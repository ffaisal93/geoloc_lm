{
    "JAV IR PIETŲ KORĖJA PO ŠIAURĖS KORĖJOS RAKETOS BANDYMO PRADEDA KARINES PRATYBAS": "Pietų Korėja ir Jungtinės Valstijos pirmadienį pradėjo savo pirmas po penkerių metų pertraukos bendras karinio jūrų laivyno pratybas prie Korėjos pusiasalio.\n\nPratybos prasidėjo kitą dieną po Šiaurės Korėjos įvykdyto balistinės raketos bandymo.\n\nVašingtonas yra svarbus Seulo sąjungininkas. Dėl branduolinį ginklą turinčios Šiaurės Korėjos grėsmės JAV yra dislokavusios Pietų Korėjoje maždaug 28,5 tūkst. savo karių.\n\nGegužę dirbti pradėjęs Pietų Korėjos prezidentas Yoon Suk-yeolas (Juk Sukjolas) yra pažadėjęs intensyvinti bendras karines pratybas su amerikiečiais, nepasiteisinus jo pirmtako diplomatijai su Šiaurės Korėja.\n\nKeturias dienas truksiančiose pratybose prie rytinių Pietų Korėjos krantų dalyvaus per 20 laivų, taip pat daug lėktuvų, bus vykdomos mokomosios operacijos prieš laivus ir povandeninius laivus, taktiniai manevrai ir kiti veiksmai, sakoma Pietų Korėjos karinio jūrų laivyno pranešime.\n\nPchenjanas šiemet įvykdė rekordinę ginklų bandymų virtinę ir anksčiau šį mėnesį peržiūrėjo savo įstatymus dėl branduolinių pajėgumų, įtvirtindamas „pirmo smūgio“ doktriną ir pažadėdamas niekada neatsisakyti branduolinių ginklų.\n\nJAV ir Pietų Korėja seniai vykdo bendras karines pratybas, bet tvirtina, kad jos yra vien gynybinio pobūdžio. Šiaurės Korėja jas laiko invazijos repeticijomis.\n\nPraėjusį mėnesį JAV ir Pietų Korėja surengė didžiausias nuo 2018-ųjų bendras karines pratybas. Prieš tai didelės pratybos nevyko dėl COVID-19 pandemijos ir diplomatinių bandymų užmegzti ryšį su Pchenjanu.",
    "Pietų Korėja skyrė „Google“ ir „Meta“ rekordines baudas už duomenų apsaugos pažeidimus": "Tai yra didžiausios kada nors Pietų Korėjoje už duomenų apsaugos pažeidimus skirtos baudos.\n\nAtliekant tyrimus dėl dviejų JAV technologijų milžinių buvo nustatyta, kad jos „rinko ir analizavo“ duomenis apie savo vartotojus bei stebėjo, kaip jie naudojasi svetainėmis ir programomis, pranešė Asmens duomenų apsaugos komisija.\n\nDuomenys buvo naudojami siekiant „surinkti informaciją apie vartotojų interesus arba naudoti tinkintoms reklamoms internete“, o nei „Google“, nei „Meta“ aiškiai neinformavo Pietų Korėjos vartotojų apie šią praktiką ir negavo jų išankstinių sutikimų.\n\n„Google“ buvo nubausta 69,2 mlrd. vonų (49,7 mln. JAV dolerių), o „Meta“ – 30,8 mlrd. vonų (22,1 mln. JAV dolerių) baudomis.\n\n„Tai didžiausia bauda už Asmens duomenų apsaugos įstatymo pažeidimą“, – teigiama komisijos pranešime.\n\nReguliavimo institucijos teigė, kad dauguma Pietų Korėjos vartotojų – 82 proc. „Google“ ir 98 proc. „Meta“ – klientų – patys to nesuprasdami leido rinkti duomenis apie savo naudojimąsi internetu.\n\n„Galima sakyti, kad vartotojų teisių pažeidimo tikimybė ir rizika yra didelė“, – teigiama pranešime.\n\nPraėjusiais metais Pietų Korėja skyrė „Google“ beveik 180 mln. JAV dolerių baudą už piktnaudžiavimą dominavimu mobiliesiems įrenginiams skirtų operacinių sistemų ir mobiliųjų programėlių srityje, varžydamos konkurenciją.\n\nJAV technologijų milžinės nuolatos sulaukia kritikos dėl dominuojančios padėties rinkose ir konkurentų išstūmimo, o kelių šalių vyriausybės visame pasaulyje siekia jau ėmėsi priemonių pažaboti tokią praktiką.\n\nEuropos Sąjunga skyrė rekordines antimonopolines sankcijas „Google“ bei ėmėsi veiksmų „Apple“ ir „Microsoft“ atžvilgiu.",
    "Neatrastoji Pietų Korėja ir Dokdo": "",
    "„Lewben Art Foundation“ kolekcijos kūriniai iškeliavo į Pietų Korėją: atidaryta lietuvių menininkų paroda": "Pasak „Lewben Art Foundation“ direktorės Ugnės Bužinskaitės, nenutrūkstamas „Lewben Art Foundation“ (Vilnius) ir „Sun Blanket Foundation“ (Seulas) bendradarbiavimas – ypač reikšmingas mūsų šiuolaikinio meno tarptautinei sklaidai. „Dar 2021 m. vasarą Seule surengėme grupinę parodą „New Age of Baltic“, skatindami kultūrinius mainus ir Pietų Korėjos meno pasauliui pristatydami dar nepažįstamų jaunų Baltijos menininkų kūrybą.\n\nŠiais metais tęsiame pradėtą partnerystę ir pristatome jaunųjų menininkų tapybos darbus iš „Lewben Art Foundation“ kolekcijos, kurią papildo kūriniai iš parodos partnerių – galerijos „Meno niša“ ir „The Rooster Gallery“. Džiaugiamės, kad Seulo vizualiųjų menų institucijų vadovams, kuratoriams, privatiems meno fondams ir kolekcininkams bei meno bendruomenei kartu su partneriais galime pristatyti pripažinimą pelniusius Lietuvos menininkus. Neabejojame, kad tai tik pati bendradarbiavimo pradžia, tapsianti tiltu tarp dviejų skirtingų kultūrų ir privačių fondų. 2023 m. Vilniuje atversime atsinaujinusio „Lewben Art Foundation“ meno centro duris ir, esame tikri, jame Lietuvos visuomenei pristatysime ne vieną Pietų Korėjos šiuolaikinį menininką“, – teigia U.Bužinskaitė.\n\n„Sun Blanket Foundation“ meno vadovas ir parodos kuratorius Taeho Choi, kalbėdamas apie Lietuvos ir Baltijos regiono bendradarbiavimą su Pietų Korėja, teigia: „Mano nuomone, šiuo metu Lietuvos ir apskritai Baltijos šalių šiuolaikinio meno laukas sparčiai auga ir nuo 2000-ųjų jau išugdė ne vieną tarptautiniu mastu aktyvius kuratorius ir menininkus.\n\n8-ojo dešimtmečio pabaigoje įkurta Baltijos trienalė tapo dinamišku tarptautiniu renginiu, kurį organizuoja Šiuolaikinio meno centras (didžiausia meno institucija Baltijos pakrantėje), 2016 m. Latvijoje prasidėjo Rygos bienalė, 2019 m. 58-ojoje Venecijos bienalėje Lietuvos paviljonas pelnė „Auksinį liūtą“, atkreipdamas viso pasaulio dėmesį. Šiuo metu Baltijos šalyse vyksta svarbūs šiuolaikinio meno procesai, naujos kartos menininkai pereina nuo lokalaus meno lauko suvokimo prie šiuolaikinių universalių temų. Visa tai nepaprastai domina mus ir apskritai Pietų Korėjos meno lauką, todėl kartu su „Lewben Art Foundation“ skatiname jaunų Lietuvos (ir kitų Baltijos šalių) menininkų kūrybos sklaidą mūsų regione ir tarptautinėje meno rinkoje.“\n\n„Labai džiaugiuosi „Lewben Art Foundation“ ir „Sun Blanket Foundation“ bendradarbiavimu, nes, nelikus kultūros atašė pozicijos Pietų Korėjoje, tik tokie projektai palaiko plonas kultūrines gijas. Ši šalis šiuo metu yra neabejotina Rytų Azijos kultūros ir meno įlanka, todėl svarbu joje būti nors ir mažu intaku“, – apie šalių kultūrinius ryšius atsiliepia vienas iš parodos iniciatorių, buvęs Lietuvos kultūros atašė Kinijoje ir Pietų Korėjoje Tomas Ivanauskas.\n\nParodoje pristatomi Kristinos Ališauskaitės, Arnoldo Andersono, Jegoro Buimisterio, Ramintos Blaževičiūtės, Vitos Opolskytės, Tado Tručilausko, Monikos Plentauskaitės kūriniai. Daugumą jų „Lewben Art Foundation“ įsigijo tiesiai iš „Jaunojo tapytojo prizo“ – ilgamečio fondo partnerio. Parodą papildo galerijos „Meno niša“ paskolinti pastarųjų metų „Jaunojo tapytojo prizo“ laureatės Monikos Plentauskaitės darbai bei vieno pirmųjų „Jaunojo tapytojo prizo“ laureatės Jolantos Kyzikaitės kūriniai, taip pat tapybiškos Pauliaus Makausko fotografijos, galerijos „The Rooster Gallery“ paskolintos Tomo Daukšos skulptūrinės instaliacijos.\n\nParoda „Lewben Art Foundation kolekcija“ meno erdvėje „Art Corner H“ veiks iki spalio 29 d.\n\nParodos partneriai: Lietuvos kultūros institutas, „Meno niša“, „The Rooster Gallery“",
    "Korėja praneša, kad Interpolas paprašė viso pasaulio pagalbos sulaikyti „Terra“ įkūrėją": "Kriptovaliutos © Unsplash\n\nPietų Korėja praneša, kad Interpolas paprašė viso pasaulio teisėsaugos surasti ir sulaikyti „Terraform Labs“ steigėją Do Kwoną, kuriam pareikšti kaltinimai, susiję su jo sukurtų 60 milijardų dolerių vertės kriptovaliutų žlugimu.\n\nTai naujausias skyrius istorijoje apie 2 trilijonų dolerių vertės skaitmeninio turto sunaikinimą, atskleidusioje nepaprastai rizikingas praktikas. Nei Interpolas, nei Do Kwonas, nei „Terraform Labs“ iš karto neatsakė į el. laiškus su prašymais pakomentuoti.",
    "KRAŠTO APSAUGOS VICEMINISTRAS PIETŲ KORĖJOJE APTARĖ GALIMYBES ĮSIGYTI GINKLUOTĘ": "Krašto apsaugos viceministras Vilius Semeška vizito į Pietų Korėją metu su kolega Shinu Beomchulu (Šinu Beomčulu) aptarė tarpvyriausybinės sutarties sudarymo ir ginkluotės įsigijimo galimybes, ketvirtadienį pranešė ministerija.\n\nTaip pat su rytų Azijos šalies viceministru buvo aptartas dvišalis Lietuvos ir Pietų Korėjos bendradarbiavimas gynybos pramonės srityje.\n\n„Mūsų geopolitinė padėtis iš dalies panaši. (...) Ir mes, ir Pietų Korėja giname tas pačias vertybes, todėl galime vieni iš kitų pasisemti patirties ir bendradarbiauti saugant demokratiją ir laisvę“, – pranešime cituojamas viceministras.\n\nV. Semeška nuo antradienio iki trečiadienio trukusio vizito metu dalyvavo gynybos pramonės parodoje „DX Korea 2022“.\n\nViceministras pakvietė Ginkluotės įsigijimų agentūros ministrą Eomą Dong-hwaną (Omą Donghvaną) atvykti į Lietuvą ir susipažinti su galimybėmis Lietuvoje gaminti tam tikrą ginkluotę ir jos komponentus.\n\nAnot ministerijos, siekiant stiprinti Lietuvos pajėgumus, buvo domėtasi dėl galimų artilerijos bei salvinės ugnies sistemų ir amunicijos įsigijimų iš Korėjos.\n\nGALERIJA\n\n\n\nKAM nuotr.",
    "Pietų Korėja ruošiasi „labai stipriam“ taifūnui, įmonės riboja savo veiklą": "Šioje nuotraukoje, kurią Kyodo padarė 2022 m. rugsėjo 4 d., moteris prasiskverbia per stiprų vėją, kurį atnešė taifūnas Hinnamur Nahoje, Okinavos prefektūroje, Japonijoje.\n\nPietų Korėja pirmadienį padidino įspėjimo apie taifūną lygį iki aukščiausio lygio, kai taifūnas Hinnamor artėjo prie skrydžių atšaukimo, sustabdė kai kurias verslo operacijas ir uždarė mokyklas.\n\nSmarkus lietus ir stiprūs vėjai siautėjo šalies pietuose, ciklonui artėjant iš pietų 33 km/h greičiu. Manoma, kad Hinnamoras pirmadienį atvyks į Čedžu salą atostogų metu į pietvakarius nuo Busano uostamiesčio krantą pasieks anksti antradienį.\n\nPrezidentas Yoon Seok-yeol sakė, kad jis bus pasiruošęs ekstremalioms situacijoms, praėjus dienai po to, kai įsakė valdžios institucijoms padaryti viską, ką gali, kad taifūno padarytos žalos būtų kuo mažiau.\n\nUžsiregistruokite dabar ir gaukite nemokamą neribotą prieigą prie Reuters.com Registruotis\n\n„Dėl taifūno iki antradienio visoje šalyje numatomas labai stiprus vėjas ir smarkus lietus, o pakrantėje tikimasi labai stiprių bangų kartu su audra ir cunamis“, – pranešė Korėjos meteorologijos administracija.\n\nJi sakė, kad Hinnamnoras eina į šiaurės rytus link Saporo, Japonijoje.\n\nTaifūnui Hinnamnor pirmadienį priartėjus prie Pietų Korėjos, ši šalis padidino taifūno pavojaus lygį iki aukščiausio lygio.\n\nPietų Korėja taifūnus skirsto į keturias kategorijas – normalius, stiprius, labai stiprius ir labai stiprius. „Labai stiprūs“ ciklonai, tokie kaip Hinnamnor, vėjo greitis siekia iki 53 metrų per sekundę.\n\nĮspėjimai buvo paskelbti pietiniuose Gvandžu, Busano, Tegu ir Ulsano miestuose, taip pat Jeju mieste, o Centrinė nelaimių kontrolės būstinė ir saugos priemonės pirmą kartą padidino taifūno pavojaus lygį iki aukščiausio keturių lygių sistemoje. . Kartą per penkerius metus.\n\nBusane ir jo apylinkėse visą savaitgalį lijo, o pirmadienį ir antradienį visoje šalyje tikimasi daugiau lietaus.\n\nApie sužeistuosius nepranešama, nors daugiau nei 100 žmonių buvo evakuoti, o kai kurie įrenginiai buvo apgadinti dėl potvynių.\n\nLaivų statytojai Hyundai Heavy Industries (329180.KS)„Daewoo“ laivų statyba ir jūrų inžinerija (DSME) (042660.KS) „Samsung Heavy Industries“. (010140.KS) Jie sakė, kad nutrauks veiklą anksti antradienį.\n\nLG Electronics atstovas spaudai (066570.KS) Ji pranešė antradienį sustabdysianti savo Gumi gamyklų, kuriose gaminami dideli OLED televizoriai, veiklą, o plieno gamintoja POSCO (005490.KS) Naujienų agentūra „Yonhap“ pranešė, kad antradienį buvo sustabdytos operacijos jos gamybos įrenginiuose, įskaitant krosnis.\n\nSK . naujovės (096770.KS)Didžiausios Pietų Korėjos naftos perdirbimo gamyklos savininkė „SK Energy“ sakė paprašiusi vežėjų nedirbti, kol nepraeis taifūnas.\n\nKorean Air (003490.KS) ir Asiana Airlines (020560.KS) Pirmadienį ji atšaukė daugumą skrydžių į Jeju salą, teigiama jos tinklalapiuose, o pigių skrydžių bendrovės, tokios kaip „Air Seoul“ ir „Jin Air“, atšaukė kai kuriuos skrydžius.\n\nUžsiregistruokite dabar ir gaukite nemokamą neribotą prieigą prie Reuters.com Registruotis\n\n(Pranešimas: Gauri Roh). Papildomi Joyce’o Lee ir Hekyung Yango pranešimai. Redagavo Muralikumar Anantharaman\n\nMūsų kriterijai: Thomson Reuters pasitikėjimo principai.",
    "Moterų Pasaulio taurėje amerikietės pagerino 32 metus nepaliestą rezultatyvumo rekordą": "Australijoje tęsiasi moterų Pasaulio taurėje, kuri ir toliau yra pažymima rekordiniais pasirodymais.\n\nJungtinių Amerikos Valstijų (JAV) rinktinė (4/0) A grupės mače Sidnėjuje net 145:69 (32:21, 36:19, 38:12, 39:17) nušlavė Pietų Korėja (1/3).\n\n145 taškai – rezultatyviausias visų laikų pasirodymas Pasaulio taurėje. Ankstesnis rekordas priklausė Brazilijai, kurios dar 1990-aisiais 143:50 nušlavė Malaizijos rinktinę. Tokio rezultato net nebuvo galima laikyti stebinančiu – Malaizijos rinktinė čempionate dalyvavo šeimininkių teisėmis ir visiškai neatitiko jo lygio, nes visus aštuonis mačus pralaimėjo vidutiniu 63,9 taško skirtumu.\n\nTrying to stop Breanna is not a job that seems enjoyable 🫠#FIBAWWC x @usabasketball 🇺🇸\n\n\n\n📺 Watch live games and extended highlights on Courtside1891!\n\n➡️ https://t.co/AQ64de3uDo pic.twitter.com/6v1gbeZyeX REKLAMA September 26, 2022\n\nRyškiausia šio mačo žaidėjas tapo Brionna Jones – 26 minutės, 24 taškai (12/14 dvitaškių), 8 atkovoti, 3 perimti ir prarastas kamuolys, rezultatyvus perdavimas, 2 blokai, 2 pražangos bei 35 naudingumo balai.\n\nDviženklį rezultatyvumą pasiekė dar septynios žaidėjos – A’Ja Wilson (20), Kelsey Plum (19), Breanna Stewart (18), Shakira Austin (16), Betnijah Laney (13), Kahleah Copper (11) bei Alyssa Thomas (10).\n\nTritaškius amerikietės metė 53 procentų taiklumu (10/19), dvitaškius – net 69 (52/75). Kova dėl kamuolių buvo laimėta (56:20), išdalinta net 36 rezultatyvūs perdavimai. Anomalių skaičių buvo ir dar daugiau – per visą mačą JAV rinktinė prasižengdama vos 5 kartus sugebėjo perimti net 17 kamuolių.\n\nPietų Korėjos rinktinė taip pat turi savo rekordininkę – praėjusiame mače naudingiausių visų laikų mačą čempionate sužaidė Leeseul Kang (44 naudingumo balai prieš Bosniją ir Hercegoviną). Šį kartą ji finišavo su 13 taškų ir 8 naudingumo balais.\n\n17 taškų pridėjo Hyejin Park, 10 – Jihyun Park.\n\nJAV rinktinė dar prieš šį mačą buvo užsitikrinusi vietą ketvirtfinalyje, o korėjietės savo vilčių taip pat nelaidoja – paskutiniame ture jų lauks lemiamas mačas prieš Puerto Riką (1/2).",
    "Pietų Korėjos ekspertai tikrina Lietuvos paukštienos gamintojus": "Pietų Korėjos Maisto ir vaistų saugos ministerijos bei Gyvūnų ir augalų karantino agentūros ekspertai lankysis Vilniaus paukštyne ir bendrovėse „Krekenavos agrofirma“ bei „Vlantana“, pranešė Maisto ir veterinarijos tarnyba.\n\nPasak tarnybos vadovo Manto Staškevičiaus, derybos dėl eksporto leidimų vyko nuo 2018 metų, tačiau procesus pristabdė pandemija.\n\n„Tai labai lauktas auditas.(...) Ekspertai prieš ketverius metus jau buvo teigiamai įvertinę tarnybos atliekamą paukščių užkrečiamųjų ligų kontrolę, taip pat ir paukštienos higienos priežiūrą, todėl šie likę vizitai įmonėse jau paskutiniai vertinimo etapai“, – pranešime sakė M. Staškevičius.\n\n„Tikimės greitų ir teigiamų audito rezultatų, kad jau netrukus galėtų iškeliauti pirmosios paukštienos siuntos į beveik 60 mln. gyventojų turinčią šalį“, – pridūrė jis.\n\nEkspertai taip pat susipažins su tarnybos kontrole paukštienos sektoriuje, bendra lietuviškų produktų eksporto situacija.\n\nŠiuo metu į Pietų Korėją jau galima eksportuoti pieno, žuvies gaminius bei gyvūnų pašarus.\n\nTarnybos duomenimis, į Pietų Korėją per beveik devynis šių metų mėnesius išvežta daugiau nei 2,2 tūkst. tonų pieno produktų, kai pernai per visus metus eksportuota 1,7 tūkst. tonų. Šiemet taip pat išvežta 34 tonos žuvies gaminių, daugiau kaip 250 tonų pašarų gyvūnams augintiniams, taip pat virš 150 tonų žolinių pašarų mišinių",
    "Panevėžys – judriausia šalies savivaldybė — sekunde.lt": "Panevėžys – judriausia šalies savivaldybė\n\nAplinkos ministerijai įvertinus aktyviausius Europos judumo savaitės dalyvius, Panevėžys pelnė judriausios šalies savivaldybės apdovanojimą.\n\nPanevėžys drauge su daugeliu kitų Europos miestų rugsėjo 16-22 d. minėjo Europos judumo savaitę. Panevėžiečiai buvo kviečiami atvykti ekologiškomis transporto priemonėmis į dvejas ekskursijas.\n\nJų metu gyventojai susipažino su žymiomis Panevėžio kultūros istorinėmis asmenybėmis, sužinojo įdomiausias detales apie mieste veikusias gamyklas ir fabrikus.\n\nVisą savaitę mieste vyko įvairūs nemokami fizinio aktyvumo skatinimo užsiėmimai.\n\nTarptautinę dieną be automobilio, siekiant gyventojus paskatinti keliauti ekologiškai ir automobilius iškeisti į viešąjį transportą, miesto autobusai keleivius vežė nemokamai. Taip pat viename iš jų važiavo gidas, pasakojantis įdomias istorijas apie Panevėžį.\n\nĮ Europos judumo savaitės veiklas įsitraukė ir Panevėžio vyriausiasis policijos komisariatas, kuris drauge su miesto Savivaldybe surengė akciją – stabdė automobilius, kuriuose važiavo tik vienas vairuotojas. Kaip simbolinis paskatinimas neteršti aplinkos ir naudotis viešuoju transportu buvo įteikta dovana – viešojo transporto talonėlis.\n\n„Džiaugiuosi ir panevėžiečių vardu dėkoju už šį apdovanojimą. Panevėžys ne tik atsinaujina, nuolat tobulina infrastruktūrą, bet ir sėkmingai įgyvendina darnaus judumo planą. Dar 2019 m. Susisiekimo ministerijos Darnaus judumo forume buvome apdovanoti kaip Ateities miestas. Žingsnis po žingsnio dirbame užtikrindami šiandieninius ir rytojaus mobilumo poreikius, kurdami geresnę ir sveikesnę aplinką, siekdami aplinkosauginės, socialinės ir ekonominės darnos. Džiugina, kad mieste vis daugiau gyventojų supranta judėjimo svarbą ir vis aktyviau naudojasi ekologiškomis transporto priemonėmis, dalyvauja įvairiuose darnų judumą skatinančiuose renginiuose“, – sakė Panevėžio miesto meras Rytis Račkauskas.\n\nAplinkos ministerijos skelbtoje judumo akcijoje dalyvavo per 40 šalies savivaldybių. Apdovanojimai taip pat buvo įteikti judriausiai mokymo įstaigai, ikimokyklinio ugdymo įstaigai, valstybės institucijai ir įmonei.\n\nŠiemet į Europos judumo savaitės renginius įsitraukė bene 3 tūkst. miestų iš Europos ir tokių šalių kaip Japonija, Kosta Rika, Argentina, Pietų Korėja ir kt. pan.",
    "Šalyje su mažiausiu gimstamumu privaloma pasirinkti – karjera ar vaikai: pražūtingus skaičius lemia apmaudi moterų padėtis ir nesveika moksleivių konkurencija": "Ryto saulė apšviečia kalnus už Bugilo kaimo. Tuo metu mokyklinis autobusas su įjungtu varikliu laukia pirmosios mokinės. 8 val. 28 min. kaimo gatvelėmis kiek pasilenkusi ateina Choi Won-sim.\n\n„Mamyte, kaip jums sekasi?“ – pasisveikina autobuso palydovė ir padeda 73 metų Choi Won-sim pakilti laipteliais.\n\nMoteris visą gyvenimą praleido Bugilo kaime, esančiame pietvakarinėje Pietų Korėjos dalyje.\n\nŠalies pabaiga – taip vadinama ši vietovė su jos atšiauria pakrante. Mokyklinis autobusas važiuoja palei ryžių laukus, žemus namus išlenktais stogais.\n\nKai Choi Won-sim augo, Pietų Korėja buvo karo nuniokota šalis. Mergaitė privalėjo dirbti, kad jos šeima galėtų pragyventi. Mokyklai neliko laiko ir tik dabar Choi Won-sim mokosi skaityti ir rašyti.\n\nKartu su kitomis trimis vyresnio amžiaus moterimis Choi Won-sim lanko Bugilo pradinės mokyklos trečią klasę ir jau gali parašyti savo vardą. Moteris drebančiais pirštais vedžioja korėjiečių raidžių lankus ir linijas. Mokytojas giria jos gražų braižą.\n\nVirsmas – dramatiškas\n\nVyresnės moterys, tokios kaip Choi Won-sim, apsaugo daugelio Pietų Korėjos vietovių mokyklas nuo uždarymo, nes šalyje trūksta vaikų. Gimimų skaičius nusirito į naujas rekordines žemumas – statistinė Pietų Korėjos gyventoja per savo gyvenimą vidutiniškai susilaukia 0,84 vaiko.\n\nNiekur pasaulyje nėra prastesnių rodiklių. Tuo pat metu visuomenė vis labiau sensta. Ką tai reiškia, jaučia ir Bugilo kaimas.\n\nTą rytą 18 vietų mokykliniame autobuse sėdėjo tik trys mokinės, dvi iš jų – pensininkės.\n\n„Anksčiau čia buvo tiek daug žmonių, gatvėse šėlo vaikai. Kiekviena mokyklos šventė tapdavo viso kaimo švente“, – prisimena viena senjorė.\n\nKita 88 metų mokinė pasakoja, kad šią mokyklą lankė 6 jos vaikai. Anuomet mokinių buvo tiek daug, kad pamokos vykdavo dviem pamainomis – ryte ir vakare.\n\n7-ajame dešimtmetyje pietų korėjietės susilaukdavo vidutiniškai 6 vaikų. Tuo metu vyriausybė bandė stabdyti gimstamumą. 8-ajame dešimtmetyje šalies Sveikatos apsaugos ministerija patarė vyrams ir moterims atlikti sterilizavimo procedūrą. Kai kurie skelbimai vėliau įspėjo: „Dviejų vaikų – per daug.“\n\nGimstamumas mažėjo vargingai agrarinei Pietų Korėjai virstant pažangios ekonomikos šalimi. Šį virsmą patyrė daugelis pramoninių valstybių: kuo turtingesnė, tuo mažiau gimdavo kūdikių.\n\nBet šis pokytis galbūt niekur nevyko taip sparčiai ir kardinaliai kaip Pietų Korėjoje. 2018 m. gimimų skaičius pirmą kartą nukrito iki vieno vaiko moteriai.\n\nSenos Bugilo moterys matė, kaip tuštėja kaimas. Jų vaikai jau seniai išvyko kitur. Choi Won-sim duktė gyvena Pietų Korėjos sostinėje Seule ir kartais motinai siunčia paketus su populiariu nacionaliniu valgiu – korėjietiškais raugintais kopūstais kimči.\n\nRytiniai susitikimai kaimo mokykloje padeda senjorėms nuslopinti ir vienišumą.\n\nBugilo pradinės mokyklos pirmuosius šešis klasės lygius dabar lanko 18 mokinių. Vienoje patalpoje 10 val. 30 min. priešais mokytoją sėdi aštuonmetis ir mokosi matematikos. Jis – vienintelis vaikas antroje klasėje.\n\nVisus pirmuosius mokslo metus berniukas buvo vienas. Dabar su keliais pirmaklasiais lanko muzikos, meno ir sporto pamokas. Jam jau linksmiau, sako mokytoja.\n\nPradinės mokyklos direktorius Shin Hyunas žino kiekvieno mokinio vardą. Tai paskutinė jo darbo vieta prieš išėjimą į pensiją, ir vyrui liūdna dėl kaimo gyventojų skaičiaus mažėjimo.\n\n„Kadangi išsikelia vis daugiau šeimų, galbūt privalėsime uždaryti ir savo mokyklą“, – sako Shin Hyunas.\n\nDu keliai – nesuderinami\n\nVos per keletą dešimtmečių Pietų Korėja pakilo į skaitmeninių technologijų ekonomikos lygmenį. Pažanga buvo pasiekta didžiuliu stropumu, ambicijomis, dažnai ir dėl aršios konkurencijos.\n\nBet ekonominė plėtra ir politinio atvirumo atmosfera netapo tokios pat sparčios vertybių kaitos pretekstu: visuomenė daugelyje sričių liko patriarchalinė ir konservatyvi.\n\nTėvai ir seneliai su jaunimu sieja didelius lūkesčius. Idealus gyvenimo kelias – baigti mokyklą puikiais įvertinimais, vėliau užsitikrinti geras pajamas, anksti vesti ir sukurti šeimą.\n\nBet daugelis suvokia, kad vargu ar gali patenkinti su jais siejamas viltis. Šalies sostinėje Seule, kur esama daugiausia darbų, pragyvenimas brangus.\n\nPoros atidėlioja vedybas. Dažniausiai tuokiamasi sulaukus vyresnio amžiaus ir daugelis nutaria gyventi be vaikų.\n\nJaunoms moterims nepriimtinas ir giliai šalyje įsišaknijęs tradicinis sutuoktinių vaidmenų pasidalijimas. Kai pietų korėjietės tampa motinomis, perima didesnę vaikų auklėjimo dalį, rūpinasi namų ūkiu ir su jomis siejamos vyresnių šeimos narių priežiūros viltys.\n\nPokalbių su korėjietėmis metu dažnai skamba žodžiai: „Susilaukti kūdikio reikštų atsisakyti savęs.“ Daugelis moterų dažnai mato du kraštutinumus: gimdyti ir pasiaukoti šeimai arba padaryti karjerą ir mėgautis komfortišku gyvenimu. Jos nemano, kad ir viena, ir kita galima suderinti.\n\n„Gal yra vidurio kelias, bet aš jo nežinau“, – sako kelionių bendrovės vadovė Lee Ga-hee. Ji puikiais pažymiais baigė mokyklą, studijavo prestižiniame universitete, turi gerą darbą, prieš ketverius metus ištekėjo. Dabar 35 metų moteriai trūksta tik kūdikio.\n\nLee Ga-hee tėvas vadina dukterį savanaude, tačiau moteris nusprendė: ji laiminga ir be vaiko.\n\nVyrai tapo privilegijuoti\n\nLee Ga-hee patyrė, kas atsitinka dirbančioms moterims, kurios laukiasi, – jos tampa problema.\n\nKolegos skundžiasi, kad jiems tenka atlikti nėščiųjų darbą.\n\n„Gimus vaikui daugelis moterų nebetobulėja profesinėje srityje arba nebegrįžta į darbą“, – sako Lee Ga-hee.\n\nNė vienoje šalyje, kuri priklauso Ekonominio bendradarbiavimo ir plėtros organizacijai (EBPO), moterų padėtis, palyginti su vyrais, nėra tokia nepalanki kaip Pietų Korėjoje.\n\nČia bene didžiausias moterų ir vyrų atlyginimų skirtumas.\n\nPasak britų leidinio „The Economist“, tarp 29 šalių Pietų Korėjos dirbančios moterys turi blogiausias sąlygas. Ypač sunki motinų padėtis, ir Lee Ga-hee mano, kad šios problemos politikai nenori pripažinti.\n\nJau ketvirta aukščiausio lygio darbo grupė Pietų Korėjoje siekia per artimiausius ketverius metus padidinti gimimų skaičių.\n\nŠiam tikslui pasiekti skirta apie 145 mlrd. eurų.\n\nTurėtų būti plečiama priežiūra vaikų darželiuose ir mokyklose. Motinos ir tėvai gali gauti iki 11 tūkst. eurų paramą, jei kartu tris mėnesius eina tėvystės atostogų.\n\n„Šie veiksmai – tarsi vandens pylimas į kiaurą kibirą. Patenku į šios šeimos politikos tikslinę grupę, tačiau nejaučiu, kad man būtų skiriama dėmesio. Moterims reikėtų tokių priemonių, kurios tikrai padeda“, – sako Lee Ga-hee.\n\nPavyzdžiui, priimtinų darbo sąlygų motinoms. Bet gerą išsilavinimą turinčiai pietų korėjietei dažnai lieka vienas kelias – grįžti dirbti visą darbo dieną arba atsisakyti darbo, sako Lee Ga-hee.\n\nKlausimas dėl motinų darbo ne visą dieną jai kelia juoką: „Ne visa darbo diena Pietų Korėjoje reiškia, kad gausi minimalų darbo užmokestį, pavyzdžiui, dirbdama kasininke prekybos centre.“\n\nApima švietimo karštligė\n\nLee Ga-hee apibūdina šalies visuomenę kaip sunkiai gebančią sukurti palankią aplinką tėvystei. Ji turi galvoje ne tik verslo kultūrą, bet ir didžiulius lūkesčius, siejamus su motinomis ir vaikais.\n\nVisa tai retai kada būna taip aišku, kaip per abitūros egzaminų Pietų Korėjoje dieną, vadinamą „Suneung“. Praėjusiais metais jie vyko lapkričio 18-ąją.\n\nTai svarbiausia ir galbūt blogiausia diena kiekvieno Pietų Korėjos moksleivio gyvenime. Jam tenka apsispręsti dėl tolesnio gyvenimo kelio. Visų tikslas – įstoti į vieną iš trijų geriausių šalies universitetų. Tai užtikrina gerą darbą didelėje bendrovėje ir net pagerina vedybų perspektyvas.\n\nTą dieną visa šalis būna tarsi sulaikiusi kvapą. Tarnautojai vėliau ateina į darbą, kad gatvės liktų laisvos. Policininkai palydi moksleivius, kurie vėluoja. Kai vyksta anglų kalbos testas, neleidžiama kilti ir leistis lėktuvams.\n\nKai pernai lapkričio 18-ąją tarptautinis Seulo oro uostas sustabdė skrydžius, Daeči kvartale įsikūrusios presbiterijonų bažnyčios pastorius kvietė į „Suneung“ skirtas pamaldas.\n\nDaeči rajonas garsėja prestižinėmis mokyklomis ir ambicingais tėvais. Šalia bažnyčios įsikūręs „Brainvalley“ institutas siūlo papildomus kursus.\n\nDaugelis tėvų mano, kad jų vaikai, negavę papildomų pamokų, per „Suneung“ egzaminus negalėtų gauti gerų pažymių. Dėl to mokiniai iki 22 valandos papildomai studijuoja matematiką ar anglų kalbą.\n\nTai tėvams gali kainuoti maždaug 500 eurų per mėnesį. Dažnai jau trimečiai vaikai po pietų mokosi anglų kalbos.\n\n„Nepakenčiu šio lenktyniavimo“, – sako Lee Chan-kyung, vadovaujanti barui Seule.\n\n37 metų moteris vadina save netipiška korėjiete: „Nenorėčiau, kad mano vaikui tektų patirti šitokio lenktyniavimo naštą.“ Bet išvengti Pietų Korėjoje tvyrančios švietimo karštligės sunku.\n\nMaždaug trečdalis ištekėjusių šalies moterų sako, kad pagrindinė priežastis neturėti vaikų – didelės išlaidos švietimui.\n\n„Privalai rasti gerą vaikų darželį ir mokyklą. Dėl to turi įsikelti į tinkamą gyvenamąjį rajoną, o jie brangūs“, – sako Lee Chan-kyung.\n\nJi su sutuoktiniu atsisako šeimos pagausėjimo pirmiausia dėl finansinių sumetimų. Pora gali susimokėti tik už dviejų kambarių 75 kv. m būstą mažesnėje miesto tipo gyvenvietėje šalia Seulo, kurį nuo Lee Chan-kyung baro skiria valanda kelio automobiliu.\n\n„Tiesiog negalime sau leisti turėti vaiką“, – sako Lee Chan-kyung.\n\nSavo sprendimo teisingumu moteris įsitikino per koronaviruso pandemiją, kai dėl COVID-19 sukeltos krizės jos barą ne kartą teko uždaryti. Lee Chan-kyung vyras, anksčiau kūręs muziką, dabar motoroleriu išvežioja maistą.\n\nKartais Lee Chan-kyung suspaudžia širdį, kai vyras žavisi jų draugų vaikais.\n\n„Galbūt pagalvočiau apie kūdikį, jei gyvenčiau ne Pietų Korėjoje. Bet dėl jo laimingos vaikystės turėčiau palikti tėvynę“, – teigia moteris.\n\nPriviliojo jaunas šeimas\n\nAtrodo, politinė klasė, kurios tipiški atstovai dažniausiai yra vyresnio amžiaus vyrai, neranda atsakymų į klausimus dėl jaunų porų rūpesčių. Naujojo kovo mėnesį išrinkto Pietų Korėjos prezidento Yoon Suk-yeolo laukia didžiuliai iššūkiai: kuo daugiau bus senesnių žmonių, tuo labiau didės išlaidos sveikatos apsaugos sistemai, didės ir našta dėl pensijų. Darbo rinkoje trūks specialistų.\n\nAtrodo, būtent regionas aplinkui Bugilo kaimą, kur senos ponios lanko tuščią mokyklą, stengėsi daryti tai, kas būtina.\n\nApskrities vadovybė viliojo jaunas poras įspūdingais vaiko pinigais ir išsiuntinėjo dovanų krepšius su vaikiškais drabužėliais ir maisto paketais.\n\nKeletą metų didėjęs gimstamumas nuo 2019 m. vėl mažėja ir tai rodo, kad vien pinigai problemos neišsprendžia, sako Bugilo kaimo vadovas 61 metų Shin Pyong-ho.\n\nVyras atsikėlė čia prieš aštuonerius metus: po sūnaus mirties Bugilas, graži ir rami vieta, tapo jo prieglobsčiu. Shin Pyong-ho nenorėjo, kad kaimo nebeliktų, ir sukūrė planą.\n\nJis svarstė, ko labiausiai reikia šeimų gyvenimo pradžiai. Bugilo kaime jaunos poros turi rasti tai, ko trūksta kitur: gerą ir pigų gyvenamąjį būstą, garantuotas pajamas ir garantiją, kad jų vaikais bus tinkamai pasirūpinta.\n\nPraėjusį lapkritį apskrities vadovybė parėmė Bugilo kaimo vadovo projektą 230 tūkst. eurų suma. Leidus savininkams Shin Pyong-ho su bendraminčiais atnaujino 15 namų ir kreipėsi į visas šeimas Pietų Korėjoje: Bugile poros galėtų gyventi beveik be nuomos už būstą ir gautų paramą ieškant darbo. Mokyklose vaikams būtų suteikta priežiūra visą dieną.\n\nDaugelis kaimo vadovui sakė, kad ankstesnio Bugilo gyvenimo neįmanoma atgaivinti. Kai kurie ragino nugriauti pradinę mokyklą ir vietoj jos statyti senelių namus.\n\nKaimo vadovui paskambino 198 šeimos iš visos Pietų Korėjos ir klausė: „Nejaugi visa tai tikra?“\n\nGaliausiai Shin Pyong-po su bendraminčiais pasirinko 20 šeimų, kurios dabar jau keliasi į naujus namus.\n\n„Bandome sukurti šalyje mažą utopiją“, – sako Bugilo vadovas.\n\nĮ kaimą vėl turėtų sugrįžti šurmulys. Toks, kokį dar prisimena pagyvenusios ponios, lankančios pradinės mokyklos trečią klasę.",
    "Šiaurės Korėja aktyvina uždraustų ginklų programas – paleido dar vieną balistinę raketą": "Šiaurės Korėja sekmadienį paleido balistinę raketą, pranešė Seulo kariuomenė, praėjus kelioms dienoms po to, kai JAV lėktuvnešis atplaukė į Pietų Korėją dalyvauti bendrose pratybose, skirtose pademonstruoti jėgą Pchenjanui. Jau ilgą laiką stringant taikos deryboms, branduolinių ginklų turinti Šiaurės Korėja pastaraisiais mėnesiais aktyvina savo uždraustų ginklų programas.",
    "Filmas „Sugrįžimas į Seulą“: gimę Pietų Korėjoje, tačiau užauginti Europoje, žmonės grįžta ieškoti savo šaknų": "Nuo tokių faktų ir asmeninių istorijų atsispyręs Kambodžos–Prancūzijos režisierius Davy Chou sukūrė jaunatvišką filmą „Sugrįžimas į Seulą“. Filmas apie Fredi, į Korėją sugrįžusią merginą, gegužę buvo pristatytas Kanų kino festivalyje, o spalio 4–9 d. jį šešiuose Lietuvos miestuose parodys kino programa „Lokys, liūtas ir šakelė“. Pateikiame interviu su režisieriu D.Chou.\n\n– Kodėl norėjote papasakoti šią istoriją?\n\n– Lankiausi Pietų Korėjoje 2011 m., kur tarptautiniame Busano kino festivalyje pristačiau savo pirmąjį ilgametražį dokumentinį filmą. Mano draugė Laure Badufle vyko su manimi parodyti, ką ji vadino „savo šalimi“.\n\nLaure gimė Pietų Korėjoje, tačiau būdama vienerių buvo įvaikinta Prancūzijoje. Pirmą kartą į gimtąją šalį grįžo būdama dvidešimt trejų ir gyveno ten dvejus metus, paskui parvyko į Prancūziją. Prieš kelionę ji mane perspėjo, kad nesutiksime jos biologinio tėvo korėjiečio, tačiau po kelių dienų Busane ji man pasakė: „Žiūrėk, susirašinėju su tėvu.\n\nRytoj susitinkame Jinju mieste, pusantros valandos kelio nuo čia. Važiuosi su manimi?“ Visai netikėtai atsiradau prie pietų stalo su jos biologiniu tėvu ir močiute. Tai buvo labai jaudinanti patirtis. Jų bendravime buvo visas emocijų – liūdesio, kartėlio, nesupratimo ir nuoskaudos – spektras.\n\nNetgi tragiška-komiška dimensija, nes matėsi, kad jie nesugeba vienas kito suprasti. Su mumis buvo ir vertėja, kuriai buvo itin sudėtinga išversti mano draugės pykčio priepuolius ir perteikti juos su korėjiečių papročių reikalaujamu mandagumu. Mane labai sujaudino ši situacija ir nusprendžiau, kad vieną dieną apie tai sukursiu filmą. Po savo debiutinio vaidybinio filmo premjeros grįžau prie šios idėjos ir džiaugiuosi, kad Laure ją palaikė.\n\n– Filmas atsispiria tarptautinio įvaikinimo temos, tačiau apima žymiai daugiau. Fredi bando savankiškai rasti save ir atitrūkit nuo jai priskiriamų tapatybių.\n\n– Mane įkvėpė mano draugės Laure istorija, jos atkaklus, nenuspėjamas charakteris. Rašydamas scenarijų, uždaviau jai daug klausimų, nes, žinoma, pats gimiau ne Pietų Korėjoje, nesu moteris ir nebuvau įvaikintas. Šis tolimas atstumas privertė mane suabejoti savo teisėtumu pasakoti šią istoriją. Tačiau vienu metu įvyko man pačiam įvyko nušvitimas.\n\nAš gimiau Prancūzijoje, Kambodžoje gimusiems tėvams. Pirmą kartą į Kambodžą nuvykau būdamas dvidešimt penkerių. Mano santykiai su šalimi buvo panašūs į veikėjos Fredi santykius su Pietų Korėja filmo pradžioje. Toli gražu neįsivaizdavau, kad šis grįžimas prie savo šaknų supurtys mano supratimą, kas esu. Gyvenimas verčia perkonfigūruoti tapatybes, taip pat santykius su pasauliu ir savimi.\n\nMane sudomino perspektyva, kurią pasirenka žmogus, nuolat atsisakantis atitikti iš anksto nustatytą klasifikaciją arba neleidžiantis žmonėms kalbėti už jį. Fredi vis naujai išranda save, iš naujo apibrėždama save ir iš naujo patvirtindama save. Tai universali tapatybės tema. Kas aš esu? Kur mano vieta? Kur aš esu lyginant su kitais?\n\nMane įkvėpė mano draugės Laure istorija, jos atkaklus, nenuspėjamas charakteris.\n\n– Jūsų filme daug muzikos, dažnai personažų bendravimo sutrikimai išsprendžiami muzikos dėka. Kas išreiškiama per muziką?\n\n– Skirtingos kalbos – prancūzų, korėjiečių ir anglų – seka viena kitą čia susiliedamos, čia išsiskirdamos, o tai jau parodo, kaip neįmanoma iš tikrųjų išreikšti dalykų. Kažkas pasiklysta vertime. Muzika kompensuoja tai, kam trukdo kalba.\n\nFilme yra scena, kai Seule veikėjai Fredi visi bando prikabinti korėjietišką tapatybę, ir tik šokių aikštelėje jai pavyksta atsimušti nuo šių ketinimų. Kitoje filmo vietoje Fredi biologinis tėvas, kurį vaidina meistriškasis Oh Kwang-Rok, dažnai vaidinantis Parko Chan-Wook filmuose, liepia jai klausytis muzikos per savo telefoną. Galime pajusti, kad jis visiškai nemoka bendrauti ir yra itin netaktiškas. Fredi, teisingai ar neteisingai, susierzina ir ji parodo savo pyktį dėl to, kaip jis išlieja savo sielvartą.\n\nKai jis jai groja šį kūrinį, jis tarsi išsako viską, ko nespėjo ar nesugebėjo jai pasakyti. Muzika filme yra sąlyčio taškas, kai du žmonės, kuriuos skiria nesutaikoma istorija, vos vieną minutę sugeba pamatyti vienas kitą, ištiesti vienas kitą ir suprasti vienas kitą.\n\n– Seulas – tarsi gyvenas veikėjas, vystosi lygiagrečiai su mūsų heroje. Filmo pradžioje atrodo, kad erdvė yra neapibrėžta, o laikui bėgant rėmas plečiasi ir Fredi prisijaukina miestą.\n\n– Iš pradžių man buvo labai įdomu padaryti visiškai priešingai, nei tikitės iš kelionių filmo, kuriame daug kadrų lauke. Norėjau filmo, kuris vyktų patalpose. Tokia buvo mano asmeninė patirtis. Lankydamiesi Seule daug laiko praleisdavome baruose ir restoranuose.\n\nStop kadras/Filmas\n\nManau, kad ši evoliucija vaizduoja vidinį veikėjos, kuri susiduria su savimi ir savo praeitimi, kelionę. Fredi yra šiek tiek gobši. Ji sugeria aplinkinių žmonių energiją, savo nuožiūra juos transformuodama, atgaivindama. Antroje filmo dalyje ji tarsi matuotų save lyginant su kraštutinumais: veikėja gyvena pačiame pastato viršuje, iš kurio atsiveria vaizdas į miestą iš paukščio skrydžio ir tuo pat metu mes ją sekame į pogrinį su visais tamsiais personažais, kuriuos galima rasti Seulo naktiniame gyvenime.\n\nTrečioje filmo dalyje ji atrodo ramesnė, net jei, kaip pati sako, ši ramybė akimirksniu galėtų išnykti. Viskas visada nestabilu, neišspręsta ir nuolat keičiasi. Tai mane domina ir to mokomės iš personažo.\n\n– Kiek Fredi vaidinanti Park Ji-Min dalyvavo kuriant jos personažą?\n\n– Park Ji-Min – plastikos menininkė. Ji gimė Pietų Korėjoje, o į Prancūziją atvyko būdama aštuonerių metų. Akivaizdu, kad aš norėjau žmogaus, turinčio ryšių su Pietų Korėja, o ne tiesiog aktorės iš Rytų Azijos. Taigi, atrankos tikslais sutikau nemažai Pietų Korėjos kilmės žmonių, kurie buvo įvaikinti. Klausiausi, ką jie turėjo pasakyti, ir tai labai daug atnešė filmui.\n\nBet kai sutikau Park Ji-Min, kuri nėra įvaikinta, ji atrodė akivaizdus pasirinkimas. Ji niekada nevaidino, tačiau jai intuityviai ir įspūdingai pavyko perteikti ekstremalias emocijas, nuo ultra smurto ir ultra pažeidžiamumo. Prie scenarijaus dirbau trejus metus ir su Ji-Min, kadangi ji nebuvo profesionali aktorė, staiga susidūriau akis į akį su jos, kaip Prancūzijoje užaugusios nebaltosios, patirtimi. Ji-Min turėjo daugybę klausimų ir netgi kritikos scenarijui. Ji suabejojo ​​veikėjos santykiu su moteriškumu, lytimi ir vyrais.\n\nŠios diskusijos, kurios kartais būdavo gana sunkios ir trukdavo kelis mėnesius, privertė mane suabejoti savimi. Supratau, kad mano, kaip vyro kino režisieriaus, padėtis galbūt paskatino mane atkartoti tam tikras klišes. Mes su Ji-Min greitai tapome labai artimi, o šie santykiai, pagrįsti pasitikėjimu, buvo pagrindas, leidęs mums išgyventi tą laikotarpį kartu. Supratau, kad turiu pakeisti savo požiūrį ir tai labai išlaisvino. Taip pat supratau, kad kūryba gali vykti tik bendradarbiaujant ir lygiomis teisėmis su ja. Fredi personažas yra to bendro darbo vaisius.\n\nFilmo anonsas:\n\nRežisieriaus Davy Chou filmą „Sugrįžimas į Seulą“ rodys kino programa „Lokys, liūtas ir šakelė“ spalio 4–9 d. Vilniuje, Kaune, Klaipėdoje, Panevėžyje, Šiauliuose ir Marijampolėje.",
    "G-20 šalių BVP antrąjį ketvirtį sumenko 0,4 proc., EBPO – tiek pat augo": "Pažymima, jog bendras G-20 ekonominis nuosmukis kontrastuoja su augimu EBPO narėse 0,4 procento.\n\nAtaskaitoje nurodoma, jog nuosmukis atspindi staigų Kinijos ekonomikos kritimą 2,6 proc., kurį nulėmė nauji ribojimai COVID-19 infekcijos plitimui stabdyti.\n\nBVP sumažėjimas taip pat užfiksuotas Indijoje (1,4 proc.), Pietų Afrikos Respublikoje (0,7 proc.), Jungtinėje Karalystėje ir Jungtinėse Amerikos Valstijose (po 0,1 proc.).\n\nAugimas sulėtėjo Saudo Arabijoje, Indonezijoje, Meksikoje ir Vokietijoje, o spartesnis jis buvo Australijoje, Brazilijoje, Italijoje, Japonijoje, Pietų Korėjoje ir Turkijoje.\n\nDviejų G-20 narių – Meksijos ir PAR – BVP antrąjį šių metų ketvirtį buvo žemiau ikipandeminio lygio (žemiau atitinkamai 1,1 proc. ir 0,5 proc.).\n\nG-20 sudaro Argentina, Australija, Brazilija, Indija, Indonezija, Italija, Japonija, JAV, Jungtinė Karalystė, Kanada, Kinija, Meksika, Pietų Afrikos Respublika, Pietų Korėja, Prancūzija, Rusija, Saudo Arabija, Turkija, Vokietija ir Europos Sąjunga.\n\nEBPO dabar priklauso 38 valstybės: Airija, Australija, Austrija, Belgija, Čekija, Čilė, Danija, Estija, Islandija, Ispanija, Italija, Izraelis, Japonija, JAV, JK, Graikija, Kanada, Kolumbija, Kosta Rika, Latvija, Lietuva, Lenkija, Liuksemburgas, Meksika, Nyderlandai, Naujoji Zelandija, Norvegija, Pietų Korėja, Portugalija, Prancūzija, Slovakija, Slovėnija, Suomija, Švedija, Šveicarija, Turkija, Vengrija, Vokietija.",
    "Mazuto griebiasi ir kitos šalys: prasideda atsargų kaupimas žiemai": "Šio kuro, kurį galima naudoti vietoj gamtinių dujų elektrai gaminti, importas Japonijoje rugpjūčio mėnesį išaugo iki ketverių metų rekordinio lygio ir artimiausiais mėnesiais, kaip manoma, išliks aukštas, praneša „Vortexa Ltd.“. Taivano ir Bangladešo pirkimų apimtys praėjusį mėnesį buvo daugiau nei dvigubos, palyginti su buvusiomis prieš metus, teigia energetikos žvalgybos firma.\n\nMazutas, dažniausiai naudojamas laivuose, yra įprastas komunalinių paslaugų įmonių pasirinkimas, kai pradeda trūkti dujų. Šiais metais mazuto naudojimas smarkiai išaugo, nes Rusijai manipuliuojant dujų eksportu, jų kainos sumušė visus rekordus. Nebepaisydamos nulinių emisijų tikslų įgyvendinimo, tokios šalys kaip Japonija ir Pietų Korėja pirmenybę teikia energijos tiekimo užtikrinimui, o ne išmetamųjų teršalų mažinimui.\n\nJaponijos mazuto importas, „tikėtina, artimiausiais mėnesiais išliks stiprus“, – teigė Roslanas Khasawneh, „Vortexa“ vyresnysis mazuto analitikas. „Kitos Azijos šalys, turinčios kūrenant naftą išgaunamos energijos gamybos pajėgumų, kaip antai Taivanas, Pietų Korėja ir Pakistanas“, mažų mažiausiai išlaikys dabartinį importo lygį, pridūrė jis.\n\nTrūkstant suskystintųjų gamtinių dujų, komunalinių paslaugų įmonės atsigręžia ne tik į mazutą.",
    "Rusijos žiniasklaida siūlo, kur bėgti nuo mobilizacijos: išskiria šalis, kur galima vykti be paso": "Opozicinis Rusijos leidinys „Meduza“ dieną, kai buvo paskelbta apie dalinę mobilizaciją, parašė tekstą apie kryptis, kur būtų galima bėgti nuo mobilizacijos.\n\nČia išskiriamos šalys, į kurias galima patekti be paso, o kur jo būtinai reikės. Pavyzdžiui be paso galima vykti į Armėniją, Baltarusiją, Kirgiziją ir Kazachstaną, tačiau nurodoma, kad Baltarusija gali būti pavojinga.\n\nKiek ilgesnis sąrašas šalių, kur galima vykti su pasu, tačiau be vizos. Tarp tokių šalių – Sakartvelas, Meksika, Izraelis, Pietų Korėja, Indija, Laosas.\n\nŠiame tekste atkreipiamas dėmesys ir į spragas, pavyzdžiui, kad įstatyme dėl mobilizacijos nenurodoma, kaip turėtų būti vykdoma dalinė mobilizacija.\n\nPastebima, kad, paskelbus mobilizaciją, smarkiai išaugo bilietų pardavimas, o kai kurių krypčių bilietų apskritai nebeliko, tačiau žurnalistai siūlo skristi su persėdimu.\n\nKiek vėliau propagandinis Rusijos naujienų portalas „Ria Novosti“ publikavo tekstą, kuriame ragina „turistus“ savarankiškai pasitikrinti, ar jie turi teisę keliauti už Rusijos ribų.\n\nPakalbintas teisės ekspertas aiškino, kad dabar kelionių agentūroms rekomenduojama į sutarties tekstą įtraukti nuostatas dėl klientų įsipareigojimo savarankiškai pasitikrinti teisę keliauti už Rusijos Federacijos ribų ir palikti savo nuolatinę gyvenamąją vietą.\n\nLRT.lt primena, kad ribojimai keliauti taikomi asmenims, kurie gavo šaukimą į kariuomenę.",
    "Armonaitė pakvietė Pietų Korėjos verslo milžinę „SK Group“ investuoti Lietuvoje": "Ekonomikos ir inovacijų ministrė Aušrinė Armonaitė susitiko su antros pagal dydį Pietų Korėjos verslo korporacijos „SK Group“ vadovais ir pakvietė juos investuoti Lietuvoje, rašoma Ekonomikos ir inovacijų ministerijos pranešime žiniasklaidai.\n\nSusitikimo metu ministrė pristatė Lietuvos biotechnologijų ekosistemą, mokslo ir verslo bendradarbiavimo bei investicines galimybes.\n\n„Nuosekliai siekiame glaudesnių ekonominių santykių su Pietų Korėja – nuo praėjusių metų rudens ten veikia mūsų šalies ambasada, o šį rugsėjį Pietų Korėjoje darbą pradėjo ir Lietuvos komercijos atašė. Tai suteiks didesnį postūmį verslui ir investicijoms tarp dviejų šalių. Mums didelė garbė, kad vienas pagrindinių Pietų Korėjos verslo milžinų domisi bendradarbiavimo galimybėmis – susitikime apsikeitėme svarbiausia informacija apie Lietuvą, jos stipriąsias sritis, teisinį reguliavimą“, – sako ekonomikos ir inovacijų ministrė Aušrinė Armonaitė.\n\nPasak ministrės, tarp aktualiausių investicijų ir bendradarbiavimo krypčių – klinikiniai ir moksliniai tyrimai, komponentų gamyba, gyvybės mokslai.\n\nSusitikimo metu nuspręsta, kad „Investuok Lietuvoje“ potencialiems partneriams iš Pietų Korėjos išsamiau pristatys Lietuvos mokslo ir verslo galimybes.\n\n1953 metais įkurta „SK Group“ šiuo metu vienija 186 patronuojamąsias įmones ir filialus, iš kurių didžiausios yra susijusios su energetikos, naftos ir chemijos pramone. Grupei taip pat priklauso didžiausias Pietų Korėjoje mobiliųjų telefonų paslaugų teikėjas „SK Telecom“. Grupės investicijos vien JAV iki 2025 metų sieks daugiau nei 50 milijardų dolerių. Ji taip pat yra „SK Hynix“ – antros pagal dydį pasaulyje atminties lustų gamintojos – savininkė.",
    "Paaiškėjo visos Daviso taurės finalinio etapo poros": "Šioje svetainėje naudojame slapukus (angl. „cookies“). Jie padeda atpažinti prisijungusius vartotojus, matuoti auditorijos dydį ir naršymo įpročius; taip mes galime keisti svetainę, kad ji būtų jums patogesnė. Plačiau apie tai: privatumo politika",
    "Plieno gamyba pasaulyje šiemet sumenko 5 proc.": "Šie duomenys atspindi 64-ių valstybių, kurioms tenka 98 proc. plieno gamybos pasaulyje, juodosios metalurgijos pramonės rezultatus.\n\nKinijoje, kuri yra didžiausia plieno gamintoja ir vartotoja, gamyba sunyko 5,7 proc. iki 693,2 mln. tonų.\n\nPlieno gamyba Europos Sąjungoje sumenko 6,9 proc. iki 95,3 mln. tonų, kitose Europos valstybėse – 8,4 proc. iki 31 mln. tonų, Šiaurės Amerikoje – 3,6 proc. iki 76 mln. tonų, o vien tik JAV – 3,7 proc. iki 54,9 mln. tonų, Pietų Amerikoje – 4,1 proc. iki 29,2 mln. tonų, o Artimuosiuose Rytuose – padidėjo 6,9 proc. iki 28,5 mln. tonų.\n\nIndija plieno plieno gamybą padidino 7,1 proc. iki 83,5 mln. tonų, tuo tarpu Japonija – sumažino 5,2 proc. iki 60,7 mln. tonų, Rusija – 5,8 proc. iki 48,9 mln. tonų, Pietų Korėja – 3 proc. iki 46 mln. tonų, Vokietija – 4,8 proc. iki 25,4 mln. tonų, Turkija – 8,8 proc. iki 24,4 mln. tonų, Brazilija – 4,5 proc. iki 23,1 mln. tonų.\n\nPraėjusį mėnesį pasaulyje išlydyta 150,6 mln. tonų plieno – 0,9 proc. daugiau nei liepą, bet 3 proc. mažiau nei pernai rugpjūtį.\n\n„Worldsteel“ duomenimis, 2021-aisiais plieno gamyba pasaulyje augo 3,6 proc. iki 1,912 mlrd. tonų.",
    "J.Ostapenko nepavyko triumfuoti WTA 250 turnyre Seule": "Seule (Pietų Korėja) sekmadienį baigėsi WTA 250 serijos „Hana Bank Korea Open“ moterų teniso turnyras, kurio laimėti nepavyko favoritei latvei Jelenai Ostapenko (WTA-19). Latvė finale per 1 valandą 23 minutes 6:7 (4:7), 0:6 pralaimėjo Jekaterinai Aleksandrovai.\n\nJ.Ostapenko pirmajame sete ne kartą laimėjo varžovės padavimų seriją ir buvo įgijusi dviejų geimų pranašumą (2:0, 3:1, 5:3). Devintajame geime latvei tereikėjo laimėti savo padavimų seriją ir užbaigti setą, tačiau ji tą geimą pralaimėjo „sausu“ rezultatu. Dvyliktajame geime J.Ostapenko buvo per tašką nuo laimėto seto, tačiau nerealizavo „break pointo“. Pranašumą latvė buvo įgijusi ir pratęsime (2:0), bet šį kartą greitai jį prarado (2:2), vėliau pralaimėjo dar vieną tašką savo padavimų metu ir nebepavijo varžovės.\n\nAntrasis setas latvei buvo labai nesėkmingas. J.Ostapenko pralaimėjo visas savo padavimų serijas, o varžovės padavimų metu nesusikūrė nė vieno „break pointo“.\n\nNepaisant pralaimėto finalo, latvė WTA vienetų reitinge pakils į 17-ą vietą. Geriausiais karjeros laikais (2018 m.) ji šiame reitinge rikiavosi 5-a.\n\nWTA 250 serijos moterų teniso turnyro Seule prizų fondą sudarė 251,75 tūkst. JAV dolerių.\n\nSekmadienį baigėsi ir Tokijuje (Japonija) surengtas WTA 500 serijos turnyras – „Toray Pan Pacific Open Tennis“. Jo finale kinė Qinwen Zheng (WTA-36) 5:7, 5:7 neatsilaikė prieš Liudmilą Samsonovą.\n\nWTA 500 serijos moterų teniso turnyro Tokijuje prizų fondą sudarė 757,9 tūkst. JAV dolerių.",
    "Prie Daviso taurės finalinio turnyro stipriai priartėjo dvi rinktinės": "Antrą pergalę iš tiek pat galimų D grupėje iškovojo Jungtinių Amerikos Valstijų tenisininkai. Amerikiečiai 2:1 nugalėjo Kazakhstaną, tačiau trečiasis rinktinių dvejetų mūšis jau buvo nieko nelemiantis.\n\nJAV rinktinei svarbias pergales vienetuose iškovojo Tommy Paulas (ATP-29), rezultatu 6:1, 6:4 sutriuškinęs Mikhailą Kukuškiną (ATP-221), bei Tayloras Fritzas (ATP-12), po kur kas atkaklesnės kovos 7:6(6), 1:6, 6:3 palaužęs Sašą Bubliką (ATP-44).\n\nAmerikiečiai pirmajame grupės mače 2:1 palaužė britus ir pogrupyje užtikrintai pirmauja. Pastariesiems, norint patekti į finalus, reikia abiejų pergalių prieš Kazakhstaną ir Nyderlandus.\n\nPanašioje situacijoje C grupėje yra patogiai įsitaisiusi Australija, taip pat laimėjusi pirmąsias dvi serijas. Ketvirtadienį Lleytono Hewitto kariauna 2:1 palaužė Prancūzijos tenisininkus, kuriems tai buvo antroji nesėkmė paeiliui.\n\nBūtent pastarieji startavo solidžiau, kadangi veteranas Richardas Gasquet (ATP-79) 6:2, 6:4 susitvarkė su Jasonu Kubleriu (ATP-97). Visgi lygybę serijoje atstatė Alexas De Minauras (ATP-22), 6:3, 1:6, 6:4 nugalėjęs Benjaminą Bonzi (ATP-53), o lemiamą pergalę iškovojo Vimbldono dvejetų čempionai Matthew Ebdenas ir Maxas Purcellas, rezultatu 6:4, 6:4 įveikę Arthurą Rinderknechą ir Nicolą Mahutą.\n\nŠiame pogrupyje taip pat varžosi šeimininkai vokiečiai (1-0) ir belgai (0-1).\n\n🇦🇺Back to back tie wins for the Aussies 🇦🇺\n\n\n\nThe strong duo of Purcell and Ebden beat Mahut and Rinderknech in straight sets 6-4 6-4#DavisCup #byRakuten pic.twitter.com/D3xnXpnoHs — Davis Cup (@DavisCup) September 15, 2022\n\nA grupėje varžosi Italija, Švedija, Kroatija ir Argentina, o B pogrupyje - Ispanija, Kanada, Serbija ir Pietų Korėja, tačiau kol kas iš šių rinktinių dar nė viena nėra iškovojusi dviejų pergalių.\n\nĮ finalus pateks po dvi stipriausias ekipas iš kiekvienos grupės.",
    "Kino programoje „Lokys, liūtas ir šakelė“ – festivalinio kino sezono hitai": "Rež. Luko Dhonto filmo „Arti“ („Close“, 2022 m., Belgija, Nyderlandai, Francūzija) kadras\n\nKanų prizininkai, naujiena iš Venecijos, kino meistrų darbai iš Berlinalės. Tokia kino programa „Lokys, liūtas ir šakelė“ spalio 4–9 d. bus parodyta septyniuose Lietuvos miestuose. Tuo pačiu metu filmus rodys ne tik Vilniaus, bet ir Kauno, Klaipėdos, Šiaulių, Panevėžio, Marijampolės ir Alytaus kino teatrai.\n\nPagrindinių pasaulio kino festivalių koncentratas – vienuolika filmų – bus pristatyti savaitės trukmės programoje. Žiūrovai pamatys mylimų režisierių, tokių kaip François Ozonas, Rubenas Östlundas, filmus, sinefilų simpatijas ir apdovanojimus pelniusias juostas.\n\n„Siekdami parodyti aktualiausius šių metų kino sezono filmus, atspindinčius šiuolaikinio kino aktualijas, antrus metus organizuojame kino programą. Daugumą kūrinių programoje bus galima pamatyti pirmiau, nei jų premjeros įvyks filmų sukūrimo šalyse“, – apie kino programą pasakoja jos sudarytoja Giedrė Krikščiūnaitė, daugiau nei 10 metų Lietuvoje rodanti festivalių filmus.\n\nPavadinimas „Lokys, liūtas ir šakelė“ su šypsena referuoja į trijų pagrindinių festivalių – Berlyno, Venecijos ir Kanų – prizus.\n\n„Pagrindiniai kino festivaliai iš tūkstančių jiems pateiktų filmų atrenka apie du šimtus. Iš tų kelių šimtų mes parenkame vienetus, galima sakyti, kad mūsų programa – dvigubos selekcijos. Taip suformuojama aukštos meninės kokybės, šiuolaikinės kino kalbos ir stipraus poveikio programa. Filmas turi sukelti jausmus, priversti jį įsimylėti“, – apie filmų atrankos kriterijus pasakoja G. Krikščiūnaitė.\n\nRež. Tariko Saleho filmo „Kairo sąmokslas“ („Boy from Heaven“, 2022 m., Švedija, Danija, Suomija, Prancūzija) kadras\n\nRež. François Ozono filmo „Peteris fon Kantas“ („Peter von Kant“, 2022 m., Prancūzija, Vokietija) kadras\n\nKanų prizininkai\n\nSpalio pradžioje bus pristatyti keturi Kanų kino festivalio laimėtojai – pagrindinį prizą, „Auksinę palmės šakelę“, pelniusi Rubeno Östlundo satyra „Liūdesio trikampis“, Didžiojo prizo laureatas Luko Dhonto „Arti“, Tariko Saleho už geriausią scenarijų apdovanotas „Kairo sąmokslas“ bei Ali Abbasi „Šventasis voras“, kuris Zarai Amir-Ebrahimi atnešė geriausios aktorės prizą.\n\nR. Östlundas šiemet antrą kartą pelnė Kanų „Auksinę šakelę“, pirmąją 2017 m. gavo už filmą „Kvadratas“. Naujame kūrinyje režisierius tai, kas instagramiška, paverčia pragariška. Į glamūrinį kruizą susirenka uberturtuoliai, gražuolė manekenė ir jos deimantinis vaikinas. Prabangiai jachtai nuskendus ir daliai šios kompanijos išsigelbėjus negyvenamoje saloje, vaidmenys socialinėje hierarchijoje apsiverčia aukštyn kojom.\n\nRyški šių metų tendencija – Vakaruose gyvenantys režisieriai gilinasi į savo šaknis ir kuria filmus apie šalis už Europos sienų. Politinis detektyvas „Kairo sąmokslas“ vaizduoja jauno protingo žmogaus kovą su aukščiausiais valdžios ir religijos sluoksniais Egipte, o kriminalinis trileris „Šventasis voras“ pasakoja apie prostitučių žudiką dvasinės Irano sostinės gatvėse.\n\nAbiejų filmų režisieriai gyvena ir kuria Skandinavijoje. Prancūzijoje gyvenantis Davy Chou žvelgia dar toliau. Jo filmas „Sugrįžimas į Seulą“ nukelia į Pietų Korėją ir pasakoja apie ten atvykusią dvidešimt penkerių Fredi, kuri vos gimusi buvo įvaikinta Prancūzijoje.\n\nLietuvos žiūrovams dėl ankstesnio savo kūrinio „Adomas“ pažįstama režisierė Maryam Touzani pasakoja jaukią šeimos istoriją Maroke. Į sąžiningumo, ištikimybės ir intymių susitarimų tarp žmonių klausimus besigilinantis filmas „Žydrasis kaftanas“ Kanų „Ypatingo žvilgsnio“ programoje pelnė kritikų prizą „Fipresci“.\n\nPortugalo João Pedro Rodrigueso filmas „Žaltvykslė“ – tikra provokacija, skirta drąsiems ir laisviems žiūrovams. Šioje muzikinėje erotinėje komedijoje su mokslinės ir maginės fantastikos elementais draugiškai pajuokiamos šiandien eskaluojamos temos: klasinis ir rasinis antagonizmas, klimato kaita, LGBT klausimai. Kaip žaltvykslė – vaiduokliška pelkių ugnelė – paklaidina keliautojus, taip ir šis filmas gali suerzinti pernelyg rimtai nusiteikusius.\n\nPrieš keletą metų festivalinio kino gerbėjus sužavėjusio jauno belgų režisieriaus Luko Dhonto naujas filmas „Arti“ pasirinktas kino programos atidarymo filmu. Ypatingos gerumo ir šviesos atmosferos kupiname filme pasakojama apie itin sudėtingą ir jautrų laiką žmogaus gyvenime – žengimą iš vaikystės į suaugusiųjų pasaulį.\n\nRež. Davy Chou filmo „Sugrįžimas į Seulą“ („Return to Seoul“, 2022 m., Prancūzija, Belgija, Vokietija) kadras\n\nRež. Ulricho Seidlo filmo „Riminis“ („Rimini“, 2022 m., Austrija, Prancūzija, Vokietija) kadras\n\nKino meistrų kūriniai\n\nStebinti publikos nesiliaujantis prancūzų režisierius François Ozonas naujuoju savo filmu atiduoda duoklę vokiečių kino provokatoriui Raineriui Werneriui Fassbinderiui. Berlyno kino festivalyje jis pateikė naują – sodrią, pikantišką ir itin stilingą – klasika tapusio filmo „Karčios Petros fon Kant ašaros“ versiją. Ryškiomis spalvomis nutapyta teatrališka melodrama vilioja pasinerti į geismo ir grožio spektaklį. Žiūrovų, nemačiusių filmo originalo, laukia svaiginanti meilės geometrija ir retro pulsuojanti estetika, o su R. W. Fassbinderio kūryba pažįstami sinefilai išvys dekonstruotą vokiečių kino meistro šedevrą ir pasijus, lyg tuo pat metu žiūrėtų du skirtingus, vienas su kitu flirtuojančius filmus.\n\nKanadiečio Denis Côté filmai Lietuvos kino festivalių lankytojams taip pat puikiai pažįstami. Berlinalėje pristatytame, 16 mm juosta nufilmuotame filme „Tokia ta vasara“ jis nagrinėja delikačią temą – priklausomybę nuo sekso. Trys jaunos moterys kelioms savaitėms užsidaro gamtos apsuptyje, kur su terapeute dalinasi savo patirtimis. Režisierius nemoralizuodamas tyrinėja intymumo, seksualinės tapatybės ir skirtingų artumo formų ribas.\n\nAustrijos kino meistras Ulrichas Seidlas žinomas dėl ironiško dokumentinio stiliaus. Kino programoje „Lokys, liūtas ir šakelė“ bus parodytas Berlinalėje pristatytas filmas „Riminis“, pasakojantis apie pagyvenusį estrados dainininką, linksminantį ne sezono metu į Italiją atvažiavusias vokiečių turistes.\n\nRež. Lav Diazo filmo „Kai bangos išnyks“ („When the Waves Are Gone“, 2022 m., Filipinai, Prancūzija) kadras Rež. Maryam Touzani filmo „Žydrasis kaftanas“ („The Blue Caftan“, 2022 m., Prancūzija, Marokas, Belgija, Danija) kadras Rež. João Pedro Rodrigueso filmo „Žaltvykslė“ („Will-o'-the-Wisp“, 2022 m., Portugalija, Prancūzija) kadras Rež. Denis Côté filmo „Tokia ta vasara“ („That Kind of Summer“, 2022 m., Kanada) kadras Rež. Ali Abbasi filmo „Šventasis voras“ („Holy Spider“, 2022 m., Danija, Vokietija, Švedija, Prancūzija) kadras Rež. Rubeno Östlundo filmo „Liūdesio trikampis“ („Triangle of Sadness“, 2022 m., Prancūzija, Vokietija, Švedija, Jungtinė Karalystė, JAV) kadras\n\nKą tik po premjeros Venecijoje\n\nRugsėjo 10 d. pasibaigusio Venecijos kino festivalio programoje pristatytas Filipinų režisieriaus Lav Diazo „Kai bangos išnyks“ spės laiku atvykti pas „Lokį, liūtą ir šakelę“. L. Diazas – daugybę prestižinių apdovanojimų pelnęs kino meistras, kuriam būdingas unikalus braižas: nepaprastai kinematografiškais kadrais kalbėti apie sudėtingą savo šalies istoriją.\n\nŠiuo atveju narpliojama moralinė dilema – ar po tarnystės kruvinam režimui įmanoma gyventi toliau? Šiame 16 mm juosta nufilmuoto film noir stiliaus filme groteskiškai niūriai (o kartais – netikėtai juokingai) pasakojama detektyvinė dviejų policininkų – mokytojo ir mokinio – draugystės bei keršto istorija.\n\nKino programa „Lokys, liūtas ir šakelė“ vyks spalio 4–9 d. Vilniuje, Kaune, Klaipėdoje, Šiauliuose, Panevėžyje, Alytuje ir Marijampolėje.",
    "Per šaudynes Rusijos mokykloje žuvo mažiausiai penkiolika žmonių": "",
    "Šiaurės Korėja suteikė sau teisę smogti prevencinį branduolinį smūgį": "Šis pranešimas paskelbtas tuo metu, kai prastėja šiaurės ir pietų santykiai: Pchenjanas kaltina Seulą dėl COVID-19 protrūkio savo teritorijoje, be to, šiemet atliko rekordinį skaičių ginklų bandymų.\n\nĮstatymas leis Šiaurės Korėjai vykdyti prevencinį branduolinį smūgį „automatiškai“ ir „nedelsiant sunaikinti priešiškas pajėgas“, kai užsienio šalis kelia neišvengiamą grėsmę Pchenjanui, teigė oficialioji Korėjos centrinė naujienų agentūra (KCNA).\n\nPriėmus naują įstatymą, „mūsų šalies, kaip branduolinio ginklo valstybės, statusas tapo neatšaukiamas“, – pasak KCNA, sakė šalies lyderis Kim Jong Unas.\n\nLiepos mėnesį Kim Jong Unas sakė, kad jo šalis yra „pasirengusi mobilizuoti“ savo branduolinius pajėgumus bet kokiame kare su JAV ir Pietų Korėja.\n\nJis pakartojo, kad Pchenjanas niekada neatsisakys branduolinių ginklų, reikalingų Vašingtono karo veiksmams atremti, ir tvirtino, kad JAV siekia bet kuriuo metu „sugriauti“ jo režimą.",
    "Pergalingos Lietuvos krepšinio istorijos: daug žadėję 1998 m. ir 2014 m. Pasaulio čempionatai": "Europos čempionatas – svarbiausias šių metų krepšinio renginys, tad ta proga Krepsinis.net portalas kviečia prisiminti įsimintiniausias Lietuvos rinktinės akimirkas.\n\nŠįkart siūlome prisiminti lietuvių debiutą Pasaulio taurės turnyre, kuris įvyko 1998 metais. Jono Kazlausko auklėtiniai galingai pradėjo grupės etapą ir nugalėjo Jungtines Amerikos Valstijas (JAV), tačiau vėliau išsikvėpė.\n\nNepriklausomybę atgavusiai Lietuvai debiuto planetos pirmenybėse reikėjo gerokai palaukti, nes bilietai į 1994 metų pirmenybes buvo dalijami 1993 metų Europos čempionate, bet tada mūsiškiai fiasko patyrė dar atrankoje.\n\nĮ 1998 m. Pasaulio taurę Lietuva pateko dėka pasirodymo 1997 m. Europos čempionate, kuriame užėmė 6-ąją vietą, taip pagriebdami paskutinį bilietą į pasaulio čempionatą. Ten mūsiškiai dalyvavo jau pasikeitę – iš Vlado Garasto vairą perėmė J.Kazlauskas, o iš nacionalinės komandos pasitraukė Arvydas Sabonis, Šarūnas Marčiulionis ir Rimas Kurtinaitis.\n\nREKLAMA\n\n1998 metų pasaulio čempionatas vyko Graikijoje. Prieš turnyrą buvo prognozuojama, kad JAV rinktinė nelaimės aukso, kadangi Nacionalinėje krepšinio asociacijoje (NBA) tuo metu vyko lokautas ir lygos žaidėjai negalėjo rungtyniauti savo rinktinėje. Taip amerikiečiams teko kviesti Europoje žaidusius krepšininkus ir kelis jaunuolius iš NCAA.\n\nPlanetos pirmenybes lietuviai pradėjo 97:56 sutriuškindami Pietų Korėją. Antrajame susitikime mūsiškiai susidūrė su amerikiečiais ir juo pranoko 84:82. Tame susitikime Artūras Karnišovas pelnė net 29 taškus. 15 pridėjo Saulius Štombergas, 12 – Virginijus Praškevičius, 10 – Dainius Adomaitis. Amerikiečiams Jimmy Oliveris įmetė 18 taškų, S.Hawkinsas – 16, J.Saseeras pridėjo 13.\n\nAmerikiečius nugalėję lietuviai kitame grupės mače sulaukė dar vieno rimto pasipriešinimo – 66:62 po atkaklios kovos pranoko Braziliją.\n\nAntrajame etape lietuvių žaidimas pradėjo griūti: 61:71 nusileido Australijai, bet kitame susitikime 84:75 pranokta Argentinos rinktinė. S.Štombergas įmetė 19 taškų, Darius Lukminas – 14, A.Karnišovas – 11.\n\nREKLAMA\n\nPaskutinėje antrojo etapo dvikovoje mūsiškiai po pratęsimo 80:86 nusileido ispanams. Neišgelbėjo A.Karnišovo 20 taškų, Šarūnas Jasikevičius įmetė 10, S.Štombergas – 9. Likus 2 minutėms lietuviai dar pirmavo 72:69, bet pagrindinis laikas baigėsi 75:75, o per pratęsimą geriau žaidė Ispanija. Nesėkmė buvo itin skaudi, kadangi ji nubloškė mūsiškius į trečiąją vietą grupėje, kai pergalė būtų pakylėjusi į pirmąją poziciją.\n\nKetvirtfinalyje teko susidurti su principiniu varžovu – Rusija. Dvikovą lietuviai pralaimėjo 67:82. Lyderiai buvo tie patys: S.Štombergas (17 tšk.), A.Karnišovas (14 tšk.), Eurelijus Žukauskas įmetė 12.\n\nPo skaudaus pralaimėjimo neatsigavę mūsiškiai kovoje dėl 5–8 vietų dar kartą krito – šįkart prieš italu – 71:75. A.Karnišovas pelnė 20 taškų, E.Žukauskas – 13, S.Štombergas – 11.\n\nKitą dieną rungtynėse dėl 7-os pozicijos Lietuva parodė charakterį ir 77:76 nugalėjo Argentiną. Gintaras Einikis įmetė 18 taškų, D.Adomaitis – 16, D.Lukminas – 12.\n\nPirmenybes laimėjo Jugoslavijos rinktinė, kuri finale nugalėjo lietuvių skriaudikę Rusiją. Bronzą iškovojo JAV rinktinė, kuri pranoko šeimininkę Graikiją.\n\nŠis čempionatas pažymėtas ir savotišku skandalu, kai J.Kazlauskas nusivylė G.Einikio blankiu žaidimu ir apskritai jo neišleido ant parketo dvikovoje dėl 5–8 vietų su Italija. Tuomet centras pareiškė, kad daugiau rinktinėje nebežais. Vis dėlto jis atlyžo ir rudenį vėl gynė šalies garbę Europos čempionato atrankoje.\n\nREKLAMA\n\nJ.Kazlauskas po paskutinių turnyro rungtynių teigė, kad ketina trauktis iš savo pareigų ir visą dėmesį skirti darbui Kauno „Žalgiryje“, tačiau jis liko ir tęsė darbus iki pat 2001 metų.\n\nLietuvos rinktinės sudėtis: A.Karnišovas, S.Štombergas, D.Lukminas, G.Einikis, D.Adomaitis, E.Žukauskas, Š.Jasikevičius, V.Praškevičius, T.Masiulis, D.Maskoliūnas, T.Pačėsas, M.Žukauskas.\n\nDar vieną daug žadantį čempionatą, kuris prasidėjo ir vyko sėkmingai, bet pasibaigė su žaidėjų ašaromis akyse galime išskirti 2014 metų pirmenybes, vykusias Ispanijoje.\n\nPrieš pat Pasaulio taurę rinktinę sukrėtė skaudi žinia – draugiškose rungtynėse su Kroatija peties traumą patyrė pagrindinis įžaidėjas Mantas Kalnietis, kuris turėjo praleisti čempionatą. Nepaisant to, mūsiškių pasirodymas buvo vertas pagarbos.\n\nGrupės dvikovas lietuviai žaidė Gran Kanarijos sostinėje Las Palme. Pirmajame mače 87:74 pranoko Meksiką. Tuomet Jonas Mačiulis įmetė 19 taškų. Kitoje dvikovoje 75:62 pranoko Angolą. Donatas Motiejūnas buvo rezultatyviausias su 12 taškų.\n\nTrečioje grupėje dvikovoje J.Kazlausko auklėtiniai 75:82 nusileido australams. Joe Inglesas nugalėtojams surinko 18 taškų, o mūsiškiams Renaldas Seibutis įmetė 21. Toliau sekė Pietų Korėjos sutriuškinimas (79:49) su Ado Juškevičiaus 20 taškų pasirodymu.\n\nREKLAMA\n\nPaskutinės grupės rungtynės pasižymėjo atkaklia kova ir pergale 67:64 prieš Slovėniją, o paskutinis kėlinys buvo itin nervingas ir mūsiškiai jį laimėjo 12:2. Jonas Valančiūnas pelnė 12 taškų, o pralaimėjusiems Erazemas Lorbekas – 14.\n\nPirmąją vietą grupėje užėmė lietuviai persikėlė į Barseloną ir aštuntfinalyje 76:71 po atkaklios kovos pranoko Naująją Zelandiją. J.Valančiūnas fiksavo dvigubą dublį – 22 taškai ir 13 kamuolių. Zelandams Tai‘aus Websterio brolis Corey surinko 26 taškus.\n\nKetvirtfinalyje lietuviai sutiko Turkiją, kuri 65:64 buvo pranokusi australus. Tris kėlinius vyko labai atkakli kova, o pranašumą lietuviai įrodė ketvirtajame, kurį laimėjo 9 taškais, o rungtynes – 73:61. Keremas Gonlumas turkams pelnė 13 taškų, o nugalėtojams R.Seibutis surinko 19.\n\nPusfinalyje lietuviai jokių šansų neturėjo, nes sutiko JAV krepšininkus. Gausybę pajėgių NBA žaidėjų turėję amerikiečiai du kėlinius vargo prieš lietuvius, bet trečiąjį ketvirtį laimėjo 33:14 ir išsprendė visus reikalus. Galutinis rezultatas – 96:68. Kyrie Irvingas vedė amerikiečius į priekį su 18 taškų, o Lietuvai po 15 taškų įmetė J.Valančiūnas ir Mindaugas Kuzminskas.\n\nREKLAMA\n\nKovoje dėl bronzos J.Kazlausko kariauna susitiko su Prancūzija, kuri 85:90 pusfinalyje pripažino serbų pranašumą. Po trijų kėlinių mūsiškiai turėjo 7 taškų atsargą, bet lemiamu metu padarė aibę klaidų ir patyrė dramatišką nesėkmę 93:95 bei liko ketvirti. J.Valančiūnas pelnė 25 taškus ir sugriebė 9 kamuolius. Prancūzų gretose nesulaikomas buvo Nicolasas Batumas – 27 taškai. Lietuvos krepšininkai iki šiol prisimena šią nesėkmę kaip vieną iš skaudžiausių, kadangi medaliai buvo pasiekiami ranka, bet klaidos ir laiku nepersivarytas kamuolys į varžovų aikštės pusę niekais pavertė sunkų darbą, kuris buvo padarytas per pasirengimą ir patį čempionatą.\n\nČempionatą laimėjo JAV, kuri net 129:92 sutriuškino serbus.",
    "Vienoje „Nord Stream 2“ gijų užfiksuotas slėgio kritimas, galimas nuotėkis prie Bornholmo": "",
    "G.Nausėda: diplomatija – priešakinė linija strateginių Lietuvos interesų gynyboje": "„Ginant valstybės strateginius interesus, lengvų atsakymų, sprendimų ir pasirinkimų neturėsime. Matome, kad mūsų išorinė aplinka tampa vis atšiauresnė. Tarptautinė demokratinė sistema, kuria rėmėmės kurdami ir stiprindami savo šalies valstybingumą, vis labiau išbandoma, naudojantis jos silpnybėmis ir pažeidžiamumais“, – Prezidentūros pranešime sakė šalies vadovas.\n\n„Karo Ukrainoje sąlygomis diplomatija tampa priešakine linija ginti mūsų nacionaliniams ir strateginiams interesams“, – pridūrė jis.\n\nG.Nausėda susitikime akcentavo, kad daugiau nei pusę metų trunkantis Rusijos karas Ukrainoje fundamentaliai supurtė nusistovėjusią užsienio politikos ir diplomatijos tėkmę.\n\nPrezidento teigimu, diplomatinei tarnybai kaip niekada būtina veikti sutelktai, išmintingai ir sumaniai, taip pat būti pasirengus tam, kad geopolitinių procesų dinamika ir augančios grėsmės išliks.\n\nŠalies vadovas su diplomatinių atstovybių vadovais aptarė Lietuvos saugumo klausimus, šalies tikslus Europos Sąjungoje ir NATO, paramą Ukrainai bei kitas aktualias temas.\n\nG.Nausėda metiniame susitikime su Lietuvos diplomatinių atstovybių vadovais dalyvavo ketvirtą kartą.\n\nPareiga apginti, išsaugoti ir sustiprinti\n\nSu Lietuvos atstovais taip pat susitiko ir užsienio reikalų ministras Gabrielius Landsbergis. Jis akcentavo pagalbą Kyjivui, Lietuvos gynybą.\n\n„Ukrainoje giname laisvojo pasaulio egzistavimo prielaidas – todėl visos jėgos, pastangos, visos mintys turi būti nukreiptos ta linkme. Neturime prabangos neesminiams dalykams. Diplomatijai tenka pareiga nepriklausomą demokratinę Lietuvos valstybę apginti, išsaugoti ir sustiprinti bei parengti ją laukiantiems naujiems iššūkiams“, – sakė G.Landsbergis.\n\nPasak ministro, Jungtinės Tautos, Europos Sąjunga, Europos saugumo ir bendradarbiavimo organizacija, kiti daugiašaliai formatai yra ta erdvė, kur Lietuva ir kitos mažosios valstybės turi galią, yra girdimos ir matomos.\n\nJo teigimu, tuo pat metu ir pačios organizacijos turi geriau prisitaikyti prie situacijos, iššūkių ir siekti efektyvesnio veikimo.\n\n„Teise grįsta globali sąranga, teisės viršenybė ir konfliktų sprendimas taikiu būdu, tautų apsisprendimo teisė, žmogaus teisės, laisvės ir demokratijos kaip politinės santvarkos bei visuomenės raidos vertės matas, t.y. tokia pasaulio tvarka, kurioje „mažos valstybės“, kaip Lietuva, gali išlikti ir saugiai gyvuoti bei klestėti yra giliausias Lietuvos interesas“, – sakė diplomatijos vadovas.\n\n„Eižėjant globaliai saugumo architektūrai, sąjungininkų parama, mūsų gebėjimai telkti naujus partnerius yra atsvara didžiausius galios svertus turinčioms valstybėms ir būdas užtikrinti, kad totalitariniams režimams nekiltų nė menkiausios pagundos užimti net vieno centimetro galimai „paaukotinų“ valstybių teritorijos – nei fizinės, nei metaforinės“, – pridūrė jis.\n\nMinistras taip pat pabrėžė, kad karas prieš Ukrainą išryškino transatlantinių santykių svarbą, o NATO sprendimas 2023 metais rengti viršūnių susitikimą Vilniuje yra istorinis Lietuvos diplomatijos laimėjimas.\n\nG.Landsbergio teigimu, ekonominė diplomatija išlieka ypatingai aktualiu veikimo lauku. Lietuvos siekis diversifikuoti rinkas atneša rezultatų – ženkliai išaugo prekybos apimtys su Jungtinėmis Amerikos Valstijomis, Pietų Korėja, Taivanu, Japonija ir Australija.\n\nKaras Ukrainoje paveikė tiekimo grandines, todėl būtina ir toliau siekti efektyvaus rinkų diversifikavimo bei ieškoti alternatyvų.\n\nSavo ruožtu premjerė Ingrida Šimonytė teigė, jog šiuo metu tarptautinės darbotvarkės pagrindine tema yra visokeriopa parama Ukrainai, o „Lietuvos diplomatijos balsas yra girdimas ir padedantis siekti šio tikslo“.\n\n„(...) dalyje paramos Ukrainai sričių esame vieni lyderių“, – sakė premjerė.\n\nJi taip pat pabrėžė, kad Lietuvos diplomatinės tarnyba turi išlikti aktyvi ir veržli siekiant įsisavinti naujas rinkas, ypač Pietryčių Azijos regione, kuriant naujas partnerystes ir stiprinant demokratinėmis vertybėmis ir aiškiomis taisyklėmis grįstą tarptautinę tvarką.\n\nSusitikime su diplomatais Vyriausybės vadovė taip pat akcentavo atsparumą Rusijos energetiniam šantažui Vakarų šalių atžvilgiu, Ukrainos partnerių bendradarbiavimą šalies atstatymo procese, Lietuvos diasporai užsienyje aktualius klausimus.",
    "D.Margevičius baigia plaukiko karjerą": "Apie sprendimą palikti nacionalinę rinktinę 27-erių kaunietis informavo Lietuvos plaukimo federaciją.\n\n„Plaukimo bendruomenėje praleidau 22-ejus metus. Esu dėkingas už išugdytą charakterį, už patirtus nuotykius ir už suteiktas galimybes atstovauti Lietuvai.\n\nDėkoju visiems treneriams, kurie, gal ir nežinodami, prisidėjo prie mano tobulėjimo. Išskirtinai dėkoju trenerei Jolantai Dulevičienei, kuri pradėjo mano kelionę ir atidavė daug metų. Trenerei Inai Paipelienei, kuri mane lydėjo ir palaikė dvejose olimpinėse žaidynėse. Pauliui Andrijauskui ir Jūratei Statkevičienei už palaikymą ir buvimą šalia.\n\nAčiū visiems sportininkams – be jūsų nebūtų konkurencijos ir gerėjančių rezultatų. Visiems rinktinės nariams: Andriui Šidlauskui, Giedriui Titeniui, Danui Rapšiui, su kuriais praleidome daugiausiai laiko stovyklose. Su visais jumis buvo labai smagu ir gera.\n\nTaip pat dėkoju Lietuvos plaukimo federacijai už galimybes ir kantrybę. Atėjo laikas naujam etapui“, – sako plaukikas.\n\nPaskutinis jo startas kartu su šalies rinktine įvyko šįmet vykusiame pasaulio plaukimo čempionate Budapešte, o vasarą Romoje vykusį Europos čempionatą Kauno sporto mokyklos „Startas“ auklėtinis praleido dėl patirtos traumos.\n\n„Mūsų bendruomenės vardu dėkoju Deividui už visus šiuos metus, atiduotus plaukimo sportui. Taip pat nuoširdžią padėką skiriu ir plaukiką sportiniame kelyje lydėjusiai trenerei Jolantai Dulevičienei bei su juo dirbusiems Inai Paipelienei, Pauliui Andrijauskui ir Jūratei Statkevičienei. Jūsų dėka Lietuvos vardas ne kartą skambėjo tarptautinėse plaukimo arenose.\n\nGerbiame sportininko pasirinkimą, linkime jam kuo geriausios kloties bei kartu tikimės, kad stipriausio šalies delfinisto vieta tuščia neliks, o jaunoji karta sėkmingai tobulės ir džiugins mus neprastesniais savo pasiekimais“, – sako Lietuvos plaukimo federacijos prezidentas Saulius Binevičius.\n\nKarjeros pasiekimai\n\nŠalies plaukimo meistru trenerės Jolantos Dulevičienės auklėtinis tapo 2011 m. D.Margevičius tais metais sudalyvavo Trabzone vykusiame Europos jaunimo olimpiniame festivalyje. Ten 16-metis kaunietis užėmė aukštą šeštą vietą vaikinų 100 m plaukimo peteliške rungtyje.\n\n2013 m. lietuvis varžėsi Europos jaunimo čempionate Poznanėje, kur buvo septintas tiek 50 m, tiek ir 100 m plaukimo peteliške rungtyse, o su komandos draugais Danu Rapšiu, Mantu Auruškevičiumi ir Povilu Strazdu iškovojo ketvirtą vietą vaikinų estafetėje 4 x 100 m kombinuotu būdu.\n\nPasaulio jaunimo čempionate Dubajuje lietuvis sėkmingai pateko į vaikinų 50 m plaukimo peteliške finalą ir jame finišavo aštuntas.\n\nD.Margevičius šiame čempionate svariai prisidėjo ir prie mūsų komandos pasirodymo mišrioje komandinėje estafetėje 4 x 100 m kombinuotu būdu. Kaunietis atrankoje kartu su Ugne Mažutaityte, Rūta Meilutyte ir P. Strazdu užėmė trečią vietą, o finale plaukę D. Rapšys, R. Meilutytė, P. Strazdas ir Eva Gliožerytė tada Lietuvai iškovojo sidabrą.\n\n2013 m. gruodį D.Margevičius debiutavo Europos plaukimo čempionate trumpajame baseine Herninge. Tais pačiais metais sportininkui suteiktas Tarptautinio plaukimo meistro vardas.\n\n2015 m. Netanijoje vykusiame Europos čempionate (25 m baseine) lietuvis pateko į vyrų 50 m plaukimo peteliške pusfinalį, kuriame užėmė 11 vietą, o komandinėje estafetėje 4 x 50 m kombinuotu būdu kartu su D. Rapšiu, Giedriumi Titeniu ir Mindaugu Sadausku iškovojo šeštą vietą.\n\n2016 m. Europos čempionate Londone D.Margevičius su D.Rapšiu, G.Titeniu ir Simonu Biliu užėmė penktą vietą komandinėje vyrų estafetėje 4 x 100 m kombinuotu būdu.\n\nSavo debiutinėse olimpinėse žaidynėse Rio de Žaneire jis padėjo Lietuvos vyrų komandinei estafetei 4 x 100 m kombinuotu būdu rungtyje. Ten lietuviams (D.Rapšiui, G.Titeniui, D.Margevičiui ir S.Biliui) atiteko 14 vieta.\n\nTų pačių metų pabaigoje D. Margevičius dalyvavo ir pasaulio plaukimo čempionate trumpajame baseine Vindsore, kur su D. Rapšiu, G. Titeniu ir Mindaugu Sadausku plaukė vyrų 4 x 50 m kombinuotu būdu finale ir užėmė aštuntą vietą.\n\n2017 m. kaunietis varžėsi Europos čempionate (25 m baseine) Kopenhagoje, kur pateko į vyrų 50 m plaukimo peteliške pusfinalį ir jame iškovojo 14 vietą, o komandinėje estafetėje 4 x 50 m kombinuotu būdu užėmė devintą vietą, plaukdamas kartu su D. Rapšiu, G. Titeniu ir S. Biliu.\n\n2018 m. Europos čempionate Glazge D.Margevičius plaukė dar viename estafetės finale. 4 x 100 m kombinuotu būdu rungtyje jis su D. Rapšiu, Andriumi Šidlausku ir S. Biliu iškovojo garbingą ketvirtą vietą.\n\nPasaulio čempionate Hangdžou lietuvis pasiekė vyrų 100 m plaukimo peteliške pusfinalį, kuriame pelnė 14 vietą, o su D.Rapšiu, A.Šidlausku ir S.Biliu sėkmingai pateko į 4 x 100 m kombinuotu būdu estafetės finalą ir jame užėmė septintą vietą.\n\n2019 m. Kvandžu vykusiame pasaulio čempionate D.Margevičius kartu su D.Rapšiu, A.Šidlausku ir S.Biliu pelnė 11 vietą vyrų estafetėje 4 x 100 m kombinuotu būdu ir Lietuvos estafetės komandai iškovojo kelialapį į Tokijo olimpines žaidynes.\n\nTų pačių metų pabaigoje Glazge vykusiame Europos čempionate (25 m baseine) kaunietis užėmė 16 vietą vyrų 100 m plaukimo peteliške rungtyje.\n\n2021 m. lietuvis dalyvavo Europos čempionate Budapešte, kur užėmė 9 vietą estafetėje 4 x 100 m kombinuotu būdu (kartu su D. Rapšiu, A. Šidlausku ir S. Biliu).\n\nPasaulio čempionate (25 m baseine) Abu Dabyje D.Margevičius, nors ir nepakliuvo į asmeninių rungčių pusfinalius, plaukdamas kartu su D.Rapšiu, A.Šidlausku ir S.Biliu sėkmingai pateko į net trijų komandinių estafečių finalus. 4 x 50 m l. stiliumi ir 4 x 100 m kombinuotu būdu estafetėse lietuviai buvo septinti, o 4 x 50 m kombinuotu būdu – aštunti.\n\nKauno plaukimo federacijos nuotr./Deividas Margevičius\n\nD. Margevičiui iki šiol priklauso keturi šalies vyrų plaukimo peteliške rekordai. Jis taip pat yra ir penkių komandinių estafečių nacionalinių rekordų bendraautorius.\n\nGeriausi asmeniniai rezultatai\n\n--- 50 m baseine ---\n\n50 m peteliške – 23,68 sek. – 2020 m. Klaipėda\n\n100 m peteliške – 52,55 sek. LR – 2019 m. Kvandžu (Pietų Korėja)\n\n200 m peteliške – 2 min. 0,63 sek. LR – 2017 m. Budapeštas (Vengrija)\n\n--- 25 m baseine ---\n\n50 m peteliške – 22,70 sek. LR – 2017 m. Berlynas (Vokietija)\n\n100 m peteliške – 50,95 sek. – 2018 m. Hangdžou (Kinija)\n\n200 m peteliške – 1 min. 53,83 sek. LR – 2018 m. Hangdžou (Kinija)",
    "Lietuvos policijos ir Aplinkos ministerijos akcija vairuotojams: išdalinta šimtai viešojo transporto bilietų, patikrinta automobilių tarša ir sulaikytas neblaivus vairuotojas": "Šiandien Aplinkos ministerija kartu su Lietuvos policija ruošiasi rugsėjo 22-ajai – Dienai be automobilio – ir didžiuosiuose Lietuvos miestuose stabdo automobilius bei kviečia vairuotojus keliauti aplinkai draugiškais būdais.\n\nPareigūnai trečiadienio rytą vairuotojus stabdė Vilniuje, Kaune, Klaipėdoje, Šiauliuose, Panevėžyje, kvietė juos rytoj sėsti į nemokamą viešąjį transportą, o taip pat dovanojo viešojo transporto bilietus būsimoms kelionėms.\n\nAplinkos ministras Simonas Gentvilas kartu su Aplinkos apsaugos agentūros darbuotojais Kaune tikrino ir automobilių taršą. Vienas iš patikrintųjų viršijo leistiną taršos ribą.\n\n„Matėme, kad vairuotojus tokia akcija maloniai nustebino, daugelis su šypsena priėmė dovanojamus viešojo transporto bilietėlius ir atšvaitus. Galbūt su šia akcija gyventojų įpročių ir nepakeisime, bet tikime, kad vairuotojai dalinsis įspūdžiais su draugais ir artimaisiais ir bent rytoj nuspręs automobilius palikti namuose“, – sako aplinkos ministras Simonas Gentvilas.\n\nReido metu Vilniuje taip pat buvo pagautas neblaivus vairuotojas, įpūtęs beveik 2 promiles.\n\nToks reidas Lietuvoje organizuojama pirmą kartą ir juo siekiama paskatinti vairuotojus keisti įpročius bei paraginti į darbą ar susitikimus vykti autobusu, troleibusu, rinktis kelionę dviračiu, paspirtuku, pėsčiomis.\n\nŠi akcija yra vienas iš rugsėjo 16 – 22 d. vykstančios Europos judumo savaitės renginių. Šią savaitę Europos Komisija skatina gyventojus pamiršti savo automobilius ir keliauti aplinkai draugiškais būdais.\n\nŠiemet į Europos judumo savaitės renginius įsitraukia bene 3 tūkst. miestų iš Europos ir tokių šalių, kaip Japonija, Kosta Rika, Argentina, Pietų Korėja ir pan., prie jos šiemet jungiasi ir virš 40 Lietuvos miestų.",
    "JAV technologijų milžinai mokys moteris Indijos ir Ramiojo vandenyno regionuose: prezidento Bideno plane – abipusė nauda": "Keturiolika JAV kompanijų, tarp jų – „Amazon.com” ir „Visa” – įsipareigojo surengti mažiausiai po 500 tūkst. skaitmeninio mokymo ir edukacijos užsiėmimų mergaitėms ir moterims Indijos ir Ramiojo vandenynų regione. Tai – Joe Bideno administracijos iniciatyvos dalis.\n\nSusiję straipsniai „Microsoft“ karpo darbo vietas Branduolinės energijos atgimimas: Azijos šalys keičia kryptį Ši programa, kurią imt",
    "Šiaurės Korėja neigia ginklų eksportą į Rusiją vykstant karui Ukrainoje": "Ketvirtadienį valstybinės žiniasklaidos pranešime neįvardytas Šiaurės Korėjos gynybos pareigūnas liepė JAV liautis reiškus \"neapgalvotas pastabas\" ir \"laikyti burną užčiauptą\".\n\nBideno administracijos pareigūnai anksčiau šį mėnesį patvirtino išslaptintą JAV žvalgybos vertinimą, kad Rusija pirko iš Šiaurės Korėjos ginklų, įskaitant milijonus artilerijos sviedinių ir raketų.\n\nMaskva taip pat buvo kaltinama pirkusi ginklų, pavyzdžiui, bepiločių orlaivių, iš tokių šalių kaip Iranas, bandydama sumažinti didelį tiekimo trūkumą Ukrainoje, kurį pablogino JAV vadovaujama eksporto kontrolė ir sankcijos.\n\nŠiaurės Korėjos pareiškimas pasirodė praėjus kelioms savaitėms po to, kai Maskva JAV žvalgybos išvadą pavadino \"klastote\".\n\nŠiaurės Korėjos ginklų eksportas į Rusiją pažeistų Jungtinių Tautų rezoliucijas, kuriomis šaliai draudžiama importuoti ar eksportuoti ginklus.\n\nŠiaurės Korėjos pareigūnas pabrėžė, kad Pchenjanas niekada nepripažino \"neteisėtų\" JT Saugumo Tarybos sankcijų šaliai, kurias \"parengė JAV ir jų vasalinės jėgos\".\n\nPareigūnas teigė, kad karinės įrangos eksportas ir importas yra \"teisėta teisė, būdinga suvereniai valstybei\", sakoma pareiškimo vertime į anglų kalbą, kurį paskelbė oficialioji Šiaurės Korėjos centrinė naujienų agentūra.\n\n\"Tačiau naudojamės šia proga, kad aiškiai pasakytume vieną dalyką.\n\nNiekada anksčiau neeksportavome ginklų ar šaudmenų į Rusiją ir neplanuojame jų eksportuoti\", - sakė pareigūnas, kuris buvo apibūdintas kaip Nacionalinės gynybos ministerijos bendrosios įrangos biuro generalinio direktoriaus pavaduotojas.\n\n\"Nežinia, iš kur kilo gandas, kurį skleidžia JAV, bet juo siekiama pakenkti KLDR įvaizdžiui\", - sakė pareigūnas.\n\nPchenjanas naudojasi Ukrainos karu, kad paspartintų ginklų kūrimą\n\nEkspertai sako, kad Šiaurės Korėja, jei tik panorėtų, galėtų tapti pagrindiniu ginklų, artilerijos ir kitos amunicijos šaltiniu Rusijai, atsižvelgiant į jų gynybos sistemų, pagrįstų sovietinėmis šaknimis, suderinamumą.\n\nŠiaurės Korėja siekė užmegzti glaudesnius santykius su Rusija net tada, kai didžioji dalis Europos ir Vakarų nuo jos atsitraukė, kaltindama JAV dėl krizės ir smerkdama Vakarų \"hegemoninę politiką\", kaip pateisinančią Rusijos karinius veiksmus Ukrainoje siekiant apsisaugoti.\n\nŠiaurės Korėjos vyriausybė net užsiminė, kad yra suinteresuota siųsti statybos darbininkus padėti atstatyti prorusiškus separatistinius regionus Ukrainos rytuose.\n\nLiepos mėn. Šiaurės Korėja tapo vienintele šalimi, be Rusijos ir Sirijos, pripažinusia Maskvos kontroliuojamų teritorijų rytiniame Donbaso regione, vadinamųjų Donecko ir Luhansko liaudies respublikų, nepriklausomybę.\n\nŠiaurės Korėja taip pat pasinaudojo karu kaip galimybe paspartinti savo ginkluotės kūrimą, išbandydama dešimtis ginklų, įskaitant pirmąsias ilgojo nuotolio raketas nuo 2017 m., ir taip pasinaudodama nesutarimais JT Saugumo Taryboje, kur Rusija ir Kinija blokavo Vašingtono bandymus sugriežtinti sankcijas Pchenjanui.\n\nŠiaurės šalis savo bandymų veiklą pertraukė ne kartą grasindama branduoliniu konfliktu su Seulu ir Vašingtonu.\n\nPaskutinis iš jų - šį mėnesį Pchenjano parlamento priimtas įstatymas, kuriuo dar labiau įtvirtinamas šalies kaip branduolinės galios statusas ir suteikiamas leidimas prevenciškai panaudoti branduolinį ginklą pagal įvairius scenarijus, kai kyla grėsmė šalies vadovybei.\n\nBideno administracijos specialusis atstovas Šiaurės Korėjai Sung Kimas ketvirtadienį Seule susitiko su Pietų Korėjos kolega Kim Gunnu ir išreiškė \"rimtą susirūpinimą\" dėl naujajame įstatyme išdėstytos Šiaurės Korėjos branduolinės doktrinos eskalavimo, pranešė Pietų Korėjos užsienio reikalų ministerija.\n\nDiplomatai dar kartą patvirtino Vašingtono įsipareigojimą branduolinio karo atveju ginti Pietų Korėją visais savo kariniais pajėgumais, įskaitant branduolinius.\n\nSąjungininkės taip pat laikėsi kelis mėnesius galiojančio vertinimo, kad Šiaurės Korėja rengiasi atlikti pirmąjį branduolinį bandymą nuo 2017 m., ir aptarė \"griežtas\" atsakomąsias priemones tokiam veiksmui, sakė ministerija.\n\n",
    "Keliaujantiems į Taivaną nuo spalio nebereikės karantinuotis": "Koronaviruso pandemijos laikotarpiu sala buvo uždariusi savo sienas ir taikė griežtas karantino taisykles, todėl užsikrėtusiųjų skaičius buvo nedidelis.\n\nBalandžio mėnesį vyriausybė ėmė atsisakyti nulinės COVID-19 tolerancijos strategijos ir laikyti pandemiją endemija. Tokie pokyčiai prasidėjo didžiajai daliai gyventojų pasiskiepijus.\n\nNuo spalio 13 dienos valdžios institucijos panaikins karantino reikalavimą ir prašys atvykstančiųjų septynias dienas savarankiškai stebėti savo sveikatą, ketvirtadienį premjero Su Tseng-chango žodžius citavo vyriausybės atstovas Lo Ping-chengas.\n\nŠiuo metu lankytojams privalomas trijų dienų karantinas viešbutyje ir keturių dienų sveikatos savistaba, kurios metu jie turi vengti perpildytų vietų.\n\nREKLAMA\n\nBevizis režimas lankytojams iš tam tikrų šalių bus atnaujintas rugsėjo 29 dieną, o draudimas turistinėms grupėms bus panaikintas spalį, pridūrė Lo Ping-chengas.\n\nNaujosios priemonės leis „visuomenei visiškai grįžti prie įprasto gyvenimo, Taivanui atverti duris ir vėl priimti turistus, o visoms pramonės šakoms tapti aktyvesnėmis ir labiau klestinčiomis“, sakė jis.\n\nTačiau kai kurie turizmo industrijos ekspertai teigė, kad Taivanui vis dar bus sunku konkuruoti dėl lankytojų su kitomis regiono kelionių kryptimis dėl sveikatos savistabos taisyklių.\n\nREKLAMA\n\nREKLAMA\n\n„Visas pasaulis, išskyrus Kiniją ir Taivaną, jau atsivėrė, o Taivanas tai daro per lėtai ir per vėlai“, – sakė Robertas Kao, Tainano technologijos universiteto turizmo vadybos ir operacijų ekspertas.\n\nSeptynias dienas trunkančią sveikatos savistabą be karantino jis pavadino „beprasmiška“ ir pridūrė, kad „turistai rinksis tokias šalis kaip Japonija ar Pietų Korėja, kuriose tokių apribojimų nėra“.\n\nŠiais metais Taivane buvo užfiksuota beveik 6 mln. užsikrėtimo koronavirusu atvejų, nors, remiantis oficialiais duomenimis, daugiau kaip 99 proc. užsikrėtusiųjų simptomai buvo lengvi arba jų nebuvo, o mirtingumas siekė 0,16 proc.\n\nŽemyninės dalies reikalų taryba – Taivano Kinijos reikalų ministerija – ketvirtadienį taip pat paskelbė, kad Kinijos, Honkongo ir Makao gyventojai nuo rugsėjo 29 dienos gali teikti prašymus įvažiuoti aplankyti giminaičių, dalyvauti laidotuvėse ar tvarkyti paveldėjimo reikalus.\n\nĮ Taivaną taip pat galės vykti Kinijos oro linijų ir laivybos bendrovių įgulų nariai ir technikai.\n\nREKLAMA\n\nREKLAMA\n\nTaivanas yra įvedęs griežtesnius imigracijos apribojimus gyventojams iš Kinijos ir abiejų jai priklausančių teritorijų. Tai atspindi užsitęsusią politinę įtampą su Pekinu.\n\nTaivanas yra nepriklausomai valdomas nuo pilietinio karo pabaigos 1949 metais. Ši sala turi savo demokratiškai renkamą vyriausybę ir stiprią kariuomenę.\n\nKinija laiko Taivaną savo teritorija, kurios kontrolę Pekinas ketina kada nors susigrąžinti, prireikus – jėga.",
    "Atsakė, koks cukrus yra sveikiausias: kitus apgauna reklamos": "Žirmūnų mokymo centre studentus mokanti sveikatos mitybos principų ir kulinarijos, maisto ekspertė Aida Čepukaitė pasakoja, kad patirtį apie maistą kaupia ilgus metus, svečiuodamasi ir gyvendama įvairiausiose šalyse bei pažindama skirtingas kultūras.\n\nApie 4 metus moteris Šveicarijoje mokėsi gastronomijos subtilybių: maisto gamybos, jo pateikimo, aukščiausio lygio standartų ir aptarnavimo. Pasisėmusi žinių apie klasikinę virtuvę, Aida toliau išvyko į Pietų Korėją dirbti ir įgauti dar daugiau žinių.\n\nREKLAMA\n\n„Nespėjusi gerai išmokti kalbos, po poros metų ir vėl grįžau į Lietuvą. Per tą laikotarpį pasisėmiau kultūros, pakeliavau tame regione.\n\nŠiuo metu nemažai laiko skiriu projektams, kurie yra susiję su sveika mityba ugdymo įstaigose bei ligoninėse. Turiu maitinimo verslą. Taip pat kartu su vyru esame įkūrę ūkį Molėtų rajone. Jame galima rasti visko – nuo daržovių iki gyvūnų“, – juokiasi A. Čepukaitė.\n\nPastaruoju metu dalį savo laiko bei dėmesio pašnekovė skiria ir socialiniams tinklams, kuriuose dalinasi naudingomis įžvalgomis bei patarimais apie maistą. Visai neseniai Aida apžvelgė cukraus ir saldiklių skirtumus bei jų naudą. Savo mintimis apie saldiklius, ar iš tiesų jie yra geresnis pasirinkimas nei baltasis cukrus, maisto ekspertė sutiko pasidalinti ir su tv3.lt naujienų portalo skaitytojais.\n\nREKLAMA\n\nREKLAMA\n\nKas tas saldiklis?\n\nAida pasakoja, kad saldiklius galima išskirti į dvi rūšis. Vieni iš jų yra natūralūs, o kiti – ne. Taip pat jie yra skirstomi į 3 tipus: cukrų ir kitus grynus angliavandenius, cukraus alkoholius ir kitus saldiklius, pavyzdžiui, aspartamą.\n\n„Dažniausiai pati pirmoji asociacija žmonėms būna tokia, kad saldikliai yra angliavandeniai. Tačiau ne visuomet saldiklis yra grynasis angliavandenis. Kai kurios jų formos net ir neturi savo sudėtyje angliavandenių, pavyzdžiui, aspartamas, visiems žinomas kaip saldiklis, naudojamas „becukriuose“ produktuose.\n\nPavyzdžiui, cukraus alkoholiai nėra skaidomi burnoje, kaip kiti mums įprasti saldikliai, ir tai yra jų privalumas, kadangi jie negadina dantų emalio, todėl jie naudojami tokiuose produktuose, kaip kramtomoji guma.\n\nTaip pat jie ne taip stipriai sukelia, o kai kurie beveik visai nesukelia spartaus cukraus arba gliukozės šuolio kraujyje, kas taip pat yra palanku žmonėms, turintiems diabetą bei esantiems diabeto rizikos grupėje.\n\nREKLAMA\n\nREKLAMA\n\nJų glikeminis indeksas gali būti ir 1, 13, ar 35, todėl sergant diabetu reiktų domėtis atskirai, pasitarti su gydytoju dietologu ir rinktis individualiai sau tinkamesnius“, – teigia A. Čepukaitė.\n\nVisgi, maisto ekspertė pamini, kad per dažnai vartoti cukraus alkoholių yra nerekomenduojama dėl jų šalutinių poveikių: vidurių laisvėjimo, pilvo pūtimo, skrandžio skausmų ir panašiai. Kita vertus, jie yra nesiejami su vėžiniais susirgimais ar kitomis sveikatos problemomis, skirtingai nei aspartamas:\n\n„Aspartamas, iš kitos pusės, priklauso kitai saldiklių kategorijai. Skaitoma, kad aspartamas neturi kalorijų, ir yra plačiausiai naudojamas kaip zero sugar gėrimų, neturinčių kalorijų, alternatyva, juos išlaikant saldžiais.\n\nTaip pat jis yra plačiai naudojamas maisto produktuose, ypač pusfabrikačiuose bei užkandžiuose, kurie turi mažiau kalorijų, dažnai traktuojamuose kaip „dietiniai“, nors šis žodis ir naudojamas visiškai netinkamai.\n\nŽmonės dažnai mano, kad aspartamo turintys produktai turi mažiau kalorijų ir yra sveikesni nei įprasti produktai, prisideda ir tai, kad tokie produktai dažnai ir kainuoja daugiau.\n\nREKLAMA\n\nREKLAMA\n\nAspartamo atžvilgiu yra padaryta nemažai mokslinių tyrimų ir jo perteklinis, netgi ir labai mažas kiekis, jau yra siejamas su visu sąrašu ilgalaikių sveikatos sutrikimų, tokių kaip širdies ir kraujagyslių ligos, galvos skausmai ir migrena, vėžiniai susirgimai, smegenų augliai, priešlaikinis gimdymas, diabetas, svorio prieaugis bei nutukimas, kepenų sutrikimai, impotencija ir kt.\n\nNe vienas gydytojas dietologas teigia, kad nėra saugios aspartamo dozės ir jo vartojimo reiktų vengti. Ypač tada, kai yra tokios alternatyvos kaip cukraus alkoholiai diabetikams, – priduria pašnekovė.\n\nStevija ir rudasis cukrus\n\nVienas labiausiai paplitusių saldiklių žmonių tarpe yra vadinamoji stevija (steviolis), kuris turi mažą glikeminį indeksą ir nesukelia gliukozės kiekio šuolių kraujyje.\n\n„Visgi, rekomenduojama arba leistina yra tik viena stevijos augalo forma. Stevija yra naudojama kaip cukraus pakaitalas, kadangi turi natūralų saldumą, tačiau lygiai taip pat jį turi ir klevų sirupas, medus. Manau priežastis, kodėl toks saldiklis tapo populiarus, yra ta, kad teigiama, jog jis turi mažiau kalorijų arba visai neturi.\n\nREKLAMA\n\nREKLAMA\n\nVisgi, reikia suprasti, kad kartais mes tampame reklamos aukomis. Čia situacija labai panaši, kaip ir su baltuoju bei ruduoju cukrumi. Visi kalba apie baltąjį cukrų kaip apie „baltąja mirtį“, tačiau rudasis cukrus praktiškai yra tas pats.\n\nŠiuo atveju išskirčiau tik šių cukrų kulinarines ir panaudojimo virtuvėje savybes ar skirtumus, tačiau jų maistinė vertė yra ta pati. Todėl jeigu dedate šaukštelį cukraus į kavą, kad ir kokios spalvos ar konsistencijos jis būtų, jis yra tas pats cukrus su minimaliais skirtumais“, – tikina Aida.\n\nMaisto ekspertė toliau pasakoja, kad rudasis cukrus turi lygiai tokį patį kiekį kalorijų, kiek ir baltasis. Kartais jis gali būti netgi ir dažytas, o kartais – mažiau rafinuotas:\n\n„Nuosėdų ar mineralinių medžiagų skaičiai nerafinuotame cukruje yra tokie maži, kad neturi jokios reikšmės, kurį iš jų valgysite. Vartokite tą, kuris jums priimtiniausias ir vartokite jo kuo mažiau, ar gryno ar pridėtinio, nerafinuoto ar dirbtinio. Vartoti mažiau saldiklio tiesiog yra geriau.“\n\nREKLAMA\n\nREKLAMA\n\nMedus ir agavų bei klevų sirupas\n\nNeretai žmonės vietoje cukraus mėgsta naudoti ir klevų ar agavų sirupą, tačiau vėlgi, tokie saldikliai, su mažomis išimtimis, yra lygiai tas pats cukrus. Išimtis tokia, kad, pavyzdžiui, agavų sirupo atžvilgiu glikeminis indeksas yra ženkliai žemesnis.\n\n„Jeigu agavų sirupą dėsite lygiagrečiai vietoje cukraus, gal ir turėsite mažesnius gliukozės šuolius, bet visa kita lieka tas pats. Dažnai žmonės, gamindami su agavų sirupu, jo sau leidžia dėti daugiau nei cukraus, tačiau tai yra tiesus kelias į nutukimą, širdies ir kraujagyslių ligas.\n\nBe to, kartais žmonės viską gardinti mėgsta ir medumi. Lygiai taip pat, jeigu jis yra naudojamas saikingai, medus nepadarys daug žalos organizmui. Visgi, reikėtų vartoti nepasterizuotą medų, o taip pat nepamiršti, kad yra nemažai žmonių, alergiškų bičių produktams.\n\nTaip pat, nežinia, kiek mūsų rinkoje galima rasti nepasterizuoto, tikro medaus su „švaria“ sudėtimi, o ne jo mišinio. Medus kalorijų turi daugiau nei paprastas cukrus, jo visai negalima kaitinti, kadangi tokiu atveju jo ir taip nedidelė maistinė vertė visai išnyks.\n\nREKLAMA\n\nREKLAMA\n\nCukrus, medus, stevija, agavų sirupas yra tiesiog produktai, kuriuos saikingai galite keisti tarpusavyje pagal panaudojimą, skonį ir norą“, – tvirtai sako pašnekovė.\n\nPasiteiravus, ką tuomet geriausiai yra rinktis, Aida Čepukaitė juokaudama atsako – geriausiai vartoti tuos saldiklius ar cukrų, kuris jums patiems yra skaniausias tačiau vartoti jų kuo mažiau:\n\n„Kaip natūralius gamtos saldainius galima vartoti uogas, vaisius, taip pat saikingai galime vartoti ir džiovintus vaisius arba gaminius su jais, kurie turi savybę lipti. Kadangi jie yra burnoje skaidomas produktas, turėkite omenyje, kad dažnai juos vartojant, jie gali gadinti dantų emalį ir dantis.\n\nVaisiuose yra cukraus – fruktozės, bet su vandeniu ir skaidulomis, kurios ateina su vaisiumi, jo poveikis oranizmui yra kitoks – teigiamas.\n\nKad ir kaip bebūtų, gliukozė pirmiausiai yra maistas mūsų smegenims, tolygus jos kiekis skirtingomis alkio fazėmis yra siekiamybė, o angliavandeniai yra ta maistinė medžiaga, kurios dienos eigoje turime suvartoti daugiausiai.\n\nStenkimės pridėtinio cukraus suvartoti kuo mažiau, ne daugiau nei 20-35 gramus per dieną. Viskas prasideda parduotuvėje, pirkinių krepšelyje, tad skaitykite etiketes, kuriose cukrus pažymėtas“, – nusišypsodama baigia pokalbį Aida.",
    "Pirmininko Charles’io Michelio kalba JT Generalinės Asamblėjos 77-ojoje sesijoje": "Pirmininke, generalini sekretoriau, ekscelencijos, ponios ir ponai,\n\npraėjusių metų gruodžio mėn. Senegale sutikau su užsidegimu dirbančius gydytojus ir tyrėjus, įsipareigojusius gelbėti gyvybes. Tarptautinio bendradarbiavimo dėka jie institute „Pasteur“ įsteigė vakcinų gamybos centrą, aprūpintą perspektyviausiomis technologijomis.\n\nPo kelių mėnesių susitikau su vaikais Borodiankoje (Ukraina). Jų akyse išvydau karo siaubą, išgirdau pasakojimus apie smurtą prieš moteris. Prievartavimas. Kankinimas. Masinės kapavietės. Mirties agentai...\n\nViltis Dakare... Siaubas Borodiankoje... Nutraukti siaubą ir pasirinkti viltį – Jungtinių Tautų pažadas. Tai buvo Europos Sąjungos kertinis akmuo. Būtent vilties norime visam pasauliui.\n\nTodėl Europos Sąjunga tiesia ranką visiems, kurie nori bendradarbiauti siekiant bendros gerovės. Laikydamasis JT pažado\n\nnoriu kalbėti apie viltį. Deja, pirmiausia su jumis kalbėsiu apie karą.\n\nKiekvienas karas yra žmoniškumo paneigimas. Visi kenčiantieji Jemene, Etiopijoje, Sahelyje, Mianmare ar Ukrainoje nusipelno tokio paties reagavimo.\n\nKremlius pradėjo karą prieš Ukrainos žmones. Taikiniais yra tapę šimtai milijonų moterų, vyrų ir vaikų visose pasaulio šalyse. Jiems gresia badas. Iš jų atimta šildymo galimybė. Jiems smogta didelėmis sąskaitomis už energiją. Kremlius vykdo hibridinį karą. Karą, kuriame smurtas ginklais derinamas su melo nuodais.\n\nKremlius teigia, kad jau daugelį metų Vakarai kelia grėsmę Rusijos saugumui. Tai netiesa! Kremlius bando – tikiuosi, beviltiškai – sutelkti pasaulį prieš įsivaizduojamą priešą. Niekas Rusijai negrasino, jos nepuolė ir neužgrobė jos teritorijų. Ir tikrai niekas, absoliučiai niekas Europoje nenorėjo konflikto su Rusija. Koks būtų mūsų interesas kelti pavojų visų asmenų saugumui ir gerovei?\n\nAntras melas yra tai, kad šiuo karu siekiama užkirsti kelią tariamam rusakalbių Ukrainos žmonių genocidui ir denacifikuoti šalį.\n\nTai netiesa ir tai niekinga. Genocidas – konkretūs veiksmai, atlikti siekiant visiškai ar iš dalies išnaikinti tautinę, etninę ar religinę grupę. Taigi, visi, išskyrus Kremlių, nepastebėjo, kad vieni ukrainiečiai vykdo kitų ukrainiečių didelio masto žudynes? Ir kokios rūšies išvadavimas yra tai, kad iki šiol žudomi rusakalbiai gyventojai ir niokojama jų miestų infrastruktūra?\n\nTrečias melas yra tai, kad agresija prieš Ukrainą yra tik „specialioji operacija“, o ne karas. Akivaizdi netiesa. Tai yra tikrų tikriausias karas. O prieš kelias dienas paskelbta šimtų tūkstančių rezervo karių mobilizacija tai tik įrodo. Žodžio „karas“ uždraudimas numatant už jo vartojimą bausti iki penkiolikos metų kalėjimo nekeičia esmės. Tai tik atskleidžia jo gėdingą pobūdį. Šis karas yra neišprovokuota, neteisėta ir nepateisinama agresija, kuria siekiama jėga pakeisti tarptautiniu mastu pripažintas sienas, ir tai yra nepriimtina. Kadangi turime sustabdyti Kremliaus karo mašiną, didžiulės ekonominės sankcijos buvo neišvengiamos.\n\nTaip priėjome prie ketvirto melo, kad sankcijos sukėlė maisto ir trąšų trūkumą. Tai netiesa! Būtent Rusija, dar net prieš karo pradžią, vienašališkai nusprendė drastiškai sumažinti savo grūdų bei trąšų eksportą, ir tai lėmė kainų svyravimą pasaulinėje rinkoje. Būtent Rusija nusprendė taikyti karinę blokadą Juodosios jūros uostuose, todėl jūrų prekyba tapo neįmanoma.\n\nO Europos Sąjunga atvėrė solidarumo koridorius, ir tai jau leido daugiau kaip 10 mln. tonų maisto produktų išvežti iš Ukrainos keliais. Generalinio sekretoriaus A. Guterreso pasiektas susitarimas atvėrė jūrų koridorių Juodojoje jūroje siekiant padėti sumažinti pasaulines kainas ir vėl pradėti tiekimą į Afriką, Artimuosius Rytus ir Aziją. Šiandien cinizmo viršūnė yra tai, kad Kremlius vėl grasina nepratęsti su JT sudaryto susitarimo. Pakartosiu – pagrindinės aukos bus labiausiai pažeidžiamos šalys. Iš tiesų yra paprastas sprendimas, kaip įveikti šią mums grėsmę keliančią maisto krizę – Rusija turi nutraukti karą, pasitraukti iš Ukrainos teritorijos ir nustoti blokuoti uostus.\n\nPonios ir ponai, ekscelencijos, šiame melų tinkle išsiskiria vienas atviras ir nuoširdus teiginys: prieš metus rašytiniame pareiškime Vladimiras Putinas, remdamasis istoriniais paistalais, pareiškė, kad Ukraina nėra nei tauta, nei teisėta valstybė. Tai yra jo mąstymo pagrindas. Jis nieko neapgaus ir suklastoti referendumai nieko nepakeis. 1963 m., kai Adis Abeboje buvo įsteigta Afrikos vienybės organizacija, pirmasis nepriklausomo Malio prezidentas Modibo Keita pasakė: „[I]mperializmas yra valios dominuoti pasireiškimas: iškelti vieną žmogų virš kito, vieną visuomenę virš kitos, vieną tautą virš kitos, ir troškimas bet kokia kaina primesti savo mąstymą, savo gyvenimo būdą ir savo politinį bei ekonominį išsivystymą kitiems.“\n\nImperializmas ir revanšizmas. Tai yra šio kolonizacijos karo, kurio taikinys yra Ukraina ir kuriuo sąmoningai pažeidžiama tarptautinė teisė ir JT Chartija, pagrindas; pasiektas toks lygis, kad svaidomasi grasinimais panaudoti branduolinius ginklus, ir netgi dabar didžiausia atominė elektrinė Europoje naudojama kaip karinė bazė. Tai turi būti sustabdyta, tai nepriimtina. Besąlygiškai remiame TATENA generalinio direktoriaus Rafaelio Grossi pastangas atkurti saugumą Zaporižios jėgainėje.\n\nPonios ir ponai, aš stoviu prieš jus ir atsakingai jums pareiškiu, kad ES neprašo nė vieno rinktis tarp Rytų ar Vakarų, Šiaurės ar Pietų. Tačiau kai ką pasirinkti reikia. ES renkasi gerbti sienas, o ne agresiją. Bendradarbiavimą, o ne grėsmes. Taisyklėmis grindžiamą tvarką, o ne principą „kas galingesnis, tas teisus“.\n\n1948 m. šiame forume vienas iš ES steigėjų Belgijos ministras pirmininkas Paulis-Henri Spaakas tiesiogiai kreipėsi į Sovietų Sąjungą: „Mes baiminamės. Kadangi šioje Asamblėjoje jūs tapote absoliutaus nacionalinio suvereniteto doktrinos šalininkais. Ir kadangi mes klausiame savęs [...], kaip tarptautinė organizacija gali pasiekti jai priskirtus tikslus, jei triumfuos ši pasenusi ir [...] reakcinė doktrina“.\n\nŠiandien Rusija yra baimės šaltinis. Kremlius sugrąžino į Europą karą. Ir elgiasi kaip šantažuotojas.\n\nNegalime leisti vieno iš mūsų veiksmams sužlugdyti mūsų tvirtą kolektyvinį ryžtą veikti siekiant bendros gerovės. Europos Sąjunga kreipiasi tiesiai ir nuoširdžiai. Turime bendromis jėgomis įveikti tiek daug iššūkių. Pandemijos padariniai skausmingi, ypač pažeidžiamiausiems asmenims. Žmogaus socialinės raidos indekso rodikliai blogėja. Pernelyg dažnai moterų ir mažumų teisės vis dar pažeidžiamos arba net paneigiamas pats jų egzistavimas. Ekstremalūs gamtos reiškiniai tampa vis dažnesni ir dažnesni, kaip rodo pastarojo meto dramatiški įvykiai Pakistane ir Nigerijoje. Spragos ryškėja: tarp išsivysčiusių ir besivystančių šalių, tarp demokratinių šalių ir autoritarinių režimų. Spragos didėja ir įvairiose mūsų šalyse.\n\nDaugiašalis bendradarbiavimas – tai veikiantis kolektyvinis intelektas. Tai taip pat yra Europos Sąjungos DNR. Europos Sąjunga veikia kaip taikos, vystymosi ir žmogaus teisių propagavimo siekianti jėga. Europos lyderystė reiškia sprendimų kūrimą kartu su jumis.\n\nČia nėra nei mokytojų, nei mokinių. Būtent tokia bendradarbiavimo dvasia veikiame JT, G7 bei G20 ir visur kitur. Dėl šios priežasties ir vadovaudamiesi šiuo principu kuriame strategines partnerystes.\n\nKartu su partneriais Afrikoje iš naujo nustatėme kriterijus. Mūsų partnerystė yra iš tiesų orientuota į ateitį ir visi jos partneriai yra lygūs. Todėl norėčiau pakartoti savo raginimą įtraukti Afrikos Sąjungą į G20 ir dar kartą patvirtinti paramą tokiam įtraukimui.\n\nJaponija ir Pietų Korėja, pavyzdžiui, yra šalys, su kuriomis turime tiek daug bendra, ir savo santykius stipriname kasdien.\n\nSu Indija ir ASEAN plečiame savo bendradarbiavimo sritis.\n\nMūsų ryšiai su Lotynų Amerikos žemynu yra sklandūs. Labai tikimės, kad 2024 m. aukščiausiojo lygio susitikimas mūsų santykiams suteiks naują postūmį.\n\nKartu su Persijos įlankos šalimis nustatome bendrus prioritetus ir rengiame nuoširdžius ir reguliarius dialogus dėl mūsų skirtumų.\n\nTikimės, kad besiformuojančios galios šalys, įskaitant Kiniją, nuoširdžiai dalyvaus kolektyvinėse pastangose užtikrinti taiką ir vystymąsi. Tikime jūrų saugumu. Tikime stabilumu Taivano sąsiauryje. Laikomės „Vienos Kinijos“ politikos. Tačiau niekada neužmerksime akių į žmogaus teisių pažeidimus. Ypač Sindziange ir Honkonge.\n\nPonios ir ponai, esame šiame forume – Jungtinėse Tautose, vienijančiose pasaulio tautas, ir visi žinome, kad tvirtai daugiašalei sistemai reikalingas tarpusavio pasitikėjimas. Tačiau dabartinė sistema nėra įtrauki ir yra nepakankamai reprezentatyvi.\n\nNaudojimasis veto teise turėtų būti išimtis, tačiau tai tampa taisykle. Būtina skubiai atlikti reformą. Norėčiau pasidalyti su jumis šiuo įsitikinimu: vienai iš Saugumo Tarybos nuolatinių narių pradėjus neišprovokuotą, nepateisinamą karą, kurį pasmerkė Generalinė Asamblėja, tos narės narystė Saugumo Taryboje turėtų būti sustabdyta automatiškai.\n\nRemiame generalinio sekretoriaus pasiūlymus dėl bendros darbotvarkės, o 2024 m. aukščiausiojo lygio susitikimas dėl ateities turi atnešti esminių pokyčių.\n\nEuropos Sąjunga yra įsipareigojusi Sahelio penketuko žmonėms ir juos remia. Esame pasirengę plėtoti išteklius, skirtus Gvinėjos įlankos šalims. Mes taip pat esame įsipareigoję Mozambikui ir jį remiame. Remiame Ruandos ir PAVB šalių – kurių atstovų čia yra – pastangas. Ir kartu su mūsų vyriausiuoju įgaliotiniu užsienio reikalams ir saugumo politikai Josepu Borrelliu Europos Sąjunga deda visas pastangas, kad būtų pamėginta atkurti susitarimą su Iranu dėl branduolinės programos.\n\nEuropos Sąjunga palaiko afganistaniečius, ypač afganistanietes. Ir toliau visur kovosime su šiuo obskurantizmu, dėl kurio kasdien pažeidžiamos moterų ir mergaičių teisės visose srityse. Dabar galvoju apie Irane gyvenančias moteris ir mergaites, kurios drąsiai gina savo orumą rizikuodamos gyvybe.\n\nJemene klostosi didelė humanitarinė krizė. Jemeno gyventojai turi teisę į taiką. Remiame Jungtinių Tautų specialiojo pasiuntinio H. Grundbergo pastangas dabartines paliaubas paversti tvariu ugnies nutraukimu.\n\nArabų šalių ir Izraelio taikos susitarimai yra žingsnis į priekį šiame regione. Tačiau Palestinos žmonės jau pernelyg ilgai ir bergždžiai laukia bent mažiausios pažangos siekiant užtikrinti jų ateitį. Pasauliniame kontekste negalime pamiršti palestiniečių. Prioritetas ir toliau teikiamas dviejų valstybių sambūviu pagrįstam sprendimui, pagal kurį Izraelis ir Palestina vienas šalia kito gyventų taikiai ir būtų užtikrintas visų saugumas.\n\nGaliausiai, asmeniškai įsipareigojau tarpininkauti tarp Azerbaidžano prezidento ir Armėnijos ministro pirmininko. Tai yra sudėtingas vaidmuo. Karo veiksmai turi būti nutraukti. Turi būti siekiama išspręsti konfliktą, kad Pietų Kaukaze būtų užtikrinta ilgalaikė taika ir gerovė.\n\nGerbiami kolegos, vadovauti – tai visų pirma rodyti kelią. Tačiau taip pat turi būti pasiekta rezultatų.\n\nKalbant apie energetinį saugumą, pernelyg ilgai buvome per daug priklausomi. Sukėlėme pavojų savo saugumui, gerovei ir suverenumui.\n\nEnergetika ir klimato kaita yra dvi to paties medalio pusės. Norint įveikti energetikos krizę, būtina švelninti klimato kaitos keliamą grėsmę. Mūsų biologinės įvairovės ir vandenynų apsauga – tai mūsų ateities apsauga. Poveikio klimatui neutralumas yra Europos Sąjungos kelrodis, ir Šarm aš Šeiche įvyksiančioje UNFCCC šalių konferencijoje (COP27) skatinsime be išlygų įgyvendinti Paryžiaus įsipareigojimus ir siekti dar daugiau. Norime teisingos ir sąžiningos pertvarkos. Nė viena šalis negali viena pati apsaugoti mūsų planetos.\n\nEuropos Sąjunga vykdo savo įsipareigojimą besivystančių šalių atžvilgiu, ir tikimės, kad mūsų pavyzdžiu paseks visos kitos išsivysčiusios šalys.\n\nŠiandien beveik penktadaliui žmonijos gresia skurdas ir badas. Rusijos karas prieš Ukrainą šią krizę dar labiau paaštrino. Iniciatyvų imasi G7, Europos Sąjunga, Afrikos Sąjunga ir kiti. Laikotarpiui iki 2024 m. Europos Sąjunga sutelkė beveik 8 mlrd. EUR apsirūpinimo maistu saugumui.\n\nTačiau žinome, kad reikia daugiau: aktyvesnio veiksmų koordinavimo, daugiau lėšų ir didesnio savarankiškumo. Reikalingi nauji, atsparesni ir teisingesni žemės ūkio modeliai. Būtina užtikrinti didesnį apsirūpinimo maistu savarankiškumą, ypač Afrikoje ir Lotynų Amerikoje. Esame pasirengę ištiesti pagalbos ranką ir remti tvarius trąšų gamybos projektus tuose žemynuose. Panašiai elgėmės ir apsaugai nuo COVID skirtų vakcinų atveju.\n\nCOVID-19 aiškiai parodė mūsų stipriąsias ir silpnąsias vietas. Vakcinos buvo gaminamos per rekordinį laiką, o vadovaujant PPO generalinei direktorei N. Okonjo-Iweala buvo užtikrinta intelektinės nuosavybės, mokslinių inovacijų ir visuotinės prieigos prie technologijų pusiausvyra.\n\nVis dėlto žinome, kad turime pasimokyti iš šios skaudžių pasekmių sukėlusios pandemijos. Būtent todėl dr. Tedrosas ir aš jau prieš kurį laiką pasiūlėme idėją sudaryti sutartį dėl pandemijų, kad būtų sustiprintas pasaulinis sveikatos saugumas. Derybos dėl šios sutarties tebevyksta ir turi būti užbaigtos.\n\nPonios ir ponai, norėčiau užbaigti savo kalbą.\n\nPuikiai žinome, kad gyvename istoriškai svarbiu žmonijai metu. Kartais piktnaudžiavome šia fraze: „istoriškai svarbus“, tačiau labiau nei bet kada anksčiau juntame, kad laikai, kuriais gyvename, nėra įprasti arba nereikšmingi.\n\nIr galvoju apie Vinstoną Čerčilį. 1946 m., kalbėdamas apie tai, kad Tautų Sąjungai nepavyko išvengti Antrojo pasaulinio karo, jis pasakė: „Tai, kad Tautų Sąjungai nepasisekė, nulėmė ne jos principai ar koncepcijos. Jai nepavyko dėl to, kad tų principų nesilaikė tos valstybės, kurios tą sąjungą sukūrė, nes jų vyriausybės baiminosi pripažinti faktus ir veikti, kol dar buvo likę laiko.“\n\nKaip ir Europos Sąjunga, Jungtinės Tautos yra vilties projektas, sukurtas po dviejų pasaulinių karų baisumų.\n\nPrieš kelias dienas mano šešiametė duktė staiga prisipažino savo mamai ir man, kad bijo karo. Man net šiurpuliai per nugarą nuėjo. Nė vienas tėvas ar motina pasaulyje negali susitaikyti su tuo, kad jų vaikai bijo karo ar tuo labiau su juo susiduria. Jie negali susitaikyti su tuo, kad jų vaikai alksta ar negali gauti gydymo paslaugų. Jie negali susitaikyti su tuo, kad iš jų vaikų atimta viltis gyventi orų ir visavertį gyvenimą.\n\nPagrindinė mūsų, kaip pasaulio tautoms atstovaujančių vadovų, atsakomybė – užkirsti kelią ar užbėgti už akių tokiems baisumams, kurie vyko Borodiankoje, Jemene, Mianmare ir kitur, atkurti viltį taip, kaip tai padarė gydytojai Dakare ir kitur.\n\nTarp mūsų visuomet bus skirtumų, tačiau mūsų venomis teka toks pats kraujas. Mūsų kūne plaka tokia pati širdis. Turime tokias pačias svajones apie berniukų ir mergaičių švietimą ir laisvę.\n\nTikiu kolektyvinės išminties pranašumais. Tikiu mokslu ir žiniomis, taip pat tuo, kad jie padės pasauliui grįžti prie vilties. Turime skubiau imtis veiksmų. Ir tokių veiksmų turime imtis dabar ir bendromis jėgomis. Galite pasikliauti Europos Sąjunga. Ačiū.",
    "Pristatyta „Lokio, liūto ir šakelės“ programa: joje – L.Diazo bei R.Östlundo premjeros": "Pagrindinių pasaulio kino festivalių koncentratas – vienuolika filmų – bus pristatyti savaitės trukmės programoje. Žiūrovai pamatys mylimų režisierių, tokių kaip François Ozonas, Rubenas Östlundas, filmus, sinefilų simpatijas ir apdovanojimus pelniusias juostas.\n\nApie kino programą pasakojo jos sudarytoja Giedrė Krikščiūnaitė, daugiau nei 10 metų Lietuvoje rodanti festivalinius filmus: „Siekdami parodyti aktualiausius šių metų kino sezono filmus, atspindinčius šiuolaikinio kino aktualijas, antrus metus organizuojame kino programą. Daugumą kūrinių programoje bus galima pamatyti pirmiau nei jų premjeros įvyks filmų sukūrimo šalyse.“\n\nPavadinimas „Lokys, liūtas ir šakelė“ su šypsena referuoja į trijų pagrindinių festivalių – Berlyno, Venecijos ir Kanų – prizus.\n\n„Pagrindiniai kino festivaliai iš tūkstančių jiems pateiktų filmų atrenka apie du šimtus. Iš tų kelių šimtų mes parenkame vienetus, galima sakyti, kad mūsų programa – dvigubos selekcijos. Taip suformuojama aukštos meninės kokybės, šiuolaikinės kino kalbos ir stipraus poveikio programa. Filmas turi sukelti jausmus, priversti jį įsimylėti“, – apie filmų atrankos kriterijus pasakoja G.Krikščiūnaitė.\n\nMindaugo Mikulėno nuotr./Audrius Kuprevičius ir Giedrė Krikščiūnaitė. 2022-ųjų kino programos „Lokys, liūtas ir šakelė“ pristatymas\n\nKanų prizininkai\n\nSpalio pradžioje bus pristatyti keturi Kanų kino festivalio laimėtojai – pagrindinį prizą Auksinę palmės šakelę pelniusi Rubeno Östlundo satyra „Liūdesio trikampis“, Didžiojo prizo laureatas Luko Dhonto „Arti“, Tariko Saleho už geriausią scenarijų apdovanotas „Kairo sąmokslas“ bei Ali Abbasi „Šventasis voras“, kuris Zarai Amir-Ebrahimi atnešė geriausios aktorės prizą.\n\nR.Östlundas šiemet antrą kartą pelnė Kanų Auksinę šakelę, pirmąją 2017 m. gavo už filmą „Kvadratas“. Naujame kūrinyje režisierius tai, kas instagramiška, paverčia pragariška. Į glamūrinį kruizą susirenka uberturtuoliai, gražuolė manekenė ir jos deimantinis vaikinas. Prabangiai jachtai nuskendus ir daliai šios kompanijos išsigelbėjus negyvenamoje saloje, vaidmenys socialinėje hierarchijoje apsiverčia aukštyn kojom.\n\nKadras iš filmo/Rubeno Östlundo satyra „Liūdesio trikampis“\n\nRyški šių metų tendencija – Vakaruose gyvenantys režisieriai gilinasi į savo šaknis ir kuria filmus apie šalis už Europos sienų. Politinis detektyvas „Kairo sąmokslas“ vaizduoja jauno protingo žmogaus kovą prieš aukščiausius valdžios ir religijos sluoksnius Egipte, o kriminalinis trileris „Šventasis voras“ pasakoja apie prostitučių žudiką dvasinės Irano sostinės gatvėse. Abiejų filmų režisieriai gyvena ir kuria Skandinavijoje.\n\nPrancūzijoje gyvenantis Davy Chou žvelgia dar toliau. Jo filmas „Sugrįžimas į Seulą“ nukelia į Pietų Korėją ir pasakoja apie ten atvykusią dvidešimt penkerių Fredi, kuri vos gimusi buvo įvaikinta Prancūzijoje.\n\nKadras iš filmo/Tariko Saleho filmas „Kairo sąmokslas“\n\nLietuvos žiūrovams dėl ankstesnio savo kūrinio „Adomas“ pažįstama režisierė Maryam Touzani pasakoja jaukią šeimos istoriją Maroke. Į sąžiningumo, ištikimybės ir intymių susitarimų tarp žmonių klausimus besigilinantis filmas „Žydrasis kaftanas“ Kanų „Ypatingo žvilgsnio“ programoje pelnė kritikų prizą „Fipresci“.\n\nKadras iš filmo/Maryam Touzani filmas „Žydrasis kaftanas“\n\nPortugalo João Pedro Rodrigueso filmas „Žaltvykslė“ – tikra provokacija, skirta drąsiems ir laisviems žiūrovams. Šioje muzikinėje erotinėje komedijoje su mokslinės ir maginės fantastikos elementais draugiškai pajuokiamos šiandien eskaluojamos temos: klasinis ir rasinis antagonizmas, klimato kaita, LGBT klausimai. Kaip žaltvykslė – vaiduokliška pelkių ugnelė – paklaidina keliautojus, taip ir šis filmas gali suerzinti pernelyg rimtai nusiteikusius.\n\nKadras iš filmo/Joao Pedro Rodrigues filmas „Žaltvykslė“\n\nPrieš keletą metų festivalinio kino gerbėjus sužavėjusio jauno belgų režisieriaus Luko Dhonto naujas filmas „Arti“ pasirinktas kino programos atidarymo filmu. Ypatingos gerumo ir šviesos atmosferos kupiname filme pasakojama apie itin sudėtingą ir jautrų laiką žmogaus gyvenime – žengimą iš vaikystės į suaugusių pasaulį.\n\nKadras iš filmo/ Luko Dhonto filmas „Arti“\n\nKino meistrų kūriniai\n\nStebinti publikos nesiliaujantis prancūzų režisierius François Ozonas naujuoju savo filmu atiduoda duoklę vokiečių kino provokatoriui Raineriui Werneriui Fassbinderiui. Berlyno kino festivalyje jis pateikė naują – sodrią, pikantišką ir itin stilingą – klasika tapusio filmo „Karčios Petros fon Kant ašaros“ versiją. Ryškiomis spalvomis nutapyta teatrališka melodrama vilioja pasinerti į geismo ir grožio spektaklį.\n\nŽiūrovų, nemačiusių filmo originalo, laukia svaiginanti meilės geometrija ir retro pulsuojanti estetika, o su R.W.Fassbinderio kūryba pažįstami sinefilai išvys dekonstruotą vokiečių kino meistro šedevrą ir pasijus lyg tuo pat metu žiūrėtų du skirtingus, vienas su kitu flirtuojančius filmus.\n\nKadras iš filmo/Francois Ozono filmas „Peteris fon Kantas“\n\nKanadiečio Denis Côté filmai Lietuvos kino festivalių lankytojams taip pat puikiai pažįstami. Berlinalėje pristatytame, 16 mm juostoje nufilmuotame filme „Tokia ta vasara“ jis nagrinėja delikačią temą – priklausomybę nuo sekso. Trys jaunos moterys kelioms savaitėms užsidaro gamtos apsuptyje, kur su terapeute dalinasi savo patirtimis. Režisierius nemoralizuodamas tyrinėja intymumo, seksualinės tapatybės bei skirtingų artumo formų ribas.\n\nKadras iš filmo/Denis Cote filmas „Tokia ta vasara“\n\nAustrijos kino meistras Ulrichas Seidlas žinomas dėl ironiško dokumentinio stiliaus. Kino programoje „Lokys, liūtas ir šakelė“ bus parodytas Berlinalėje pristatytas filmas „Riminis“, pasakojantis apie pagyvenusį estrados dainininką, linksminantį ne sezono metu į Italiją atvažiavusias vokiečių turistes.\n\nKadras iš filmo/Ulricho Seidlo filmas „Riminis“\n\nKą tik po premjeros Venecijoje\n\nRugsėjo 10 d. pasibaigusio Venecijos kino festivalio programoje pristatytas Filipinų režisieriaus Lav Diazo „Kai bangos išnyks“ spės laiku atvykti pas „Lokį, liūtą ir šakelę“.\n\nL.Diazas – daugybę prestižinių apdovanojimų pelnęs kino meistras, kuriam būdingas unikalus braižas: nepaprastai kinematografiškais kadrais kalbėti apie sudėtingą savo šalies istoriją. Šiuo atveju narpliojama moralinė dilema – ar po tarnystės kruvinam režimui įmanoma gyventi toliau?\n\nŠiame 16 mm juostoje nufilmuoto film noir stiliaus filme groteskiškai niūriai (o kartais – netikėtai juokingai) pasakojama detektyvinė dviejų policininkų – mokytojo ir mokinio – draugystės bei keršto istorija.\n\nKadras iš filmo/ Lav Diazo „Kai bangos išnyks“\n\nKino programa „Lokys, liūtas ir šakelė“ vyks spalio 4–9 d. Vilniuje, Kaune, Klaipėdoje, Šiauliuose, Panevėžyje, Alytuje ir Marijampolėje.",
    "Kelia klausimą dėl Jono Meko kapo: ar tokio pagerbimo užtenka?": "Kūrybinį J. Meko palikimą švęs ne tik Lietuva\n\nFotomenininkas Albinas Kuliešis savo feisbuke parašė, kad pamatęs J. Meko kapelio nuotrauką, – nustėro. „Lietuvos kultūros institutas kartu su partneriais pristato Jono Meko 100-ųjų gimimo metų jubiliejui skirtą tarptautinę programą „Jonas Mekas 100!“. 2022-aisiais pirmą kartą istorijoje avangardinio kino kūrėjo, kino kritiko, rašytojo, poeto gyvenimą ir jo kūrybinį palikimą švęs ne tik Lietuva, bet ir Danija, Italija, Izraelis, JAV, Jungtinė Karalystė, Kinija, Lenkija, Rusija, Pietų Korėja, Prancūzija, Suomija, Švedija, Ukraina, Vokietija ir kitos šalys. Šią savaitę programos partneriai susitinka Vilniuje susipažinti ir aptarti šventinių metų starto <...>. Kaip gražiai mes mokam švęsti didžių žmonių šimtmečius... renginiai, parodos projektai ir t.t. Bet kartais visai pamirštame juos pačius“, – pažymėjo jis.\n\nApie esamą situaciją pakalbinta Jono ir Adolfo Mekų palikimo studijų centro vyr. bibliotekininkė Indra Drevinskaitė atsakė, kad kapas yra privati nuosavybė. „ J. Meko kapą prižiūri, jis priklauso giminei, vaikams. Nesvarbu, kad jie Amerikoje, jo kapu rūpinasi giminaičiai. Taip, kaip atrodo kapas – tik jų sprendimas. Tai nėra kapas, kuris neturi šeimininko“, – pabrėžė ji.\n\nKapas tvarkingas, nėra apleistas\n\nI. Drevinskaitė užsiminė, kad ne pirmą kartą girdi šį vis iškeliamą klausimą. „Į tai jautriai reaguoja J. Meko giminaičiai, gyvenantys Lietuvoje, Biržuose. Kapas yra tvarkingas ir prižiūrėtas, nėra apleistas“, – sakė pašnekovė.\n\nAr giminaičiams buvo siūlyta pagalba, I. Drevinskaitė nenorėjo komentuoti, tik dar kartą pakartojo, kad „kapas nėra valstybės priežiūroje“.\n\n„Jeigu jis būtų valstybinis kapas, neturėtų šeimininkų, tada būtų galima kelti klausimą. Tačiau dabar yra giminės, kurie rūpinasi kapu. J. Meko vaikai, nesvarbu, kad yra Amerikoje – jie visą situaciją kuo puikiausiai žino, kai būna Lietuvoje – kapą lanko. Kodėl skleidžiama nuomonė, kad kapas apleistas? Tikrai taip nėra“, – patikino ji.\n\nBiržuose, anot I. Drevinskaitės, J. Meko atminimas puoselėjamas. Tuo užsiima Biržų Jurgio Bielinio viešoji biblioteka, Jono ir Adolfo Mekų palikimo studijų centras. Yra ir daugiau institucijų, viešų ir privačių, muziejus ir kt.\n\nDėl paramos artimieji nesikreipė\n\nKultūros ministerijos atstovai į užklausą, ar nereiktų kitokio paminklo, gal yra kas nors planuojama šiuo klausimu, galbūt pagalba šeimai, taip pat atsakė, kad J. Meko kapavietės tvarkymu rūpinasi J. Meko artimieji.\n\n„Mūsų žiniomis, kapavietėje planuojama pastatyti naują kryžių. Dėl finansinės paramos kapavietei tvarkyti velionio artimieji į ministeriją nėra kreipęsi“, – sakė Kultūros ministro atstovė spaudai Viktorija Vitkauskaitė.\n\nJo­nas Me­kas gy­ve­no ir kū­rė Niu­jor­ke. 2007 m. spa­lį Lie­tu­vos Pre­zi­den­tas Val­das Adam­kus išim­ties tvar­ka Jam su­tei­kė Lie­tu­vos Res­pub­li­kos pi­lie­ty­bę. 2007 m . Vil­niu­je įkur­tas J. Me­ko vi­zua­lių­jų me­nų cent­ras.\n\nJ. Me­kas – Lie­tu­vos na­cio­na­li­nės kul­tū­ros ir me­no pre­mi­jos lau­rea­tas, ap­do­va­no­tas or­di­no „Už nuo­pel­nus Lie­tu­vai“ Di­džiuo­ju kry­žiu­mi. Poe­tas, pub­li­cis­tas, avan­gar­di­nio ki­no pra­di­nin­kas pa­sku­ti­nį kar­tą gim­tuo­siuo­se Se­me­niš­kiuo­se lan­kė­si 2010 me­tais, skelbiama ref.lt.\n\n2011 m. bir­že­lio 30 d. Jo­nui Me­kui su­teik­tas Bir­žų ra­jo­no sa­vi­val­dy­bės Gar­bės pi­lie­čio var­das.\n\nJo­nas Me­kas mi­rė 2019 me­tais sau­sio 23 d. ei­da­mas 97 me­tus Bruk­li­ne (JAV).",
    "V. Putinas Vakarų sankcijas vadina ekonominiu blitzkriegu – Rusija tampa skurdesnė ir labiau atsilikusi": "V.Putinas Vakarų įvestas sankcijas vadina „ekonominiu blitzkriegu“. Jei rusai tikės, kad Kremlius atremia bandymą sunaikinti ekonomiką, jie mažiau burbės dėl realaus, bet ne visiško Rusijos ekonomikos nuosmukio. Ir vis dėlto problemų esama. Kremliaus teigimu, jau dabar pavojuje yra 230 tūkst. darbo vietų pramonėje. Smuko ir mokesčių įplaukos: Rusijos biudžeto perteklius, metų pradžioje dar buvęs įspūdingas, vasarą nukrito beveik iki nulio.\n\nAr sankcijos vis dėlto parklupdys Maskvos valdovus, nepaisant milžiniško Rusijos pelno iš naftos ir dujų pardavimo?\n\nPastaruoju metu Rusijos ekonomikos vertinimai labai išsiskyrė. Rusijos vyriausybė prognozuoja, kad jos ekonomika šiemet susitrauks tik 4,2 proc., palyginti su pavasarį prognozuotais 7,8 proc. Tarptautinis valiutos fondas (TVF) taip pat patikslino savo prognozę Rusijai: ji nuo balandį buvusių -8 proc. dabar koreguota iki -6 proc. Maskvos aukštosios ekonomikos mokyklos duomenys rodo, kad Rusijos ekonomika nuo pavasario stabilizavosi. Kuri prognozė arčiausia tiesos?\n\nŽinoma, kad pavasarį Vakarų įvestos sankcijos suveikė dvejopai. Tam tikromis prekėmis nebegalima prekiauti, o sandoriai su kai kuriais bankais, įmonėmis ir asmenimis nebegali būti vykdomi.\n\nGreta – psichologinis poveikis: iš pradžių sankcijos sukėlė paniką ir chaosą Rusijoje ir tarp Rusijos prekybos partnerių, nes niekas negalėjo tiksliai įvertinti pasekmių. ES vertinimais, sankcijos tiesiogiai palietė 28 proc. europietiškojo eksporto į Rusiją, tačiau Rusijos importas iš ES sumažėjo daugiau kaip 50 proc., rašo „spiegel.de“.\n\nVis dėlto, laikui bėgant, daugelis įmonių aiškiau pamatė, ką joms vis dar leidžiama daryti, o ko – ne. Pradinis moralinis pasipiktinimas Vakaruose dėl įmonių, kurios ir toliau vykdo verslą Rusijoje, atslūgo. Pavasarinė panika užleido vietą rutinai. Tiesą sakant, pastarosiomis savaitėmis Vokietijos eksportas į Rusiją netgi šiek tiek padidėjo.\n\nAr sankcijos bus veiksmingos ilguoju laikotarpiu?\n\nKai kuriais Vakarų atsakomaisiais veiksmais siekiama ilgainiui atkirsti Rusiją nuo technologijų. Dėl to ypač smarkiai nukentėjo Rusijos automobilių gamyba, o daugelis Vakarų gamyklų Rusijoje sustabdė veiklą. Žinomiausios Rusijos automobilių gamintojos „Lada“ surinkimo linijos be darbo stovėjo daug savaičių.\n\nGaliausiai „Lada“ vėl pradėjo gaminti automobilius. Tačiau tai nebūtinai reiškia, kad sankcijos praranda savo veiksmingumą. Pavyzdžiui, automobiliai bus gaminami be stabdžių antiblokavimo sistemos. Bendrovė negalėjo rasti alternatyvių tiekėjų maždaug 1,5 tūkst. komponentų iš 4,5 tūkstančių. Nepaisant to, naujų automobilių kainos išaugo. Pavasarį „Lada Vesta“ kainavo apie 1 mln. rublių, tačiau dabar jis gali kainuoti net 3 mln. rublių (50 tūkst. eurų).\n\n„Rusija darosi skurdesnė ir labiau atsilikusi“, – sako Vokietijos tarptautinių ir saugumo reikalų instituto (SWP) Berlyne Rusijos ekonomikos ekspertas Janis Kluge.\n\nApskritai, kaip rodo Suomijos banko vertinimas, technologijų importas į Rusiją stipriai sumenko. Mašinų importas sumažėjo 41 proc., elektroninės įrangos – 61 proc., optinės ir medicininės įrangos – 30 proc. O gamintojams Rusijoje kol kas nepavyko užkaišyti spragų.\n\nRusijos ekonomikos ministerijos atliktoje analizėje teigiama, kad šalies atsilikimas mikroelektronikos srityje siekia 10–15 metų. Joje taip pat teigiama, kad vietinę gamybą apsunkina didelės sąnaudos ir „didelis kvalifikuotų darbuotojų trūkumas“.\n\nTačiau apskritai šiuo metu padėtis atrodo ne tokia dramatiška, kaip buvo tikėtasi paskelbus sankcijas. Maskvoje gyvenantis ekonomistas Nikolajus Kulbaka ar ekonomikos profesorius Andrejus Jakovlevas, kuris vėliau persikėlė į Harvardą JAV, manė, kad sankcijos pirmą kartą realiai pradės veikti rudenį, kai pamažu baigsis svarbiausių komponentų atsargos.\n\nDabar N.Kulbaka pripažįsta, kad galbūt „iš dalies klydo“ ir nepakankamai įvertino Rusijos ekonomikos „laisvosios rinkos pobūdį“ bei jos gebėjimą prisitaikyti. Be abejo, daugelis tiekimo grandinių nutrūko, tačiau rusai sugebėjo įsigyti pakaitalų pasaulinėje rinkoje.\n\nKaip smarkiai nukentėjo kariuomenė?\n\nPasak JAV valstybės departamento sankcijų koordinatoriaus Jameso O'Brieno, tikrasis sankcijų tikslas nebuvo sugriauti Rusijos ekonomiką ar net pakeisti režimą: „Mes paprasčiausiai norime apriboti išteklius, kad jis nebegalėtų vykdyti imperinių karų. Manau, būtent čia matome sėkmę“.\n\nAnot J.O'Brieno, Rusija kariauja senamadišką karą: „Ji nenėra įgijusi pranašumo ore. Ji neturi veiksmingų dronų, neatrodo, kad turi dirbtinio intelekto ir karinio lygio taikinių nustatymo įrangos.“\n\nČia esama ryšio su sankcijomis. J.O'Brienas teigia, kad, kalbant apie aukštąsias dvejopos paskirties technologijas, „Rusijai labai sunku gauti jų pakankamai už nuspėjamą kainą ir nuspėjamais kanalais“.\n\nIr NATO, ir Jungtinės Karalystės vyriausybė praneša, kad Rusija vis dažniau naudojasi Irano koviniais bepiločiais orlaiviais. „Rusija beveik neabejotinai vis dažniau apsirūpina ginkluote iš kitų valstybių, kurioms taikomos griežtos sankcijos, pavyzdžiui, Irano ir Šiaurės Korėjos, nes jos pačios atsargos mažėja“, – rugsėjo 14 d. tviteryje rašė Jungtinės Karalystės gynybos ministerija.\n\nAr Rusija randa alternatyvių šaltinių?\n\nRusijos ekonomikos viltys pereiti prie alternatyvių tiekėjų iš Azijos sektoriuose civiliams nepasiteisino. Kitaip nei anksčiau, šį kartą sankcijas Rusijai palaikė Taivanas, Japonija ir Pietų Korėja. Net Kinija, Indija, Brazilija ir Vietnamas į Rusiją eksportuoja mažiau prekių nei prieš karą. Tai rodo Suomijos banko duomenys. Maskvoje oficiali prekybos statistika dabar yra įslaptinta informacija.\n\nKremlius remiasi „paraleliu importu“, t. y. prekių importu per trečiąją šalį be pirminio pardavėjo sutikimo. Tačiau, kaip sako ekonomistas N.Kulbaka, toks šešėlinis importas paprastai netinka didelio masto serijinei gamybai. Pasak ekonomisto, tiekėjai visada rizikuoja patys tapti Vakarų antrinių sankcijų taikiniais ir yra mažai suinteresuoti didelio masto tiekimu bei ilgalaikėmis sutartimis.\n\nKoks silpno rublio vaidmuo?\n\nVasario pabaigoje Rusijos valiuta iš pradžių smarkiai nuvertėjo. Centriniam bankui įsikišus, ji vėl stabilizavosi, o pastaruoju metu buvo dar stipresnė nei prieš prasidedant krizei. Rublio kursas yra svarbus veiksnys, padedantis nuraminti šalies gyventojus, kurie nuo 1990-ųjų neramumų laikų įprato reguliariai tikrinti valiutos kursus. Daugelis rusų klaidingai mano, kad stiprus rublis yra įrodymas, jog sankcijos negali pakenkti jų šaliai.\n\nTačiau tai, anot SWP ekonomisto J.Kluge, silpnina sankcijų poveikį. Stiprus rublis pigina importą.\n\nBe to, jei nebūtų stipraus rublio, infliacijos lygis Rusijoje tikriausiai būtų dar labiau išaugęs – liepą infliacija Rusijoje sulėtėjo iki 15 proc.\n\nKas toliau?\n\nEkonominiu požiūriu tarp Vakarų ir Rusijos prasidėjo atkakli kova. Tikslas atkirsti Maskvą nuo technologijų importo iš esmės pasiektas. Kita vertus, Rusijos vyriausybės pajamos ir toliau didėja dėl aukštų energijos išteklių kainų.\n\nNaftos kainų viršutine riba, dėl kurios susitarė G-7, siekiama tai pakeisti. Jei G-7 pavyktų rusiškos „Urals“ naftos kainą nustumti iki 60 JAV dolerių, Rusijos mokestinės pajamos sumažėtų 33 proc., mano ekonominių tyrimų grupės „Capital Economics“ analitikai, o ši aplinkybė padidintų valdžios sektoriaus deficitą.\n\nTačiau tai nebūtinai lemtų ekonomikos žlugimą. Kuo didesnis spaudimas bus daromas Kremliui, tuo didesnė tikimybė, kad įvyks scenarijus, kai V.Putinas nebegalės kontroliuoti įvykių. Tačiau iki šiol, kaip pastebi J.Kluge, Rusijos vyriausybei pavyko stabilizuoti didelę ekonomikos dalį liejant valstybės pinigus. Pavyzdžiui, bendrovėje „Lada“ kol kas užtikrintos darbo vietos ir atlyginimai. Ekonomistas sako, kad vis dar sunku tiksliai įvertinti, kaip sekasi Rusijos ūkiui. J.Kluge svarsto, kad netgi neturėtų būtu atmestina, jog Rusijos ekonomika jau 2023 m. vėl ims augti. Ir kad visiškai „įmanoma, jog viskas gali pasisukti kitaip, nei iki šiol manėme“.",
    "JT narės balsavo už tai, kad Zelenskis Generalinėje Asamblėjoje galėtų kalbėti vaizdo ryšiu": "Iš 193 valstybių narių 101 balsavo už tai, kad V. Zelenskiui būtų leista „pateikti iš anksto įrašytą pareiškimą“, o ne asmeniškai, kaip paprastai reikalaujama.\n\n7 narės balsavo prieš pasiūlymą, įskaitant Rusiją, kuri vasario mėnesį užpuolė Ukrainą. 19 valstybių susilaikė.\n\nNuo antradienio JT Generalinėje Asamblėjoje Niujorke kalbas turėtų sakyti maždaug 150 valstybių ir vyriausybių vadovų.\n\n2020 ir 2021 metais pasaulio lyderiams buvo leista kalbėti vaizdo ryšiu dėl COVID-19 pandemijos, tačiau šiemet renginys vėl tapo tiesioginis ir kalbėti gali jame tik asmeniškai dalyvaujantys vadovai.\n\nDaugiau nei 50 valstybių, įskaitant JAV, Prancūziją, Pietų Korėją ir Turkiją, pateikė pasiūlymą padaryti išimtį V. Zelenskiui. Siūlymo tekste pabrėžiamos situacijos, kai vadovai „negali asmeniškai dalyvauti Generalinės Asamblėjos posėdžiuose dėl nuo jų nepriklausančių priežasčių, susijusių su vykstančia užsienio invazija, agresija, kariniais veiksmais“.\n\nBalsavusieji už nusprendė, kad „Ukraina gali pateikti iš anksto įrašytą savo valstybės vadovo pareiškimą“, kuris bus transliuojamas per bendruosius debatus. Tačiau sprendime pažymima, kad šia išimtimi nesukuriamas precedentas ateičiai.\n\nRusijos sąjungininkės Baltarusijos pateikta pataisa, pagal kurią visiems vadovams, negalintiems asmeniškai atvykti į Niujorką, būtų leista siųsti iš anksto įrašytą pranešimą, buvo atmesta 67 balsais prieš, 23 – už ir 27 susilaikius.\n\nUkrainos kreipimasis numatytas rugsėjo 21-osios popietę, tačiau tikėtina, kad laikas bus pakeistas, nes daug vadovų pirmadienį vyks į Londoną, kur vyks karalienės Elžbietos II laidotuvės.",
    "Kino programa „Lokys, liūtas ir šakelė“ Panevėžyje parodys festivalinio kino sezono hitus — sekunde.lt": "Kino programa „Lokys, liūtas ir šakelė“ Panevėžyje parodys festivalinio kino sezono hitus\n\nKanų prizininkai, naujiena iš Venecijos, kino meistrų darbai iš Berlinalės. Tokia kino programa „Lokys, liūtas ir šakelė“ spalio 4–9 d. bus parodyta septyniuose Lietuvos miestuose. Tuo pačiu metu filmus rodys ne tik Panevėžio, bet ir Vilniaus, Kauno, Klaipėdos, Šiaulių, Panevėžio, Marijampolės ir Alytaus kino teatrai.\n\nPagrindinių pasaulio kino festivalių koncentratas – vienuolika filmų – bus pristatyti savaitės trukmės programoje. Žiūrovai pamatys mylimų režisierių, tokių kaip François Ozonas, Rubenas Östlundas, filmus, sinefilų simpatijas ir apdovanojimus pelniusias juostas.\n\n„Siekdami parodyti aktualiausius šių metų kino sezono filmus, atspindinčius šiuolaikinio kino aktualijas, antrus metus organizuojame kino programą. Daugumą kūrinių programoje bus galima pamatyti pirmiau nei jų premjeros įvyks filmų sukūrimo šalyse“, – apie kino programą pasakoja jos sudarytoja Giedrė Krikščiūnaitė, daugiau nei 10 metų Lietuvoje rodanti festivalinius filmus.\n\nPavadinimas „Lokys, liūtas ir šakelė“ su šypsena referuoja į trijų pagrindinių festivalių – Berlyno, Venecijos ir Kanų – prizus.\n\n„Pagrindiniai kino festivaliai iš tūkstančių jiems pateiktų filmų atrenka apie du šimtus. Iš tų kelių šimtų mes parenkame vienetus, galima sakyti, kad mūsų programa – dvigubos selekcijos. Taip suformuojama aukštos meninės kokybės, šiuolaikinės kino kalbos ir stipraus poveikio programa. Filmas turi sukelti jausmus, priversti jį įsimylėti“, – apie filmų atrankos kriterijus pasakoja G. Krikščiūnaitė.\n\nKanų prizininkai\n\nSpalio pradžioje bus pristatyti keturi Kanų kino festivalio laimėtojai – pagrindinį prizą Auksinę palmės šakelę pelniusi Rubeno Östlundo satyra „Liūdesio trikampis“, Didžiojo prizo laureatas Luko Dhonto „Arti“, Tariko Saleho už geriausią scenarijų apdovanotas „Kairo sąmokslas“ bei Ali Abbasi „Šventasis voras“, kuris Zarai Amir-Ebrahimi atnešė geriausios aktorės prizą.\n\nR. Östlundas šiemet antrą kartą pelnė Kanų Auksinę šakelę, pirmąją 2017 m. gavo už filmą „Kvadratas“. Naujame kūrinyje režisierius tai, kas instagramiška, paverčia pragariška. Į glamūrinį kruizą susirenka uberturtuoliai, gražuolė manekenė ir jos deimantinis vaikinas. Prabangiai jachtai nuskendus ir daliai šios kompanijos išsigelbėjus negyvenamoje saloje, vaidmenys socialinėje hierarchijoje apsiverčia aukštyn kojom.\n\nRyški šių metų tendencija – Vakaruose gyvenantys režisieriai gilinasi į savo šaknis ir kuria filmus apie šalis už Europos sienų. Politinis detektyvas „Kairo sąmokslas“ vaizduoja jauno protingo žmogaus kovą prieš aukščiausius valdžios ir religijos sluoksnius Egipte, o kriminalinis trileris „Šventasis voras“ pasakoja apie prostitučių žudiką dvasinės Irano sostinės gatvėse. Abiejų filmų režisieriai gyvena ir kuria Skandinavijoje. Prancūzijoje gyvenantis Davy Chou žvelgia dar toliau. Jo filmas „Sugrįžimas į Seulą“ nukelia į Pietų Korėją ir pasakoja apie ten atvykusią dvidešimt penkerių Fredi, kuri vos gimusi buvo įvaikinta Prancūzijoje.\n\nLietuvos žiūrovams dėl ankstesnio savo kūrinio „Adomas“ pažįstama režisierė Maryam Touzani pasakoja jaukią šeimos istoriją Maroke. Į sąžiningumo, ištikimybės ir intymių susitarimų tarp žmonių klausimus besigilinantis filmas „Žydrasis kaftanas“ Kanų „Ypatingo žvilgsnio“ programoje pelnė kritikų prizą „Fipresci“.\n\nPortugalo Joao Pedro Rodrigueso filmas „Žaltvykslė“ – tikra provokacija, skirta drąsiems ir laisviems žiūrovams. Šioje muzikinėje erotinėje komedijoje su mokslinės ir maginės fantastikos elementais draugiškai pajuokiamos šiandien eskaluojamos temos: klasinis ir rasinis antagonizmas, klimato kaita, LGBT klausimai. Kaip žaltvykslė – vaiduokliška pelkių ugnelė – paklaidina keliautojus, taip ir šis filmas gali suerzinti pernelyg rimtai nusiteikusius.\n\nPrieš keletą metų festivalinio kino gerbėjus sužavėjusio jauno belgų režisieriaus Luko Dhonto naujas filmas „Arti“ pasirinktas kino programos atidarymo filmu. Ypatingos gerumo ir šviesos atmosferos kupiname filme pasakojama apie itin sudėtingą ir jautrų laiką žmogaus gyvenime – žengimą iš vaikystės į suaugusių pasaulį.\n\nKino meistrų kūriniai\n\nStebinti publikos nesiliaujantis prancūzų režisierius François Ozonas naujuoju savo filmu atiduoda duoklę vokiečių kino provokatoriui Raineriui Werneriui Fassbinderiui. Berlyno kino festivalyje jis pateikė naują – sodrią, pikantišką ir itin stilingą – klasika tapusio filmo „Karčios Petros fon Kant ašaros“ versiją. Ryškiomis spalvomis nutapyta teatrališka melodrama vilioja pasinerti į geismo ir grožio spektaklį. Žiūrovų, nemačiusių filmo originalo, laukia svaiginanti meilės geometrija ir retro pulsuojanti estetika, o su R. W. Fassbinderio kūryba pažįstami sinefilai išvys dekonstruotą vokiečių kino meistro šedevrą ir pasijus lyg tuo pat metu žiūrėtų du skirtingus, vienas su kitu flirtuojančius filmus.\n\nKanadiečio Denis Côté filmai Lietuvos kino festivalių lankytojams taip pat puikiai pažįstami. Berlinalėje pristatytame, 16 mm juostoje nufilmuotame filme „Tokia ta vasara“ jis nagrinėja delikačią temą – priklausomybę nuo sekso. Trys jaunos moterys kelioms savaitėms užsidaro gamtos apsuptyje, kur su terapeute dalinasi savo patirtimis. Režisierius nemoralizuodamas tyrinėja intymumo, seksualinės tapatybės bei skirtingų artumo formų ribas.\n\nAustrijos kino meistras Ulrichas Seidlas žinomas dėl ironiško dokumentinio stiliaus. Kino programoje „Lokys, liūtas ir šakelė“ bus parodytas Berlinalėje pristatytas filmas „Riminis“, pasakojantis apie pagyvenusį estrados dainininką, linksminantį ne sezono metu į Italiją atvažiavusias vokiečių turistes.\n\nKą tik po premjeros Venecijoje\n\nRugsėjo 10 d. pasibaigusio Venecijos kino festivalio programoje pristatytas Filipinų režisieriaus Lav Diazo „Kai bangos išnyks“ spės laiku atvykti pas „Lokį, liūtą ir šakelę“. L. Diazas – daugybę prestižinių apdovanojimų pelnęs kino meistras, kuriam būdingas unikalus braižas: nepaprastai kinematografiškais kadrais kalbėti apie sudėtingą savo šalies istoriją. Šiuo atveju narpliojama moralinė dilema – ar po tarnystės kruvinam režimui įmanoma gyventi toliau? Šiame 16 mm juostoje nufilmuoto film noir stiliaus filme groteskiškai niūriai (o kartais – netikėtai juokingai) pasakojama detektyvinė dviejų policininkų – mokytojo ir mokinio – draugystės bei keršto istorija.\n\nKino programa „Lokys, liūtas ir šakelė“ vyks spalio 4–9 d. Vilniuje, Kaune, Klaipėdoje, Šiauliuose, Panevėžyje, Alytuje ir Marijampolėje.",
    "Valstybės reforma: lūžis ar tik pudra": "",
    "Pasakoja, ką išvydo Azijos mokyklose: kai kurie epizodai primena kankinimus, tad ar tikrai turime į juos lygiuotis?": "Plakimas lazdele įrašytas taisyklėse\n\nTaip, Singapūras pasiekia įspūdingus rezultatus. Bet kokia kaina?\n\nSingapūras tai šalis, kurioje vaikai mokosi iškaldami, viską išmokdami mintinai, aklai pasitikėdami mokytojais. Nuolatinis stresas dėl pažymių, psichologinės vaikų problemos, paauglių savižudybės dėl neišlaikytų egzaminų ir testų yra įprasta. Singapūre pagrindinė 10–19 metų amžiaus žmonių mirties priežastis yra savižudybė.\n\nApie 75 proc. Singapūro gyventojų yra kinų kilmės, 15 proc. – malajai. (Kaip žinia, Singapūras tapo nepriklausomas, 1965 metais atsiskyręs nuo Malaizijos).\n\nDainoras Lukas (Linos Mockevičienės nuotr.)\n\nAzijos šalyse klesti pagarba mokytojui, besąlygiškas paklusnumas mokyklose yra įprastas. Sakysite – puiku! Tęskime. Lygiai taip pat Singapūre, kai ir Malaizijoje, Brunėjuje iki šiol mokyklose (nekalbu apie tarptautines mokyklas) įprastos fizinės bausmės – nuplakimas rykštele ar lazdele viešai, prieš visą klasę ar visą mokyklą. Malaizijoje privačioje kinų mokykloje besimokiusi dukra savo akimis matė, kaip jos klasiokas išplakamas aktų salėje visų akivaizdoje. Už ką? Nes pagavo rūkantį elektronines cigaretes. Tas pats laukia ir už nepagarbų elgesį su mokytojais ir kitus nusižengimus. Suduodama per rankas arba užpakalį (per drabužius). Taisyklėse nurodyta, kad taip galima bausti tik berniukus. Čia nuoroda į taisykles: https://bit.ly/3wppwoo .\n\nPradeda mokytis anksti\n\nVaikai minimose šalyse pradeda rimtai mokytis nuo 4–5 metų ir mokosi kasdien po kelias valandas. Tokio amžiaus vaikai ne piešinukus spalvoja, o skaičiuoja, rašo ir kalba 2–3 kalbomis. Kasdien po kelias valandas. Mūsų 4 metų sūnui tai buvo nemenkas išbandymas. Jis kartais varto savo sąsiuvinius anglų, malajų ir mandarinų (kinų) kalbomis ir bando prisiminti, kaip mokėsi tuomet. Čia galima prisiminti kai kurių tėvų ir švietimo bendruomenės atstovų pasvarstymus apie tai, ar ne per anksti mūsų vaikams pradėti mokytis užsienio kalbų nuo antros klasės. Daugelyje Azijos šalių tokių nuogąstavimų nesuprastų.\n\nNeretai šalia Singapūro yra minima Pietų Korėja. Pateiksiu pavyzdį, iliustruojantį, kaip mokos jaunieji korėjiečiai.\n\nMalaizijoje susibičiuliavome su korėjiečių šeima, kuri emigravo į Malaiziją dėl vienintelės priežasties – tam, kad vaikai patirtų mažiau streso ir spaudimo mokyklose. Štai, ką jie pasakojo apie tai, ką reiškia gerai mokytis Pietų Korėjoje. Vaikai keliasi 5 valandą ryto, kartojasi, skaito. Dieną – pamokos iki maždaug 15 val. Paskui jie keliauja pas korepetitorius. Grįžę namo ruošia namų darbus ir prieš vidurnaktį eina miegoti. Ryte – ratas iš naujo. Jei mokysis mažiau, manysi, kad užtenka tiek, ką gauni per pamokas, egzaminus išlaikysi prasčiau nei kiti tavo bendraklasiai, kurie mokosi iki nualpimo, ir neįstosi studijuoti ten, kur nori, nes konkurencija milžiniška.\n\nMūsų bičiuliai korėjiečiai nutarė, kad nenori tokio gyvenimo sūnums, išnuomojo nekilnojamąjį turtą Pietų Korėjoje ir persikėlė gyventi į Malaiziją. Kai klausiau, ar čia lengviau, atsakė, kad čia bent jau rytais leidžia vaikams ilgiau pamiegoti, o konkurencija dėl pažymių ir egzaminų rezultatų mažesnė. Tačiau vis tiek buvo pasiryžę padaryti viską, kad vaikai įstotų į geriausius Singapūro, Honkongo ar Europos universitetus.\n\nAr galima išmokti groti smuiku per kelias savaites?\n\nDar vienas charakteringas pavyzdys, kaip mokosi kinai ir kiti azijiečiai. Malaizijoje dukra mokėsi privačioje kinų mokykloje, kur kalboms gabiai mergaitei buvo gera proga pramokti mandarinų kalbos.\n\nKartą visų 10–11 metų klasės mokinių paklausė, ar yra mokančių groti smuikais ar kitais styginiais instrumentais. Pakilo dvi rankos. Mano dukra buvo penketą metų grojusi ir dar viena mergaitė pakėlė ranką.\n\n„Nesvarbu. Mokysimės groti styginiais instrumentais. Po trijų savaičių koncertas tėvams“, – pasakė mokytojas. Namo grįžusi dukra atpasakojo, ką girdėjo. Nuleidom juokais, nes puikiai žinojome, kiek reikia repeticijų, kad pavyktų smuiku sugroti paprastą kūrinį.\n\n© Sipa / Scanpix\n\nKas buvo toliau. Šeštadienį (įprasta mokyklos darbo diena) visiems vaikams išdalijo styginius instrumentus. Supažindino ir parodė, kaip reikia jais groti. Buvau šalia, girdėjau tą džeržgesį, kuris pasigirsta nemokantiems groti bandant išgauti švarų garsą smuiku.\n\nNetrukus visi pradėjo bandyti išgauti gamą, o pamokos pabaigoje mokytojas pasakė, kad kitą savaitę išdalins natas. Liudvigo van Bethoveno 9-ąją simfoniją, tiksliau – finalo instrumentinę aranžuotę, žinomą kaip „Odę džiaugsmui“, o nuo 1972 metų tapusią ir Europos Sąjungos himnu.\n\nVėl pasijuokėme su dukra, kad mokytojas nesupranta, ką šneka. Kitą šeštadienį vaikams buvo išdalintos natos ir prasidėjo „džiaugsmo“ repeticijos. Skambėjimas buvo baisus, tai panėšėjo į beprasmišką triukšmą. Mokytojas vis griežčiau liepė mokiniams, daugiausiai kinams, korėjiečiams, toliau repetuoti. Dar ir dar.\n\nTrečią repeticiją vaizdas jau buvo kitoks. Iš tiesų buvo galima išgirsti garsiojo kūrinio melodijos užuomazgas, bet tik retkarčiais. Repeticija vis nutrūkdavo, buvo grojama iš pradžių, vėl ir vėl. Mokytojas liepė visiems namuose repetuoti, kol išmoks, nes ... po savaitės koncertas tėvams. Mano dukra vis tiek negalėjo patikėti, kad kas nors pavyks.\n\nAtėjo koncerto diena. Tėvai susirinko didžiulėje salėje. Išklausė sveikinimus, kitų tradicinių kinų muzikos kolektyvų pasirodymus, o tada atėjo eilė styginių instrumentų orkestrui. Nežinojau, ar likti salėje, ar išeiti, nelaukiant pirmųjų garsų. Mačiau, kad ir dukra jaudinasi.\n\nIšeina orkestro vadovas, pakelia batutą. Ir pasigirsta. Taip, iš tiesų jie groja „Odę džiaugsmui“! Ne itin švariai, ne itin ritmiškai. Bet jie grojo! Vaikai, kurie instrumentus į rankas paėmė pirmą kartą prieš tris savaites. Nesupratau, kaip tai įmanoma.\n\nBet po šio nutikimo mano nuomonė apie kinų ir kitų azijiečių sugebėjimus smarkiai pasikeitė. Žinoma, puikiai supratau, kas lauktų tų vaikų, kurie nebūtų sugebėję išmokti groti smuiku ....per tris savaites.\n\nTad klausimas: ar tikrai mums reikėtų lygiuotis į Singapūrą ar kitas Azijos šalis?",
    "Rugsėjo 17-oji Lietuvoje ir pasaulyje": "Vardadieniai:\n\nNarcizas, Pranciškus (Pranas), Robertas, Sintautas, Sintautė\n\nDatos:\n\n1774 — gimė grafas Tadas Tiškevičius. Mirė 1852 m.\n\n1860 — gimė Povilas Matulionis, miškininkas, poetas, pirmasis Lietuvos Žemės ūkio akademijos rektorius (1924-1928). Mirė 1932.\n\n1922 — gimė poetė Stasė Vitaitė-Babraitirnė. Mirė 1980 m.\n\n1923 — rugsėjo 17–23 d. Lietuvoje vyko visuotinis gyventojų surašymas. Buvo surašytas 2 028 971 gyventojas.\n\n1927 — gimė literatūros ir meno tyrinėtoja Irena Kostkevičiūtė.\n\n1939 — gimė poetas Mindaugas Stundžia. Išleido eilėraščių rinkinius vaikams “O katinas tarp kitko”, “Skaidrūs mano rytmetėliai” ir kiti.\n\n1941 — gimė dailininkė Dalia Šilainytė.\n\n1991 — Lietuva priimta į Jungtinių Tautų Organizaciją.\n\n1993 — Lietuvos ir Rusijos derybininkai sutarė dėl Rusijos karinio tranzito per Lietuvą iš Vokietijos.\n\n2020 — Vilniuje pirmą kartą įvyko bendras Lietuvos ir Lenkijos vyriausybių posėdis, jame dalyvavo per 20 abiejų šalių ministrų.\n\nRugsėjo 17-oji pasaulio istorijoje:\n\n1552 — gimė popiežius (1605—1621) Paulius V.\n\n1665 — Londone kilo maras.\n\n1787 — priimta JAV konstitucija.\n\n1826 — Hanoveryje gimė žymus vokiečių matematikas Georg Friedrich Bernhard Riemann (Georgas Frydrichas Bernhardas Rymanas). Mirė 1866 m. Italijoje.\n\n1854 — gimė David Dunbar Buick (Deividas Danbaras Biuikas) — JAV automobilių industrijos pradininkas.\n\n1901 — gimė britų keliautojas Sir Francis Chichester (Seras Fransis Šičesteras), jachta Gipsy Moth IV apiplaukęs pasaulį (1966–1967 m.).\n\n1922 — gimė Angolos prezidentas Agostinho Neto (Agostinas Netas). Mirė 1979 m. vizito Maskvoje metu.\n\n1938 — gimė Ken Kesey (Kenas Kesis), knygos „Skrydis virš gegutės lizdo“ autorius.\n\n1939 — Sovietų Sąjunga užpuolė Lenkiją.\n\n1967 — futbolo rungtynių Turkijoje metu kilus riaušėms žuvo 42 aistruoliai, 600 buvo sužeista.\n\n1983 — Vanessa Williams (Vanesa Viljams) tapo pirmąja juodaode, karūnuota „Mis Amerika“.\n\n1991 — JT Generalinėje Asamblėjoje naujomis JT narėmis tapo Pietų Korėja, Mikronezija, Maršalų salos, Šiaurės Korėja, Lietuva, Latvija ir Estija.\n\n1994 — sulaukęs 92-jų metų amžiaus, mirė vienas iškiliausių XX amžiaus filosofų seras Karl Popper (Karlas Poperis).\n\n1997 — penktus metus iš eilės JT atsisakė organizacijos nariu pripažinti Taivaną.\n\n2009 — mirė buvęs trockistas Irving Kristol (Irvingas Kristolas), kuris tapo griežtu antikomunistu ir kaip „neokonservatyvizmo krikštatėvis“ nulėmė šiuolaikinę JAV politiką. Jam buvo 89 metai. 2002 m. liepos mėnesį tuometinis prezidentas George W.Bush (Džordžas V.Bušas) apdovanojo I.Kristolą Prezidento laisvės medaliu — aukščiausiu JAV civiliniu apdovanojimu.\n\n2013 — Kinijoje pradėjo veiklą aukščiausiai pasaulyje – 4 411 metrų aukštyje virš jūros lygio – įrengtas Daočeng Jading (Daočeng Jadingo) oro uostas.\n\nRugsėjo 17-oji šou pasaulyje:\n\n1930 — gimė amerikiečių aktorius David Huddleston (Deividas Hadlstonas).\n\n1948 — gimė amerikiečių aktorius ir filmo „Sunkus vaikas“ žvaigždė John Ritter (Džonas Riteris).\n\n1967 — amerikiečių roko grupė „The Doors“ sukėlė karštas diskusijas, kai televizijos šou metu Jim Morrison (Džimas Morisonas) sudainavo dainą „Light My Fire“ nepakeitęs jos žodžių, kaip kad buvo žadėjęs. Televizijos cenzorių teigimu, daina aiškiai buvo susijusi su narkotikais.\n\n1989 — britų dainininkė Paula Abdul (Pola Abdul) laimėjo „Emmy“ apdovanojimą už savo choreografiją britų komikės Tracy Ullman (Treisi Ulman) televizijos šou.\n\n1991 — amerikiečių paauglių dievaičiai „The New Kids on the Block“ žurnalo „Forbes“ sudarytame turtingiausių pramogų verslo žmonių sąraše aplenkė komiką Bill Cosby (Bilą Kosbį).\n\n2009 — dainininkas ir dainų autorius Leonard Cohen (Leonardas Koenas) buvo priverstas nutraukti koncertą Ispanijoje, kai pasijuto blogai ir susmuko ant scenos.\n\n2010 — kino grando Roman Polanski (Romano Polanskio) politinis trileris „Vaiduoklis“ (Ghost Writer) buvo pripažintas geriausiu Ispanijoje vykusiame San Sebastiano tarptautiniame kino festivalyje.",
    "Dėl Naujojoje Zelandijoje rastų vaikų palaikų Pietų Korėjoje areštuota moteris": "Nužudytų vaikų palaikai rasti praėjusį mėnesį.\n\n42 metų moteris, kuri, kaip pranešama, yra Pietų Korėjoje gimusi Naujosios Zelandijos pilietė, areštuota pietrytiniame Ulsano mieste. Ji bus pervežta į sostinę Seulą, kur vyks jos ekstradicijos procedūra.\n\n„Policija įtariamąją areštavo ketvirtadienį, viename bute Ulsane, po... gautų pranešimų apie jos buvimo vietą ir saugumo kamerų nufilmuotų vaizdų“, – sakoma Pietų Korėjos Nacionalinės policijos agentūros pranešime.\n\n„Įtariamąją Naujosios Zelandijos policija kaltina maždaug 2018-aisiais Oklando rajone nužudžius du savo vaikus, kuriems tuo metu buvo septyneri ir dešimt metų, – nurodoma pranešime. – Nustatyta, kad ji po nusikaltimo atvyko į Pietų Korėją ir nuo to laiko slapstėsi.“\n\nNei Pietų Korėjos, nei Naujosios Zelandijos pareigūnai moters vardo neskelbia.\n\nSocialinėje žiniasklaidoje paskelbtuose vaizduose matyti iš policijos nuovados Ulsane neuniformuotų pareigūnų vedama moteris, dengianti galvą rudu paltu.\n\nMoters, kuri vilkėjo suplėšytus džinsus ir avėjo sandalus, žurnalistai paklausė, ar ji prisipažins dėl žmogžudysčių.\n\n„Aš to nepadariau“, – kelis kartus pakartojo moteris, vedama ir sodinama į policijos automobilį.\n\nPietų Korėjos naujienų agentūra „Yonhap“ pranešė, kad įtariamoji yra Pietų Korėjoje gimusi Naujosios Zelandijos pilietė ir kad ji šiais metais apsigyveno vieno pažįstamo bute Ulsane. Prieš tai ji gyvenusi Seule.\n\n„Policija planuoja pervežti moterį į Seulo centrinio rajono prokuratūrą, Seulo aukštesniajam teismui rengiantis svarstyti ekstradiciją“, – nurodė „Yonhap“.\n\nŠiurpus radinys\n\nDviejų vaikų palaikai buvo rasti rugpjūtį, vienai šeimai paliktų daiktų aukcione netoli Oklando nusipirkus priekabą mantos, įskaitant tuos lagaminus.\n\nNaujosios Zelandijos policija yra sakiusi, kad lavonai ten gulėjo kelerius metus ir kad tai komplikuoja tyrimą.\n\nPareigūnai ne kartą pabrėžė, kad palaikus radusi šeima nėra susijusi su žmogžudystėmis ir kad jai teikiama parama po patirtos psichologinės traumos.\n\nDetektyvas inspektorius Tofilau Fa'amanuia Va'aelua Oklande ketvirtadienį sakė, kad tyrimas „labai sunkus“.\n\n„Žmogus užsienyje per tokį trumpą laiką sulaikytas tik dėl Korėjos pareigūnų pagalbos ir mūsų Naujosios Zelandijos policijos Interpolo darbuotojų koordinavimo“, – sakė jis.",
    "WTA 250 turnyre Seule J.Mikulskytė neįveikė kvalifikacijos": "Seule (Pietų Korėja) prasidėjo WTA 250 serijos „Hana Bank Korea Open“ moterų teniso turnyro kvalifikacijos varžybos.\n\nPirmojo rato barjero neįveikė lietuvė Justina Mikulskytė (WTA-271), kuri šeštadienį per 1 valandą 35 minutes 4:6, 4:6 pralaimėjo Šveicarijos atstovei Lulu Sun (WTA-343). Šios tenisininkės viena prieš kitą žaidė pirmą kartą.\n\nLietuvė jau trečiajame geime turėjo „break pointą“, kurio nerealizavo. Ketvirtajame geime dvi tokias progas iššvaistė L.Sun. Per likusią seto dalį „break pointus“ kūrėsi tik Šveicarijos tenisininkė. Septintajame geime lietuvė dar atsilaikė, bet devintajame geime pralaimėjo lemtingą savo padavimų seriją.\n\nAntrajame sete J.Mikulskytė po laimėtos varžovės padavimų serijos atitrūko 4:2. Deja, L.Sun čia pat „sausai“ laimėjo lietuvės padavimų seriją ir pradėjo spurtą 4:0, kuriuo užbaigė mačą.\n\nMačo statistika:\n\nMačo statistika: L.Sun - J.Mikulskytė | Organizatorių nuotr.\n\nLietuvei už dalyvavimą kvalifikacijoje atiteko 1300 JAV dolerių.\n\nWTA 250 serijos moterų teniso turnyro Seule prizų fondą sudaro 251,75 tūkst. JAV dolerių.",
    "2023 m. „Oskarai“: geriausia tarptautinė prognozė": "Nuspėti penkis „Oskarų“ finalininkus už geriausią tarptautinį filmą apsunkino trijų etapų procesas, prasidėjęs po spalio 3 d., kai valstybės turėjo pateikti paraiškas. Norint dalyvauti atrankos procese į šią kategoriją, kuri iki 2020 m. buvo tituluojama geriausiu filmu užsienio kalba, reikia didelio atsidavimo. (Slinkite žemyn, kad pamatytumėte naujausias „Oskaro“ prognozes 2023 m Geriausia tarptautinė funkcija.)\n\nPer kelias dienas po paraiškos pateikimo termino Akademija nustatys kiekvieno filmo tinkamumą. Tada keli šimtai Akademijos narių, dirbančių Tarptautiniame pranašumų vertinimo komitete, bus suskirstyti į grupes ir paprašyti peržiūrėti mažiausiai 12 paraiškų, pateiktų per šešių savaičių laikotarpį, kuris baigiasi gruodžio viduryje. Jie juos įvertins nuo 6 iki 10, o 15 daugiausiai balsavusių pateks į kitą etapą. Pusfinalio dalyvių sąrašas paaiškės 2022 metų gruodžio 21 dieną.\n\nŠie 15 filmų bus prieinami visiems Akademijos nariams, kurie galės atiduoti savo balsus už penkis finalininkus, jei patvirtins, kad matė visus kūrinius. Nominacijos šiose (ir kitose 22 konkursinėse kategorijose) bus paskelbtos sausio 24 d. Visi rinkėjai turės prieigą prie penkių nominantų ir galės balsuoti už nugalėtoją, kuris paaiškės kovo 12 d. vyksiančioje 95-ojoje Oskarų ceremonijoje.\n\nNuo konkurso kategorijos įvedimo 1957 m. Europos filmai laimėjo 53 kartus. Palyginkite tai su penkiais laimėjimais filmams iš Azijos, po tris iš Afrikos ir Pietų Amerikos ir po vieną iš Kanados ir Meksikos.\n\n2020 ir 2021 metais Tarptautinėms ilgųjų filmų lenktynėms paraiškas pateikė 93 šalys. Tai šešis kartus daugiau nei 2019 m., kai ši kategorija dar buvo vadinama geriausiu užsienio filmu, ir viršijo rekordinius 92 parodymus 2018 ir 2022 m.\n\naptarti Visi „Oskarai“ varžosi su Holivudo saviškiais mūsų liūdnai pagarsėjusiuose forumuose\n\natnaujinta: 2022 m. rugsėjo 14 d\n\nPirmaujančiųjų sąrašai (abėcėlės tvarka pagal šalį)\n\nAlžyras: „Mūsų broliai“ Režisierius: Rachid Bouchareb\n\nAustrija: „Korsage“ Režisierius: Marie Kreutzer\n\nBelgija: „Arti“ Režisierius: Lucas Dönt\n\nKanada: „Amžinasis pavasaris“ Režisierius: Jasonas Loftusas\n\nČekija: „Il Boemo“ Režisierius: Peter Vaclav\n\nSuomija: „Mergaitės paveikslas“ Režisierius: Ali Habasalu\n\nGruzija: „Ilga pertrauka“ Režisierius: Davit Pertskhalava\n\nVokietija: „Vakarų fronte viskas tyliai“ Režisierius: Eduard Berger\n\nGvatemala: „Kurmio tyla“ Režisierius: Anas Tarasina\n\nAirija: „The Quiet Girl“ Režisierius: Colm Beard\n\nPietų Korėja: „Sprendimas išvykti“ Režisierius: Park Chan-wook\n\nIspanija: „Alcaras“ režisierė: Carla Simon\n\nŠvedija: „Berniukas iš dangaus“ Režisierius: Tarek Saleh\n\nUkraina: „Klondaikas“ Režisierius: Marina I. Gorbach\n\nVenesuela: „Dėžutė“ Režisierius: Lorenzo Vegas\n\nStiprūs varžovai (abėcėlės tvarka)\n\nBosnija ir Hercegovina: daina „Daina“ Režisierius: Aida Bejic\n\nBrazilija: „Mars One“ Režisierius: Gabriel Martins\n\nKosta Rika: „Domingas ir rūkas“ Režisierius: Ariel Escalante\n\nKroatija: „Saugi vieta“ Režisierius: Juraj Lerotic\n\nEkvadoras: „Lo Invisible“ Režisierius: Javier Andrade\n\nGraikija: „Magnetiniai laukai“ Režisierius: Yorgos Joses\n\nIslandija: „Gražūs objektai“ Režisierius: Gudmunduras Arnaras Gudmundssonas\n\nIndija: „Paskutinis filmų šou“ Režisierius: Pan Nalin\n\nIndonezija: „Nigeri-Negiri Sidab“ Režisierius: Benny Dion Rajajjokjok\n\nIzraelis: Cinema Sabaya Režisierius: Orit Fox Rotem\n\nJaponija: „Planas 75“ Režisierius: Chi Hayakawa\n\nOlandija: „Anestezija“ Režisierius: Martin de Jong\n\nNepalas: „Drugelis ant lango stiklo“ Režisierius: Sujit Bidari\n\nNaujoji Zelandija: „Moro“ Režisierius: Triba Kahi\n\nLenkija: „EO“ Režisierius: Jerzy Skolimowski\n\nPortugalija: „Alma Viva“ Režisierius: Cristel Alves Mira\n\nRumunija: „Tahir“ Režisieriai: Monica Stan ir George’as Schipperis\n\nŠveicarija: „Dangaus gabalas“ Režisierius: Michaelas Kochas\n\nTaivanas: „Prakeikta Asura“ Režisierius: Lu Yi An\n\nTunisas: „Po figmedžiais“ Režisierius: Irij Al-Suhairi\n\nGalimi varžovai (abėcėlės tvarka)\n\nAlbanija: „Kavos puodelis ir nauji batai“ Režisierius: Jintian Koshi\n\nArmėnija: „Auroros saulėtekis“ Režisierė: Inna Sahakian\n\nBolivija: Utama Režisierius: Alejandro Luisa Grisi\n\nVengrija: „Apgultis“ Režisierius: Adam Tausser\n\nIranas: „Trečiasis pasaulinis karas“ Režisierius: Homan Sidi\n\nKazachstanas: „Hayat“ Režisierius: Amiras Baykazinas\n\nKosovas: „Veneros beieškant“ Režisierius: Norica Siva\n\nLatvija: sausis Režisierius: Vistor Kairis\n\nLietuva: „Piligrimai“ Režisierius: Lorenas Barissa\n\nMoldova: „Carbon“ Režisierius: Ion Burs\n\nJuodkalnija: „Lauro laureatas“ Režisierius: Dusan Kasalica\n\nPalestina: Viduržemio jūros karštinė Režisierius: Maha Hajj\n\nPanama: „Berniuko gimtadienis“ Režisierius: Arturo Montenegro\n\nParagvajus: „Iami“ Režisierius: Paz Encina\n\nSerbija: „Darkling“ Režisierius: Dusan Milic\n\nSlovakija: „Auka“ Režisierius: Michel Blasco\n\nSlovėnija: „Orkestras“ Režisierius: Matvezas Lozaras\n\nTanzanija: „Virvės vilkimas“ Režisierius: Emile Shivji\n\nTurkija: „CARE“ Režisierius: Tefun Berselmoglu\n\nUganda: „Tembele“ Režisierius: Maurice Mugisha\n\nUrugvajus: „Darbdavys ir darbuotojas“ Režisierius: Manolo Nieto\n\n\n\nPadarykite savo „Gold Derby“ prognozes dabar. Atsisiųskite mūsų nemokamą ir paprastą programėlę Apple / iPhone įrenginiai arba Android (Google Play) Konkuruoti su miniomis kitų gerbėjų, taip pat mūsų ekspertais ir redaktoriais dėl geriausio prognozavimo tikslumo. Žiūrėkite naujausius mūsų prognozių herojus. Ar galite toliau būti gerbiamo lyderių sąrašo viršūnėje? Visada nepamirškite atnaujinti savo prognozių, nes jos daro įtaką mūsų naujausioms lenktynių trasos šansams, kurios gąsdina Holivudo prezidentus ir žvaigždes. Nepraleiskite linksmybių. Kalbėkite ir pasidalykite savo įnirtingomis nuomonėmis mūsų populiariuose forumuose, kuriuose kiekvieną dieną slepiasi 5000 laidų vedėjų, kad galėtų sekti naujausius apdovanojimus. Visi nori žinoti: ką tu manai? Kam prognozuojate ir kodėl?",
    "Tyrimas rodo, kad vos 10 minučių trukmės kasdieniai pasivaikščiojimai gali prailginti vyresnio amžiaus žmonių gyvenimą": "Fizinis aktyvumas gali padėti užsitikrinti sveiką senėjimą, tačiau lėtinės ligos ir su amžiumi susijęs aktyvios veiklos sumažėjimas neretai trukdo vyresnio amžiaus žmonėms užsiimti vidutinio ar didesnio energingumo fizine veikla, kaip rekomenduojama sveikos gyvensenos gairėse, rašo „Medical News Today“.\n\nNaujas tyrimas rodo, kad bent 1 valandą per savaitę pėsčiomis vaikštantiems 85 metų ir vyresniems asmenims sumažėja mirties dėl bet kokios priežasties ir širdies bei kraujagyslių ligų rizika, lyginant su tokia fizine veikla neužsiimančiais jų bendraamžiais.\n\n„Svarbus tikslas yra nustatyti minimalų fizinio aktyvumo lygį, kuris gali būti naudingas vyresniems žmonėms, nes rekomenduojamus aktyvumo lygius gali būti sunku pasiekti, – pranešime spaudai sakė tyrimo bendraautorius dr. Moo-Nyunas Jinas iš Inje universiteto (Pietų Korėja). – Mūsų tyrimas rodo, kad vaikščiojimas net vieną valandą per savaitę yra naudingas 85 metų ir vyresniems žmonėms, palyginti su visiškai pasyviu gyvenimo būdu. Svarbiausia tyrimo išvada – vaikščiokite visą gyvenimą.“\n\nTyrimas buvo pristatytas rugpjūčio pabaigoje vykusiame 2022 m. Europos kardiologų draugijos kongrese.\n\nSenėjimas ir fizinis aktyvumas\n\nSenėjimas yra susijęs su padidėjusia lėtinių ligų rizika ir fizinių bei kognityvinių gebėjimų silpimu.\n\nVyresnio amžiaus žmonės / J. Stacevičiaus/ LRT nuotr.\n\n2019 m. pasaulyje gyveno apie 1 milijardą 65 metų ir vyresnių žmonių, o iki 2050 m. jų skaičius turėtų padidėti daugiau nei dvigubai. Vyresnio amžiaus visuomenės dalies augimas rodo ilgesnę gyvenimo trukmę, tačiau kelia susirūpinimą dėl sveiko senėjimo.\n\nFizinis aktyvumas gali sumažinti lėtinių ligų, pavyzdžiui, širdies ir kraujagyslių ligų bei diabeto, riziką ir sulėtinti neigiamą senėjimo poveikį fiziniams ir kognityviniams gebėjimams. Be to, fizinis aktyvumas gali padėti išlaikyti vyresnio amžiaus žmonių lankstumą ir judrumą bei suteikti jiems galimybę ilgiau gyventi savarankiškai.\n\nAtsižvelgiant į šį poveikį, neseniai atliktas stebėjimo tyrimas, kuriame dalyvavo vyresnio amžiaus žmonės, rodo, kad fizinio aktyvumo lygis neigiamai koreliuoja su mirties dėl bet kokios priežasties rizika.\n\nTačiau lėtinės ligos ir su amžiumi susijęs raumenų jėgos sumažėjimas savo ruožtu gali apriboti vyresnio amžiaus žmonių gebėjimą užsiimti fizine veikla. Be to, vyresniame amžiuje labiau būdingas sėslus gyvenimo būdas.\n\nDabartinės fizinio aktyvumo rekomendacijos\n\n2016 m. atlikti tyrimai rodo, kad dauguma vyresnių nei 65 metų suaugusiųjų Jungtinėse Valstijose nepajėgia laikytis fizinio aktyvumo rekomendacijų.\n\nDabartinėse JAV suaugusiųjų fizinio aktyvumo gairėse rekomenduojama bent 150 minučių vidutinio intensyvumo aerobinės veiklos, pavyzdžiui, greito ėjimo, arba 75 minutės intensyvios aerobinės veiklos, pavyzdžiui, bėgimo, per savaitę.\n\nŠiaurietiškas vaikščiojimas / Pixabay nuotr.\n\nGairėse taip pat rekomenduojama 2 dienas per savaitę užsiimti raumenų stiprinimo veikla, pavyzdžiui, kilnoti svorius ar atlikti pratimus su kūno svoriu.\n\nRekomendacijose vyresnio amžiaus žmonėms akcentuojamas mišrus režimas, apimantis aerobikos pratimus, pasipriešinimo treniruotes ir pusiausvyros treniruotes, padedančias išvengti kritimų.\n\nFizinio aktyvumo gairėse taip pat rekomenduojama, kad vyresni suaugusieji, nepajėgiantys atlikti vidutinio intensyvumo fizinių pratimų, pasikonsultavę su sveikatos priežiūros specialistu, turėtų užsiimti fizine veikla pagal savo galimybes.\n\nKuo vaikščiojimas naudingas sveikatai ir ilgaamžiškumui\n\nŠio tyrimo autoriai aiškinosi, ar vaikščiojimas gali sumažinti 85 metų ir vyresnių asmenų mirties nuo bet kokios priežasties ir mirties nuo širdies ir kraujagyslių ligų riziką.\n\nTyrimo metu buvo išanalizuoti 7 047 Pietų Korėjoje gyvenančių 85 metų ir vyresnių asmenų duomenys. Pasitelkę klausimyną tyrėjai siekė įvertinti, kiek laiko per savaitę dalyviai praleidžia lėtai vaikščiodami, užsiimdami vidutinio ar didelio intensyvumo fizine veikla.\n\nBuvo išsiaiškinta, kad apie 42 proc. 85 metų ir vyresnių asmenų reguliariai vaikšto, o apie 26 proc. užsiima vidutinio intensyvumo arba intensyvia fizine veikla.\n\nVaikščiojimas / J. Stacevičiaus/LRT nuotr.\n\nBe to, maždaug trečdalis visų reguliariai vaikščiojančių asmenų taip pat užsiima vidutinio sunkumo ar intensyvia fizine veikla. Pažymėtina, kad mažiau nei 8 proc. vyresnio amžiaus žmonių pasiekė rekomenduojamą vidutinio intensyvumo fizinio aktyvumo lygį.\n\nTyrimo rezultatai rodo, kad asmenims, kurie vaikščiojo bent 1 valandą per savaitę, rizika mirti nuo bet kokios priežasties ir širdies bei kraujagyslių ligų buvo mažesnė, lyginant su neaktyviais asmenimis.\n\nMažiausia mirties dėl visų priežasčių ir širdies bei kraujagyslių ligų rizika stebėta vyresnio amžiaus žmonių, kurie vaikščiojo bet 1 valandą per savaitę, grupėje, neatsižvelgiant į tai, ar jie be vaikščiojimo užsiėmė dar kokia nors vidutinio ar didelio intensyvumo fizine veikla, ar ne.\n\n„Kalbant apie sveiką senėjimą, mankšta yra bene labiausiai panaši į stebuklingą eliksyrą – šis tyrimas patvirtina, kad net ir nedidelis fizinis aktyvumas vyresniame amžiuje gali suteikti apčiuopiamos naudos“, – „Medical News Today“ sakė geriatrinės kognityvinės sveikatos specialistas, Ramiojo vandenyno neurologijos instituto Providenso Šv. Jono sveikatos centro Santa Monikoje direktorius dr. Scottas Kaiseris.\n\nJam antrino ir Norvegijos mokslo ir technologijos universiteto profesorius dr. Ulrikas Wisløffas.\n\n„Šis tyrimas rodo, kad dabartinės ribinės vertės, apibrėžiančios suaugusiųjų vidutinį ar intensyvų fizinį aktyvumą, nėra pritaikytos realaus gyvenimo tikslams (ribos buvo nustatytos keturiasdešimtmečiams). Mano patirtis rodo, kad dauguma vyresnių nei 85 metų amžiaus žmonių, kurie daug vaikšto, dažnai pasiekia santykinį intensyvumą, viršijantį 85 proc. jiems būdingo didžiausio deguonies pasisavinimo. Tai yra didelis intensyvumas šios amžiaus grupės širdies ir kvėpavimo sistemos lygiui – į tai visų pirmą reikėtų atsižvelgti, rekomenduojant formą palaikyti padedantį fizinį aktyvumą“, – aiškino jis „Medical News Today“.\n\n„Tyrimas papildo įrodymus, kad absoliučių slenksčių taikymas fizinio aktyvumo rekomendacijoms toli gražu nėra optimalus ir kad fizinio aktyvumo rekomendacijose turėtų būti daug daugiau dėmesio skiriama santykiniam atliekamos veiklos intensyvumui“, – sakė dr. U. Wisløffas.\n\nVaikščiojimas / J. Stacevičiaus/ LRT nuotr.\n\nJis taip pat pažymėjo, kad į fizinį aktyvumą reaguojančių širdies susitraukimų dažnio pokyčių matavimas yra patikimesnis fizinio aktyvumo lygio rodiklis nei mankštos dažnio ar trukmės matavimas.\n\nGalimi naujojo tyrimo ribotumai\n\nSidnėjaus universiteto geriatrė dr. Maria Fiatarone Singh pažymėjo, kad tyrimo rezultatai yra tik koreliaciniai.\n\n„Tai yra stebėjimo, o ne eksperimentinis tyrimas, o tai reiškia, kad negalima daryti priežastingumo prielaidos. Kitaip tariant, gali būti, kad mirtinos ligos trukdo žmonėms daugiau vaikščioti, o ne atvirkščiai“, – aiškino ji „Medical News Today“.\n\nDr. M. F. Singh taip pat pažymėjo, kad vaikščiojimas gali būti netinkama fizinė veikla negalią ar lėtinių ligų turintiems vyresnio amžiaus žmonėms.\n\n„Nors vaikščiojimas atrodo lengvas ir saugus, silpniems, sarkopenija ar osteoporoze sergantiems žmonėms, taip pat tiems, kam sunku išlaikyti pusiausvyrą, vietoje vaikščiojimo rekomenduojamos pasipriešinimo ir pusiausvyros treniruotės, o vaikščioti tokie žmonės gali pradėti vėliau, kai pajėgs tai daryti saugiai,“ – sakė dr. M. F. Singh.",
    "LRT FAKTAI. Ukraina. Ar dėl karo atsakingi visi rusai ir ką padės pasiekti vizų draudimas?": "Diskusija apie galimą turistinių kelionių draudimą šalies agresorės piliečiams suskaldė ne tik Europą, bet ir Rusijos opoziciją. Iškilo kolektyvinės atsakomybės klausimas – ar galima bausti visą tautą už valdančiojo režimo nusikaltimus, jei toks režimas remiasi daugumos gyventojų palaikymu ar konformizmu? Pamažu Vakarų šalys ima suprasti, kad tokia atsakomybė neišvengiama.\n\nCiklo „LRT FAKTAI. Ukraina“ straipsniai publikuojami pagal Europos Sąjungos lėšomis finansuojamą tarptautinę programą „MediaFit“, siekiant padidinti Ukrainos regionų informacinį stabilumą.\n\nEstijos ir prezidento Zelenskio raginimas\n\nRugsėjo 6 dieną Europos Komisija pritarė siūlymui sustabdyti susitarimo su Rusijos Federacija dėl supaprastinto vizų išdavimo galiojimą. Jeigu šiam sprendimui pritars Europos Vadovų Taryba, nuo pirmadienio, rugsėjo 12 d., įsigalios naujos sienos kirtimo taisyklės. Kiek anksčiau, rugpjūčio 30 d., Prahoje vykusiame neoficialiame susitikime ES šalių užsienio reikalų ministrai susitarė įšaldyti supaprastinto ES ir Rusijos vizų režimo taikymą.\n\nŠis ES sprendimas tapo pirmąja, galbūt tarpine, maždaug prieš mėnesį Europoje prasidėjusios diskusijos išdava. Rugpjūčio 9 dieną Estijos ministrė pirmininkė Kaja Kallas įrašu socialiniame tinkle „Twitter“ paragino nutraukti turistinių vizų išdavimą rusams kelionėms į ES. „Lankymasis Europoje yra privilegija, o ne teisė, – rašė K. Kallas. – Kol Šengeno šalys išduoda vizas, Rusijos kaimynės Suomija, Estija ir Latvija prisiima atsakomybės naštą. Atėjo laikas sustabdyti turizmą iš Rusijos.“\n\nTą pačią dieną Ukrainos prezidentas Volodymyras Zelenskis paragino Vakarų šalis visiškai uždrausti Rusijos piliečiams atvykti. Interviu leidiniui „The Washington Post“ Ukrainos lyderis sakė: „Rusai turėtų gyventi savo pasaulyje, kol nepakeis filosofijos“. „Kad ir kokie būtų rusai, tegul važiuoja į Rusiją“, – pridūrė V. Zelenskis ir pažymėjo, kad Rusijos Federacijos gyventojai neprotestuoja prieš savo valdžios sprendimus, todėl turėtų dalytis su ja atsakomybe.\n\nŠengeno viza (asociatyvi nuotr.) / Vida Press nuotr.\n\nVėliau Ukrainos prezidentas dar kelis kartus pakartojo savo poziciją. Rugsėjo 4 d. vaizdo žinutėje jis paragino įtraukti „vizų sprendimus“ į aštuntąjį ES sankcijų Rusijai paketą. Jei Rusijos piliečiai palaiko terorą prieš Ukrainą, prieš visą Europą, jei tyliai stebi genocidą, jie neturėtų naudotis Europa pramogoms ir linksmybėms. Tai svarbus moralinis dalykas. Europa yra vertybių teritorija, o ne teroro šalininkų Disneilendas“, – pabrėžė V. Zelenskis.\n\nUkrainos prezidento žodžiai sukėlė nemažai triukšmo – daugelis juos vertino nevienareikšmiškai. V. Zelenskio raginimas užaštrino keletą probleminių klausimų ir palietė moralinę dilemą dėl kolektyvinės atsakomybės. ES šalių nuomonės „vizų klausimu“ išsiskyrė. Skilimo neišvengė ir Rusijos opozicija.\n\nĮdomu tai, kad net ir V. Zelenskio aplinkoje pasigirdo balsų prieš tokią iniciatyvą. Ukrainos prezidento administracijos vadovo patarėjas Oleksijus Arestovičius komentuodamas situaciją „The Washington Post“ pažymėjo, kad nėra kolektyvinės atsakomybės šalininkas ir pasisako už selektyvumą įvedant vizų išdavimo ribojimus. Tiesa, vėliau jis teigė, kad amerikiečių leidinys ištraukė jo žodžius iš konteksto, tačiau propagandinė Rusijos žiniasklaida jau buvo spėjusi išplatinti šį pareiškimą.\n\nKlausimo istorija\n\nPažymėtina, kad apie galimus vizų išdavimo ribojimus pradėta kalbėti jau pirmosiomis karo savaitėmis, tačiau tik rugpjūčio pradžioje ši tema darbotvarkėje pakilo iki pirmo punkto. Galiausiai rugsėjo pradžioje buvo priimtas pirmasis konkretus sprendimas visos Europos lygmeniu.\n\nPrasidėjus plataus masto Rusijos invazijai į Ukrainą, Europos šalys masiškai apribojo oro susisiekimą su šalimi agresore. Dėl to į ES patekti norintiems rusams liko tik sausumos kelias. Šalys, turinčios bendrą sieną su Rusijos Federacija, – Lenkija, Suomija, Estija, Latvija ir Lietuva – susidūrė su precedento neturinčiu Rusijos piliečių antplūdžiu. Tarp jų buvo ir disidentų, ir bėgančių nuo režimo, ir paprastų turistų. Leidinio „The Financial Times“ duomenimis, nuo vasario pabaigos iki rugpjūčio pabaigos į penkias minėtas ES šalis atvyko daugiau nei 700 tūkst. rusų. Šiuo požiūriu valstybės kalba apie grėsmę nacionaliniam saugumui.\n\nES pirmininkaujanti Čekija dar vasario 25 d. nutraukė vizų išdavimą Rusijos piliečiams, vėliau šį sprendimą praplėtė, įtraukdama ir Baltarusijos piliečius. „Tai – mūsų saugumo klausimas“, – tuomet sakė Čekijos užsienio reikalų ministras Janas Lipavsky.\n\nSusirūpinimas dėl saugumo nėra nepagrįstas, atsižvelgiant į sabotažo atvejus ir užsakomąsias žmogžudystes, kurias per pastaruosius kelerius metus greičiausiai įvykdė Rusijos saugumo tarnybų atstovai. Apie turistais apsimetančius rusų diversantus ir žudikus viename iš savo kreipimųsi kalbėjo ir V. Zelenskis.\n\nRusijos karas prieš Ukrainą / AP nuotr.\n\n„Jie jau pakankamai prisižiūrėjo į Solsberio smailes, Vokietijos gatves ir Čekijos ginklų sandėlius“, – sakė Ukrainos prezidentas.\n\nKalbant apie Ukrainą, vizų režimą su Rusija ministrų kabinetas įvedė birželį, o veikti jis pradėjo nuo liepos 1 d. Prieš tai rusai galėjo atvykti į Ukrainą be vizos, nors per pastaruosius aštuonerius metus rusams, ypač jauniems vyrams, keletą kartų buvo taikomi įvažiavimo apribojimai. Šį kartą per pirmąjį vizų režimo galiojimo mėnesį prašymus gauti vizą pateikė apie 80 Rusijos piliečių. Nė vienam iš jų kol kas nebuvo suteiktas leidimas įvažiuoti į šalį.\n\nViena iš aktyviausiai už vizų draudimą rusams pasisakančių šalių yra Estija. Turistinės kelionės į šią šalį Rusijos Federacijos piliečiams ribojamos nuo rugpjūčio 18 d. Išimtys numatytos tiems, kurie su turistinėmis vizomis atvyksta aplankyti giminaičių arba humanitariniais tikslais (pavyzdžiui, į laidotuves). Suomija taip pat sumažino rusams išduodamų vizų skaičių. Jau šį mėnesį Helsinkis ketina į šalį įleisti dešimt kartų mažiau Rusijos piliečių nei paprastai.\n\nRugsėjo 8 dieną tapo žinoma, kad keturios su Rusija besiribojančios ES valstybės – Estija, Latvija, Lietuva ir Lenkija – susitarė neišduoti vizų Rusijos piliečiams ir neįsileisti jau turinčių Šengeno vizas. Sprendimas įsigalios rugsėjo 19 d. Keturių šalių vyriausybių vadovai paskelbė bendrą pareiškimą, kuriame pabrėžė, kad tarp į ES atvykstančių rusų yra asmenų, kurių tikslas – pakenkti Europos valstybių saugumui. Juk maždaug trys ketvirtadaliai Rusijos piliečių palaiko grobikišką karą prieš Ukrainą. Tuo pat metu Lietuvos užsienio reikalų viceministras Mantas Adomėnas patikslino, kad draudimas nebus taikomas prieš režimą kovojantiems Rusijos piliečiams, nepriklausomiems žurnalistams, diplomatams, diplomatiniams kurjeriams ir jų šeimų nariams.\n\nRusijos Federacijos pasas / „Shutterstock“ nuotr.\n\n„Diskriminacija“ ir „ES įstatymų pažeidimas“\n\nNuo rugpjūčio 9 dienos Rusijos propaganda aktyviai atakuoja ES svarstomus vizų išdavimo Rusijos piliečiams ribojimus. Tuo tikslu stumiami du pagrindiniai naratyvai. Pirmasis susijęs su tradiciniais kaltinimais rusofobija, rusų diskriminacija, nacizmu. Rugpjūčio 14 dieną Rusijos valstybinė naujienų agentūra „RIA Novosti“ paskelbė straipsnį „Europa ketina uždaryti langą Rusijai“. Straipsnio autorius Maksimas Sokolovas vizų išdavimo ribojimus lygina su Hitlerio režimo politika. Jis priminė, kad 1933 metais nacistinėje Vokietijoje pasirodė užrašai „Žydai čia nepageidaujami“. Anot jo, diskusija apie rusų neįsileidimą į ES yra modernus užrašo „rusai čia nepageidaujami“ analogas.\n\nPo kelių dienų Rusijos gynybos ministras Sergejus Šoigu idėją nutraukti vizų išdavimą Rusijos piliečiams pavadino „rusofobiška“ ir „akivaizdžia nacių politikos apraiška“.\n\nTokie ir panašūs palyginimai yra įprastas Rusijos propagandos bandymas vaizduoti auką, pamirštant priežastinius ryšius (antirusiški ribojimai yra Rusijos invazijos į Ukrainą, rusų karių vykdomų karo nusikaltimų pasekmė). Tokiu pat būdu Rusijos žiniasklaida bet kokias Europos ir JAV sankcijas Rusijai pateikia kaip „rusofobiją“, „neapykantą rusams“.\n\nRusijos karas prieš Ukrainą. / AP nuotr.\n\nAntrasis Kremliaus propagandos argumentas yra tariamas vizų išdavimo ribojimų neteisėtumas. „Šengeno vizų kodeksas nenumato galimybės įvesti visišką neselektyvų draudimą išduoti trumpalaikes vizas“, – rugpjūčio 11 dieną sakė Rusijos užsienio reikalų ministerijos Informacijos departamento direktoriaus pavaduotojas Ivanas Nečajevas. Vėliau Rusijos žiniasklaida išplatino partijai „Alternatyva Vokietijai“ atstovaujančio Europos parlamentaro Gunnaro Becko žodžius, kad ES vizų kodekse, atrodo, nėra numatytas pagrindas atsisakyti išduoti vizas konkrečios šalies piliečiams. Deputato nuomonę Rusijos propaganda pateikė kaip oficialią ES poziciją.\n\nGunnaras Beckas rėmėsi Vizų kodekso 32 straipsniu, kuriame teigiama, kad besikreipiančiam asmeniui „gali būti atsisakyta išduoti vizą tik tuo atveju, jei jis kelia grėsmę ES šalies viešajai tvarkai, vidaus saugumui ar visuomenės sveikatai“. Anot europarlamentaro, draudimas išduoti vizas visiems Rusijos piliečiams prieštarautų šiam straipsniui.\n\nTuo pat metu Europos Komisija paaiškino, kad pagal to paties Vizų kodekso nuostatas prašymus išduoti vizą svarsto ir sprendimus priima ES valstybės narės. „Kiekviena šalis pati įvertina galimas grėsmes viešajai tvarkai ar savo vidaus saugumui“, – sakė Europos Komisijos atstovė spaudai Anita Hipper.\n\n„Putino karas“, o ne „rusų karas“\n\n„Vizų embargo“ iniciatyva sukėlė nemenką Vakarų politikų pasipriešinimą. Apribojimų priešininkai savo poziciją paprastai argumentuoja nenoru taikyti kolektyvinę atsakomybę visiems rusams ir „įstumti“ potencialius disidentus į Kremliaus glėbį.\n\n„Mums svarbu tai, kad daugelis žmonių bėga iš Rusijos, nes nesutinka su Rusijos režimu, – rugpjūčio 15 dieną Šiaurės šalių lyderių susitikime sakė Vokietijos kancleris Olafas Scholzas. – Visi mūsų priimami sprendimai neturėtų apsunkinti išvykimo iš šalies, atsiribojimo nuo Rusijos vadovybės ir diktatūros.“ Kitame pareiškime federalinės vyriausybės vadovas pažymėjo Rusijos karą prieš Ukrainą laikąs „Putino karu“, o ne visų rusų karu, ir nenorįs permesti atsakomybės už agresiją Rusijos Federacijos piliečiams.\n\nRusijos karas prieš Ukrainą / AP nuotr.\n\nJungtinės Valstijos taip pat nepritaria visiškam vizų išdavimo draudimui. Bent jau tokią poziciją išreiškė Baltųjų rūmų atstovas Johnas Kirby. Jis mano, kad sankcijos turėtų būti taikomos tik tiems, kurie tiesiogiai padeda V. Putino režimui funkcionuoti. Bausti visus rusus vizų išdavimo ribojimais, J. Kirby nuomone, yra neveiksminga. Be to, Baltųjų rūmų atstovas pareiškė, kad sankcijos neturėtų virsti „karu su visa rusų tauta“.\n\nDar vienas pakankamai naiviai skambantis argumentas yra viltis, kad sąlytis su Vakarų visuomene gali pakeisti rusų sąmonę, atitraukti juos nuo V. Putino autoritarizmo. Apie tai visų pirma kalbama Prancūzijos ir Vokietijos užsienio reikalų ministerijos laiške, kurį cituoja „Bloomberg“: „Nenuvertinkime transformacinio gyvenimo demokratinėse sistemose patirties poveikio asmenybei, ypač ateities kartoms“.\n\nŠį teiginį nesunku užginčyti, ypač turint omenyje, kad daugelis rusų, net ir dešimtmečius gyvenusių Vakarų šalyse, lieka V. Putino ideologijos šalininkais. Apmaudu, tačiau naudojimasis Vakarų civilizacijos privalumais, nepriartina šių žmonių prie vakarietiškų vertybių išpažinimo.\n\n„Už karą reikia mokėti“\n\nDiskusija apie vizų išdavimo draudimą suskaldė ir Rusijos opoziciją. Pavyzdžiui, televizijos laidų vedėja Ksenia Sobčak aršiai kritikavo V. Zelenskio pareiškimus.\n\n„Tokios sankcijos visiškai neveiksmingos, – savo „Instagram“ paskyroje rašė K. Sobčak. – Jei norite pakenkti abstraktiems abstrakčios šalies autoritetams, perviliokite iš jos šviesiausius protus, pasiūlykite jiems geriausias sąlygas, pastatykite „filosofų garlaivį“. Ar protų nutekėjimas netapo vienu iš SSRS žlugimo simbolių? Tačiau šiandien Vakarai, atvirkščiai, stumia pasiturinčius ir aktyvius žmones į valdžios glėbį.“\n\nTelevizijos laidų vedėja taip pat išsakė įsitikinimą, kad jei viduriniosios klasės atstovai bus „užrakinti“ vieni su V. Putinu, jie neišeis protestuoti, o veikiau ims klijuoti Z lipdukus ant automobilių, kad niekas prie jų nesikabinėtų“.\n\nRusijos karas prieš Ukrainą / AP nuotr.\n\nTuo pat metu kita Rusijos opozicijos dalis pasisako už visišką turistinių vizų uždraudimą, tačiau primygtinai reikalauja, kad į Vakarų šalis būtų leista atvykti žmonėms, atsiribojusiems nuo V. Putino režimo. Už tokį sprendimą pasisako garsus šachmatininkas, Rusijos opozicionierius Garis Kasparovas. Interviu LRT politikas pažymėjo, kad tarp Rusijos ir Vakarų vyksta nepaskelbtas karas, o karo sąlygomis judėjimas pirmyn ir atgal per sieną yra neįmanomas.\n\n„Tai labai teisinga priemonė. Kalbame apie milijonus žmonių. Didelį skaičių. Ir dauguma jų kol kas nepatiria karo sunkumų. V. Putinas nevykdo mobilizacijos Maskvoje ir Sankt Peterburge, didžiuosiuose miestuose. Jiems karas yra kažkur ten, televizoriaus ekrane. Tačiau vizos iš karto taptų signalu visiems šiems žmonėms, kad už karą reikia mokėti. Todėl manome, kad labai svarbu, jog šis signalas būtų pasiųstas“, – sakė G. Kasparovas.\n\nV. Putino kritikas primygtinai reikalauja, kad į Vakarus būtų įleidžiami tik viešai V. Putino režimo išsižadėję rusai. Rusijos opozicija netgi parengė deklaraciją, kurią siūlo duoti pasirašyti visiems, norintiems išvykti į ES. Šios deklaracijos turinys detaliai buvo aptartas rugpjūčio 31–rugsėjo 2 dienomis Lietuvoje vykusiame Laisvosios Rusijos kongrese.\n\n„Šia deklaracija karas pripažįstamas nusikalstamu, o V. Putino režimas – neteisėtu. Ir atitinkamai pasirašantysis pripažįsta Ukrainos suverenitetą ir jos teritorinį vientisumą“, – sakė G. Kasparovas.\n\nJis pridūrė, kad tokios atrankos nepraeitų ir dalis tų, kurie save vadina Rusijos opozicija.\n\n„Daugelis Rusijos opozicijos atstovų šiandien užsikerta paklausti, kieno Krymas? Net šiandien. Jie sako: „Taip, žinoma, Ukrainos, bet...“ Kaip žinia, jei sakinyje yra žodis „bet“, viskas, kas buvo pasakyta iki jo, netenka prasmės“, – aiškino politikas.\n\nRusijos karas prieš Ukrainą. / AP nuotr.\n\n„Labai svarbu, ar žmogus būtų pasirengęs nutraukti ryšius su V. Putino Rusija. Psichologiškai svarbu. Pusiau juokais sakome, kad čia yra mūsų Pietų Korėja. Virtuali. O ten – V. Putino Šiaurės Korėja. Turime suteikti žmonėms galimybę rinktis. Man atrodo, kad tai labai teisinga, europietiška. Susidarius palankiai situacijai, iš šių žmonių bus galima sukurti būsimo Rusijos administracinio aparato griaučius“, – pridūrė G. Kasparovas.\n\nES „vizų paketas“ ir naujų apribojimų perspektyvos\n\nReikia pastebėti, kad rugsėjo 6 dieną Europos Komisijos patvirtintas sprendimas yra kompromisinis ir gana stipriai prasilenkia su tuo, ko norėjo Ukraina. Vizų režimo supaprastinimo sutarties nutraukimas nereiškia draudimo išduoti vizas, o tik šios procedūros apsunkinimą ir pabranginimą. ES vizos kaina pagal naujas taisykles rusams išaugs nuo 35 iki 80 eurų. Leidimų įvažiuoti išdavimo terminas gali užsitęsti iki šešių mėnesių. Ilgalaikių ir daugkartinių vizų bus mažiau arba jų iš viso nebeliks.\n\nKur kas svarbesni yra kiti pakeitimai, įtraukti į vadinamąjį „vizų paketą“. Taip, Europos Komisija sutiko uždrausti rusams išduoti bet kokias vizas ES šalių konsulatuose. Be to, buvo sutarta dėl oficialaus Rusijos Federacijos dokumentų, išduotų laikinai okupuotose Ukrainos teritorijose, nepripažinimo. Dar vienas svarbus susitarimas, galintis suvaidinti lemiamą vaidmenį, yra rankų atrišimas ES valstybių narių nacionalinėms vyriausybėms. Kiekviena valstybė gali įvesti savus vizų išdavimo ribojimus – tuo jau pasinaudojo Baltijos šalys. Labai tikėtina, kad netrukus panašius sprendimus priims Lenkija ir Suomija. Be to, sustabdžius susitarimo dėl supaprastinto vizų išdavimo galiojimą, kiekviena šalis galės savarankiškai nuspręsti, kiek kruopščiai tikrinti besikreipiančius dėl vizos. Jei 2019 m., prieš koronaviruso pandemiją, atsisakymų išduoti vizą Rusijos Federacijos piliečiams skaičius neviršijo 1,5 proc., dabar, akivaizdu, požiūris bus daug griežtesnis.\n\nRusijos karas prieš Ukrainą. / AP nuotr.\n\nKlausimas, į kurį ES šalys dar nerado atsakymo, – ką daryti su jau išduotomis vizomis. Oficiali Europos Komisijos atstovė vidaus reikalams Anita Hipper sakė, kad rugsėjo 1 dienos duomenimis galiojančias ES vizas turi beveik milijonas rusų. Tokiu būdu Europos pareigūnė paneigė Baltijos šalių teiginius, kad išduotų vizų skaičius siekia 10–12 mln. Tačiau net ir vienas milijonas yra daug. Tarp jų yra ir paprastų rusų, ir valdininkų. Ir valdžios kritikų, ir, greičiausiai, aistringų vadinamosios „operacijos Z“ šalininkų. Taip pat kariškių, kovojusių prieš Ukrainą, ir jų šeimos narių. Kol kas nėra tokių vizų anuliavimo mechanizmo ir tai dar viena didelė problema.\n\nBet kuriuo atveju civilizuoto pasaulio atsiribojimas nuo šalies, kuri kasdien vykdo naujus nusikaltimus žmoniškumui, yra neišvengiamas. Kaip ir atsiribojimas nuo visko, kas su šia šalimi susiję, įskaitant jos kultūrą, kalbą ir piliečius. Kuo daugiau nusikaltimų įvykdys V. Putino režimas, tuo gilesnė bedugnė versis. Todėl kiekvienas rusas anksčiau ar vėliau turės pasirinkti.",
    "Armėnija Jungtinėse Tautose kaltina Azerbaidžaną neapsakomais žiaurumais": "",
    "V. Zelenskis ragina rusus protestuoti prieš mobilizaciją: 55 tūkst. karių jau žuvo, norite daugiau?": "",
    "Panagrinėjus laimės indeksą, nesueina galai: kas vienija laimingiausias pasaulio tautas?": "Kas žmonėms suteikia laimės? Siekiant atsakyti į šį klausimą, labai praverstų žinoti, kurios visuomenės iš tiesų laiko save žymiai laimingesnėmis už kitas. Nuo 2012 m. tai padaryti labai lengva, pakanka pasitikrinti naujausią „Pasaulio laimės indekso“, kurį kas metus Niujorke publikuoja Jungtinių Tautų darnaus vystymosi sprendimų tinklas, leidimą.\n\nTai ištrauka iš leidyklos „Liūtai ne avys“ išleistos Vaclavo Smilo knygos knygos „Skaičiai nemeluoja. 71 dalykas, kurį turite žinoti apie pasaulį“. Vertėjas Mantas Tamulevičius.\n\n2019 m. (apibendrinus 2016–2018 m. duomenis bei apklausas) laimingiausia pasaulio šalimi antrus metus iš eilės tapo Suomija, toliau ėjo Danija, Norvegija ir Islandija; Nyderlandai bei Šveicarija šiek tiek aplenkė Švediją, o tai reiškia, kad Šiaurės šalys užėmė penkias iš septynių aukščiausių pozicijų. Pirmąjį dešimtuką užbaigė Naujoji Zelandija, Kanada bei Austrija. Antrasis dešimtukas prasidėjo nuo Australijos, o baigėsi Čekijos Respublika: JK užėmė 15 vietą, Vokietiją – 17, o JAV – 19 poziciją.\n\n\n\nApie tai praneša žiniasklaida, neslepianti susižavėjimo amžinai laimingais šiauriečiais ir pabrėžianti, kad Amerikos (prastai paskirstyti) turtai negali nupirkti laimės. Bet retai užsimenama, kas iš tikrųjų įtraukiama į šiuos nacionalinius įvertinimus:"
}