{
    "Švedijoje fiksuojamas mirtinų susišaudymų rekordas": "By\n\nVėlų praėjusio ketvirtadienio vakarą Skåne mieste Kristianstade buvo nušautas vyriškis. Jis tapo 48-uoju Švedijoje šiais metais nušautu asmeniu, o tai reiškia, kad ankstesnis mirtinų šaudynių rekordas per vienerius metus, užfiksuotas 2020-aisiais, jau pralenktas.\n\nRemiantis policijos turimais statistiniais duomenimis, po šio pastarojo mirtino susišaudymo fiksuojami iš viso 48 2022 metais nušauti žmonės, o tai reiškia, kad Švedija pasiekė naują mirtinų šaudynių per metus rekordą.\n\nDar prieš tai praėjusią savaitę Švedijos policijos vadovas Andersas Thornbergas sakė, kad skaičius iki metų pabaigos greičiausiai dar padidės.\n\n„Atrodo, kad šiemet sumušime rekordą, – praėjusį antradienį kalbėjo Thornbergas. – Tai reiškia, jog jei ir toliau bus judama tokiu pat tempu, metų pabaigoje fiksuosime apie 60 mirtinų susišaudymų.“\n\n„Jei galiausiai fiksuosime tokį išaugimą, tai bus labai neįprasta. Fiksavome didelį mirtinų šaudynių augimą nuo 2017 iki 2018 metų, tą patį galime matyti ir dabar. Tačiau tai, kad per tokį trumpą laikotarpį taip išaugo mistinų susišaudymų skaičius, vis vien kelia nerimą“, – pastebi Malmö universiteto kriminologas Manne Gerellis.\n\nTaip pat fiksuojama bendro susišaudymų skaičiaus išaugimo tendencija. Iki šių metų rugsėjo 1 dienos įvyko 273 šaudymai, o per visus praėjusius metus jų buvo užfiksuota 344, per 2020 metus – 379.\n\nJei susišaudymai tęsis tokiu pat tempu likusią metų dalį, tikėtina, kad bendras skaičius per metus bus didesnis nei 2021 ir 2020 metais. Tiesa, sužeistųjų šiemet yra mažiau.\n\n„Dauguma susišaudymų baigiasi be sužalojimų, tačiau šiemet smarkiai išaugo mirtingumas. Pašaunama mažiau žmonių, bet pašauti žmonės dažniau miršta“, – aiškina M. Gerellis.\n\nKetvirtadienio susišaudymas įvyko Kristianstade. Visgi tai, kad smurtiniai įvykiai tampa vis dažnesni mažesniuose miestuose, yra tik iš dalies tiesa.\n\n„Mažesniuose miestuose dabar tokie įvykiai šiek tiek dažnesni, bet ši tendencija pernelyg sureikšminama. Užmirštame, kad anksčiau mažuose miesteliuose taip pat vykdavo šaudynės“, – pažymi M. Gerellis.\n\nPavasarį pristatyta Nusikaltimų prevencijos tarybos (Brå) ataskaita parodė, kad Švedija, lyginant su 22 kitomis Europos šalimis, buvo vienintelė, kurioje mirtinų šaudynių skaičius auga.\n\nLaikiną kelerių metų išaugimą galima pastebėti ir dar keliose kitose šalyse, bet toks akivaizdus augimas daug metų iš eilės jokioje kitoje šalyje nefiksuojamas.\n\nMirtimi pasibaigiančių incidentų, susijusių su ginklų panaudojimu, augimo tendencija Švedijoje susiformavo šio šimtmečio pradžioje, o išryškėjo – 2013 metais ir nuo to laiko darosi vis stipresnė.\n\nTyrimas parodė, kad aštuoni iš dešimties mirtinų susišaudymų įvyksta kriminalinėje aplinkoje.\n\nPaklaustas, kaip būtų galima paveikti šią tendenciją, policijos vadovas A. Thornbergas atsakė, kad vienas svarbiausių veiksnių yra naujų narių įtraukimas į nusikalstamą aplinką, todėl svarbiausias tikslas yra nutraukti šį naujų narių verbavimą.\n\nParengta pagal thelocal.se.\n\nLiked it? Take a second to support Inga Kazakevičiūtė on Patreon!\n\nŠvedijoje fiksuojamas mirtinų susišaudymų rekordas\n\nsfgdfg",
    "Nuo bažnyčių iki pirčių uždarymo: kaip Švedijoje taupoma elektra": "By\n\nRengiantis itin aukštoms elektros kainoms artėjančią žiemą, Švedijoje imamos taikyti taupymo priemonės. Nuo uždarytų bažnyčių iki pirčių – štai kaip Švedija ruošiasi žiemai.\n\nArtėjančią žiemą daugelyje Švedijos vietovių bažnyčiose bus mažinamas, išjungiamas šildymas arba jos bus apskritai uždaromos, tokiu būdu siekiant mažinti išlaidas elektrai.\n\nGetinge-Oskarströms parapijoje Hallande uždaromos trys iš septynių parapijos bažnyčių. Jose žiemą temperatūra nukrenta iki 11 laipsnių.\n\nBažnyčiose, kurios žiemos sezonu liks atviros, temperatūra taip pat bus sumažinta iki 18 laipsnių – taip bus siekiama palaikyti parapijų finansinę būklę.\n\n„Tokiu būdu sieksime subalansuoti biudžetą ir, žinoma, išreikšti solidarumą likusiai visuomenės daliai“, – aiškina vikaras Joachimas Franzenas.\n\nLundo vyskupijos inžinierius Andreasas Månssonas numato, kad 150 iš 540 vyskupijos bažnyčių šią žiemą gali visiškai arba iš dalies užsidaryti, jog taip būtų taupoma energija.\n\n„Nėra jokių abejonių, kad šildymui išleidžiama daugiausia. Daugelis pastatų menkai apšildyti. Lundo vyskupija daug investavo į tai, kad pastatai būtų labiau pritaikyti, tačiau mes turime omenyje daugiausia didelius pastatus, kurių tūris suryja šildymą“, – dėsto A. Månssonas.\n\nŠvedijos Bažnyčios nacionalinio biuro Kultūros paveldo rėmimo skyriaus vadovas Markusas Dahlbergas pastebi, kad apie tokias priemones svarstoma daugelyje Švedijos sričių, bet ypač pietuose, kur energijos kainos yra didžiausios.\n\n„Nemažai bažnyčių yra kaimiškose vietovėse. Tose bendrijose, kur daug pastatų, o finansinė bazė iš nario mokesčių menka, atsakomybė už rūpestį bažnyčios pastatais tampa didele našta“, – atkreipia dėmesį M. Dahlbergas.\n\nMažinama baseinų temperatūra ir išjungiamos saunos\n\nMalmö miesto taryba svarsto galimybę sumažinti temperatūrą miesto vidaus ir lauko baseinuose, pranešė miesto merė Katrin Stjernfeldt Jammeh.\n\n„Mieste yra labai daug energijos sunaudojančių laisvalaikio centrų su pirtimis, tarkime, su šildomais baseinais, tad dabar mes svarstome, ar reikėtų laikinai užsidaryti, ar mažinti temperatūrą“, – sakė K. Stjernfeldt Jammeh.\n\nMiesto rekreacinių objektų direktorius Johanas Hermanssonas pasakojo, kad jo skyrius svarsto galimybę mažinti vandens temperatūrą, taip pat taikyti kitas energijos taupymo priemones, susijusias su patalpų temperatūros mažinimu, čiuožyklomis, apšvietimu ir pirtimis.\n\n„Šiuo metu mažinti temperatūros baseinuose neplanuojame, bet žiūrėsime, ką galime padaryti poilsio zonose Hyllie baseine ir mūsų patalpose esančiose pirtyse“, – kalbėjo J. Hermanssonas.\n\nPirtis uždaryti rengiasi ne tik viešosios įstaigos. Sporto klubų tinklas „Sats“ nusprendė uždaryti daugelyje klubų esančias pirtis. Tokį sprendimą paskatino didelės energijos kainos.\n\nKai kurios bostadsrättsföreningar – būstų bendrijos – taip pat nusprendė uždaryti pirčių patalpas\n\nInstitucijų vaidmuo\n\nValstybinėms institucijoms taip pat buvo nurodyta imtis energijos taupymo priemonių. Tą dar prieš rugsėjį vykusius rinkimus pabrėžė darbą baigiančios socialdemokretų vyriausybės energetikos ministras Khashayaras Farmanbaras ir viešojo administravimo ministrė Ida Karkiainen.\n\nBeveik 200 savivaldybių vyriausybė nurodė prieš žiemą sumažinti energijos suvartojimą.\n\n„Svarbu, kad visi gyventojai prisidėtų prie energijos vartojimo mažinimo. Valstybės institucijos ir viešasis sektorius gali ir turi šiuo klausimu rodyti pavyzdį“, – sakė K. Farmanbaras.\n\nParengta pagal thelocal.se.\n\nLiked it? Take a second to support Inga Kazakevičiūtė on Patreon!\n\nNuo bažnyčių iki pirčių uždarymo: kaip Švedijoje taupoma elektra\n\nsfgdfg",
    "BŪSIMOJO ŠVEDIJOS PREMJERO GINKLAS – ŠYPSENA": "Visame pasaulyje Švedija vertinama kaip progresyvaus liberalizmo švyturys. Tai ABBA ir IKEA žemė. Tačiau vienas iš penkių rinkėjų neseniai balsavo už atvirai prieš imigrantus pasisakančią partiją. Nuosaikieji konservatoriai naujam šalies kursui vesti siūlo savo lyderį – dažniausiai besišypsantį Ulfą Kristerssoną.\n\nTaktika ar išdavystė?\n\nJis gali tapti pirmuoju Švedijos premjeru, kuris valdys šalį su kraštutinių dešiniųjų palaikymu.\n\n58 metų konservatyvios Nuosaikiųjų partijos lyderio įvaizdis – nepriekaištingas: vizitine kortele tapę apvalūs akiniai, preciziškai tvarkinga išvaizda, puiki fizinė forma. Buvęs gimnastas dažnai fotografuojamas aktyviai leidžiantis laiką, bėgiojantis ar vaikštantis gamtoje su savo šuniu Vinstonu, Velso (valų) springerspanieliumi, kurį gavo po pralaimėjimo 2018 m. Švedijos parlamento rinkimuose.\n\nTada U.Kristerssonas pažadėjo niekada nesiderėti su nacionalistinę retoriką mėgstančiais ir prieš imigraciją nusiteikusiais Švedijos demokratais (SD), kurie šalies politinėje arenoje ilgus metus buvo laikomi parijais. Tąkart jam taip pat nepavyko nuversti nuo 2014-ųjų valdžiusios socialdemokratų vyriausybės.\n\nPrabėgo ketveri metai ir, atrodo, šįkart jis sėkmingai eliminavo ilgamečius šalies politinius lyderius. Tačiau po didelio posūkio: po 2018-ųjų nesėkmės U.Kristerssonas suprato, kad, norint užkopti į valdžios olimpą, reikia imtis nestandartinių sprendimų.\n\n2019 m. jis pradėjo tiriamąsias derybas su SD, toks bendradarbiavimas ilgainiui gilėjo, kol konservatoriui galiausiai pavyko įtikinti centro dešiniųjų sąjungininkus sekti jo pavyzdžiu.\n\nU.Kristerssono kritikai apkaltino jį parsidavus kraštutiniams dešiniesiems, tačiau jis pats gina šį suartėjimą, vadindamas tai savąja politikos puse. Konservatorius jau pradėjo derybas dėl koalicijos, jis iškart po rinkimų žadėjo, kad pirmiausiai kalbėsis su šalies liberalais, SD ir krikščionimis demokratais.\n\nIštiesinti Švediją\n\nU.Kristerssonas yra ne tik legendinio belgų komiksų ir animacinių filmų herojaus Tintino gerbėjas, bet ir ekonomistas, norintis įvesti Švedijos dosnių socialinių išmokų ribą, kad žmonės būtų labiau skatinami įsilieti į darbo rinką.\n\nU. Kristerssonas pažadėjo susidoroti su nusikalstamumu ir, kaip pats įvardijo, ištiesinti Švediją, kuri prarado kontrolę dėl per didelio problemų skaičiaus.\n\nJau 1994 m. savo knygoje „Nedirbanti karta“ jis palygino Švedijos darbo rinkos reguliavimą – pagrindinį gerovės valstybės modelio segmentą – su Pietų Afrikos apartheido sistema: slegiančia ir skatinančia pasyvumą.\n\nŠios rinkimų kampanijos metu jis aktyviai agitavo dėl klausimų, kurie artimi dešiniųjų ir kraštutinių dešiniųjų rinkėjų širdims. Žinoma, po tokios retorikos sulaukė kritikos kaip esą vos švelniau už SD pasisakantis oratorius.\n\nU.Kristerssonas pažadėjo susidoroti su nusikalstamumu ir, kaip pats įvardijo, ištiesinti Švediją, kuri, jo nuomone, prarado kontrolę dėl per didelio problemų skaičiaus, pradedant sparčiai augančiais gaujų susišaudymais ir baigiant dideliu nedarbu, akušerių trūkumu ir netvarkingomis klasėmis mokyklose.\n\n„Neveikianti Švedija tapo nauja norma“, – visos kampanijos metu atkakliai kartojo jis.\n\nBūdamas ant Europos migrantų krizės slenksčio 2014-aisiais, buvęs Nuosaikiųjų partijos lyderis ir ministras pirmininkas Fredrikas Reinfeldtas vienoje iš paskutinių savo, kaip premjero, kalbų paragino švedus atverti savo širdis. 10 mln. gyventojų turinti šalis 2014–2015 m. priėmė daugiau prieglobsčio prašytojų vienam gyventojui nei bet kuri kita Europos šalis, kol galiausiai nusprendė įjungti stabdžius.\n\nTačiau U.Kristerssonas palaiko daug griežtesnę migracijos politiką, o tai šiandien suartina jį su kraštutiniais dešiniaisiais.\n\nAnkstyvos pamokos\n\n1963-iaisiais pietiniame Švedijos mieste Lunde gimęs U.Kristerssonas pirmą kartą į politiką savo kojas įmerkė dar būdamas paauglys, vidurinėje mokykloje, o po kelerių metų perėmė Nuosaikiųjų partijos jaunimo sparno vairą, kai tuo metu šaliai vadovavo neoliberalų frakcija. Tačiau 1992 m. jis pralaimėjo aršią lyderystės kovą F.Reinfeldtui, taip pat neoliberalui, tik kiek labiau linkusiam prie konservatyvių idėjų. Pastarasis Švedijos premjeru dirbo nuo 2006 iki 2014 m.\n\nStebėtojai teigia, kad šis pralaimėjimas ir konkurencijos sukeltas skilimas stipriai paveikė U.Kristerssoną ir pastūmėjo suvokti, kaip svarbu pirmąją vietą skirti savo komandai. Galiausiai jis 1994 m. buvo išrinktas į parlamentą, vėliau dirbo miesto tarybos nariu Strangne ir Stokholme, 2010–2014 m. buvo F.Reinfeldto vyriausybės socialinės apsaugos ministru, o vėliau tapo šešėliniu finansų ministru.\n\nAFP nuotr.\n\nRetkarčiais pailsėdavo nuo politikos: dirbo ir komunikacijos srityje, ėjo įvaikinimo agentūros valdybos pirmininko pareigas. Jis pats yra vedęs ir yra trijų dukterų, kurias įvaikino atvykusias iš Kinijos, tėvas.\n\n2017 m. spalį jis perėmė Nuosaikiųjų vadeles, kai jo pirmtakė Anna Kinberg Batra buvo nušalinta partijos frakcijos po pareiškimo, kad yra pasirengusi derėtis su SD kiekvienu konkrečiu atveju.\n\nU.Kristerssonas tada tvirtino, kad nesiderės su SD, kuri, remiantis tuometėmis visuomenės apklausomis, į priekį yrėsi petys petin kartu su konservatoriais, nors ir už socialdemokratų nugarų.\n\nTąkart rinkimų kampanijoje jam sekėsi gana sunkiai, savo partijos pergalės atveju žadėjo suformuoti vyriausybę su dar trimis centro dešiniosiomis partijomis.\n\nRizikingas statymas\n\nU.Kristerssonas spinduliuoja gero vaikino aurą: protingas, nuolankus, lengvai bendraujantis, atviras diskusijoms ir mūšius laimintis šypsena. Komunikacijos eksperto, kurio amplua jam jau teko matuotis, savybės.\n\nNors U.Kristerssono kritikai jį vadina kavos pertraukėlių politiku – neva daug kalbų, jokių veiksmų – šie gebėjimai yra labai svarbūs šiandien verdančių politinių derybų metu.\n\nDabar U.Kristerssonas gali įeiti į istoriją kaip kraštutinių dešiniųjų „šaltkalvis“, kuris atvėrė duris Švedijos demokratams į politinę areną, dar prieš rinkimus rašė laikraštis „Dagens Nyheter“.\n\nTačiau tuo metu Nuosaikiųjų lyderis negalėjo numatyti, kad, davus jam palaiminimą, kraštutiniai dešinieji aplenks konservatorius kaip didžiausia dešiniųjų partija ir antra pagal dydį šalies partija rinkimuose po socialdemokratų. Atrodo, kad visos trys tradicinės dešiniųjų partijos prarado vietų parlamente, o SD partija smarkiai išaugino jų skaičių.\n\nTačiau jei U.Kristerssonas tikrai taps kitu Švedijos ministru pirmininku, jo statymas bus vertas rizikos. Kita vertus, jei jam nepavyks, jis gali atsidurti politikos paraštėse.\n\n„Nuosaikieji į savo partijos lyderį žiūri gana panašiai kaip į biržos prekybos sąraše esančios bendrovės generalinį direktorių: kol viskas klostysis gerai, jis galės pasilikti, bet jei seksis blogai, turės palikti savo darbo vietą tą pačią dieną“, – teigia politikos istorikas Torbjornas Nilssonas.",
    "2022 m. rugsėjo 11-oji: rinkimai, pakeitę Švediją": "Švedijos demokratų partijos lyderis Jimmie Åkessonas. EPA nuotrauka\n\nSekmadienį Švedijoje įvyko itin svarbūs parlamento (Riksdago) rinkimai. Suskaičiavus beveik visus balsus, opozicinės dešiniosios partijos naujajame parlamente turėtų įgyti trapią persvarą – 176 vietas iš 349. Pagal dabartinius rezultatus iki šiol Švediją valdžiusiai vidurio kairės koalicijai liktų 173 mandatai. Tokiu atveju naujuoju Švedijos ministru pirmininku turėtų tapti Moderatų partijos pirmininkas Ulfas Kristerssonas.\n\nNauja yra tai, kad kraštutinės dešinės partija Švedijos demokratai šiuose rinkimuose pelnė net 20,7 procentų balsų ir pirmą kartą tapo didžiausia politinės dešinės bloko partija, aplenkusia Kristerssono moderatus (19,1 procento rinkėjų balsų yra blogiausias šios partijos rezultatas per pastarąjį dvidešimtmetį).\n\nSocialdemokratų partijos, surinkusios 30,5 proc. balsų, lyderė Magdalena Andersson, rinkimų vakarą pralaimėjimo nepripažino, tikėdamasi, kad iki trečiadienio suskaičiavus likusius rinkėjų balsus kairės bloko rezultatai bus pagerinti. Taigi nežinomybė dėl būsimos Stokholmo vyriausybės išlieka. Viską nulems derybos (2018 metais užtrukusios net kelis mėnesius) ir potencialių vyriausybės formuotojų požiūris į iki šiol ignoruotą populistinę Švedijos demokratų partiją.\n\nPasikeitusi Švedija\n\nVokietijos savaitraščio „Die Zeit“ apžvalgininkės Ricardos Richter teigimu, šie rinkimai visiems laikams pakeitė Švediją. Vienoje iš labiausiai pasiturinčių pasaulio šalių kas penktas rinkėjas savo balsą atidavė už kraštutinės dešinės populistus – Švedijos demokratus. Tai reiškia, kad ši iš neonacių kilusi partija pirmą kartą galės dalyvauti sudarant vyriausybę ir lemti visos šalies politiką. Tokiu pasitikėjimu rinkimų vakarą spinduliavo ir šios partijos lyderis Jimmie Åkessonas.\n\nŠvedijos demokratai, pirmą kartą patekę į parlamentą 2010 metais (surinkę 5,7 proc. rinkėjų balsų), mokėjo diktuoti savo sąlygas politinei darbotvarkei. Jie nuolat peikė nusikalstamumą Švedijoje, siedami jį su imigrantais, ypač iš islamo šalių, gąsdino masinės imigracijos pavojais. Kurį laiką šią rasistinėmis nuostatomis garsėjančią partiją dešiniojo bloko politikams pavykdavo ignoruoti. Centro partija, liberalai, krikščionys demokratai ir moderatai, formavo savo politiką išsiversdami be radikalų iš Švedijos demokratų partijos.\n\nModeratų partijos kandidatas į Švedijos ministrus pirmininkus Ulfas Kristerssonas. EPA nuotrauka\n\nTačiau po 2018 metų rinkimų Švedijos demokratams, gavusiems jau 17,53 proc., balsų, pavyko suskaldyti dešiniųjų bloką. Su jų palaikymu ministro pirmininko postas būtų atitekęs Ulfui Kristerssonui, tačiau Centro partijai ir liberalams nepanorus sėsti į vieną valtį su populistais šis planas žlugo. Derybos dėl naujos vyriausybės tuomet užsitęsė net kelis mėnesius, kol galiausiai socialdemokratams pavyko sudaryti mažumos vyriausybę, vadovaujamą Stefano Löfveno, kurį 2021 m. šiame poste pakeitė partijos bendražygė Magdalena Andersson.\n\nĮ šių metų rinkimus Švedijos demokratai sugrįžo su nauju polėkiu. Likusios partijos buvo priverstos diskutuoti būtent apie populistų keliamas problemas – priemiesčiuose siautėjančias nusikaltėlių gaujas ir augančią segregaciją. Populistams rinkėjus ir dešiniojo bloko politikus, regis, pavyko „įtikinti“ ir tuo, kad dėl kylančių energijos kainų kalta ne Rusija, bet dabartinė Švedijos vyriausybė. Švedijos demokratų spaudžiami socialdemokratai netgi buvo priversti palankiau vertinti atominę energetiką, kurios anksčiau jie buvo linkę atsisakyti. Gana keista tai, kad už Švedijos demokratus, užsimojusius atkurti Švediją be imigrantų, balsavo net 12 procentų užsienyje gimusių rinkėjų. Paaiškėjo, kad populistus daugiausia remia vyrai – už juos balsavo net kas ketvirtas, o tarp moterų juos palaikė tik kas šešta.\n\nAr eis Švedijos dešinieji su velniu obuoliauti?\n\nJau 2019 metais įvyko tai, ko niekas negalėjo tikėtis. Krikščionių demokratų partijos lyderė Ebba Busch Thor Stokholme susitiko su Jimmiu Åkessonu ir valgė švediškus mėsos kukulius. Socialinius tinklus apskriejo nuotraukos ir žinia apie suderinamas abiejų partijų pozicijas. Politikos komentatoriai šį žingsnį kritikavo, nurodydami, kad Švedijos demokratų siekiai niekaip nėra suderinami su krikščionių demokratų vertybėmis, tačiau tai buvo praleista pro ausis. Po poros mėnesių su J. Åkessonu susitiko ir pats Moderatų partijos pirmininkas, nepaisydamas to, kad dar 2018 metais jis holokaustą išgyvenusiai žydų kilmės švedų rašytojai Hédi Fried buvo pažadėjęs su šiais radikalais neturėti nieko bendra.\n\nPasipiktinimas išblėso per pandemijos metus. Todėl šiandien moderatai, krikščionys demokratai ir liberalai ketina bendradarbiauti su Švedijos demokratais, nors ir nežadėdami jiems ministrų postų. Atsiribojimus nuo rasistiniais pasisakymais pagarsėjusios partijos rimtai prisimena tik Švedijos centro partija ir jos pirmininkė Annie Lööf, už tai iš dešinės radikalų sulaukusi netgi grasinimų mirtimi.\n\nGalima būtų klausti, kodėl Švedijoje neįmanoma blokų ribas pranokstanti „vaivorykštės“ koalicija, kurią esame matę veikiančią Vokietijoje. Pagrindinė priežastis yra vis dėlto ta, kad be Švedijos demokratų paramos moderatų vedami dešinieji jau trečią kartą iš eilės nebūtų pajėgūs pretenduoti į vyriausybės sudarymą. Šiuo klausimu ne toks svarbus buvo ir prieš keletą metų pasaulinės šlovės ir palaikymo sulaukusios Gretos Thunberg balsas (šiais metasi ji rinkimuose balsavo pirmą kartą), atiduotas veikiausiai už Švedijos žaliuosius.\n\nŠvedijos ministrė pirmininkė ir Socialdemokratų partijos lyderė Magdalena Andersson. EPA nuotrauka\n\nKad ir kaip žiūrėsi, didžiausią nesėkmę patyrusia partija galima laikyti moderatus, net po 43 metų laikotarpio užleidusius antros pagal rinkėjų palaikymą partijos vietą Švedijos demokratams. Padėtį gerokai pataiso tikimybė gauti ministro pirmininko postą ir vadovauti vyriausybės formavimui.\n\nTačiau ar taip įvyks, ar šaliai liks vadovauti prieš kelis mėnesius istorinį sprendimą stoti į NATO priėmę Švedijos socialdemokratai, paaiškės tik po trečiadienio, kai bus suskaičiuoti likusieji rinkėjų balsai.\n\nVisai Europos Sąjungai svarbūs parlamento rinkimai mažiau nei po dviejų savaičių įvyks Italijoje. Rūpestį kelia tai, kad, apklausų duomenimis, daugiausia balsų šioje šalyje gaus taip pat populistai – partija „Italijos broliai“ („Fratelli d’Italia“) ir jos lyderė Giorgia Meloni.\n\nParengta pagal „Die Zeit“ ir „Weekendavisen“ publikacijas.",
    "Naujas kraštutinių dešiniųjų vaidmuo žada įtemptus Švedijos rinkimus": "Antiimigracinių ir nacionalistinių pažiūrų partija „Švedijos demokratai“ (SD) skandinavų valstybės politinėje scenoje ilgą laiką buvo laikoma parijumi.\n\nVisgi nuomonių apklausos rodo, kad jie taps antra didžiausia partija parlamente ir tokia, kurios parama yra būtina, jei dešinieji nori suformuoti vyriausybę.\n\nŠvedija, šiuo metu įsitraukusi į sudėtingą stojimo į NATO procesą, nuo 2014 metų yra valdoma socialdemokratų, kurie nuo XX amžiaus 4-o dešimtmečio išliko dominuojanti jėga Šiaurės šalies politikoje.\n\nPrieš devynis mėnesius ministro pirmininko postą perėmusi Magdalena Andersson (Magdalena Anderson) gali mėgautis dideliu rinkėjų palaikymu.\n\nMaždaug 55 proc. jų nori, kad premjerė liktų savo poste, palyginus su 32 proc., palaikančiais jos varžovą iš konservatyvios Nuosaikiųjų partijos Ulfą Kristerssoną.\n\nVisgi rinkiminėje kampanijoje dominuoja problemos, artimos dešiniųjų pažiūrų rinkėjams: kova su nusikalstamumu ir gaujų smurtu, imigrantų integracija ir sparčiai didėjančios sąskaitos už energiją.\n\nNepaisant didelės paramos M.Andersson, rinkimų baigtis išlieka neaiški.\n\nĮvairios apklausos rodo, jog kairieji turi nuo 48,6 iki 52,6 proc. rinkėjų palaikymą, o dešinieji – nuo 47,1 iki 49,6 procento.\n\nSocialdemokratai gali pasikliauti Žaliųjų, Kairiųjų ir Centro partijų palaikymu, o Nuosaikieji, Krikščionys demokratai, Liberalai ir SD sudaro dešiniųjų pažiūrų bloką.\n\nTačiau abu blokai yra apimti vidinio susiskaldymo, dėl kurio vyriausybės formavimo procesas bus sudėtingas.\n\n2018 metų rinkimuose, po kurių abi pusės atsisakė bendradarbiauti su SD partija, socialdemokratams prireikė keturių mėnesių, kad suformuotų mažumos vyriausybę.\n\nTektoninis poslinkis\n\nKraštutiniams dešiniesiems tapus dešiniųjų bendraminčiais, dabar „vienas iš dviejų žvaigždynų laimės daugumą“, naujienų agentūrai AFP sakė Stokholmo universiteto politikos mokslų profesorius Janas Teorellis.\n\n„Remiantis apklausomis, neįmanoma atspėti, kuri, bet vienas iš jų laimės daugumą“, – sakė jis.\n\nSD partijos politinės atskirties pabaiga ir galimybė jai tapti didžiausia dešiniojo sparno partija yra „didžiulis pokytis Švedijos visuomenėje“, sakė kairiojo laikraščio „Aftonbladet“ redaktorius Andersas Lindbergas.\n\nAtsiradusi iš neonacistinio judėjimo praėjusio amžiaus 9-e dešimtmetyje SD partija pateko į parlamentą 2010 metais surinkusi 5,7 proc. balsų.\n\nPartijos antiimigracinė pozicija kartu su švedų branginamos gerovės valstybės idėjos gynimu patraukli darbininkų klasei ir pensininkams.\n\nJos iškilimas įvyko kartu su dideliu imigrantų antplūdžiu – 10 mln. gyventojų turinti šalis per dešimtmetį priėmė beveik pusę milijono prieglobsčio prašytojų.\n\nPasak A.Lindbergo, tai atspindi rinkimų kampanijos problemos.\n\n„Nusikalstamumas ir imigracija yra svarbiausi klausimai, o jei pažvelgtumėte į istoriją, Švedijos rinkimai visada buvo susiję su gerove, ekonomika, darbo vietomis. Tai yra tektoninis poslinkis“, – sakė jis.\n\n„Somalitaunai“\n\nM.Andersson, pirmoji moteris Švedijos premjero poste, perėmė šias pareigas 2021 metų lapkritį, kai jos pirmtakas Stefanas Lofvenas pasitraukė iš politikos.\n\nNuo tada buvusi finansų ministrė pelnė rinkėjų pagarbą tvirta ranka valdydama šalį.\n\nNors jos socialdemokratams narystė NATO ilgą laiką buvo neįsivaizduojama, ji įtikino partiją, kad dėl Rusijos invazijos į Ukrainą reikia skubiai pateikti paraišką narystei.\n\nIki tol Švedija du šimtmečius nebuvo prisijungusi prie jokių karinių aljansų.\n\n„Daug žmonių pasitiki ja kaip premjere, net tie, kurie nebalsuoja už socialdemokratus“, – pastebėjo J.Teorellis.\n\nPraėjus šešeriems metams po to, kai jos partija sugriežtino savo švelnią poziciją imigracijos klausimu, M.Andersson pripažino, kad jai „nepavyko“ integruoti imigrantų daugelyje skurdžių rajonų.\n\nJi neseniai sukėlė ažiotažą pasakiusi, kad Švedija neturėtų turėti tokių somalitaunų.\n\nApklausos rodo, kad socialdemokratus palaiko nuo 28,5 iki 30 proc. rinkėjų, palyginti su rekordiškai žemu 28,3 proc. palaikymu 2018 metų rinkimuose.\n\nUž SD partiją šiuo metu balsuotų nuo 18,8 iki 19,8 proc., o už Nuosaikiuosius – nuo 17,6 iki 18,1 proc. rinkėjų.\n\nNors U. Kristerssonas tebėra M.Andersson varžovas kovoje dėl ministro pirmininko posto, jam būtų pražūtinga, jei kraštutiniai dešinieji aplenktų Nuosaikiuosius ir taptų antra pagal dydį partija parlamente.\n\nJam tektų labiau nusileisti kraštutiniams dešiniesiems, kurie galėtų reikalauti ministrų kabineto pozicijų, ne tik teikti neoficialią paramą parlamente.\n\n„Mes norime turėti maksimalią įtaką, tad aišku, kad mūsų tikslas yra būti vyriausybėje“, – AFP sakė SD lyderis Jimmie Akessonas.\n\n„Kitu atveju mūsų parama vyriausybei brangiai kainuos“, – teigė jis.",
    "Šimonytė: dėl elektros gamintojų pelnų pasidalijimo reikės tartis su Švedija": "„Jeigu šitas sprendimas bus priimtas, turi būti įsipareigojimai dalintis (nenumatytąsias pajamas – BNS) su valstybėmis narėmis tarpusavyje, jeigu kažkuri šalis ar jos vartotojai išveža iš esmės savo mokamas sumas į kitą valstybę narę“, – radijui „Znad Wilii“ ketvirtadienį sakė I. Šimonytė.\n\n„Jeigu sprendimas bus priimtas, reikės tartis dėl to su kitomis valstybėmis narėmis. Mūsų atveju – pirmiausia su Švedija“, – pridūrė premjerė.\n\nTrečiadienį EK pateikė naujus pasiūlymus, kaip vartotojams skubiai sumažinti rekordines elektros kainas. Tarp pasiūlymų – perskirstyti pigiai elektrą gaminančių Bendrijos įmonių viršpelnius, taip pat nustatyti 180 eurų už megavatvalandę kainos lubas gamintojams, elektrą gaminantiems iš atsinaujinančių išteklių, atliekų, branduolinės ar vandens energijos.\n\nLietuvos deleguotas eurokomisaras Virginijus Sinkevičius trečiadienį teigė, kad Lietuva bei Liuksemburgas dalį viršpelnių galėtų gauti pagal dvišales sutartis su elektrą eksportuojančiomis valstybėmis.\n\nPasak jo, tokios sutartys turėtų būti pasirašytos iki gruodžio 1 dienos, o procesą prižiūrėtų EK. Viena šalių, su kuria Lietuva galėtų pasirašyti tokią sutartį, būtų Švedija, iš kurios Lietuva importuoja didelę dalį elektros.\n\nI. Šimonytė pakartojo, kad EK siūlymas perskirstyti pigiai elektrą gaminančių Bendrijos įmonių viršpelnius pakankamų generacijos pajėgumų neturinčiai Lietuvai nėra palankus.\n\n„Tokioms šalims, kaip Lietuva ir dar gal porai šalių Europos Sąjungoje tai nėra sprendimas, ir mes tą labai aiškiai esame Europos Komisijai pasakę, kad tai nėra sprendimas, kadangi mes tokios generacijos tiesiog neturime., mes neturime iš ko šitą pelną išimti. Kadangi didelė dalis elektros yra importuota, vadinasi, tas pelnas iškeliauja kažkur į kitas šalis“, – teigė premjerė.\n\nDėl EK pasiūlymų galutinį sprendimą priims už energetiką atsakingi Bendrijos ministrai rugsėjo 30 dieną.",
    "Švedijos Riksdago rinkimų rezultatai: kas laimėjo, ir kas naujo?": "Ir nors didžiąją amžiaus dalį šalį valdę socialdemokratai, palyginus su 2018 metų rinkimais, pagerino savo padėtį ir už juos balsavo daugiau rinkėjų, tačiau Švedijoje dažniausiai valdo kairiosios arba dešiniosios koalicijos. Šį kartą laimėjo dešiniųjų partijų koalicija. Ligšiolinė Švedijos premjerė Magdalena Andersson paskelbė, kad atsistatydina, ir naujos vyriausybės formavimo iniciatyva yra perleidžiama Moderatų partijos lyderiui Ulfui Kristerssonui. Tačiau, kaip spėja apžvalgininkai, odiozinei Švedijos demokratų partijai, matyt, nebus siūlomi ministrų postai būsimoje vyriausybėje. Panašu, kad Švedijos vyriausybė, kaip buvo nutikę ir po 2018 metų Riksdago rinkimų, bus formuojama ilgai.\n\nAktyviai segregacijos, išsiskiriančių visuomenės grupių vengianti, konsensuso kultūra pagrįsta Švedijos visuomenė „atsidūrė kampe“, ir bus priversta priiminėti griežtus sprendimus bei keistis ir adaptuotis prie dabartinės realybės, kurioje yra prieitas liepto galas: tokių nusikalstamumo skaičių, kokie vyrauja dabar, nėra šalyje buvę.\n\nDabar Švedijoje padėtis tokia, kad prieš išeidamas į kiemą, apsidairai, ar netyko lauke gaujų atstovai su šaunamaisiais ginklais: vien šiais metais pasišaudymo ir pasigaudymo statistika yra išaugusi 75 proc., ir dabar šaunamieji ginklai naudojami ne kartą-kitą per mėnesį, kaip anksčiau, o stabiliai po kelis kartus per savaitę. Stokholme šūviai reguliariai aidi jau ne tik miesto pakraščiuose, bet grėsmingai ir sistemingai artėja centro link.\n\nDieną prieš rinkimus dar nuo popietės ilgos eilės formavosi prie išankstinio balsavimo palapinių, išmėtytų visur po Stokholmo centrą ten, kur anksčiau buvo skubiai suręsti COVID-19 vakcinavimo centrai, o apogėjų pasiekė sekmadienį, rinkimų dieną.\n\nTiesa, balsavimas vyko ramiai, bet dėl naujai priimto sprendimo, kad rinkėjas privalo pasiimti partijos, už kurią balsuos lapuką už širmos, anonimiškai, gerokai apsunkino ir prailgino visą procesą – švedai neturi tokių lapų su partijų sąrašais, kokie būna Lietuvoje. Vietoje to būna atspausdinti partijų lapukai (žr. nuotrauką) ir rinkėjas, atvykęs į vietą, iš pradžių eina už širmos pasiimti lapukų, vėliau už kitos širmos įdeda lapuką į voką ir, galiausiai, patenka pas rinkimų darbuotojus, kurie, patikrinę rinkėjo ID, pažymi jo balsavimą sąraše ir patys įmeta vokus į urnas.\n\nAutorių nuotr./Švedijos rinkimuose naudojami partijų lapukai\n\nŠitie žingsniai, kaip ir faktas, kad rinkėjai į balsavimo salę įleidžiami tik po vieną, gerokai vilkina procesą. Įdomu tai, kad Švedijoje nėra draudžiama agituoti rinkimų dieną, todėl miesto centre galima regėti kiekvienos partijos nedidukes šventes su muzika, balionais, saldainiais, atrakcijomis vaikams. Einant į balsavietę, stoviniuoja partijų verbuotojai, kas greičiausiai glumina silpnanervius, pilnai neapsisprendusius rinkėjus, arba neturinčius tvirtos nuomonės, ir tokiu būdu jų sprendimas gali būti pakeistas paskutinę minutę, kas yra gerai partijai, bet nebūtinai gerai rinkėjams.\n\nKol šeštadienį beagituodama balsuoti Magdalena Andersson lankėsi viename prastai pagarsėjusių Stokholmo rajonų Rinkeby (miesto pakraštyje esantis rajonas yra tapęs inkubaciniu katilu kriminalinėms gaujoms ir mažiausiai išsilavinusiai miesto gyventojų daliai, kurią krečia nedarbas, nusikalstamumas, narkotikų vartojimas ir elementari dezintegracija bei švedų kalbos nemokėjimas), mažo ūgio lieknas Ulfas Kristerssonas šturmavo prestižinio Stokholmo rajono Östermalmo minią.\n\nŠvedijos demokratai vertinami prieštaringai todėl, kad jie greičiausiai ketina aukštyn galva apversti dalykus švediškoje politikoje taip aktyviai, kaip kad plaktuvas iki glitnios masės sumala vaisius arba uogas: šalis, kurios ketvirtadalį gyventojų sudaro ne švedų tautybės gyventojai, yra stipriai supriešinta. Tarp kai kurių pažįstamų švedų šiandien – nepasitenkinimas, panašu, kad Švedijos demokratai kai kuriems yra tapę rasizmo sinonimu. Akivaizdu, kad Švedijos demokratai yra ryški antiimigracinė partija, kurios iškilimas žymi Švedijos politikos pasaulio radikalizaciją. Tačiau patys Švedijos demokratai ir už juos balsavę taip nemano – Jimmie Åkessonas teigia, kad Švedija prie socialdemokratų „judėjo ne ta linkme“. Ir atėjo laikas, pagal Švedijos demokratus, atstatyti saugumą, gerovę bei socialinę sanglaudą. „Švedija – pirmiausia“, – teigia Jimmie Åkessonas.\n\nĮdomu, kad Demokratų partijai antrina ir Moderatų pirmininkas bei potencialus premjeras naujoje vyriausybėje – Ulfas Kristerssonas, kuris teigia, kad „dabar sulauksime šalyje tvarkos“. Galutiniai balsų paskaičiavimai parodė, kad dešiniųjų partijų koalicija, į kurią įeina Moderatai, Švedijos demokratai, Krikščionys demokratai ir Liberalai, gavo 49,6 proc. balsų, o kairysis blokas, kuriame svarbiausias pozicijas turi Socialdemokratų darbo partija, beveik procentu mažiau – 48,9 proc.\n\nRiksdago vietomis pasiskirstoma taip: 176 vietos iš 349 vietų tenka dešiniosios koalicijos atstovams, ir 173 vietos tenka naujai opozicijai – kairiajai koalicijai, į kurią, be Socialdemokratų, įeina dar Kairiosios partijos (buvusių eurokomunistų), Žaliųjų ir Centro partijų atstovai.\n\n1 lentelė. 2018 metų Riksdago rinkimų rezultatai (sudaryta autorių)\n\nPartija Lyderis (prieš 2022 metų rinkimus) Vietų Riksdage skaičius Vietų Riksdage procentas, % Socialdemokratų partija Magdalena Andersson 100 28,7 Moderatų partija Ulfas Kristerssonas 70 20,1 Švedijos demokratai Jimmie Åkessonas 61 17,5 Centro partija Anna Lööf 31 8,9 Kairioji partija Nooshi Dadgostar 27 7,7 Krikščionys demokratai Ebba Busch 22 6,3 Liberalai Johanas Perssonas 20 5,7 Žaliųjų partija Märta Stenevi / Peras Bolundas 16 4,6 Nepriklausomi 2 0,6 349 100\n\n2 lentelė. 2022 metų Riksdago rinkimų rezultatai (sudaryta autorių)",
    "Švedija suteiks likvidumo garantijas Šiaurės ir Baltijos šalių elektros energijos įmonėms": "Švedijos vyriausybės vadovė Magdalena Andersson pareiškė, jog Švedijai gresia „karinė žiema“, tačiau tikslios šių garantijų detalės vis dar derinamos.\n\nDiena anksčiau Rusija pranešė, kad neribotam laikui stabdo gamtinių dujų tiekimą Vokietijai „Nord Stream“ dujotiekiu, esą dėl techninių kliūčių.\n\nŠvedijos premjerė sakė, kad šiomis garantijomis siekiama suteikti energetikos bendrovėms „reikalingą atokvėpį“, ir pažymėjo, kad Rusijos veiksmai turi aiškią politinę potekstę.\n\n„Rusijos energetinis karas turės rimtų pasekmių Europos ir Švedijos namų ūkiams bei įmonėms, ypač Švedijoje pietinėje dalyje, kurioje yra priklausomi nuo elektros kainų Vokietijoje, kurios šios savo ruožtu labai priklauso nuo gamtinių dujų kainų“, – sakė M.Andersson.\n\n„Tai kelia grėsmę mūsų finansiniam stabilumui. Jei nesiimsime veiksmų dabar, tai gali lemti rimtus sukrėtimus Šiaurės šalyse ir Baltijos valstybėse. Blogiausias scenarijus – finansų krizė“, – perspėjo Švedijos vyriausybės vadovė.",
    "Prie Švedijos krantų kilo gaisras automobilių kelte su 300 žmonių": "Gaisras, kilęs kelte, kuriuo plaukė apie 300 žmonių, buvo užgesintas, o laivas bus nuvilktas į uostą, pirmadienį pranešė švedų pareigūnai.\n\nKaip pranešama, gaisras kilo kelto „Stena Scandica“, plaukusio iš Švedijos į Latviją, automobilių denyje buvusiame sunkvežiminiame šaldytuve.\n\n„Gaisras užgesintas“, – naujienų agentūrai AFP sakė Švedijos jūrų administracijos atstovė Lisa Mjorning.\n\n„Per artimiausias tris-keturias valandas keltas bus atvilktas į uostą“, – teigė ji ir pridūrė, kad keltas bus atvilktas į Nineshamną, esantį į pietus nuo Stokholmo.\n\nL. Mjorning pridūrė, kad 300 kelte buvusių žmonių liko jame, taip patikslindama ankstesnę informaciją apie pradėtą evakuaciją.\n\n„Laive sužeistųjų nėra, evakuacijos nebuvo“, – sakė ji.\n\nKeltų bendrovės „Stena Line“ atstovas spaudai Stefanas Elfstroemas kiek anksčiau sakė švedų transliuotojui SVT, kad įmonė buvo informuota apie „riboto masto gaisrą“.\n\n„Atrodo, kad gaisras kilo sunkvežiminiame šaldytuve“, – sakė jis ir pridūrė, kad „daugiausia buvo dūmų“.\n\nŠvedijos jūrų administracija į įvykio vietą išsiuntė tris sraigtasparnius ir septynis laivus. Kai kilo gaisras, keltas „Stena Scandica“ buvo netoli Gotska Sandiono salos, esančios prie Švedijos pietrytinės pakrantės.",
    "BUVĘS ENERGETIKOS MINISTRAS R. MASIULIS: KONCENTRAVAUSI Į JUNGTIS SU LENKIJA IR ŠVEDIJA": "Valdantiesiems teigiant, jog pastarąjį dešimtmetį šalies vyriausybės nieko nepadarė, kad Lietuva turėtų pakankamų savų elektros gamybos pajėgumų, buvęs energetikos ministras Rokas Masiulis sako, kad jam dirbant šiame poste visas dėmesys buvo skirtas elektros jungčių su Švedija ir Lenkija statybai.\n\n„Lietuva koncentravosi į elektros linijų statybą su Švedija ir su Lenkija, kai buvo uždaryta atominė elektrinė. O kodėl pastaraisiais metais to skatinimo atsinaujinančiai energetikai buvo nedaug, man irgi sunku pasakyti. Paskutinėje Vyriausybėje nedirbau Energetikos ministerijoje“, – ketvirtadienį žurnalistams sakė R. Masiulis, 2014–2016 metais dirbęs energetikos ministru.\n\n„Savo darbo metu aš atsimenu, kad pagrindinis akcentas buvo pabaigti šias dvi linijas ir užbaigti kvotas neefektyvioms šiluminėms elektrinėms“, – teigė „Litgrid“ vadovas.\n\nR. Masiulis pripažino, kad per pastarąjį dešimtmetį šalyje nebuvo pastatyta pakankamai elektros gamybos pajėgumų: „Atgal atsisukus akivaizdu, kad Lietuvoje energijos gamybos nebuvo išvystyta tiek, kiek reikėtų“.\n\n„Litgrid“ vadovas taip pat teigė, jog atsižvelgiant į dabartinį atsinaujinančių energijos išteklių vystymosi tempą, jau 2025 metais Lietuva turėtų tapti elektrą eksportuojančia šalimi.\n\nSeimo socialdemokratams šią savaitę inicijavus interpeliaciją energetikos ministrui Dainiui Kreiviui, pastarasis teigė, jog tai yra paskutinį dešimtmetį dirbusių dviejų vyriausybių neveikimo vystant elektros gamybos pajėgumus pasekmė.\n\n2014–2016 metais Algirdo Butkevičiaus vadovaujamoje Vyriausybėje R. Masiulis dirbo energetikos ministru, o 2016–2019 metais Sauliaus Skvernelio Vyriausybėje – susiekimo ministru.\n\n2019-ųjų vasarą pastarojo posto netekęs R. Masiulis iki 2014-ųjų rudens vadovavo „Klaipėdos naftai“ – jam vadovaujant buvo įgyvendintas strateginis valstybei Klaipėdos SGD terminalo projektas.\n\n2021 metų vasarį jis pradėjo vadovauti strateginius valstybės projektus įgyvendinančiai elektros perdavimo bendrovei „Litgrid“.",
    "SBA gamykla Klaipėdoje gamins baldus Švedijos koncernui „Ikea“": "SBA grupė, Klaipėdoje atidariusi naują daugiau nei 65 mln. eurų vertės korpusinių baldų gamybos įmonę „Inno Line“, visą jos produkciją pardavinės Švedijos koncernui „Ikea“.\n\nBendrovės vadovas Rolandas Baltuonis sako, kad įmonės produkcija bus prekiaujama visame pasaulyje, kur „Ikea“ turi prekybos centrus.\n\n„Tai pilnai pagamintas baldas, kuris keliauja mūsų klientui, keliauja ten, kur jis turi parduotuves, visame pasaulyje. Šiuo metu didžiausios mūsų rinkos yra Didžioji Britanija, Lenkija, Švedija, Vokietija, Ispanija, Šiaurės Amerika. (...) „Ikea“ iš principo keliauja visa produkcija“, – penktadienį gamyklos atidarymo renginyje Klaipėdoje žurnalistams sakė R. Baltuonis.\n\nAnot SBA grupės viceprezidentės Jolantos Grašienės, į gamyklos statybą investuota daugiau nei 65 mln. eurų.\n\nĮmonėje dirba apie 600 žmonių, joje įrengti 35 robotai, 15 automatizuotų kokybės kontrolės sistemų ir kiti modernūs sprendimai, kurie, pasak „Inno Line“ vadovo, darbo iš žmonių neatima, o jį palengvina.\n\nAtidaryta SBA gamykla „Inno Line“ / SBA nuotr.\n\n„Robotizavimas yra efektyvaus ir kokybiško gamybos proceso ateitis. Mes taip neskaičiuojame, kad robotas keičia žmogų, robotas yra galimybė žmonėms visų pirma dirbti lengvesnį darbą, kitas dalykas – tobulėti ir kelti savo kompetenciją mokantis tuos robotus valdyti. Dirbti su robotais, užtikrinti teisingą jų veikimą yra iššūkis, su kuriuo mes dirbame. Robotizavimas nėra žmonių eliminavimas“, – sakė R. Baltuonis.\n\nEkonomikos ir inovacijų ministrė Aušrinė Armonaitė sako, kad užsakovė „Ikea“ įrodo Lietuvos verslo pripažinimą visame pasaulyje.\n\nAtidaryta SBA gamykla „Inno Line“ / SBA nuotr.\n\n„Šis pavyzdys įkvepia, kad Lietuvoje galime turėti tokio aukšto lygio gamybą, kuri keliauja į visą pasaulį, turi pasitikėjimą didžiausių baldų koncerno, kaip pavyzdžiui, „Ikea“, vadinasi, tai yra įmanoma ir tokiu sudėtingu laiku“, – sakė ji.\n\nAnot grupės pranešimo, maksimalų pajėgumą gamykla turėtų pasiekti kitais metais, o jos pardavimai viršys 150 mln. eurų.\n\n„Šiandien mūsų projektinis gamybos tempas per parą yra 400 tūkst. eurų. Jis remiasi tam tikru įrangos išnaudojimu. Matome, kad galima pasiekti ir geresnių rezultatų, tikimės kad jų pasieksime“, – sakė R. Baltuonis.\n\nDabartiniai pajėgumai leidžia gamykloje per minutę pagaminti tris produktus, o per parą, pavyzdžiui, 2,5 tūkst. spintų, pranešė grupė.",
    "Kėdainių unija – nevykusi LDK ir Švedijos santuoka": "",
    "Arvydas Guogis: Intriga pasitinkant Švedijos Riksdago rinkimus rugsėjo mėnesį": "Kairiosios koalicijos partijas sudaro didžiausia ir įtakingiausia Socialdemokratų Darbo partija su jos vadove ir šalies premjere Magdalena Andersson priešakyje, buvusių eurokomunistų – Kairioji partija (vadovė – Nooshi Dadgostar) ir Žaliųjų partija (vadovė – Anna Märta Viktoria Stenevi). Prie šios koalicijos dalinai prisišliejusi yra svarbi dešinioji Centro partija (vadovė – Annie Lööf) – kaip remianti socialdemokratų partijos vadovę ir premjerę, neatmestina, kad šios partijos pozicija ir po rinkimų gali lemti socialdemokratų vedamos koalicijos suformuotą vyriausybę.\n\nAFP/ „Scanpix“ nuotr./Magdalena Andersson\n\nTokia kairiųjų partijų koalicija faktiškai atitinka centro kairės pozicijas, jų pagrindu sudaryta iki rinkimų Švedijai vadovaujanti socialdemokratų mažumos vyriausybė, kurios lyderė Magdalena Andersson, pagal nuomonių apklausas, renka nemažą 30 proc. rinkėjų prielankumą, tačiau to negalima pasakyti apie visos kairiosios koalicijos rėmimą, nes koalicija, pagal įvairias visuomenės nuomonės apklausas, renka vienu-dviem procentais mažesnį potencialių rinkėjų prielankumą nei dešiniosios koalicijos partijos.\n\nDešiniųjų partijų koaliciją sudaro ilgus metus jai vadovavusi Moderatų (nuosaikioji koalicinė) partija, vadovaujama Ulfo Kristerssono, dabar turi tik 16-18 proc. rinkėjų palaikymą, Krikščionių demokratų partija (vadovė – Ebba Busch) ir Liberalų partija (vadovas – Johanas Pehrsonas), bei greitai kylanti, svarbiausią intrigą rinkimuose palaikanti – radikali dešinioji Demokratų partija, dabar, pagal visuomenės nuomonių apklausas, turi 20-23 proc. rinkėjų palaikymą.\n\nJi ilgą laiką, po 2010 metų Riksdago rinkimų, buvo savotiška „atstumtųjų“ partija, nes palaikė priešingas Švedijos visuomeniniam gyvenimui antiimigracines ir bausmių nusikaltėliams sugriežtinimo priemones. Švedijos ir kitų šalių žiniasklaida tada traktavo Demokratų partijos nuotaikas kaip profašistines, neonacistines, nors partijos pirmininkas Jimmie Åkesonas teigia, kad radikalūs ideologiniai nusistatymai dabartiniu metu partijoje visai išnyko, kai nuo partinės veiklos pasišalino jos įkūrėjai.\n\nKažkada politiniu stabilumu, prognozuojamumu ir ramiomis visuomenės nuotaikomis garsėjanti Švedija palaipsniui netenka savo ryškesnio identiteto.\n\n2018 metų Riksdago rinkimuose Demokratų partijos įtaka dar labiau sustiprėjo – partija gavo 17,5 proc. rinkėjų balsų. Tačiau Švedijos visuomenė nepamiršo reakcingo Jimmie Åkesono teiginio apie Vladimirą Putiną, tiesa, dar prieš karą Ukrainoje, kai, paklaustas, kuo reikėtų remtis – JAV prezidentu Joe Bidenu, ar Vladimiru Putinu, Jimmie Åkesonas atsakė, kad „priklausomai nuo konteksto“.\n\nDabartiniu metu Demokratų partija su jos pirmininku priešakyje yra pasmerkusi Rusijos karą prieš Ukrainą, ir Rusiją vertina kaip didžiausią grėsmę kitų valstybių saugumui, tačiau išlieka akivaizdu, kad kitos Švedijos partijos ir jų lyderiai tokių kontroversiškų pozicijų niekada nėra turėjusios. Taip pat – kaip ir rasistinių, antiimigracinių pasisakymų. Taip, Demokratų partija piktinasi nusikaltėlių gaujų siautėjimais Švedijos miestų gatvėse, kelia klausimą apie bausmių nusikaltėliams sugriežtinimą, ir sieja nusikaltimų gausėjimą su imigracija ir imigrantais iš Artimųjų Rytų ir Afrikos, o savo partijos priešrinkiminėje reklamoje nevengia tokių teiginių, kurie, pvz., buvo skirti partijos reklamai Stokholmo metro. Taip, Švedijos Demokratų partijos ir Riksdago narys Tobiasas Anderssonas metro traukinį pavadino „grįžtamosios migracijos traukiniu“, ir užrašė: „jūs turite vienos krypties bilietą. Kitas sustojimas – Kabulas“.\n\nPanašu, kad kažkada politiniu stabilumu, prognozuojamumu ir ramiomis visuomenės nuotaikomis garsėjanti Švedija palaipsniui netenka savo ryškesnio identiteto, o labiau išreikštai, socialdemokratinio institucinio tipo „švediškai gerovės valstybei“ pradeda grasinti ne tik vidiniai prieštaravimai, bet ir dabartinio pasaulio geopolitika bei įvairios tarptautinės įtampos.\n\nNe veltui nesena Švedijos, taip pat, kaip ir Suomijos, paraiška stojimui į NATO žymi naują politinį etapą šioje ilgai neutralitetą, socialinę taiką bei kolektyvines sutartis, ir visuomeninę ramybę puoselėjusioje šalyje.",
    "Į komiteto posėdį „darbiečiai“ siūlo pakviesti ir ministrą Landsbergį": "Tai, pasak Seimo Darbo partijos frakcijos nario Vytauto Gapšio, reikalinga, kad būtų aiškiai atsakyta, kokia yra tiksli Lietuvos pozicija sprendžiant energetikos kainų krizę, kaip jai yra atstovaujama Europos Sąjungos Transporto, telekomunikacijų ir energetikos bei Europos Sąjungos Ekonomikos ir finansų reikalų tarybose, kuriose dalyvauja energetikos ministras Dainius Kreivys.\n\n„Vis mažiau tikėtina, kad valdantiesiems pavyks iš esmės apginti Lietuvos interesus ir mums teks tenkintis kitoms šalims naudingesniu variantu. Nors Darbo partijos frakcija siūlė klausimą rimtai svarstyti iš anksto, valdantieji nesiteikė sušaukti komiteto, todėl dabar mums tenka ieškoti priemonių atsikovoti prarastas galimybes. Po ankstesnės rugsėjo pradžioje vykusios Europos Sąjungos Transporto, telekomunikacijų ir energetikos tarybos energetikos ministras ir premjerė Ingrida Šimonytė kalbėjo apie dvišalių susitarimų galimybę, tad norime žinoti kiek tai realu ir kiek tai naudinga Lietuvai bei kodėl nepavyko įtikinti šalių palaikyti mums tinkamesnį variantą atsiejant elektros ir dujų kainas“,- pranešime spaudai sako Seimo narys V. Gapšys.\n\nAnot jo, ministrai taip pat turėtų paaiškinti, ar realu Lietuvai susitarti su Švedija dėl dvišalės sutarties, ar mūsų šalis jau turėjo kontaktą su Švedija dėl galimos sutarties, kurią savo pasiūlyme siūlo pasirašyti Europos Komisija. Pasirašius dvišalę sutartį, pasak \"darbiečių\", Lietuva galėtų gauti dalį elektros viršpelnio iš elektros gamintojų.\n\n„Europos reikalų komitetas tvirtins poziciją šiuo svarbiu Lietuvai klausimu, kur spręsis ar Lietuva galės gauti viršpelnius iš energetikos kompanijų ir juos paskirstyti žmonėms ir verslui, energetikos kainoms kompensuoti. Šiuo metu yra sprendžiami ne tik europiniai klausimai, bet ir dvišaliai, kurie yra Užsienio reikalų ministerijos kompetencijoje, todėl manome, kad vien tik D. Kreivio dalyvavimas neatskleistų Lietuvos galimybių ir nebūtų iki galo aišku, kokia yra Lietuvos pozicija. Manome, kad šį kartą turi dalyvauti abu ministrai ir atsakyti į visus ERK narių klausimus“, - teigia parlamentaras V. Gapšys.\n\nDarbo partijos frakcija pabrėžia, kad valdantieji \"iki šiol dar daug ko nepadarė, kad suvaldytų energetinę krizę, realių veiksmų, galinčių nuraminti žmones nėra, o tai, ką daro, daro vėluodami ir už tai turėtų prisiimti politinę atsakomybę\".\n\n„Iki šiol neaiški valdančiųjų pozicija energetikos klausimais. Dabar Lietuva turi daryti viską iš paskos ir iš paskutiniųjų, kad kuo greičiau susitartų palankia sau linkme, nes nuo to priklauso mūsų žmonių gerovė. Jeigu valdantieji net to nesugebės, jie turi prisiimti politinę atsakomybę už tai, kas buvo nepadaryta iki šiol“, - neabejoja Seimo narys V. Gapšys.",
    "Čekija ratifikavo Suomijos ir Švedijos stojimo į NATO dokumentus": "Čekijos prezidentas Milošas Zemanas pasirašė Suomijos ir Švedijos stojimo į NATO ratifikavimo dokumentus. Tai trečiadienį Prahoje pranešė jo atstovas.\n\nPrie tai Aljanso plėtrai į Šiaurę pritarė abeji parlamento rūmai.\n\nSuomijos ir Švedijos prisijungimui prie Aljanso turi pritarti visos 30 NATO šalių.\n\nŠvedija ir Suomija daug dešimtmečių nenorėjo jungtis prie NATO. Jų pozicija pasikeitė po Rusijos invazijos į Ukrainą.\n\nČekija jau nuo 1999 metų yra NATO narė, o nuo 2004-ųjų priklauso ir ES.",
    "Ispanijos parlamentas pritarė Švedijos ir Suomijos stojimui į NATO": "Ispanijos parlamentas ketvirtadienį didele balsų dauguma pritarė Švedijos ir Suomijos stojimui į NATO.\n\nIš viso Madride už tai balsavo 290 parlamentarų, 11 buvo prieš ir 47 susilaikė. Kai kurie balsavusieji prieš buvo iš valdančiosios centro kairiųjų koalicijos.\n\nNATO plėtrai į šiaurę dar turi pritarti Ispanijos senatas – tai laikoma formalumu, bet sprendimo priėmimo data dar nepaskelbta.\n\nŠvedija ir Suomija jau daugelį metų yra NATO partnerės, tačiau sprendimą dėl prisijungimo prie aljanso priėmė tik po Rusijos invazijos į Ukrainą.\n\nBirželio 5 dieną visos NATO valstybės narės pritarė šių dviejų valstybių stojimo prašymams. Tačiau prieš joms tampant visateisėmis narėmis, visos NATO šalys juos turi ratifikuoti.\n\nIspanija ir kaimyninė Portugalija yra vienos iš nedaugelio šalių, kurios šio proceso dar nebaigė.",
    "Švedijos teismas pripažino filmo apie kelto „Estonia“ katastrofą autorių kaltę": "„Estonia“ nuskendo 1994 metų rugsėjo 28 dieną per smarkią audrą Baltijos jūroje, plaukdamas iš iš Stokholmo į Taliną. Iš 989 laive buvusių keleivių ir įgulos narių liko gyvi tik 137. Tai viena didžiausių XX amžiaus laivybos nelaimių.\n\nNusprendusios neiškelti nuskendusio kelto, Švedija, Estija ir Suomija 1995 metais sutarė paskelbti katastrofos vietą povandeniniu kapu ir uždrausti trikdyti jo ramybę.\n\n2019 metais filmavimo komanda pasiuntė prie nuskendusio kelto nuotoliniu būdu valdomą povandeninį aparatą, o kitais metais buvo parodytas dokumentinis filmas, atskleidęs, kad kelto korpuse yra didžiulė skylė, ir sukėlęs abejonių oficialaus tyrimo išvadomis, kad nelaimė įvyko, kai per audrą buvo išplėštos laivo priekinės durys ir į automobilių denį pritekėjo vandens.\n\nGeteborgo rajono teismas 2021 metų vasarį nusprendė, kad dokumentinio filmo „Estonia“: viską keičiantis radinys“ režisieriaus Henriko Evertssono ir operatoriaus Linuso Anderssono veiksmai yra baustini pagal vadinamąjį „Estonia“ įstatymą.\n\nTačiau teismas taip pat nusprendė, kad jų negalima patraukti atsakomybėn, nes jie filmavimo metu buvo su Vokietijos vėliava plaukiojančiame laive tarptautiniuose vandenyse.\n\nVokietija nėra pasirašiusi minėto 1995 metų susitarimo.\n\nVis dėlto Geteborgo apeliacinis teismas nusiuntė bylą atgal žemesnės instancijos teismui nagrinėti ją iš naujo, argumentuodamas, kad „Estonia“ įstatymas“ taikytinas, nes atsakovai yra švedai.\n\nPirmadienį teisėjas Goranas Lundahlis sakė, jog žemesnės instancijos teismas atsižvelgė į tai, kad nuskendęs keltas yra „daugelio žmonių kapas“.\n\n„Mirusiųjų ramybės apsaugojimas yra svarbiau nei raiškos ir informacijos laisvės apsaugojimas“, – sakoma jo pareiškime.\n\nTačiau teismas nusprendė, kad atsakovų motyvas yra švelninanti aplinkybė, ir skyrė jiems jų pajamoms proporcingas baudas. Jų dydžio teismas nenurodė.\n\nPo pradinio tyrimo buvo paskelbta, kad kelto katastrofos priežastis buvo vandens patekimas į automobilių denį, išplėšus laivo priekines duris.\n\nTačiau ekspertai H. Evertssonui ir L. Anderssonui pasakė, kad minėtą skylę korpuse galėjo padaryti tik didžiulė išorės jėga, todėl kilo klausimų dėl to, kas iš tikrųjų įvyko.\n\nAukų artimieji ir katastrofą išgyvenę žmonės jau daugiau nei du dešimtmečius kovoja dėl išsamesnio nelaimės tyrimo.\n\nPasirodžius H. Evertssono ir L. Anderssono dokumentiniam filmui, įstatymai, draudžiantys nardyti prie nuskendusio kelto, buvo pakoreguoti, kad būtų galima dar kartą ištirti keltą.\n\n2021 metų liepą Švedija ir Estija pradėjo naują tyrimą.",
    "„Greenpeace“ blokavo rusiškų dujų iškrovimą Suomijoje ir Švedijoje": "Aktyvistai reikalavo, kad Helsinkis nutrauktų rusiškų dujų importą po to, kai Rusijos prezidentas Vladimiras Putinas prieš daugiau nei šešis mėnesius užpuolė Ukrainą.\n\n„Krovinyje buvo suskystintos gamtinės dujos, atvežtos iš Rusijos“, – AFP sakė dujas importavusios Suomijos bendrovės „Gasum“ atstovė spaudai Olga Vaisanen.\n\nPraėjusią savaitę „Greenpeace“ aktyvistai ėmėsi panašių veiksmų ir užblokavo rusiškų dujų siuntos iškrovimą Švedijoje.\n\n„Visiškai nepriimtina, kad, praėjus daugiau nei šešiems mėnesiams po Putino invazijos, vis dar leidžiama į Suomiją tiekti Rusijos dujas“, – pareiškė „Greenpeace“ aktyvistas Ollis Tiainenas.\n\n„Suomijos vyriausybė ir ministrė pirmininkė Sanna Marin privalo nedelsiant uždrausti bet kokį iškastinio kuro importą iš Rusijos“, – pridūrė jis.\n\nŠiuo metu ES ir Švedija netaiko jokių sankcijų dujų importui iš Rusijos, tik naftai ir anglims.\n\nGegužės mėnesį Rusija nutraukė dujų tiekimą vamzdynais į Suomiją, teigdama, kad kilo problemų dėl mokėjimų, tačiau dujos toliau tiekiamos jūra.",
    "Geriau nei namuose: pasaulio karatė elitą drebinę lietuviai šovė į rekordines aukštumas": "Brigita Gustaitytė, Juras Sokolovas ir Eventas Gužauskas kelis šimtus tautiečių „Hala Legionow“ arenos tribūnose tris kartus siuntė į ekstazę.\n\nNetoli to buvo ir Rūta Brazdžionytė.\n\nLietuvos rinktinė praeityje yra pelniusi ir daugiau medalių pasaulio pirmenybėse, bet savo svoriu grobis iš Kelcų neturi lygių.\n\nApdovanojimų įskaitoje tik karatė pradininkei Japonijai (5 aukso/4 sidabro/10 bronzos) nusileidusi Lietuva (3/1/0) nė per patrankos šūvį neprisileido jokios kitos rinktinės.\n\nPakeliui į medalius nuo lietuvių nukentėjo ir Tekančios saulės šalies pasiuntiniai, ir tokios Europos žvaigždės kaip bulgaras Valerijus Dimitrovas ar lenkas Maciejus Mazuras.\n\nMoterų svorio kategorijos 55-60 kg pusfinalyje sekmadienį R. Brazdžionytė baigiantis pagrindiniam kovos laikui subombardavo švedę Mirjam Bjorklund (Švedija).\n\nFinale prieš 31-erių kovotoją stojo japonė Riri Ishihara, aktyviau pradėjusi grumtynes dėl aukso, bet nesuvaldžiusi savo smūgių ir kumščiu pataikiusi lietuvei į veidą. Nepaisant įspėjimo, keturi teisėjai pasibaigus pagrindiniam dvikovos laikui buvo palankesni Japonijos atstovei.\n\nPasaulio kiokušin karatė čempionato kovos dėl medalių (Foto: Jonas Pivoriūnas)\n\nTuo metu B. Gustaitytės (per 60 kg) šypsena po pusfinalio pabaigos nieko gero nebylojo puse galvos žemesnei bulgarei Ivankai Popovai (Bulgarija), kurią 28-erių lietuvė stumdė po tatamį visas 3 min.\n\nPanašus uraganas finale užklupo lenkę Moniką Zielinską – teisėjai be dvejonių auksą užkabino B. Gustaitytei, laimėjusiai rezultatu 5:0.\n\nVyrų svorio kategorijos 75-85 kg ketvirtfinalyje J. Sokolovas įjungė aukščiausią pavarą kovos pabaigoje, ir to užteko pergalei 3:0 prieš švedą Jonasą Rosiną.\n\nPalengva 27-erių kovotojas įsibėgėjo ir pusfinalyje su gerai pažįstamu 40-mečiu Bulgarijos karatė vilku V. Dimitrovu. Atsargi taktinė kova tęsėsi 5 min., kol antrajame pratęsime J. Sokolovas ėmė atakuoti gyvą kiokušin legendą smūgiais kojomis ir užsitarnavo pergalę vienbalsiu teisėjų sprendimu.\n\nJuras Sokolovas (Foto: Jonas Pivoriūnas)\n\nIki šiol įveikti rekordinius 22 kartus Europos čempionu tapusio V. Dimitrovo nebuvo pavykę nė vienam Lietuvos kovotojui. Kartu J. Sokolovas pasiekė revanšą už nesėkmę praėjusių Senojo žemyno pirmenybių finale.\n\nSekmadienio finale jis labai panašiu stiliumi – tik pirmajame pratęsime – sudorojo samurajų šalies atstovą Nariyoshi Tadą, kuris ketvirtfinalyje eliminavo Justiną Kvietką.\n\nTriukšmo lygis „Hala Legionow“ arenoje pakilo iki maksimalaus per sunkiasvorių ketvirtfinalį tarp E. Gužausko ir vietos publikos herojaus Mareko Wolny. Energingas ir pratęsimo pareikalavusias lygiaverčių priešininkų grumtynes lietuvis laimėjo rezultatu 4:0.\n\nUž tautietį svečiams iš šiaurės keršijo Lenkijos rinktinės lyderis M. Mazuras, kitame tos pačios svorio kategorijos ketvirtfinalyje galingais smūgiais užpylęs Edgardą Sečinskį ir laimėjęs jau per pagrindinį laiką vienbalsiu teisėjų sprendimu.\n\nDar vienas tituluotas favoritas iš Japonijos Kembu Iriki nepaliko jokių šansų į nokdauną („wazari“) pasiųstam Orestui Abazoriui.\n\nTačiau ir likęs be tautiečių kompanijos E. Gužauskas nesudrebėjo. Pusfinalyje jis 4:0 nurungė japoną Yusaku Watanabe.\n\nKitame pusfinalyje M. Mazuras įveikė K. Iriki, tad turnyrą uždariusiame prestižiniame sunkiasvorių finale E. Gužauskas stojo prieš grėsmingiausiu iš anksto laikytą priešininką.\n\nVis dėlto 27-erių kovotojui iš Naujosios Akmenės anksti pavyko perimti iniciatyvą ir netikėtai užtikrintai suvynioti į šiltą vilną oponentą 4:0.\n\nEventas Gužauskas © Algimantas Barzdžius\n\nPasaulio čempionato prizininkų pakyla\n\nMoterys:\n\nIki 50 kg\n\n1. Misaki Utsunomiya (Japonija)\n\n2. Karin Kojima (Japonija)\n\n3. Aliona Veresniak (Ukraina), Misaki Teshima (Japonija)\n\n50-55 kg\n\n1. Nichika Tomimura (Japonija)\n\n2. Yuki Yoshida (Japonija)\n\n3. Honoka Inoue (Japonija), Sayaka Kato (Japonija)\n\n55-60 kg\n\n1. Riri Ishihara (Japonija)\n\n2. Rūta Brazdžionytė (Lietuva)\n\n3. Mirjam Bjorklund (Švedija), Ramu Amikawa (Japonija)\n\nPer 60 kg\n\n1. Brigita Gustaitytė (Lietuva)\n\n2. Monika Zielinska (Lenkija)\n\n3. Ivanka Popova (Bulgarija), Yuna Mokudai (Japonija)\n\nVyrai:\n\nIki 65 kg\n\n1. Hayato Iino (Japonija)\n\n2. Atsushi Kawase (Japonija)\n\n3. Yuki Otsubo (Japonija), Tenshinas Sawai (Japonija)\n\n65-75 kg\n\n1. Hotaka Yoshizawa (Japonija)\n\n2. Michailas Ciklauris (Gruzija)\n\n3. Junki Ochi (Japonija), Davidas Mšchaladzė (Gruzija)\n\n75-85 kg\n\n1. Juras Sokolovas (Lietuva)\n\n2. Nariyoshi Tada (Japonija)\n\n3. Salahatas Hasanovas (Azerbaidžanas), Valerijus Dimitrovas (Bulgarija)\n\nPer 85 kg\n\n1. Eventas Gužauskas (Lietuva)\n\n2. Maciejus Mazuras (Lenkija)\n\n3. Yusaku Watanabe (Japonija), Kembu Iriki (Japonija)",
    "Švedijos inžinieriai kuria nulinės taršos ateities lėktuvą": "Tai mažų mažiausiai nelengvas uždavinys, tačiau netoli Geteborgo esančiame angare \"Heart Aerospace\" inžinierių komanda intensyviai dirba, kad užtikrintų, jog ateitis be išmetamųjų teršalų taptų realybe.\n\nDabartinis jų projektas - tai 30 keleivių lėktuvas ES-30, kuris sukurtas taip, kad visiškai baterijomis varomas lėktuvas galėtų nuvažiuoti 200 km.\n\nPlanuojamas atsarginis hibridinis turbogeneratorius, varomas tausojančiais aviaciniais degalais, galėtų padvigubinti nuotolio atstumą iki 400 km.\n\n\"Jei norite palyginti elektrinius orlaivius su įprastais orlaiviais pagal nuotolio ilgį, mes dar nesame pasiekę šio tikslo\", - sako \"Heart Aerospace\" generalinis direktorius Andersas Forslundas.\n\n\"Tačiau tai, ką galime pasiūlyti, yra mažas triukšmas, nulinė tarša, o tai reiškia, kad tai naudinga ne tik klimatui, bet ir vietos aplinkai, taršai šalia oro uostų\".\n\nNepaisant to, kad bendrovė dar neturi veikiančio prototipo, ja jau domisi tokios bendrovės kaip \"United Airlines\" ir \"Mesa Air Group\", kurios užsakė 200 orlaivių.\n\nDar kartą parodydama paramą \"Heart\" paskelbė, kad \"Air Canada\" taip pat užsakė 30 lėktuvų ir investavo į bendrovę 5 mln. dolerių (5 mln. eurų).\n\nAliuminio rėmas, prie kurio Heart dirba angare, vargu ar kada nors pakils į dangų.\n\nJis veikiau bus naudojamas antžeminiams tokių dalykų kaip propeleriai ir baterijos bandymams, kol 2026 m. bendrovė sukurs skraidantį prototipą, skirtą bandomiesiems skrydžiams.\n\n\"Atlikti bandymus ar padaryti klaidų prototipe yra labai brangu, nes visos prototipo dalys yra aviacinės. Čia to nėra\", - aiškina Guilherme Albuquerque, dirbantis orlaivių sistemų integravimo srityje.\n\nSkandinavijos aviacijos vadovai mano, kad dėl atsinaujinančios elektros energijos, trumpų skrydžio atstumų ir tvaraus mąstymo ekologiškesni skrydžiai šiame regione turėtų prasidėti pirmiausia.\n\n\"Jei ne čia, tai kur kitur aviacijos sektorius turėtų būti pirmas, jei ne čia?\" - klausia Švedijos aviacijos pramonės grupės atstovas Fredrikas Kampfe (Fredrik Kampfe).\n\n\"Be to, Skandinavijoje turime rinką ir geografiją, kuri tiesiog labai tinka.\n\nNorvegijos šiaurėje turime tokius trumpus maršrutus tarp oro uostų, kurie trunka gal 14, 15, iki 20 minučių - tai bus puiki pirmoji rinka.\"\n\nEkrano nuotr.",
    "V.Ažukaitei – „Satellite“ fechtavimo turnyro Švedijoje sidabras": "Rugsėjo mėnesį puikius rezultatus demonstruojanti Lietuvos fechtuotoja Viktė Ažukaitė sekmadienį sužibėjo „Satellite“ serijos turnyre Stokholme (Švedija), kur iškovojo sidabro medalį.\n\nMoterų fechtavimo špaga varžybose V.Ažukaitė pateko į 4-ą atrankos grupę, kur laimėjo 4 kovas iš 6. Antrajame etape ji kovėsi antroje grupėje, kur nugalėjo visas 5 varžoves ir pateko į atkrintamąsias varžybas su pirmu reitingu.\n\nDėl aukšto reitingo lietuvei nereikėjo kautis pirmajame atkrintamųjų varžybų rate. Šešioliktfinalyje ji 15:7 nugalėjo švedę Linneą Eriksson, aštuntfinalyje 15:14 išplėšė pergalę prieš norvegę Vildę Tengesdal, ketvirtfinalyje 15:13 įveikė lenkę Pauliną Wilaszek, pusfinalyje 15:14 palaužė austrės Paulos Schmidl pasipriešinimą ir tik finale 8:15 pralaimėjo italei Alicei Clerici. 26-erių italė 2019 m. tapo pasaulio ir Europos čempionatų bronzos medalininke komandinėse varžybose.\n\nOlivija Mašalo pirmojo etapo 6-oje grupėje laimėjo visas 5 kovas, o antrojo etapo 1-oje grupėje pasiekė 4 pergales ir patyrė 2 pralaimėjimus. Atkrintamosiose varžybose lietuvė pateko tiesiai į antrąjį ratą, kuriame 10:15 pralaimėjo švedei Piai Albertson.\n\nMonika Narbutaitė pirmojo etapo trečioje grupėje laimėjo 2 kovas iš 6, o antrojo etapo šeštoje grupėje – 3 kovas iš 6. Atkrintamųjų varžybų pirmajame rate ji 10:15 nusileido ispanei Alejandrai Cisneros.\n\nTurnyre dar kovėsi Anastasija Pylinova. Ji antroje atrankos grupėje laimėjo 1 kovą iš 6, o antrojo etapo 8-oje grupėje – 1 kovą iš 5. To vietai atkrintamosiose varžybose neužteko.\n\nGalutinėje įskaitoje V.Ažukaitė buvo 2-a, O.Mašalo – 21-a, M.Narbutaitė – 36-a, o A.Pylinova – 45-a tarp 53 fechtuotojų.",
    "V.Blinkevičiūtė: mobilizacija Rusijoje didins sumaištį, kainų krizė Lietuvoje – migraciją": "Partijos pirmininkė įsitikinusi, kad visas šiuo metu Lietuvoje kylančias ekonomines ir socialines problemas sieti su Rusijos sukeltu karu Ukrainoje yra neteisinga.\n\n„Paskutiniai Rusijos diktatoriaus veiksmai rodo režimą apėmusią neviltį ir bejėgiškumą. Putino grasinimus ir paskelbtą mobilizaciją seks dar didesnė sumaištis Rusijos viduje“, – socialdemokratų konferencijoje Jonavoje šeštadienį teigė partijos lyderė.\n\nV.Blinkevičiūtės teigimu, V.Putiną reikia spausti „visais įmanomais būdais“ ir „iki pat galo“.\n\nV.Blinkevičiūtė dėkojo Lietuvos žmonėms, remiantiems Ukrainą ir priimantiems pabėgėlius iš šios šalies.\n\nPasak jos, karas Ukrainoje turi įtakos naujiems iššūkiams Europos Sąjungos ekonomikai, energetikai, saugumui, socialinei sferai.\n\nKalbėdama apie Lietuvos aktualijas socialdemokratų lyderė įspėjo, kad „nauja migracijos banga už mūsų visų nugarų“.\n\n“To neįmanoma nejausti“, – sakė V.Blinkevičiūtė.\n\nJi piktinosi, kad likus mėnesiui iki pirmųjų sąskaitų už šildymą, šalies gyventojai nežino, ko jiems tikėtis iš valstybės. Vyriausybės veiksmus ji vadina neprognozuojamais.\n\n„Ko tikėtis kitąmet, ko tikėtis, jeigu situacija pablogės. Ir ko tikėtis, jeigu nebus taip blogai, kaip dabar prognozuojama“, – klausė V.Blinkevičiūtė.\n\nSocialdemokratų lyderės teigimu, energetikos krizė parodė, kad valdantieji nei Lietuvoje energetikos sektoriaus, nei valstybės valdomų įmonių nekontroliuoja, nei stengiasi tai daryti.\n\nPasak jos, išaugus elektros kainoms, reikėjo skubiai tartis su Švedija dėl pigesnės elektros.\n\n„Jau vakar, nelaukiant Europos Tarybos vadovų sprendimų reikėjo plaukti ar skirsti į Švediją, tartis dėl pigesnės elektros. Europos Komisija tam tikrai pritartų. Ar čia Lietuvoje laukiama, kad Europos Komisija dar nupirks bilietą į Švediją? Arba švedai patys mums pradės siūlyti pigesnę elektrą“, – svarstė V.Blinkevičiūtė.\n\nJi vylėsi, kad Lietuvoje bus įgyvendinta Europos Komisijos iniciatyva, kad bendrovės, kurios elektros energiją gamina ir „kraunasi milžiniškus pelnus“, būtų priverstos dalintis jais ir su gyventojais, ir su verslu.\n\nPartijos pirmininkė pabrėžė, kad kainų ir energetikos krizės atskleidė ir apnuogino valstybės silpnąsias vietas.\n\n„Bėdas nurašyti tik karui Ukrainoje – ką bando daryti valdantieji – yra neatsakinga. Ir net gėdinga taip dangstyti savo klaidas arba neveikimą“, – kalbėjo ji.\n\nV.Blinkevičiūtės teigimu, įmonės „Perlas Energija“ istorija parodė, kaip „susimovė“ ir Energetikos ministerija, ir ministras, rinkos priežiūros tarnybos.\n\n„Konservatorių žadėta „stipri valstybė“ tarsi nusišalino nuo problemų sprendimo. Kam atgavę nepriklausomybę sukūrėme rinkos priežiūros ir kontrolės institucijas? Kad gintų vartotojų interesus. Kur visos jos buvo tuomet, kai šios sutartys buvo tik pradėtos brukti vartotojams? Buvo tyla“, – priekaištavo V.Blinkevičiūtė.\n\nSocialdemokratai konferencijoje šeštadienį aptaria politinę padėtį, skelbs kandidatus į merus.",
    "Istorija kartojasi? Negailestingas Ukrainos gyventojų likimas primena 1944 metų Estijos tragediją": "Lygiai taip pat, kaip šiandien į Vakarus nuo okupantų iš Rusijos bėga ukrainiečiai, nuo jų 1944 metais bėgo estai.\n\nStebint nuo bombų ir kitų karo siaubų bandančius apsisaugoti ir pabėgti ukrainiečius, nori nenori prisimenamas 1944 metų ruduo Estijoje. Tada beveik 80 tūkst. estų, norinčių išvengti akistatos su agresoriais iš Kremliaus, buvo priversti palikti savo namus ir keliauti į Vakarus. Daugiau nei 20 tūkst. jų viskuo, kas tik laikosi ant vandens, plaukė Baltijos jūra į Švediją. Nelaimėlius priglaudę švedai išgyveno tai, kuo dabar, priimdami karo įbaugintus Ukrainos žmones, gyvename mes.\n\nPabėgimas audringa jūra\n\nVokietijos frontas merdėjo, neišvengiamai artėjo sovietai, tad Švedija vis rimčiau ėmė svarstyti savo tautiečių evakuaciją – konkrečiai, pakrantėse gyvenančių švedų. Evakuacija prasidėjo dar 1943 metais, šiuo klausimu vyko alinančios derybos su Vokietijos okupacine valdžia. Kokių tik priemonių nebuvo imtasi! Vien ko vertos Estijos švedų komiteto nario ir antikvaro Sigurdo Kurmano pastangos: jis netgi užpirko partiją išskirtinio apatinio trikotažo vokiečių kariškių ir valdininkų žmonoms.",
    "„Litgrid“ įvykdė fizinės saugos pratybas – imituotas ginkluotas centrinės būstinės užpuolimas": "Pratybų metu siekta patikrinti, kaip veikia pastato apsaugos sistemos, kaip į įvykį reaguoja apsaugos darbuotojai, specialiosios tarnybos ir įmonės darbuotojai.\n\n„Įsilaužėliai buvo sulaikyti Lietuvos policijos antiteroristinių operacijų rinktinės „Aras“ pareigūnų“, – rašoma „Litgrid“ pranešime.\n\n„Šios dienos treniruotė skirta įsivertinti aukščiausio, ketvirtojo, saugumo lygio objekto – Lietuvos elektros sistemos valdymo ir duomenų centro – saugumo sistemas, mūsų komandos ir partnerių pasirengimą. Pratybos praėjo sėkmingai, jų neabejotinai bus ir ateityje“, ­– sako „Litgrid“ generalinis direktorius Rokas Masiulis.\n\nFizinės saugos pratybose dalyvavo Vilniaus apskrities vyriausiojo policijos komisariato Viešosios tvarkos pareigūnai, Lietuvos policijos antiteroristinių operacijų „Aras“ pareigūnai ir Karaliaus Mindaugo šauliai.\n\nStiprindama apsaugą aukščiausio lygio valstybinės reikšmės objektuose, „Litgrid“ fizinės saugos pratybas vykdo reguliariai.\n\nPernai jos vyko Klaipėdos transformatorių pastotėje, kurioje įrengta jūrinės jungties su Švedija „Nord Balt“ keitiklių stotis.\n\nPrieš pandemiją fizinės saugos pratybos vyko ir Alytaus pastotėje. 2017-aisiais joje buvo imituotas užpuolimas tarptautinės jungties su Lenkija „LitPol Link“ keitiklių stotyje.",
    "Pagal EK Lietuva galės gauti dalį viršpelnio už elektrą iš kitų šalių, bet įpareigojimo tokią dalį mokėti EK siūlymuose nėra": "Europos Komisija pateikė pasiūlymus, kaip Bendrija turėtų spręsti elektros kainų šuolį, kuris grasina išvirsti į protestus šalių narių gatvėse arba net nulemti vyriausybių likimus. Lietuvos pasiūlymas – nustatyti dujų kainų lubas, nes būtent dėl dujomis kūrenamų elektrinių taip pakilo elektros kaina, panašu, nebus priimtas.\n\nDaug realiau atrodo Europos Komisijos nusitaikymas į alternatyvios energetikos generatorių – saulės, vėjo, branduolinių jėgainių – pelnų apmokestinimą. Sprendimas turėtų būti priimtas šio mėnesio paskutinę dieną energetikos ministrų taryboje. Iki to laiko turėtų paaiškėti ir energetikos ministro Dainiaus Kreivio interpeliacijos likimas. Opozicija jau surinko reikiamą skaičių parašų, ministras turės atsakyti į 23 klausimus. Opozicija be daugybės priekaištų ministrui išsako ir tai, kad jis atsisako rimtai veikti tarptautiniu lygiu, dėl to padėtis elektros ir šilumos ūkyje kritinė. Beje, toks priekaištas liečia ir užsienio reikalų ministrą Gabrielių Landsbergį.\n\nEK vadovė Ursula von der Leyen pareiškė, kad iš situacijos, kurią išprovokavo Vladimiro Putino sukeltas karas, energetikos bendrovės gauna pajamas, kokių niekada neplanavo ir net nesapnavo.\n\n„Mūsų socialinėje rinkos ekonomikoje pelnas yra gėris. Tačiau šiuo metu neteisinga vartotojų sąskaita žertis pasakiškus pelnus ir gauti naudą iš karo“ – kalbėjo U. von der Leyen.\n\nŠalyse, kurios gamina elektrą vėjo, saulės, hidro ir branduolinėse jėgainėse, MWh kaina svyruoja nuo 54 iki 136 eurų. Tačiau didžioji dalis Europos dažniausiai elektrą gamina iš dujų, tai brangiau, jos kaina svyruoja nuo 407 iki 478 eurų už MWh. Rekordininkės – Lietuva ir Latvija. Čia, lyginant su šiaurine Norvegijos dalimi, kainos skiriasi maždaug 8 kartus. Norvegijoje MWh 54, o Lietuvoje 478 eurai.\n\nŠvedijoje, iš kurios Lietuva perka daugiausiai – svyruoja tarp 67,67 – 93,38 eurų. Estijoje MWh – 95, o Lenkijoje – 136,20 eurai\n\nTad lietuvių pinigai neša viršpelnius užsienio tiekėjams.\n\nEK siūlo perskirstyti viršpelnius: vėjo, saulės, hidroelektrinėms, atliekas ir branduolinį kurą deginančioms jėgainėms planuojama nustatyti už MWh 180 eurų kainos lubas. Taip tikimasi surinkti 140 mlrd. eurų. Jie būtų panaudoti vartotojams dotuoti.\n\nEnergetikos ministras D. Kreivys sako, kad Lietuva turės sudaryti dvišales sutartis ir dalį viršpelnio pasidalyti.\n\nDainius Kreivys / P. Peleckio/BNS nuotr.\n\n„Tai reiškia, kad jei mes pasigaminame mažai elektros, Švedija eksportuoja pas mus elektrą, tai dalį viršpelnio, kuris susikaups Švedijoje, Švedija turės pasidalinti su Lietuva“, – aiškino energetikos ministras.\n\nEurokomisaras Virginijus Sinkevičius pripažįsta, kad pagal dabartinę formuluotę dvišalės sutartys nėra privalomos, tačiau jas pasirašę apie tai EK turės informuoti iki gruodžio.\n\n„Aišku, tai yra ne galutinė formuluotė ir rugsėjo 30 (energetikos) ministrų taryboje gali būti, ieškoma dar galbūt priimtinos formuluotės, bet aš manau, ši yra jau įveiklinanti valstybes nares ieškoti to bendro sutarimo, kurį prižiūrėtų EK“, – akcentavo eurokomisaras.\n\nLietuvoje atsinaujinanti energetika dar tik pradeda vystytis, pagamina vos ketvirtadalį šalyje pagaminamos elektros, tad iš uždirbamų viršpelnių lėšų būtų surinkta nedaug. Pasak Vėjo jėgainių asociacijos vadovo Edgaro Maladausko, šiomis lėšomis būtų dotuojama visa rinkoje parduodama elektra.\n\n„Tokiu mechanizmu tvarios energetikos sąskaita iš dalies bus kompensuojama ir dujų kaina, kas man atrodo nelogiška, nes atsinaujinančių išteklių industrija iš dalies rems dujų ir naftos pramonę“ – nurodė Vėjo jėgainių asociacijos vadovas Edgaras Maladauskas.\n\nPasak finansų eksperto Aleksandro Izgorodino, EK turėtų visų pirma taikytis į senąsias energetikos milžines, kurios pasinaudodamos krize uždirba pelnus.\n\nAleksandras Izgorodinas / D. Umbraso/LRT nuotr.\n\n„Atsinaujinančią energetiką šiuo metu reikia skatinti, nes ilguoju laikotarpiu tai vienareikšmiškai yra tas sektorius, kuris galėtų Europą ištraukti iš dabartinės krizinės situacijos“ – nurodė Komunikacijos agentūros „Brandnomika“ partneris A. Izgorodinas.\n\nDar ketinama įpareigoti dujų, anglies ir naftos perdirbimo įmones mokėti solidarumo mokestį, kuris būtų skaičiuojamas atsižvelgus į pastarųjų trejų metų finansinius įmonių rodiklius. Tai gali paliesti bendrovę „Orlen Lietuva“. Energetikos ministras pabrėžia, kad šiam sektoriui išimčių nebus.\n\n„Orlen Lietuva“ duomenimis, pernai grynasis pelnas siekė 87 mln. dolerių. Palyginimui, grynasis pelnas, per tuos pačius ketvirčius 2021 ir 2022 metais, šiemet išaugo 4 kartus.\n\n„Čia priklausys viskas ar tie pelnai augo drastiškai. Šitas mokestis galėtų paliesti ir įmones, kurios dirba šiame sektoriuje Lietuvoje. [...] Naftos sektorius visoj Europoj yra vieningas, tai šitoj vietoj nei Lenkija prašė kažkokių išimčių, nei mes prašėm išimčių“, – nurodė D. Kreivys.\n\nAnot Pramonininkų konfederacijos viceprezidento Martyno Nagevičiaus, paimti dalį pelno iš Lietuvoje veikiančios naftos perdirbimo bendrovės nėra sudėtinga. Didieji naftos ir dujų gigantai, panorėję, tokių rinkliavų Europoje lengvai išvengs.\n\n„Jos turi savo kompanijas įvairiuose pasaulio regionuose, jos labai lengvai gali tą pelną buhalteriniu būdu pervesti iš vieno regiono į kitą ir iš JAV į Aziją, iš Europos dingti. Aš skeptiškai žiūriu į šitą galimybę“, – sakė M. Nagevičius.\n\nMartynas Nagevičius / BNS nuotr.\n\nEK kol kas neplanuoja įvesti kainų lubų „Gazprom“ ar kitų tiekėjų dujoms. To siekė Lietuva ir dar kelios šalys. Eurokomisaras V.Sinkevičius pabrėžia, kad per metus Europos Sąjungoje rusiškų dujų sumažėjo nuo 40 iki 9 procentų.\n\n„Mes sudarėme naujas sutartis tiek su JAV, Norvegija, tiek su Azerbaidžanu ir dabar juos statyti prieš faktą irgi būtų nesąžininga. Vyksta diskusijos su Norvegija ir kitais partneriais būtent kalbant apie solidarumą apie galimą įvedimą. Tai šis klausimas nėra uždarytas, jis yra diskutuojamas ir tos priemonės, kurias Komisija pasiūlė, jos tikrai nėra galutinės“, – sakė V. Sinkevičius.\n\nEK praneša svarstanti energijos rinkos reformą, galbūt dujų ir elektros kainų atsiejimą, dėl ko taip pučiasi elektros kainos Lietuvoje. Kol kas vyksta diskusijos, vizijos nėra. Komisija sulaukia kritikos dėl vėluojančių sprendimų.\n\nAnot profesoriaus Ramūno Vilpišausko, vėluota per visas krizes. Pirmiausia reagavo valstybės narės, EK – tik po kurio laiko.\n\n„Tam, kad būtų rasti bendri sprendimai reikia visų sutarimo. Na, tai yra demokratijos kaina, kurią mes mokam tame laike išsitęsusiam procese“, – nurodė VU TSPMI profesorius.\n\nEK siūlymus kaip švelninti pastarosios krizės padarinius, galutinai įvertins ir sprendimus priims už energetiką atsakingi Bendrijos ministrai rugsėjo 30-ją.",
    "BALTIJOS JŪROS SALOS TAPS TVIRTOVĖMIS": "Vidine NATO jūra tampančioje Baltijoje jau pradedamos dėlioti ateities gynybinės schemos prieš galimas agresijas regione.\n\nNori saugių jūros kelių\n\nPo Suomijos ir Švedijos įstojimo į NATO Baltijos jūra vis labiau bus pritaikoma kaip vidinė aljanso jūra.\n\nŠvedijos gynybos ministerijos vadovas Peteris Hultqvistas teigė, kad jei visi, išskyrus Rusiją, Baltijos jūros regione taps NATO nariais, tai suteiks tvirtą poziciją kontroliuoti jūrų kelius ir oro erdvę. Tai tarsi netiesioginis atsakas Rusijai, kad jos įtaka ir galia ateityje Baltijos jūroje smarkiai mažės.\n\nKolegai iš Švedijos pritarė Danijos gynybos ministerijos vadovas Mortenas Bodskovas. Jo teigimu, \"pastaruoju metu suaktyvėjo Rusijos aktyvumas Baltijos jūroje, ką liudija kitų Baltijos šalių oro erdvės ir teritorijų pažeidimai\". Jo nuomone, atsakymas į Rusijos provokacijas turi būti dar stipresnis NATO Baltijos šalių bendradarbiavimas.\n\nTokiu bendradarbiavimu ypač suinteresuota Suomija.\n\nSuomijos gynybos ministras Antti Kaikkonenas akcentavo, kad jo šaliai ypač svarbūs atviri ir saugūs jūrų keliai, nes šalia Rusijos esanti Suomija logistikos ir transporto atžvilgiu jaučiasi kiek \"atskirta\" nuo likusios Europos.\n\nApginkluos Baltijos salas\n\nTokios mintys skambėjo Baltijos ir Šiaurės jūros šalių gynybos ministrų susitikime Švedijos Gotlando saloje, kariniame dalinyje netoli Visbio.\n\nSusitarta, kad ateityje bus stiprinamas Baltijos jūros Gotlando salos karinis potencialas. Ši sala turėtų tapti savotiška Baltijos jūros centrinės dalies \"tvirtove\". Joje būtų dislokuotos papildomos karinio jūrų laivyno pajėgos.\n\nJos užtikrintų jūrų laivybą Baltijos jūroje tuo atveju, jei joje įvyktų kokie nors kariniai konfliktai. Kai Baltijos jūros regione yra karinga ir kaimynų atžvilgiu agresyviai nusiteikusi Rusija, konfliktų grėsmė regione gerokai didėja.\n\nSusitarta, kad ateityje bus stiprinamas Baltijos jūros Gotlando salos karinis potencialas.\n\nGotlando saloje Švedija planuoja atkurti Šaltojo karo metais buvusius karinius padalinius, kurie po Sovietų Sąjungos žlugimo buvo likviduoti. Pažadėta, kad Gotlando saloje bus įkurdintas Švedijos patrulinių laivų laivynas.\n\nRusijos invazija į Ukrainą paskatino apginkluoti ir dar vieną Baltijos jūros salą. Danija jau sustiprino gynybą Bornholmo saloje. Joje dislokuoti du naikintuvai F-16 ir papildomas karių padalinys.\n\nPastaruoju metu Baltijos jūroje padaugėjo bendrų NATO karinių pratybų. Regione lankosi dideli JAV, Didžiosios Britanijos laivai. Neseniai ir Klaipėdoje apsilankė vienas iš JAV lėktuvnešių, kuris pritaikytas gabenti karinius sraigtasparnius.\n\nJuodosios jūros pavyzdys\n\nDidindamos karinę galią Baltijos jūroje, NATO šalys įdėmiai analizuoja situaciją Juodojoje jūroje.\n\nNiekas nenori, kad nenormali situacija, kokia susiklostė Juodojoje jūroje, kai Rusija užblokavo jos vidinę krovininę laivybą, būtų ir Baltijoje.\n\nBaltijos jūroje yra kiek kitokia situacija nei Juodojoje jūroje. Baltijoje Rusija negali dominuoti, nes ji turi mažiausią Baltijos jūros pakrantės liniją – 83 km ties Kaliningrado sritimi. Ji yra netgi mažesnė nei Lietuvos pakrantė, kuri oficialiai yra 91 km. Tiesa, Rusija dar turi dalį pakrantės Suomijos įlankoje su dalimi Narvos, taip pat Nevos ir Vyborgo įlankų dalimis.\n\nPati Rusija skelbiasi, kad ji iš 7 tūkst. kilometrų Baltijos jūros pakrantės kontroliuoja 7 proc., įskaitant ir įlankas. Ar iš tiesų taip yra, galima ir suabejoti, nes Rusija mėgsta išpūsti skaičius. Vienur rašoma, kad jos pakrančių ilgis Baltijos jūroje su įlankomis yra 500 km, o kitur – jau net 660 km.\n\nJei Baltijos jūros pakrantė ties Kaliningrado sritimi yra 83 km, tai Rusijos pakrantė prie Suomijos įlankos turėtų siekti apie 420 km. Tai maždaug atitiktų tuos 7 proc., apie kuriuos skelbia pati Rusija.\n\nDidžiausia dalis (apie 32 proc.) Baltijos jūros pakrantės priklauso Švedijai, 14 proc. – Suomijai. Kol Švedija ir Suomija buvo neutralios šalys, NATO priklausė apie 47 proc. Baltijos jūros pakrantės. Kai Švedija ir Suomija dėl Rusijos agresijos Ukrainoje apsisprendė tapti NATO narėmis, bendras aljanso plotas Baltijos jūros pakrantėje išaugo iki 93 proc.",
    "Ryškų lyderį turėjęs Izraelis atidavė pergalę Europos čempionate nežaisiančiai rinktinei": "Atrankoje į Pasaulio taurę savo situaciją dar labiau sukomplikavo Izraelio rinktinė (3/5).\n\nGuy’aus Goodeso auklėtiniai Tel Avive 83:95 (23:24, 15:28, 22:18, 23:25) nusileido Švedijos nacionalinei ekipai (3/5).\n\nKertiniu rungtynėse tapo antrasis kėlinys, kuriame susikrauto dviženklio pranašumo (52:38) švedai vėliau taip ir nepaleido.\n\nIzraelio rinktinės neišgelbėjo ir Yamo Madaro spindesys. Gynėjas per 28 minutes pelnė 27 taškus (2/4 dvitaškių, 5/8 tritaškių, 8/10 dvitaškių), atkovojo ir prarado po 2 bei perėmė kamuolį, atliko 3 rezultatyvius perdavimus, 2 kartus prasižengė ir surinko 24 naudingumo balus.\n\nPo 13 taškų šeimininkams pridėjo Deni Avdija (5 atk. kam., 5 klaidos, 4/11 metimų) ir Romanas Sorkinas (7 atk. kam.).\n\nNugalėtojams 20 taškų surinko Tobiasas Borgas (4/4 tritaškių), 18 – Melwinas Pantzaras (6 rez. perd.), 16 – Simonas Birganderis (7 atk. kam., 7/9 dvitaškių).\n\nIzraeliečių dabar laukia kelionė į Europos čempionatą ir kovos D grupėje, Švedija pirmenybėse nedalyvaus.",
    "Rekordiniai karščiai turi savo kainą: šylantis klimatas kiekvienam lietuviui kainavo apie 300 eurų": "Smogė netikėtai\n\nPastaruosius dešimt metų Europa kasmet patiria apie 13 milijardų eurų nuostolius. Visa tai – klimato kaitos ir įvairių gamtos kataklizmų nuopelnas. 2022-ieji ne išimtis. Europos Sąjungos tyrimų instituto duomenimis, šių metų sausra yra didžiausia per pastaruosius 500 metų. O ekstremalių orų poveikį skaudžiausiai pajuto pietų ir vidurio Europa.\n\n„Visi kataklizmai ir visi ekstremalūs gamtos reiškiniai šiais metais lėmė ir pakankamai netikėtus ekonominius efektus. Pavyzdžiui, Prancūzijoje buvo paveiktas energetikos sektorius – dėl įšilusių upių atominės jėgainės negalėjo normaliai funkcionuoti, todėl elektros pagaminimas sumenko ir elektros kainos šovė į viršų.\n\nTuo metu, pavyzdžiui, Vokietijoje, dėl nusekusių upių laivai negalėjo plaukti Reino upe, todėl buvo sutrikdytas prekių gabenimas laivais. Buvo paveiktas ir pietinių šalių turizmas, nes žmonėms kai kur tapo per karšta“, – teigia „Swedbank“ Lietuvoje ekonomistė Greta Ilekytė.\n\nPasak specialistės, labiausiai gamtos reiškiniai veikia žemės ūkio sektorių. Sausra ir potvyniai pasižymi tiesioginiu efektu: skurdina įvairias grūdines kultūras ir menkina užauginamą derliaus kiekį.\n\n„Ši vasara taip pat parodė, kad net tie sektoriai, kurie galbūt net negalvojo, kad jie gali būti paveikti, buvo paveikti. Pavyzdžiui, tas pats energetikos sektorius. Netgi turime pavyzdžių ir Lietuvoje. Pavyzdžiui, per karščius elektros tiekimas tinklais iš Švedijos negalėjo vykti pilnu pajėgumu, nes elektros tinklai negalėjo atlaikyti tokių pasikeitusių oro sąlygų.\n\nEuropos Centrinis Bankas skaičiuoja, kad maždaug 30 procentų įmonių įvairiuose sektoriuose gali būti paveiktos ekstremalių gamtos reiškinių ir klimato kaitos“, – sako pašnekovė.\n\nPaveiks ir Lietuvą\n\nPasak ekonomistės, Baltijos šalyse gyvenantys europiečiai dažnai jaučiasi taip, lyg gyventų aukso viduryje ir klimato kaitos problemos šių valstybių gyventojams atrodo labai toli – kažkur pietuose arba šiaurėje. Vis dėlto, ši vasara, kai stebėjome ne vieną savaitę trukusias karščio bangas, parodė, kad nesame apsaugoti. Kintantis klimatas veikia ir mūsų – Baltijos regiono – ekonomiką.\n\n„Mūsų ekonomistai apskaičiavo, kad Lietuva nuo 1980 iki 2017 metų patyrė apie 1 mlrd. eurų žalą būtent dėl ekstremalių gamtos reiškinių. Žinoma, čia kalbama daugiau apie tiesioginę žalą, pavyzdžiui, derliui, pastatams, kai pažeidžiama infrastruktūra. Tai kiekvienam Lietuvos gyventojui kainavo apie 300 eurų“, – aiškina G. Ilekytė.\n\nAteities prognozės, pasak pašnekovės, taip pat neteikia daug džiugesio.\n\n„Taip yra todėl, kad mes apskaičiavome tik tiesiogiai suprantamą žalą, bet dar turėtume priskaičiuoti ir netiesioginę žalą per kitus kanalus. Tarkime energetikai, galbūt netgi elektros kainoms, ką Lietuvoje matėme rugpjūčio mėnesį. Taip pat galbūt netgi žalą ir žmonių sveikatai.\n\n\n\n\n\nBandėme visa tai apjungti ir žiūrėjome, kokia ta žala gali būti 2040 metais. Mūsų skaičiavimai rodo, kad iki to laiko ji turėtų padvigubėti ir per metus siekti apie 170 milijonų eurų“, – teigia G. Ilekytė.\n\nVeikia investuotojų pasirinkimus\n\nEkonomistės teigimu, tam tikri sektoriai arba net tam tikros šalys, kurios gali būti paveiktos klimato kaitos ir ekstremalių gamtos reiškinių, investuotojų akimis yra ir bus vertinamos atsargiai.\n\n„Netgi buvo toks anekdotinis pastebėjimas „Bloomberg“ straipsnyje, kad gyventojams, jeigu jie nori investuoti, tarkime, pirkti nekilnojamąjį turtą ilguoju laikotarpiu, galbūt 50 metų į priekį, šiaurės šalys turėtų pasižymėti mažiausia rizika investuojant, kai kalbama apie ekstremalius gamtos reiškinius.\n\nŽinoma, yra žemės ūkio sektorius, kur tos investicijos gali būti geriau apgalvojamos. Matome, kad karščio bangos veikia ir vyno sektorių, kadangi vynuogėse atsiranda per daug cukraus, jos kartais netgi išdžiūsta. Ši vasara parodė, kad gali būti įvairiausių kanalų, kaip klimato kaita gali pasiekti įvairius sektorius ir tai, be abejo, veikia investuotojų apsisprendimą investuoti“, – pasakoja moteris.\n\n\n\n\n\nAnot ekonomistės, klimato kaita gali turėti ir teigiamų padarinių. Štai šiaurinėje Europos dalyje dėl pasikeitusio klimato galbūt pavyks prisijaukinti ir tas veiklos šakas, kurios anksčiau čia būdavo neįsivaizduojamos. Pavyzdžiui, vynuogynų ar arbūzų plantacijas.\n\n„Švedijoje sparčiai auga vyno ūkiai, vyno daryklos ir matome, kad Švedija, kuri yra šiaurės šalis, rodo pokytį. Ir Lietuvoje ateityje galime tikėtis tam tikros kultūros grūdų arba vaisių. Matome galbūt tam tikrą pozityvą, bet mūsų skaičiavimais tas pozityvas ir tos kelios šakos, kurios gali būti paveiktos teigiamai, neatperka tos žalos, kurią padaro klimato kaita ir sukelti ekstremalūs gamtos reiškiniai“, – konstatuoja specialistė.",
    "Suomija ketvirtadienį dėl elektros trūkumo buvo įjungusi dvi rezervines jėgaines": "Rezervinės gamyklos, kurias valdo valstybinė įmonė „Fingrid“, veikė tris valandas.\n\nŠios gamyklos paprastai paleidžiamos kartą ar du per metus, dažniausiai dėl staigaus ir netikėto gamybos sumažėjimo, o ne dėl trūkumo pavojaus, pažymėjo bendrovės atstovė.\n\n„Šį rytą produkcijos ir importo nepakako vartojimui“, – naujienų agentūrai AFP teigė „Fingrid“ pareigūnė Minna Laasonen.\n\n„Pasiekėme technines importo iš Švedijos ribas, o vėjo gamyba buvo labai labai maža“, – pridūrė ji.\n\nDvi elektrinės pagamino 200 megavatų, kad būtų užtikrintas gamybos ir vartojimo balansas, pažymėjo „Fingrid“.\n\nBendrovė teigė, kad šią žiemą bendri atsarginiai pajėgumai sieks apie 600 megavatų, be Suomijoje pagaminamo apie 12 300 megavatų elektros energijos kiekio.\n\nRugpjūčio pabaigoje operatorė paragino suomius dėl galimo trūkumo šią žiemą ruoštis elektros tiekimo trikdžiams.\n\nArtėjant šaltajam sezonui, Šiaurės šalis tikisi, kad galės pasikliauti savo naujuoju trečios kartos EPR reaktoriumi Olkiluoto-3, kuris elektrą pradėjo gaminti 2021 metų gruodį ir tebėra bandomajame etape.\n\nRemiantis naujausiomis jėgainės operatorės TVO prognozėmis, iki „spalio pradžios“ jis turėtų pasiekti visą 1600 megavatų galią.\n\nKai Suomija gegužės viduryje po Maskvos invazijos į Ukrainą paskelbė paraišką narystei NATO, kaimyninė Rusija pareiškė sustabdysianti elektros eksportą į Suomiją, motyvuodama mokėjimo problemomis.\n\nIki tol importas iš Rusijos sudarė apie 10 proc. Suomijoje sunaudojamos elektros energijos ir galėjo siekti iki 900 megavatų.\n\nSuomijos kaimynė Švedija gali tiekti 2400 megavatų, tačiau Švedija taip pat susiduria su galimu elektros trūkumu ir pati jau ėmė naudoti rezervines elektrines.",
    "Laivą pakrikštijusi D.Grybauskaitė nekomentavo aktualijų: ​„Aš atvažiavau šventinti laivo“ ​": "Prezidentė D.Grybauskaitė kelto krikštamote pasirinkta ne atsitiktinai. Kaip teigė vieno didžiausio Europoje keltų operatoriaus „DFDS“ viešųjų ryšių ir komunikacijos vadovas Baltijos šalims Vaidas Klumbys, parenkant krikšto motiną laivui ypatingas dėmesys skiriamas kandidatės asmenybei, reputacijai, jos nuveiktiems darbams.\n\nPo ceremonijos D.Grybauskaitė sakė pakrikštijusi jau trečią laivą. Ji priminė dar 2015 m. pakrikštijusi naują pasieniečių patrulinį laivą „Aleksandras Barauskas“.\n\n„Labai džiaugiuosi, tai man didelė garbė. Labai tikiuosi, kad šis krikštas padės laivui sėkmingai (plaukti) ir visi, kas plauks šiuo laivu, sulauks sėkmės. Šie laivai yra Baltijos jūros jungtis tarp mūsų šalių. Tai septintasis laivas su lietuviška įgula. Labai didžiuojuosi, kad su mūsų vėliava danų laivas, kad tai bendras didžiulis projektas. Kad vis daugiau Skandinavijos žmonių galės atvykti ir turistauti, bet taip pat ir vystyti prekybos ir ekonominius ryšius“, – sakė D.Grybauskaitė.\n\nPaprašyta atsakyti į žurnalistų klausimus apie aktualijas, įvertinti mirusio paskutinio Sovietų Sąjungos prezidento Michailo Gorbačiovo asmenybę, D.Grybauskaitė atsakė: „Aš atvažiavau šventinti laivo.“\n\nTrečiadienį kadenciją baigusios prezidentės pakrikštyto kelto „Luna“ kaina yra apie 125 mln. eurų. Keltas „Luna“ turi „dvynį“ – „Aura“. Šie du keltai yra identiški, plaukiojantys tuo pačiu maršrutu.\n\nKeltai plaukioja su Danijos vėliava, bet, kaip teigė kompanijos „DFDS“ prezidentas Torbenas Carlsenas, taip nutiko dėl pandemijos. Registruoti keltus Danijoje buvo tiesiog paprasčiau tuo metu.\n\nAurelijos Jašinskienės/15min nuotr./„DFDS“ keltas „Luna“\n\nPaprastai laivų krikštynose pagrindinis vaidmuo tenka moterims. Jos ir tampa krikštamotėmis.\n\nŠtai praėjusiais metais Vakarų Baltijos laivų statykloje pastatyto naujo Smiltynės perkėlos kelto „Klaipėda“ krikšto mama tapo Jūrų muziejaus vadovė Olga Žalienė.\n\nAurelijos Jašinskienės/15min.lt nuotr./DFDS kelto vardo suteikimo ceremonija Klaipėdos uoste\n\n2014-aisiais tuometė Lietuvos prezidentė D.Grybauskaitė vyko į Ulsano uostą Pietų Korėjoje, kur vyko šaliai itin svarbaus laivo – suskystintų gamtinių dujų saugyklos „Independence“ krikštynos.\n\nŠiuo metu su Lietuvos vėliava plaukioja 10 „DFDS“ laivų, 7 jų dirba Baltijos jūroje.\n\nPagrindiniai maršrutai – Kylis (Vokietija) ir Karlshamnas (Švedija) yra populiariausios, daugiausiai keleivių ir krovinių generuojančios kryptys. Kaip teigė V.Klumbys, Kylis kiek populiaresnis tarp turistų, o Karshamno linija dėl susiklosčiusių ekonominių ryšių su Skandinavija yra populiaresnė tarp keleivių, išvykstančių dirbti.\n\nAurelijos Jašinskienės/15min.lt nuotr./DFDS keltas\n\nŠiais metais trimis Baltijos jūros maršrutais Klaipėda–Kylis; Klaipėda–Karlshamnas ir Paldiskis (Estija)–Kapellskar (Švedija), per pusmetį persikėlė daugiau nei 100 tūkst. keleivių.\n\nV.Klumbys prisiminė, kad būta laikų, kai kelionė į Kylį trukdavo 32–34 valandas. Dabar „DFDS“ keltai šį Vokietijos uostamiestį pasiekia per 19–20 valandų. Kelionė iki Švedijos trunka 13 valandų.\n\nKelionė iki Kylio ir Karlshamno galėtų trukti ir trumpiau, tačiau, anot V.Klumbio, tausodama gamtą ir siekdama sumažinti degalų sąnaudas bei išlaikyti optimaliai patogų grafiką tiek keleiviams, tiek krovinių vežėjams, įmonė riboja laivų greitį.",
    "LIETUVOS PARKAI BALTIJOJE BUS MAŽIAUSI": "Kol Lietuvoje piktinamės vis kylančiomis elektros kainomis, Baltijos jūroje planuojami vis didesni vėjo jėgainių laukai.\n\nIntensyvins vėjo jėgainių statybas\n\nŠvedija, Suomija, Estija, Latvija, Lietuva, Lenkija, Vokietija ir Danija, kurios įeina į ES, paskelbė, kad iki 2030 m. beveik septynis kartus padidins vėjo jėgainių parkų galios kiekį Baltijos jūroje.\n\nDabar bendra Baltijos jūros vėjo jėgainių galia yra 2,8 gigavato. Ji daugiausia koncentruota vakarinėje Baltijos jūros dalyje – Vokietijoje, Danijoje, Švedijoje. Iki 2030 m. vėjo jėgainių galia siektų iki 20 gigavatų. Didžiulis, net 3 gigavatų vėjo jėgainių parkas būtų statomas Danijoje, prie Bornholmo salos.\n\nTokie skaičiai buvo pateikti ES Baltijos šalių energetikos vadovų susitikime Danijoje. Šis susitikimas surengtas siekiant kaip galima greičiau spręsti problemas, kurios susijusios su ES šalių priklausomybe nuo rusiškų dujų.\n\nIr po 2030 m. Baltijos jūroje planuojama masiškai plėsti vėjo jėgainių parkus. Šiuo metu yra išžvalgyti vėjo jėgainių plėtros plotai, kur iki 2050 m. galėtų būti įrengti 93 gigavatų galios vėjo jėgainių parkai.\n\nŠiaurės jūroje yra iškelta užduotis iki 2050 m. vėjo jėgainių parkų galią padidinti iki 150 gigavatų.\n\nLietuva sulaukia kritikos\n\nLietuvoje, kur viena didžiausių problemų – pernelyg aukštos elektros kainos, planai nėra tokie optimistiški.\n\nIki 2030 m. Lietuva Baltijos jūroje planuoja įrengti 700 megavatų parką. Dar vienas parkas planuojamas įrengti po 2030 m.\n\nVertinant vėjo jėgainių parkų įrengimo perspektyvą ir planus, paskutinėje vietoje Baltijos jūros regione yra Lietuva.\n\nGeriausiu atveju Lietuva turės apie 1,5 gigavato galios vėjo jėgainių parkus. Nuo bendro Baltijos jūros vėjo jėgainių galios kiekio tai sudarys labai menką dalį, vos 1,4 proc. Lietuvos energetikos specialistai jau kritikavo Lietuvą, kad ši neturi ambicingų ilgalaikių vėjo energetikos vystymo planų. Baltijos jūros Lietuvos teritorijoje pagal sieną su Latvija buvo išžvalgytos 4 vietos, kur galėtų būti vystomi vėjo jėgainių parkai, tačiau Lietuva yra apsisprendusi iki 2050 m. statyti tik du vėjo jėgainių parkus.\n\nKritikos Lietuva sulaukia ir dėl vėjo jėgainių, ir dėl saulės baterijų parkų vystymo žemyninėje dalyje. Šiuo metu komercinis tokių parkų vystymas yra sustabdytas, nes neva neužtenka elektros linijų pajėgumo. Taip yra todėl, kad dalis didelių statytojų yra rezervavę elektros linijų pajėgumą, bet parkų nestato, o nedideli statytojai į rinką negali ateiti.\n\nLietuvai pavyzdys turėtų būti Danija, kuri pagal plotą yra mažesnė (Danijos plotas 43 tūkst. kv. km, o Lietuvos – 65 tūkst. kv. km), bet pagal gyventojų skaičių – didesnė (Danijoje – 5,9 mln. gyventojų, Lietuvoje – 2,8 mln.). Baltijos jūroje Danija jau yra įsirengusi penkis vėjo jėgainių parkus su 280 vėjo jėgainių, kurių bendra galia – per 1,1 gigavato. Kategato sąsiauryje yra 111 vėjo jėgainių 400 megavatų galios parkas. Šiaurės jūroje yra trys Danijos vėjo jėgainių parkai, kur yra 230 vėjo jėgainių, kurių bendra galia – beveik 800 megavatų.\n\nPerspektyva: Baltijos jūroje pastatytų (pažymėta žaliai), baigtų planuoti (pažymėta rusvai) ir numatomų statyti (pažymėta pilkai) vėjo jėgainių parkai. \"Map.4coffshore.com\" nuotr.\n\nBaltijos regione visų aplenkta\n\nVertinant vėjo jėgainių parkų įrengimo perspektyvą ir planus, paskutinėje vietoje Baltijos jūros regione yra Lietuva.\n\nLatvija, kuri planuoja įsirengti keturis vėjo jėgainių parkus Baltijos jūroje ir du Rygos įlankoje, pagal planuojamą elektros galią, gautą jūroje, trigubai lenks Lietuvą. Pagal atsinaujinančią energetiką mūsų šalis ir taip atsilieka nuo Latvijos, kur stipriai išvystytos hidroelektrinės.\n\nSu Estija iš viso nėra ko lygintis. Ji planuoja įrengti tris 8 gigavatų vėjo jėgainių parkus Rygos įlankoje, tris bendros 3,5 gigavato parkus Baltijoje prie Saremos salos ir tris 1,3 gigavato parkus Baltijoje prie Hyjumos salos.\n\nApie 20 gigavatų galios vėjo jėgainių parkus planuoja Lenkija. Licencijos jau išdalintos dėl 14-os vėjo jėgainių parkų rengimo.\n\nApie 17 gigavatų bendros galios vėjo jėgainių parkus planuoja įrengti Suomija, daugiausia Bosnijos įlankoje.\n\nLabiausiai vėjo jėgainių parkus Baltijos jūroje planuoja vystyti Švedija, Danija ir Vokietija.\n\nLietuvos energetikos ekspertai pastebi, kad po Ignalinos atominės elektrinės uždarymo, siekiant apsirūpinti elektros energijos ištekliais, Lietuvoje labai mažai kas padaryta. Švedijos ekspertai buvo pateikę išvadą, kad Lietuvos energetikos potencialas yra net 4 kartus didesnis, nei jai reikia, norint apsirūpinti elektros energija. Tačiau tas įvertinimas taip ir liko popieriuje.\n\nDabar Lietuva pati pasigamina vos 30 proc. elektros energijos, o kitą dalį perka. Po Ignalinos atominės elektrinės uždarymo Lietuvą užvaldė elektros perpardavėjai, kurie daro viską, kad nebūtų plėtojama atsinaujinanti elektros energija.\n\nTai, kad Lietuva Baltijos jūroje pasigamins, jei sugebės pasistatyti vėjo jėgaines, iki 1,5 gigavato elektros energijos, situacijos dėl elektros kainų žymiai nepakeis. Lietuva bus priversta nemažą dalį elektros pirkti arba naudoti itin brangią šiluminę elektros energiją.",
    "Portugalų kerštas: už prakirstą Ronaldo nosį – negailestingas sutriuškinimas": "Į pirmą vietą 2 grupėje pakilusiai Portugalijos rinktinei du įvarčius pelnė gynėjas Diogo Dalotas, po vieną pridėjo Bruno Fernandešas ir Diogo Jota.\n\n12 min. Portugalijos rinktinės lyderis Cristiano Ronaldo varžovų baudos aikštelėje susidūrė su Čekijos rinktinės vartininku Tomašu Vacliku. Susidūrimo metu čekas alkūne pataikė portugalui į veidą ir prakirto nosį.\n\nCristiano Ronaldo in tonight’s game against Czech Republic! 😳 pic.twitter.com/l0zvKUsZK6 — SPORF (@Sporf) September 24, 2022\n\nNors iš žaizdos sruvo kraujas, tačiau po medikų apžiūros C. Ronaldo sugrįžo į aikštę ir žaidė visas rungtynes. Jų pabaigoje 37-erių futbolininkas rezultatyviu perdavimu prisidėjo prie ketvirtojo įvarčio.\n\nJOTA SCORES A GOAL WITH A WORLD CLASS OUT OF THIS WORLD ASSIST BY CRISTIANO RONALDO 🤯😳🐐 pic.twitter.com/z43Y50A0Up — RonaldoFan7 (@ManUtdRonaldo7) September 24, 2022\n\nTuo metu Ispanijos futbolininkai Šveicarijoje patyrė pirmąją nesėkmę. Ispanai atsiliko po 21 min. pelnyto Manuelio Akanji įvarčio, bet 55 min. Jordi Alba rezultatą išlygino.\n\nVis dėlto, po 3 min. Ericas García nukreipė kamuolį į savus vartus po Breel Embolo smūgio, o per likusį laiką pakeisti rezultato ispanams nepavyko.\n\nAntradienį paskutinėse rungtynėse dėl pirmos vietos grupėje grumsis Portugalija ir Ispanija, o Šveicarija susitiks su Čekija.\n\nStandings provided by SofaScore\n\nKiti rezultatai:\n\nB lyga, 1 grupė\n\nArmėnija – Ukraina 0:5\n\nŠkotija – Airija 2:1\n\nStandings provided by SofaScore\n\nB lyga, 2 grupė\n\nIzraelis – Albanija 2:1\n\nStandings provided by SofaScore\n\nB lyga, 4 grupė\n\nSerbija – Švedija 4:1\n\nSlovėnija – Norvegija 2:1\n\nStandings provided by SofaScore\n\nC lyga, 2 grupė\n\nŠiaurės Airija – Kosovas 2:1\n\nKipras – Graikija 1:0",
    "Anykščių miesto turguje apvogta moteris": "Drabužiai - ne tik daiktai, kurie dengia mūsų kūną ir padeda nesušalti. Tai yra priemonės mums parodyti save, kuri savo...",
    "Suomių tyrimas: pritrūkusi pajėgumų Ukrainoje, Rusija „apvalgė“ Sankt Peterburgą ginančią sistemą": "Portalo „Yle“ gautos palydovinės nuotraukos rodo, kad Rusija savo sukelto karo Ukrainoje metu galėjo naudoti gausybę priešlėktuvinių raketų, perkeltų iš Sankt Peterburgo, nors šis milijoninis miestas yra viena svarbiausių Rusijos priešlėktuvinės gynybos zonų.\n\nPalydovinės nuotraukos atskleidžia, kad, pavyzdžiui, iš vienos bazės, esančios Karelijos sąsmaukoje, į šiaurės vakarus nuo Sankt Peterburgo, vasarą buvo iškelta nemažai priešlėktuvinių sistemų ir raketų.\n\nApie įrangos perkėlimus Sankt Peterburgo apylinkėse anksčiau nebuvo viešai pranešta nei Rusijoje, nei Vakarų šalyse.\n\nGlaudžiu ratu aplink Sankt Peterburgą buvo 14 priešlėktuvinių raketų bazių, turinčių saugoti antrąjį pagal svarbą Rusijos miestą. Dabar kelios iš jų yra tuščios, praneša yle.fi.\n\nPortalo prašymu gautas palydovines nuotraukas išanalizavo Suomijos karo ekspertas Marko Eklundas. Jis teigia, kad, remiantis nuotraukomis, keturios priešlėktuvinės bazės buvo ištuštintos.\n\nBe visiškai ištuštėjusių bazių, priešlėktuvinių raketų įranga vasarą buvo išvežta ir iš kai kurių kitų aplink Sankt Peterburgą esančių bazių, galimai Ukrainos kryptimi.\n\n123rf.com nuotr./Sankt Peterburgas\n\nPasak M.Eklundo, įrangos perkėlimai vargu ar smarkiai susilpnino Sankt Peterburgo priešlėktuvinę gynybą, nes išvežta ginkluotė yra seniausia, o Rusijai ji nebūtinai gyvybiškai reikalinga.\n\nTačiau kare Ukrainoje net ir senos priešlėktuvinės raketos vis dar turi paskirtį, nes Rusijai trūksta modernių ir tiksliai šaudančių ginklų, rašoma publikacijoje.\n\nDauguma priešlėktuvinių raketų Sankt Peterburgo regione priklauso naujai Rusijos priešlėktuvinių raketų sistemai S-400. Didžiuma jų greičiausia vis dar palikta Sankt Peterburgui saugoti.\n\nLabiausiai tikėtina, kad išvežtos raketos pirmiausia susijusios su senąja Rusijos naudojama S-300 sistema, sako M.Eklundas.\n\nRusijos pasienyje – nauja NATO šalis\n\nGegužę Švedija ir Suomija, ilgus dešimtmečius išlaikiusios neutralitetą, drauge pateikė paraiškas įstoti į NATO, po Rusijos invazijos į Ukrainą nutarusios atsisakyti ilgametės nesijungimo prie karinių blokų politikos.\n\nJų stojimo protokolus jau ratifikavo arba parlamentines procedūras užbaigė jau 25 iš 30 NATO šalių.\n\nŠių procesų kol kas nepradėjo tik penkios – Vengrija, Portugalija, Slovakija, Ispanija ir Turkija. Protokolus turi ratifikuoti visos Aljanso valstybės.\n\nDaugiausia ginčų kyla dėl Turkijos pozicijos – nuo 1952 metų NATO priklausanti Turkija grasina blokuoti Švedijos ir Suomijos stojimą į Aljansą, reikalaudama išduoti teroristais Ankaros laikomus asmenis, įskaitant uždraustos Kurdistano darbininkų partijos (PKK) narius.",
    "Pasaulio čempionato atranka: pažeminti Europos čempionai, staigūs viražai Stambule ir prie tikslo artėjantys latviai": "Sekmadienį didelį žingsnį pasaulio pirmenybių link žengė Vokietijos, Suomijos ir Latvijos krepšininkai. Jie vėl papildė pergalių sąskaitą ir pirmauja atrankos turnyro I ir J grupėse.\n\nPenktąją pergalę iškovojusi Latvijos rinktinė yra vienvaldė I grupės lyderė. Šioje grupėje keturis kartus laimėjo Graikija, po tris – Serbija ir Belgija, du – Turkija, vieną – Didžioji Britanija.\n\nSekmadienį latviai išvykoje nelengvai nugalėjo britus 87:80, serbai svečiuose po permainingos kovos palaužė turkus 79:72, o graikai namie be vargo įveikė belgus 85:68.\n\nJ grupėje pirmauja po septynias pergales pasiekusios Vokietijos ir Suomijos komandos. Penkis kartus laimėjo Slovėnija, po tris – Izraelis ir Švedija, du – Estija.\n\nŠiame ture vokiečiai namie netikėtai lengvai įveikė slovėnus 90:71, suomiai išvykoje pranoko estus 76:68, o švedai svečiuose įtikinamai įveikė izraeliečius 95:83.\n\nVokiška tvarka\n\nSekmadienį popietę Lietuvos rinktinės trenerių štabas turėjo būti prilipęs prie televizoriaus ekrano ir stebėti transliaciją iš Miuncheno.\n\nBavarijos sostinėje žaidė Vokietijos ir Slovėnijos rinktinės, su kuriomis Lietuvos krepšininkai po kelių dienų susitiks Europos pirmenybių grupės varžybose.\n\nVokiečiai laimėjo netikėtai lengvai – kad įvestų savo tvarką, jiems užteko pusantro kėlinio. Nuo trečiojo kėlinio Vokietijos komanda aikštėje darė, ką norėjo, o sugniuždytas slovėnų lyderis Luka Dončičius daugiau kalbėjosi su teisėjais, negu organizavo komandos atakas.\n\nTuo tarpu vokiečių žvaigždė Dennis Schröderis, regis, pamiršo, kad vyksta rimtos rungtynės ir linksmino sirgalius ne vien efektingais epizodais, bet ir krepšinio cirko elementų turinčiais veiksmais.\n\n„Šiandien mes labai prastai pataikėme, – į didelį komandos žaidimo trūkumą dėmesį atkreipė Vokietijos rinktinės puolėjas Franzas Wagneris. – Bet dėl to pergalė dar vertingesnė“.\n\nVokiečiai nugalėjo žaisdami be kelių svarbių krepšininkų, kurie arba neatvyko į rinktinę, arba susižeidė treniruočių stovykloje.\n\nŠiuo metu vis dar neaišku, ar Europos pirmenybėse galės žaisti prieš kelias savaites susižeidęs Danielis Theisas. Bet jis pats nusiteikęs optimistiškai ir tvirtina, kad traumuotas kelis jau beveik sugijo.\n\nKaimynai\n\nAtrankos turnyre nelauktai užtikrintai žaidžia Suomijos rinktinė, kuri J grupėje dalijasi pirmąją vietą su vokiečiais.\n\nSekmadienį suomiai žaidė vienas iš paprastesnių rungtynių – jie viešėjo pas kaimynus estus. Vis dėlto grupės autsaiderė Estijos komanda patampė varžovų nervus ir per visą mačą Suomijos krepšininkams neleido įgyti didelės persvaros.\n\nEstijos komandoje suderinti taikiklio niekaip negalėjo Panevėžio „Lietkabelio“ naujokas Kristianas Kullamae. Jis pelnė 9 taškus, bet mėtė labai netaikliai (0/5 dvitaškių, 3/8 tritaškių).\n\nŠios rungtynės buvo įdomios ne vien dėl to, kad susitiko giminingų tautų komandos. Abi rinktines treniruoja Suomijos krepšinio specialistai: suomius – Lassi Tuovi, estus – Jukka Toijala.\n\nSugrįžimas\n\nKetvirtadienį Serbijos sirgalius išgąsdino praėjusių rungtynių antrajame kėlinyje iš aikštės iššlubavęs ir po to nebežaidęs Vasilije Micičius. Vis dėlto greitai paaiškėjo, kad V.Micičiaus trauma nėra sudėtinga, ir jis sekmadienį rungtynes su turkais pradėjo Serbijos rinktinės starto penkete.\n\nV.Micičiui dvikova su turkais buvo ypatinga dėl to, kad šis gynėjas didžiausią šlovę pasiekė žaisdamas Stambulo „Anadolu Efes“ klube ir sekmadienį aikštėje sutiko daug komandos draugų.\n\nPasimatymas su jais iš pradžių atrodė lyg lengvas pasivaikščiojimas. Serbai laimėjo pirmąjį kėlinį 26:11, antrajame kėlinyje pirmavo 21 taško skirtumu.\n\nTačiau po pertraukos į aikštę grįžo visai kitokia Turkijos rinktinė. 15,5 tūkstančio sirgalių palaikomi šeimininkai pakilo į sunkiai atremiamą šturmą ir likus žaisti pusketvirtos minutės labiausiai patyręs turkų krepšininkas Cedi Osmanas išlygino rezultatą 71:71.\n\nAikštėje prasidėjo tikras nervų mūšis, kuriame teisėjai vos spėjo fiksuoti pražangas.\n\nLemiamu metu tvirtesni buvo serbų nervai. Jie nebeleido varžovams nė karto pataikyti žaidžiant, patys įmetė 7 taškus be atsako ir šventė pergalę.\n\nTurkijos rinktinei net 57 iš 72 taškų pelnė trys NBA krepšininkai Cedi Osmanas (22), Furkanas Korkmazas (18) ir Alperenas Šengunas (17). Tuo tarpu natūralizuotas amerikietis Shane‘as Larkinas surinko vos 4 taškus.\n\nNetaiklus\n\nTuo pačiu metu atkakli kova vyko ir Niukastle, kur Didžiosios Britanijos rinktinė visas 40 minučių priešinosi Latvijos krepšininkams.\n\nPer šias rungtynes skirtumas nė karto nebuvo dviženklis, bet daug ilgiau pirmavo latviai.\n\nBritai rezultatą paskutinį kartą išlygino ketvirtojo kėlinio viduryje 73:73, tačiau pabaigoje Latvijos komanda lemtingų klaidų nedarė.\n\nViena iš silpniausių Latvijos rinktinės grandžių buvo Kauno „Žalgirio“ naujokas Rolandas Šmitas. Jis pelnė 3 taškus, bet atakavo labai netaikliai (0/4 dvitaškių, 0/2 tritaškių, 3/4 baudų).\n\nTuo metu, kai Stambule ir Niukastle vyko arši kova, Atėnuose buvo visiškai ramu. Graikai jau po pirmojo kėlinio pirmavo prieš belgus žymiu skirtumu 30:15 ir neleido varžovams nieko pakeisti.\n\nNusivylimas\n\nSekmadienį didelį netikėtumą pateikė Švedijos rinktinė, kurioje nėra nė vieno NBA ar Eurolygos krepšininko. Švedai Tel Avive sudorojo Izraelio komandą.\n\nŠvedijos rinktinė dar prieš pertrauką įgijo dviženklę persvarą ir antroje rungtynių pusėje beveik visą laiką pirmavo panašiu skirtumu. Izraeliečiai suaktyvėjo tik trumpame tarpsnyje ketvirtajame kėlinyje, bet skandinavai tučtuojau vėl patiesė šeimininkus ant menčių.\n\nPer šį atrankos langą Izraelio sirgalius labai nuvylė kylančia žvaigžde vadinamas 21 metų „Washington Wizards“ gynėjas Deni Avdija. Jis ketvirtadienį per rungtynes su suomiais pelnė 8 taškus (3/10 metimų), o žaisdamas su švedais irgi nenuveikė nieko ypatingo: pelnė 13 taškų (4/11 metimų) ir 5 kartus suklydo.\n\nKitos grupės\n\nKitų dviejų grupių komandos šio turo rungtynes žaidė šeštadienį.\n\nK grupės vienvalde lydere tapo Lietuvos rinktinė, kuri iškovojo septintąją pergalę. Šešis kartus laimėjo Prancūzija, penkis – Juodkalnija, po keturis Bosnija ir Hercegovina bei Vengrija, tris – Čekija.\n\nL grupėje pirmauja po penkias pergales turinčios Ispanija ir Italija. Islandija laimėjo keturis kartus, Gruzija – tris, Ukraina – vieną, Nyderlandai – nė karto.\n\nKelialapius į pasaulio pirmenybes iškovos po tris geriausias grupių komandas.\n\nKitų dviejų turų rungtynės vyks lapkričio 10–14 dienomis, paskutinis atrankos langas numatomas kitų metų vasario 23–27 dienomis.\n\nAntrasis etapas. 2 turas\n\nI grupė\n\nDidžioji Britanija – Latvija 80:87. Niukastlas. M.Hessonas 15, G.Olaseni 14, L.Nelsonas 11, T.Okereaforas 10 / K.Porzingis 29, 14 atk.kam., R.Lomažas 16, Dair.Bertanas 11.\n\nTurkija – Serbija 72:79. Stambulas. C.Osmanas 22, F.Korkmazas 18, A.Šengunas 17, 13 atk.kam. / N.Jokičius 24, 10 atk.kam., N.Kaliničius ir M.Guduričius po 14, V.Lučičius 11.\n\nGraikija – Belgija 85:68. Atėnai. G.Antetokounmpo 26, T.Dorsey 22, N.Calathes 12 / R.Obasohanas 14, I.Bako 12, E.Lecomte‘as 11, P.A.Gillet 10.\n\nLentelė: Latvija – 5, Graikija – 4, Serbija – 3, Belgija – 3, Turkija – 2, Didžioji Britanija – 1.\n\nJ grupė\n\nVokietija – Slovėnija 90:71. Miunchenas. 6136 žiūrovai. D.Schröderis 17, 10 rez.perd., F.Wagneris 16, A.Obstas 13, J.Voigtmannas 11, 14 atk.kam. / L.Dončičiius 23, M.Tobet 12.\n\nEstija – Suomija 68:76. Talinas. 3877 žiūrovai. M.K.Kotsaras 14, K.Kriisa 13, J.Joesaaras 10 / S.Salinas 20, L.Markkanenas 18, A.Madesnas 11, 12 atk.kam.\n\nIzraelis – Švedija 83:95. Tel Avivas. J.Madaras 27, D.Avdija ir R.Sorkinas po 13 / T.Borgas 20, M.Pantzaras 18, S.Birganderis 16.\n\nLentelė: Vokietija – 7, Suomija – 7, Slovėnija – 5, Izraelis – 3, Švedija – 3, Estija – 2.\n\nKitų grupių lentelės\n\nK grupė: Lietuva – 7, Prancūzija – 6, Juodkalnija – 5, Bosnija ir Hercegovina – 4, Vengrija – 4, Čekija – 3.\n\nL grupė: Ispanija – 5, Italija – 5, Islandija – 4, Gruzija – 3, Ukraina – 1, Nyderlandai – 0.",
    "Moterys valdžioje visoje Europoje": "Didžioji Britanija\n\nDidžiojoje Britanijoje, kuri priklauso Europai, bet nebėra Europos Sąjungos (ES) narė, L. Truss laimėjo lenktynes dėl valdančiosios Konservatorių partijos lyderės posto ​​ir automatiškai tapo šalies lydere, liepą atsistatydinus Borisui Johnsonui. 47-erių L. Truss yra trečioji moteris šalies ministrė pirmininkė po „Geležine ledi“ vadintos Margaret Thatcher, vadovavusios 1979–1990 m., ir Theresos May, valdžiusios 2016–2019 m., visos trys – konservatorės.\n\nDanija\n\nSocialdemokratų lyderė Mette Frederiksen 2019 m. birželį tapo jauniausia šalies ministre pirmininke – ji buvo išrinkta premjere būdama 41 metų. Pirmoji Danijos ministrė pirmininkė moteris buvo Helle Thorning-Schmidt, taip pat iš Socialdemokratų partijos, ėjusi pareigas 2011–2015 m.\n\nEstija\n\nBuvusi ES auditorė 52 metų Kersti Kaljulaid 2016 m. spalį tapo pirmąja Baltijos valstybės Estijos prezidente moterimi. Šios pareigos daugiausia reprezentacinės.\n\n2021 m. sausį Kaja Kallas tapo pirmąja moterimi Estijos ministre pirmininke. Jos tėvas Siimas Kallasas buvo ministras pirmininkas 2002–2004 m.\n\nSuomija\n\n2019 m. gruodį socialdemokratė Sanna Marin būdama 34 metų tapo jauniausia ministre pirmininke pasaulyje. Trečioji Suomijos ministrė pirmininkė moteris neseniai pateko į antraštes dėl nuotraukų, kuriose ji matyti šokanti ir besilinksminanti su draugais.\n\nPrancūzija\n\n61 metų inžinierė Elisabeth Borne gegužę buvo paskirta Prancūzijos ministre pirmininke ir tapo tik antrąja moterimi šiose pareigose po socialistės Edith Cresson, dešimtojo dešimtmečio pradžioje ėjusios šias pareigas mažiau nei metus.\n\nGraikija\n\nKaterina Sakellaropoulou, novatoriška teisininkė, 2020 m. sausį buvo išrinkta pirmąja Graikijos prezidente moterimi. Nors Graikijoje prezidento pareigos daugiausia yra reprezentacinės, K. Sakellaropoulou jau žengė naujus žingsnius teisinėje sistemoje, kai 2018 m. tapo šalies Aukščiausiojo Teismo pirmininke.\n\nLietuva\n\nBuvusi Lietuvos finansų ministrė Ingrida Šimonytė, 47 metų roko ir ledo ritulio gerbėja, 2020 m. gruodį buvo paskirta centro dešinės vyriausybės ministre pirmininke.\n\nLietuva turi stiprias moterų lyderystės tradicijas. „Baltijos geležinė ledi“ Dalia Grybauskaitė valdžioje praleido dešimtmetį nuo 2009 iki 2019 metų.\n\nSlovakija\n\nLiberalų teisininkė ir kovotoja su kyšininkavimu 48 metų Zuzana Caputova, kaip pirmoji Slovakijos prezidentė moteris, pradėjo eiti pareigas 2019 m. birželį. Būdama politikos naujokė, ji rinkimuose lengvai įveikė valdančiųjų kandidatą. Slovakijoje prezidentas turi mažiau galių nei ministras pirmininkas, bet gali vetuoti įstatymus ir vyresniųjų teisėjų paskyrimus.\n\nŠvedija\n\nNepaisant to, kad Švedija yra lyčių lygybę propaguojanti šalis, ji niekada neturėjo moters ministrės pirmininkės pareigose iki socialdemokratės Magdalenos Andersson, 2021 m. lapkritį laimėjusios šį aukščiausią postą.\n\nSeptynerius metus finansų ministrės pareigas ėjusiai ekonomistei M. Andersson pradžia buvo sudėtinga. Vos po kelių valandų, kai tapo premjere, ji atsistatydino, nes parlamentas atmetė jos biudžetą ir iš jos koalicijos pasitraukė žalieji. Po keturių dienų ji buvo perrinkta.\n\nVengrija\n\nKatalin Novak, artima ministro pirmininko Viktoro Orbano sąjungininkė ir buvusi šeimos politikos ministrė, 2022 m. kovą buvo išrinkta pirmąja moterimi Vengrijos prezidente. Prezidento pareigos Vengrijoje yra daugiausia reprezentacinės.\n\nKitur Europoje\n\nŠalyse, kurios nėra ES narės, šiuo metu valdžioje yra šios moterys: Sakartvelo prezidentė Salome Zurabišvili, Islandijos ministrė pirmininkė Katrin Jakobsdottir, Kosovo prezidentė Vjosa Osmani, Moldovos prezidentė ir ministrė pirmininkė Maia Sandu ir Natalija Gavrilita, Serbijos atvirai homoseksuali Ana Brnabič ir Škotijos pirmoji ministrė Nicola Sturgeon.\n\nViljama Sudikienė (AFP)",
    "Moterys valdo jau daugiau kaip dešimt Europos valstybių": "Liz Truss, pirmadienį tapusi naująja Didžiosios Britanijos ministre pirmininke, prisijungia prie grupės daugiau nei tuzino Europos moterų, kurios yra savo šalies prezidentės arba ministrės pirmininkės. Šiame sąraše nėra Ursulos von der Leyen, 2019 m. gruodį tapusios pirmąja moterimi Europos Komisijos pirmininke.\n\nDidžioji Britanija\n\nDidžiojoje Britanijoje, kuri priklauso Europai, bet nebėra Europos Sąjungos (ES) narė, L. Truss laimėjo lenktynes dėl valdančiosios Konservatorių partijos lyderės posto ​​ir automatiškai tapo šalies lydere, Borisui Johnsonui liepą atsistatydinus. L. Truss yra trečioji moteris šalies ministrė pirmininkė po „Geležine ledi“ vadintos Margaret Thatcher, vadovavusios 1979–1990 m., ir Theresos May, valdžiusios 2016–2019 m., visos trys - konservatorės.\n\nDanija\n\nSocialdemokratų lyderė Mette Frederiksen 2019 m. birželį tapo jauniausia šalies ministre pirmininke – ji buvo išrinkta premjere 41 metų. Pirmoji Danijos ministrė pirmininkė moteris buvo Helle Thorning-Schmidt, taip pat iš Socialdemokratų partijos, ėjusi pareigas 2011–2015 metais.\n\nDanijos premjerė Mette Frederiksen / AP nuotr.\n\nEstija\n\nBuvusi ES auditorė 52 metų Kersti Kaljulaid 2016 m. spalį tapo pirmąja Baltijos valstybės Estijos prezidente moterimi. Šios pareigos daugiausia reprezentacinės.\n\n2021 m. sausį Kaja Kallas tapo pirmąja moterimi Estijos ministre pirmininke. Jos tėvas Siimas Kallasas buvo ministras pirmininkas 2002–2004 metais.\n\nEstijos premjerė Kaja Kallas / AP nuotr.\n\nSuomija\n\n2019 m. gruodį socialdemokratė Sanna Marin būdama 34 metų tapo jauniausia ministre pirmininke pasaulyje. Trečioji Suomijos ministrė pirmininkė moteris neseniai pateko į antraštes dėl nuotraukų, kuriose ji matyti šokanti ir besilinksminanti su draugais.\n\nSanna Marin / AP nuotr.\n\nPrancūzija\n\n61 metų inžinierė Elisabeth Borne gegužę buvo paskirta Prancūzijos ministre pirmininke ir tapo tik antrąja moterimi šiose pareigose po socialistės Edith Cresson, dešimtojo dešimtmečio pradžioje ėjusios šias pareigas mažiau nei metus.\n\nElisabeth Borne / AP nuotr.\n\nGraikija\n\nKaterina Sakellaropoulou, novatoriška teisininkė, 2020 m. sausį buvo išrinkta pirmąja Graikijos prezidente moterimi. Nors Graikijoje prezidento pareigos daugiausia yra reprezentacinės, K. Sakellaropoulou jau žengė naujus žingsnius teisinėje sistemoje, kai 2018 m. tapo šalies Aukščiausiojo Teismo pirmininke.\n\nLietuva\n\nBuvusi Lietuvos finansų ministrė Ingrida Šimonytė, 47 metų roko ir ledo riedulio gerbėja, 2020 m. gruodį buvo paskirta centro dešinės vyriausybės ministre pirmininke.\n\nLietuva turi stiprias moterų lyderystės tradicijas, „Baltijos geležinė ledi“ Dalia Grybauskaitė valdžioje praleido dešimtmetį nuo 2009 iki 2019 metų.\n\nSlovakija\n\nLiberalų teisininkė ir kovotoja su kyšininkavimu 48 metų Zuzana Caputova kaip pirmoji Slovakijos prezidentė moteris pradėjo eiti pareigas 2019 m. birželį. Būdama politikos naujokė, ji rinkimuose lengvai įveikė valdančiųjų kandidatą. Slovakijoje prezidentas turi mažiau galių nei ministras pirmininkas, bet gali vetuoti įstatymus ir vyresniųjų teisėjų paskyrimus.\n\nZuzana Čaputova / AP nuotr.\n\nŠvedija\n\nNepaisant to, kad Švedija yra lyčių lygybę propaguojanti šalis, ji niekada neturėjo moters ministrės pirmininkės pareigose iki socialdemokratės Magdalenos Andersson, 2021 m. lapkritį laimėjusios šį aukščiausią postą. Septynerius metus finansų ministrės pareigas ėjusiai ekonomistei M. Andersson pradžia buvo sudėtinga. Vos po kelių valandų, kai tapo premjere, ji atsistatydino, nes parlamentas atmetė jos biudžetą ir iš jos koalicijos pasitraukė žalieji. Po keturių dienų ji buvo perrinkta.\n\nMagdalena Andersson / Vida Press nuotr.\n\nVengrija\n\nKatalin Novak, artima ministro pirmininko Viktoro Orbano sąjungininkė ir buvusi šeimos politikos ministrė, 2022 m. kovą buvo išrinkta pirmąja moterimi Vengrijos prezidente. Prezidento pareigos Vengrijoje yra daugiausia reprezentacinės.\n\nVengrijos prezidentė Katalin Novák / Vida Press nuotr.\n\nKitur Europoje\n\nŠalyse, kurios nėra ES narės, šiuo metu valdžioje yra šios moterys: Sakartvelo prezidentė Salome Zurabišvili, Islandijos ministrė pirmininkė Katrin Jakobsdottir, Kosovo prezidentė Vjosa Osmani, Moldovos prezidentė ir ministrė pirmininkė Maia Sandu ir Natalija Gavrilita, Serbijos atvirai homoseksuali Ana Brnabič ir Škotijos pirmoji ministrė Nicola Sturgeon.",
    "PALANKIŲ REZULTATŲ SULAUKUSI SUOMIJA PATEKO Į PASAULIO ČEMPIONATĄ": "Suomija pirmoji iš Europos kvalifikacijos pateko į 2023 m. pasaulio čempionatą.\n\nPergalingai atrankos į pasaulio čempionatą antrąjį etapą užbaigusi Suomija triumfuoja.\n\nSulaukusi palankių rezultatų, komanda pirmoji iš Europos žemyno užsitikrino vietą 2023 m. planetos pirmenybėse.\n\nLassi Tuovio auklėtiniai ketvirtadienį su Lauri Markkanenu priešakyje namuose 79:73 laimėjo prieš Izraelį, o sekmadienį išvykoje 76:68 nugalėjo Estiją.\n\nToje pačioje J grupėje sekmadienį Vokietija 90:71 palaužė Luka Dončičiaus vedamą Slovėniją, o Švedija 95:83 pranoko Izraelį.\n\nPastarąsias rungtynes suomiai stebėjo lėktuve skrisdami namo iš Estijos.\n\nPo šių dviejų rezultatų Suomija su 7 pergalėmis per 8 mačus su Vokietija yra turnyrinės lentelės viršuje.\n\nSuomiams priklauso tarpusavio pranašumą prieš trečioje vietoje esančią Slovėniją (5-3).\n\n4–5 vietas užimančios komandos Švedija ir Izraelis savo sąskaitoje turi po 3 laimėjimus per 8 rungtynes. Kvalifikacijoje likus ketverioms rungtynėms, Suomija nebegali nukristi žemiau trečiosios vietos.\n\nĮ pasaulio čempionatą Europos kvalifikacijoje žengs po tris geriausias grupių komandas.\n\nSuomija planetos pirmenybėse dalyvaus antrąkart istorijoje. Komanda praleido 2019 m. Kinijoje vykusį pasaulio čempionatą, o 2014 m. Ispanijoje užėmė 22-ą vietą.\n\nVietą pasaulio čempionatą yra užsitikrinusios turnyro šeimininkės Japonija ir Filipinai, o per atranką kartu su Suomija jau pateko Dramblio Kaulo kranto atstovai.\n\nKomandų rikiuotę pasaulio čempionato atrankoje galite rasti paspaudę čia.\n\nPirmenybėse kovos 32 pasaulio rinktinės.",
    "Šiaurės-Baltijos šalių gynybos ministrai aptarė regiono saugumo perspektyvas: esame pasirengę stiprinti bendradarbiavimą": "",
    "Dvi mokytojas nužudžiusiam jaunuoliui – griežta bausmė": "",
    "Apklausos rezultatai išgąsdino Putiną: skubiai pradedama nauja kampanija": "Po represijų bangos, kuria siekė užgniaužti pasipriešinimą jo vykdomam karui Ukrainoje, prezidentas Vladimiras Putinas imasi formuoti jaunų rusų požiūrį, į pagalbą pasitelkdamas patriotinio ugdymo mokyklose programą.\n\nVisą straipsnį gali skaityti tik prenumeratoriai\n\nTapdami prenumeratoriais, jūs remiate nepriklausomus autorius ir žurnalistus. Stipri ir laisva žiniasklaida – demokratijos ramstis ir vertybė, kurią būtina puoselėti.\n\nKviečiame prisijungti prie Delfi prenumeratorių bendruomenės.",
    "Kino programoje „Lokys, liūtas ir šakelė“ – festivalinio kino sezono hitai": "Rež. Luko Dhonto filmo „Arti“ („Close“, 2022 m., Belgija, Nyderlandai, Francūzija) kadras\n\nKanų prizininkai, naujiena iš Venecijos, kino meistrų darbai iš Berlinalės. Tokia kino programa „Lokys, liūtas ir šakelė“ spalio 4–9 d. bus parodyta septyniuose Lietuvos miestuose. Tuo pačiu metu filmus rodys ne tik Vilniaus, bet ir Kauno, Klaipėdos, Šiaulių, Panevėžio, Marijampolės ir Alytaus kino teatrai.\n\nPagrindinių pasaulio kino festivalių koncentratas – vienuolika filmų – bus pristatyti savaitės trukmės programoje. Žiūrovai pamatys mylimų režisierių, tokių kaip François Ozonas, Rubenas Östlundas, filmus, sinefilų simpatijas ir apdovanojimus pelniusias juostas.\n\n„Siekdami parodyti aktualiausius šių metų kino sezono filmus, atspindinčius šiuolaikinio kino aktualijas, antrus metus organizuojame kino programą. Daugumą kūrinių programoje bus galima pamatyti pirmiau, nei jų premjeros įvyks filmų sukūrimo šalyse“, – apie kino programą pasakoja jos sudarytoja Giedrė Krikščiūnaitė, daugiau nei 10 metų Lietuvoje rodanti festivalių filmus.\n\nPavadinimas „Lokys, liūtas ir šakelė“ su šypsena referuoja į trijų pagrindinių festivalių – Berlyno, Venecijos ir Kanų – prizus.\n\n„Pagrindiniai kino festivaliai iš tūkstančių jiems pateiktų filmų atrenka apie du šimtus. Iš tų kelių šimtų mes parenkame vienetus, galima sakyti, kad mūsų programa – dvigubos selekcijos. Taip suformuojama aukštos meninės kokybės, šiuolaikinės kino kalbos ir stipraus poveikio programa. Filmas turi sukelti jausmus, priversti jį įsimylėti“, – apie filmų atrankos kriterijus pasakoja G. Krikščiūnaitė.\n\nRež. Tariko Saleho filmo „Kairo sąmokslas“ („Boy from Heaven“, 2022 m., Švedija, Danija, Suomija, Prancūzija) kadras\n\nRež. François Ozono filmo „Peteris fon Kantas“ („Peter von Kant“, 2022 m., Prancūzija, Vokietija) kadras\n\nKanų prizininkai\n\nSpalio pradžioje bus pristatyti keturi Kanų kino festivalio laimėtojai – pagrindinį prizą, „Auksinę palmės šakelę“, pelniusi Rubeno Östlundo satyra „Liūdesio trikampis“, Didžiojo prizo laureatas Luko Dhonto „Arti“, Tariko Saleho už geriausią scenarijų apdovanotas „Kairo sąmokslas“ bei Ali Abbasi „Šventasis voras“, kuris Zarai Amir-Ebrahimi atnešė geriausios aktorės prizą.\n\nR. Östlundas šiemet antrą kartą pelnė Kanų „Auksinę šakelę“, pirmąją 2017 m. gavo už filmą „Kvadratas“. Naujame kūrinyje režisierius tai, kas instagramiška, paverčia pragariška. Į glamūrinį kruizą susirenka uberturtuoliai, gražuolė manekenė ir jos deimantinis vaikinas. Prabangiai jachtai nuskendus ir daliai šios kompanijos išsigelbėjus negyvenamoje saloje, vaidmenys socialinėje hierarchijoje apsiverčia aukštyn kojom.\n\nRyški šių metų tendencija – Vakaruose gyvenantys režisieriai gilinasi į savo šaknis ir kuria filmus apie šalis už Europos sienų. Politinis detektyvas „Kairo sąmokslas“ vaizduoja jauno protingo žmogaus kovą su aukščiausiais valdžios ir religijos sluoksniais Egipte, o kriminalinis trileris „Šventasis voras“ pasakoja apie prostitučių žudiką dvasinės Irano sostinės gatvėse.\n\nAbiejų filmų režisieriai gyvena ir kuria Skandinavijoje. Prancūzijoje gyvenantis Davy Chou žvelgia dar toliau. Jo filmas „Sugrįžimas į Seulą“ nukelia į Pietų Korėją ir pasakoja apie ten atvykusią dvidešimt penkerių Fredi, kuri vos gimusi buvo įvaikinta Prancūzijoje.\n\nLietuvos žiūrovams dėl ankstesnio savo kūrinio „Adomas“ pažįstama režisierė Maryam Touzani pasakoja jaukią šeimos istoriją Maroke. Į sąžiningumo, ištikimybės ir intymių susitarimų tarp žmonių klausimus besigilinantis filmas „Žydrasis kaftanas“ Kanų „Ypatingo žvilgsnio“ programoje pelnė kritikų prizą „Fipresci“.\n\nPortugalo João Pedro Rodrigueso filmas „Žaltvykslė“ – tikra provokacija, skirta drąsiems ir laisviems žiūrovams. Šioje muzikinėje erotinėje komedijoje su mokslinės ir maginės fantastikos elementais draugiškai pajuokiamos šiandien eskaluojamos temos: klasinis ir rasinis antagonizmas, klimato kaita, LGBT klausimai. Kaip žaltvykslė – vaiduokliška pelkių ugnelė – paklaidina keliautojus, taip ir šis filmas gali suerzinti pernelyg rimtai nusiteikusius.\n\nPrieš keletą metų festivalinio kino gerbėjus sužavėjusio jauno belgų režisieriaus Luko Dhonto naujas filmas „Arti“ pasirinktas kino programos atidarymo filmu. Ypatingos gerumo ir šviesos atmosferos kupiname filme pasakojama apie itin sudėtingą ir jautrų laiką žmogaus gyvenime – žengimą iš vaikystės į suaugusiųjų pasaulį.\n\nRež. Davy Chou filmo „Sugrįžimas į Seulą“ („Return to Seoul“, 2022 m., Prancūzija, Belgija, Vokietija) kadras\n\nRež. Ulricho Seidlo filmo „Riminis“ („Rimini“, 2022 m., Austrija, Prancūzija, Vokietija) kadras\n\nKino meistrų kūriniai\n\nStebinti publikos nesiliaujantis prancūzų režisierius François Ozonas naujuoju savo filmu atiduoda duoklę vokiečių kino provokatoriui Raineriui Werneriui Fassbinderiui. Berlyno kino festivalyje jis pateikė naują – sodrią, pikantišką ir itin stilingą – klasika tapusio filmo „Karčios Petros fon Kant ašaros“ versiją. Ryškiomis spalvomis nutapyta teatrališka melodrama vilioja pasinerti į geismo ir grožio spektaklį. Žiūrovų, nemačiusių filmo originalo, laukia svaiginanti meilės geometrija ir retro pulsuojanti estetika, o su R. W. Fassbinderio kūryba pažįstami sinefilai išvys dekonstruotą vokiečių kino meistro šedevrą ir pasijus, lyg tuo pat metu žiūrėtų du skirtingus, vienas su kitu flirtuojančius filmus.\n\nKanadiečio Denis Côté filmai Lietuvos kino festivalių lankytojams taip pat puikiai pažįstami. Berlinalėje pristatytame, 16 mm juosta nufilmuotame filme „Tokia ta vasara“ jis nagrinėja delikačią temą – priklausomybę nuo sekso. Trys jaunos moterys kelioms savaitėms užsidaro gamtos apsuptyje, kur su terapeute dalinasi savo patirtimis. Režisierius nemoralizuodamas tyrinėja intymumo, seksualinės tapatybės ir skirtingų artumo formų ribas.\n\nAustrijos kino meistras Ulrichas Seidlas žinomas dėl ironiško dokumentinio stiliaus. Kino programoje „Lokys, liūtas ir šakelė“ bus parodytas Berlinalėje pristatytas filmas „Riminis“, pasakojantis apie pagyvenusį estrados dainininką, linksminantį ne sezono metu į Italiją atvažiavusias vokiečių turistes.\n\nRež. Lav Diazo filmo „Kai bangos išnyks“ („When the Waves Are Gone“, 2022 m., Filipinai, Prancūzija) kadras Rež. Maryam Touzani filmo „Žydrasis kaftanas“ („The Blue Caftan“, 2022 m., Prancūzija, Marokas, Belgija, Danija) kadras Rež. João Pedro Rodrigueso filmo „Žaltvykslė“ („Will-o'-the-Wisp“, 2022 m., Portugalija, Prancūzija) kadras Rež. Denis Côté filmo „Tokia ta vasara“ („That Kind of Summer“, 2022 m., Kanada) kadras Rež. Ali Abbasi filmo „Šventasis voras“ („Holy Spider“, 2022 m., Danija, Vokietija, Švedija, Prancūzija) kadras Rež. Rubeno Östlundo filmo „Liūdesio trikampis“ („Triangle of Sadness“, 2022 m., Prancūzija, Vokietija, Švedija, Jungtinė Karalystė, JAV) kadras\n\nKą tik po premjeros Venecijoje\n\nRugsėjo 10 d. pasibaigusio Venecijos kino festivalio programoje pristatytas Filipinų režisieriaus Lav Diazo „Kai bangos išnyks“ spės laiku atvykti pas „Lokį, liūtą ir šakelę“. L. Diazas – daugybę prestižinių apdovanojimų pelnęs kino meistras, kuriam būdingas unikalus braižas: nepaprastai kinematografiškais kadrais kalbėti apie sudėtingą savo šalies istoriją.\n\nŠiuo atveju narpliojama moralinė dilema – ar po tarnystės kruvinam režimui įmanoma gyventi toliau? Šiame 16 mm juosta nufilmuoto film noir stiliaus filme groteskiškai niūriai (o kartais – netikėtai juokingai) pasakojama detektyvinė dviejų policininkų – mokytojo ir mokinio – draugystės bei keršto istorija.\n\nKino programa „Lokys, liūtas ir šakelė“ vyks spalio 4–9 d. Vilniuje, Kaune, Klaipėdoje, Šiauliuose, Panevėžyje, Alytuje ir Marijampolėje.",
    "21 taško deficitą panaikinę turkai prieš Serbiją krito paskutinėmis akimirkomis": "Trečiojo kėlinio pradžioje serbai įgijo rekordinį – 21 taško (52:31) – pranašumą, bet šeimininkai kapituliuoti atsisakė.\n\nLikus žaisti nepilnas keturias minutes švieslentė jau rodė lygų rezultatą (71:71).\n\nBet tada Nikola Kaliničius pataikė labai svarbų tritaškį iš aikštės krašto ir turkai pasivyti savo varžovų jau neįstengė.\n\nŠiame mače, kaip ir tikėtasi, po traumos jau į rikiuotę sugrįžo Vasilije Micičius.\n\nSerbija: Nikola Jokičius 24 (10 atk. kam.), Marko Guduričius (6 rez. perd.) ir Nikola Kaliničius (6 atk. kam.) – po 14, Vladimiras Lučičius 11.\n\nTurkija: Cedi Osmanas 22, Furkanas Korkmazas 18, Alperenas Šengunas 17 (13 atk. kam.).\n\nI grupė\n\nDidžioji Britanija – Latvija 80:87;\n\nGraikija – Belgija 85:68;\n\nTurkija – Serbija 72:79.\n\nJ grupė\n\nVokietija – Slovėnija 90:71;\n\nEstija – Suomija 68:76;\n\nIzraelis – Švedija 83:95.",
    "7 mažiau žinomi bunkeriai Baltijos jūros regione, kuriuos verta aplankyti": "Praėjus 70-iai metų, didžioji dalis Atlanto sienos ir daugelis kitų II pasaulinio karo bunkerių vis dar stovi ir traukia lankytojus.\n\n„Pandemijos gniaužtams atsileidus, ir vėl keliaujama drąsiau, tačiau kiek kitaip: tendencijos rodo, kad vis dažniau ieškoma papildomos prasmės kelionei – norisi ne tik pamatyti gražius vaizdus, bet ir sužinoti kažką naujo, aplankyti išskirtines vietas.\n\nNe nuostabu, kad dėl to grįžo ir kelionių automobiliu bumas, nes savu transportu galima išvysti ir viešuoju transportu nepasiekiamas vietas“, – sako keltų operatoriaus „DFDS Seaways“ Rinkodaros kampanijų vadovė Neringa Sinkevičienė.\n\nPasak jos, tai ypač aktualu kalbant apie karinius reliktus, mat daug jų išsibarstę pakrantėse, izoliuoti miškuose arba paslėpti nuo prašalaičių akių giliai kalnuose.\n\nKlaipėdos „Memel-Nord“, „Vilko guolis“ Lenkijoje, iš vandens niūriai kyšančios Liepojos tvirtovės baterijos – lietuviai šiuos karo reliktus puikiai žino ir mėgsta lankyti, bet šiam rudeniui DFDS siūlo aplankyti dar 7 bunkerius, tvirtoves ir įtvirtinimus netoli nuo Lietuvos:\n\nVisai šalia – Bunkerių kompleksas Mamerkuose (Lenkija)\n\n„Dažnas mėgstantis keliones automobiliu slaptą Adolfo Hitlerio bunkerių miestą „Vilko guolis“ netoli sienos su Lietuva jau yra išvaikščioję. Tačiau ne visi girdėję, kad vos už 20 km nuo jo – puikiai išsilaikęs dar vienas Vermachto bunkerių kompleksas su II pasaulinio karo muziejumi. Mamerkuose esančios nacių slėptuvės yra vienos geriausiai išsilaikiusių Lenkijoje“, – atkreipia dėmesį N.Sinkevičienė.\n\nLenkijos šiaurėje, Mamerkų miškuose, naciai 1940–1944 m. pastatė apie 250 pastatų, tarp jų – 30 tvirtų betoninių bunkerių. Karą bepralaimintys ir besitraukdami vokiečiai nespėjo jų susprogdinti, tad jie liko nepaliesti. Dabar čia galima apžiūrėti žolėmis ir medžių žievėmis užmaskuotus bunkerius, požeminių koridorių tinklą su dvi slėptuves jungiančiu 30 m ilgio tunelio, pakilti į 38 m aukščio apžvalgos bokštą.\n\n„Beje, buvo įtariama, kad būtent prie šių bunkerių galėjo būti paslėptas Gintaro kambarys, ir po karo lenkų žvalgai bunkerį Nr. 31 sprogdino ne kartą, tačiau lobio taip ir nerado. Visgi, II pasaulinio karo muziejuje galima apžiūrėti Gintaro kambario kopiją“, – pasakoja N.Sinkevičienė.\n\nNeįprastasis Aeroziejus (Švedija)\n\n„Aeroziejus“ – tai buvusiame Švedijos karinių oro pajėgų požeminiame bunkeryje įkurtas aviacijos muziejus. Čia veikė ypač slaptas karinis kompleksas, iškaltas iš tvirtos uolienos 30 metrų po žeme ir galėjęs atlaikyti branduolinę ataką. Dabar čia įrengtame muziejuje gausu ir civilinių, ir karinių orlaivių, galima pasėdėti naikintuvo ar sraigtasparnio kabinoje.\n\n„Angaras po kalnu Antrojo pasaulinio karo metais buvo įrengtas naikintuvų daliniui „F9 Air Wing“, kuris saugojo tiek Geteborgo, tiek strategiškai svarbios vakarinės Švedijos pakrantės oro saugumą.\n\nŠis kompleksas yra visai netoli Geteborgo miesto. Iki jo – vos kelios valandos automobiliu nuo Švedijos uosto Karlshamno, į kurį plaukia keltai iš Lietuvos, tad šis išskirtinis muziejus nėra taip sunkiai pasiekiamas, kaip gali pasirodyti pažvelgus į žemėlapį“, – sako N.Sinkevičienė.\n\nĮspūdingiausioje gamtoje – Skageno bunkeriai (Danija)\n\nUž jūros „sienos“ nuo Geteborgo, Danijoje, rasite be galo įdomią Europos vietą, kuri patiks ne tik karinės istorijos, bet ir gamtos mėgėjams. Skagenas garsėja dviem dalykais: po pakrantę ilga linija išsibarsčiusiais II pasaulinio karo bunkeriais ir vieta, kur galima pasivaikščioti taku tarp dviejų susijungiančių jūrų.\n\nDauguma bunkerių čia – nebenaudojami, palikti gamtos ir likimo valiai, tačiau viename jų veikia muziejus, kuriame galima apžiūrėti, kaip bunkeris atrodė nacių valdymo metais. Viduje rasite filmavimo, operacijų kambarius, uniformų, ginklų ir kt. Antrojo pasaulinio karo metais jis veikė kaip sanitarinis bunkeris sužeistiems vokiečių kariams.\n\n„Dar didesnį įspūdį čia sukuria išskirtinė gamta, į kurios peizažą jie įsibrovė. Būtent čia, Greneno kyšulyje pačioje Danijos šiaurėje, viena į kitą bangas plaka dvi jūros – Skagerakas ir Kategatas. Nuolatinė mūša čia suformavusi ilgą ir siaurą smėlio taką, kuriuo galima pasivaikščioti ir iš vienos pusės kojas įmerkti į Skageraką (susiliejantį su Šiaurės jūra), iš kitos – Kategatą (susiliejantį su Baltijos jūra)“, – pataria DFDS atstovė.\n\nGigantiškasis Hanstholmo bunkerių muziejus (Danija)\n\nPiečiau esantis Hanstholmo bunkerių muziejus Thy mieste yra ne tik didžiausias tokio pobūdžio muziejus Danijoje, bet ir didžiausi likę II pasaulinio karo įtvirtinimai visoje Šiaurės Europoje.\n\nDaniją okupavę naciai, baiminęsi invazijos, 1942 m. pradėjo statyti 5500 km ilgio įtvirtinimus – Atlanto sieną (Atlantikwall), kuri turėjo neleisti sąjungininkams priartėti jūra. 19 didelių bunkerių Hanstholmo pakrantėje tapo pirmuoju kompleksu strategiškai svarbioje vietoje Šiaurės jūros ir Skagerako sąsiaurio atžvilgiu.\n\n„Muziejaus teritorija su daugybe betoninių bunkerių driekiasi net 55 km iš šiaurės į pietus, per Jutlandijos pakrantės kopas ir viržynus. Tiek vaikams, tiek suaugusiems patiks po teritoriją lankytojus vežiojantis siaurasis geležinkelis, kuriuo iš požeminių saugyklų buvo gabenami sviediniai.\n\nEksponuojama daug II pasaulinio karo artefaktų, tarp jų – vietovės gynybai skirti ginklai ir įvairios karinės transporto priemonės“, – vardija N.Sinkevičienė.\n\nFjell tvirtovė su pasakiška panorama (Norvegija)\n\nKitoje Šiaurės jūros pusėje galima aplankyti Fjell tvirtovę Norvegijoje, kuri buvo ypač svarbi Bergeno gynyboje ir dabar likusi kaip vienas didžiausių II pasaulinio karo laikų Norvegijos karinių objektų.\n\n„Pirmiausia, kas atims žadą – tai nuo jos atsiverianti Norvegijos gamtos panorama. Net ir darganotu oru vaizdai paliks įspūdį, mat buvusio bokštelio vietoje pastatytas šiuolaikinis stiklinių sienų pastatas su jame veikiančia kavine. Tuomet nustebins net ir patekimas į tvirtovę: į vidų dabar žengiama iš 14 m gylio šulinio, kuriame kadaise buvo sumontuota patranka“, – sako N.Sinkevičienė.\n\nPožeminiuose tuneliuose sužinosite daugiau apie juose laikytą amuniciją, rasite ekspozicijas apie kareivių gyvenimą, sovietų karo belaisvius, kurie statė tvirtovę, kovinį kreiserį „Gneisenau“. Uoloje iškasti tuneliai raizgosi apie 450 metrų, o požeminėse salėse kadaise galėjo tilpti iki 200 karių.\n\nPožeminiais nacių tuneliais pasivaikščioti leidžiantys Narviko bunkeriai (Norvegija)\n\nPeršokime į pačią Norvegijos šiaurę ir jos miestą Narviką, kuris dėl savo strateginės padėties ir neužšąlančio uosto II pasaulinio karo metais buvo viena labiausiai puolamų vietų.\n\n„Šiandien tai gana nedaug turistų sulaukianti vieta, tačiau iš tiesų ji gali pasiūlyti labai daug: galima pajusti poliarinę dieną ar naktį, pasivažinėti Arktiniu traukiniu, leistis į kruizus po fjordus, aplankyti išties įdomų karinį muziejų ir leistis į turą požeminiais nacių tuneliais“, – pasakoja DFDS Rinkodaros kampanijų vadovė.\n\n2,5 km pasivaikščiojimas siaurais ir tamsiais požeminiais nacių bunkeriais, kurie kadaise buvo pilni kareivių ir ginklų, tinka visiems, net ir šeimoms. Ypač laukiami kiek ūgtelėję (8–14 m.) vaikai, kurie ekskursijos metu sulaukia staigmenų bei suvenyrų.\n\nIzoliuotasis Raudonojo kalno fortas (Švedija)\n\nSkandinavijos šiaurėje nepraleiskite progos aplankyti ir Bodeno įtvirtinimus su juose esančiu įspūdingu fortu. Ši teritorija vadinama vienu įspūdingiausių karinių objektų Švedijoje.\n\nBodeno įtvirtinimai – didžiausi, buvę labiausiai įslaptinti ir brangiausi iš visų Švedijoje esančių. Iš viso komplekse yra 5 fortai su stacionaria artilerija, tačiau lankytojams atviras tik Rödbergo (Raudonojo miško) fortas.\n\n„Fortas sugebėjo veikti izoliuotai, nes turėjo tam visas būtinas patalpas: ne tik skirtas ginkluotei ir jos valdymui, bet ir elektrinę, technines dirbtuves, ligoninę, parduotuvę, administracines patalpas ir t.t.\n\nViskas čia buvo įrengta taip, kad jame 2 mėnesius galėtų išgyventi 500 karių. Dabar galima apžiūrėti ir gerai išlaikytas patalpas, ir pakilti ant paties forto, nuo kur atsiveria įspūdingas kraštovaizdis. Beje, ir pats vingiuotas kelias bunkerio link yra lyg atskira fantastiško grožio kelionė“, – pasakoja N.Sinkevičienė.",
    "Europos Sąjungoje veikia Rusijos agentūros": "- Šią savaitę paskelbti „Eurobarometro\" duomenys rodo, jog dauguma europiečių palaiko sankcijas Rusijai ir net karinę paramą Ukrainai. Šias pozicijas palaiko respondentų dauguma netgi tradiciškai prorusiškose valstybėse - Vokietijoje, Prancūzijoje ir Vengrijoje. Ar galima išvada, jog šių valstybių prorusiškumo etiketė labiau galioja valstybių vadovams, nei pačioms tautoms?\n\n\n\n\n\n- Ne tiek valstybių vadovams, kiek Rusijos agentūrai, instaliuotai į tų valstybių valdžios organus. Matome žymių asmenų, dirbusių Vokietijoje ir Prancūzijoje, baigusių savo darbo kadencijas ir po to gavusių išskirtines pragyvenimo sąlygas, postus stambiose rusiškose bendrovėse. Taigi, tai, apie ką kalbame, net nėra politinio elito pažiūros, tai yra Rusijos įtakos agentūros veikla.\n\nŠi agentūra kiek galės, tiek simuliuos politinį veikimą. Klasikinis atvejis - Vokietija. Dar prieš kelias dienas Vokietija žadėjo pateikti Ukrainai tankus „Leopard 2\", o taip pat - priešlėktuvinės gynybos sistemas, šiandien plokštelė jau apversta ir teigiama, kad tos ginkluotės tiekimo nebus. Galvoti, kad situacija pasikeis, kol visa ši senoji partinių bonzų komanda, nutukusi nuo rusiškų pinigų iš rusiškų dujų ir naftos, nebus išmėžta iš savo šalių vadovybių, nevertėtų.\n\n- JAV prezidentas Džo Baidenas (Joe Biden) paskelbė, kad Rusija nėra teroristinė valstybė, skirtingai, nei Iranas, Sirija ar Šiaurės Korėja. Nors nė viena šių šalių pastaruoju metu nėra peržengusi savo sienų, o Rusija tai daro mūsų akyse. Kaip vertinti tokį demokratijos lyderio teiginį?\n\n- Ogi kaip dar vieną iš nuolatinių Demokratų partijos bandymų žaisti susitarimų su Rusija korta didėjančių įtampų su Kinija fone. Buvęs JAV valstybės sekretorius Henris Kisindžeris (Henry Kissinger) pradėjo JAV suartėjimo su Kinija procesą. Ši sėkmės istorija, pasibaigusi tragiškai, suteikė vilčių, kad galima tai pakartoti Rusijos atžvilgiu, paverčiant ją Kiniją stabilizuojančiu veiksniu. Vienas šios idėjos autorių, tas pats H.Kisindžeris, buvęs net Vladimiro Putino patarėju, regis, jos po truputį atsisako. Bet Dž.Baideno administracijoje ši idėja dar gyva.\n\n- Jungtinės Karalystės premjere tapo konservatorė Liza Tras (Liz Truss). Ko tikėtis iš šios vyriausybės vidaus ir tarptautinėje politikoje?\n\n- L.Tras - ne tiek Boriso Džonsono (Boris Johnson) politikos tęsėja, kiek tikroji jos iniciatorė. Vargu, ar situacija ten žymiai keisis. B.Džonsonas, spręsdamas virtinę asmeninių problemų, darė įtaką proceso tempui, kartais - efektyvumo sąskaita, L.Tras bus gerokai nuoseklesnė, taip pat ir spręsdama Didžiosios Britanijos santykius su Ukraina. Kalbant apie vidaus politiką, ji vargu, ar peržengs tradiciškai nusistovėjusias torių politikos ribas. Tai yra klasikinė konservatyvi politika, orientuota į privačios nuosavybės gynybą ir Jungtinės Karalystės kaip Britų Sandraugos šalies interesus.\n\n- Turkijos prezidentas Redžepas Tajipas Erdoganas (Recep Tayyip Erdoğan) paskelbė, kad Europos energetikos krizė kilo dėl sankcijų Rusijai, o Graikija gali sulaukti turkų vizito. Ką reiškia tokie pareiškimai?\n\n- Neteikčiau jiems labai didelės svarbos. Tai - R.T.Erdogano ir V.Putino tarpusavio žaidimai. V.Putinas padarė daugybę nuolaidų R.T.Erdoganui, kaip - antai - Rusijos sąjungininkės Armėnijos, Karabacho klausimu. V.Putinas tiesiog užsimerkė prieš savo partnerės praradimus. Šie R.T.Erdogano pareiškimai sietini su V.Putino grasinimais peržiūrėti grūdų eksporto iš Ukrainos per Turkijos uostus klausimą. Tai - ne tiek politinė pozicija Rusijos ir Ukrainos konflikto klausimu, kiek deklaratyvūs pareiškimai.\n\nKalbant apie Turkijos santykius su Graikija, yra pakankamai mechanizmų sulaikyti dvi NATO valstybes nuo karo. Ankstesnis konfliktas dėl Kipro vyko, kai Kipras dar nebuvo Europos Sąjungos šalimi. Tai - įsisenėjęs konfliktas ir artimiausiu metu jis nesibaigs. Tuo labiau, kad Kipro jūros šelfe rasti didžiuliai dujų telkiniai, į kuriuos šiandien yra daug pretendentų. Mums, kaip dujų naudotojams, tai - tiesiog malonus siurprizas, rodantis, kad rusiškų dujų Europai artimiausiu metu nebereikės. Izraelis artimiausiu metu pradės eksploatuoti šį dujų telkinį.\n\n- Rusijos energetikos įmonė „Gazprom\" pranešė, kad Kinija už rusiškų dujų importą nuo šiol atsiskaitys nebe JAV doleriais, o juaniais ir rubliais. Griūva dolerio monopolis?\n\n- Panašu, kad taip. Bet šis sprendimas labiau palies BRICS šalis, nei pasaulinę atsiskaitymų sistemą. Tai - bandymai testuoti savo galimybes, suvokiant, kad vėl leidžiasi geležinė uždanga.\n\n- Kremliaus diktatorius V.Putinas paskelbė naują užsienio politikos doktriną. Joje teigiama, kad Rusija turi „saugoti ir plėsti rusiškojo pasaulio tradicijas bei idealus\", taip pat kalbama apie Rusijos diasporą ir Maskvos įsipareigojimą „teikti jai paramą\". Kur sustos ekspansija?\n\n- Nematau čia nieko naujo. Pradedant 2013 metais, ši politika ir buvo vykdoma. Gal tik dabar ji labiau artikuliuota. Kalbant apie ekspansijos ribas, reikia prisiminti kitą V.Putino frazę, kad Rusija apskritai neturi sienų. Nereikėtų manyti, kad šie klausimai bus lengvai sprendžiami. Rusija sustos ten, kur gaus į dantis. Visgi, turint galvoje mūsų europinių sąjungininkų korupciją, apie tai kalbėti sunku. Labiau statyčiau ant Rusijos dezintegracijos procesų, kai, pralaimėjus šį karą, kils vidinė krizė, kuri gali sužadinti Rusijos regionų atsiskyrimą nuo šiandieninės valstybės.\n\n- Rusijos ir Kinijos vadovai planuoja susitikimą Uzbekistane. Ar tikėtina, kad šių šalių santykiai taps vis glaudesni, o gal jų keliai išsiskirs?\n\n- Šiandien sunku prognozuoti. Kinijos santykių su JAV krizė, Rusijos karas Ukrainoje, o platesniu mastu - ir konfliktas su NATO valstybėmis verčia tiek Rusiją, tiek Kiniją ieškoti tarpusavio sąlyčio taškų. Susitikimas Vidurinėje Azijoje, kuri yra abiejų šalių nuolatinių interesų tema, yra visiškai natūralus. Abi šalys nuolatos demonstruoja savo interesus tiek Kazachstane, tiek Tadžikistane, tiek kitose regiono šalyse.\n\n- Sekmadienį laukiama parlamento rinkimų Švedijoje. Spėjama, kad protautininkiška Švedijos demokratų partija gali tapti valdančiosios koalicijos partnere. Kas keistųsi šios šalies politikoje?\n\n- Manau, kad mažai kas. Pokyčiai labiau atsispindėtų pačių švedų vidaus politikoje. Užsienio politikoje, ekonominėje politikoje Švedija - labai stabili valstybė. Švedijos partijos dalijasi tuos pačius ekonominius išteklius, taip pat ir įtakos išteklius. Sunku pasakyti, kaip keistųsi migracijos politika, kurią Lietuvoje kai kas laiko pavyzdžiu, reikėtų žiūrėti, kiek įtakos gaus atėję tautininkai. Kol kas net ir iš jų nesu girdėjęs radikalių pareiškimų šiuo klausimu. Jie labiau rūpinasi švedų kultūrinio tautinio paveldo išsaugojimu, nei galimybėmis apriboti užsienio įtakas Švedijoje.\n\n- Pranešama, kad Vengrija, siekdama atblokuoti milijardus eurų Europos Sąjungos lėšų, kurs savo kovos su korupcija agentūrą. Ar išties šie milijardai blokuojami dėl korupcijos, ar čia kitos priežastys, įskaitant protautišką ir konservatyvią šalies politiką?\n\n- Pirmiausiai tokios agentūros reikėtų Prancūzijai, Vokietijai ir Italijai. Korupcijos paieškos tiek Vengrijoje, tiek Ukrainoje, tiek pas mus, yra tiesiog spaudimo politikos dalis, nieko bendro neturinti su korupcinio potencialo vertinimu. Žinoma, daugiausiai nerimo daug kam kelia Viktoro Orbano savarankiškumas sprendžiant ideologines Europos Sąjungos vadovų primestas problemas. Nepaklusnumas. Situacija pasikeitė prasidėjus Rusijos karui su Ukraina. Vengrai prarado savo natūralius sąjungininkus šioje erdvėje, būtent - lenkus ir čekus, kurie stipriai įsijungė į Ukrainos gynėjų frontą, Vengrija su savo pozicija liko viena, dreifuodama link Rusijos. Bet Europos Sąjungos lyderius jaudina ne tiek vengrų prorusiškumas, vargu, ar stipresnis, nei vokiečių ar prancūzų, kiek savarankiškumas Europos Sąjungos ideologijos požiūriu, pirmiausiai - LGBT, migracijos, tautų maišymosi, federalizacijos klausimais.\n\n- Baltarusija pradėjo karines pratybas Lenkijos pasienyje. Ar galima numatyti kokius pokyčius iš Baltarusijos pusės, kalbant apie tarptautinę politiką?\n\n- Pagrindinė jėga, sulaikanti Baltarusiją nuo gilesnio įsijungimo į konfliktus su kaimynais yra pats Aliaksandras Lukašenka. Esamą situaciją galima pavadinti dinamine pusiausvyra. Kol A.Lukašenka gali veikti, jis vis atranda galimybių kompensuoti Rusijos spaudimą. Pavyzdžiui, Rusijai spaudžiant įsijungti į karą Ukrainoje, suteikti leidimai baltarusiams jungtis į Rusijos dalinius, atiduodami šaudmenų rezervai, o tada sakoma, kad baltarusiams nėra kuo šaudyti, nes viskas atiduota rusams. Tolesnę įvykių eigą nuspėti sunku, bet vargu, ar ir reikia spėlioti. Reikia būti pasirengusiems atremti agresiją iš Baltarusijos pusės, jei tokia būtų.",
    "Ruslanas Baranovas. Kokia regioninė tvarka labiausiai pasitarnautų Lietuvai?": "Lietuvoje neretai diskutuojama apie Lietuvos regionalumą. Ar mes esame Baltijos šalis? Rytų Europa? O gal sutelkę jėgas galime tapti Šiaurės Europos šalimi? Stebint šias diskusijas kyla įspūdis, kad čia visų pirma mąstoma apie viešųjų ryšių ir reklamos laukus, Lietuvos prekės ženklą. Manau, kad geopolitinė situacija pasaulyje verčia atgaivinti šias diskusijas daug gilesniu lygmeniu.\n\nTam, kad išvengtume nesusipratimų, pradėkime nuo globalios ir regioninės tvarkos skirties. Pati tvarkos sąvoka nusako jėgų pasaulyje arba regione santykį, bendradarbiavimus ir sąjungas, ekonominį ir politinį susisaitymą ir jo intensyvumą ir, žinoma, konkurencijas ir net priešiškumus.\n\nGlobali pasaulio tvarka gali organizuotis apie vieną, du, ar daugybę polių, ir kartu neišvengiamai veikia regionines tvarkas. Tad kalbėdami apie regioninę tvarką, nekalbame apie tai, kad Lietuvai reiktų kurti naujas regionines tvarkas ir išeiti iš NATO, ES, ar sąjungas kurti šių globalių žaidėjų sąskaita. Jokiu būdu. Kaip tik atvirkščiai, regioninės tvarkos turėtų būti kuriamos šių sąjungų viduje ir stiprinti Lietuvos poziciją jose.\n\nSusaistytos ir glaudžios regioninės tvarkos sukūrimas Lietuvai turėtų atverti mažiausiai jau 4 galimybes:\n\n1. NATO liekant esminiu saugumo užtikrintoju regione, stiprinti daugiašalį ir dvišalį bendradarbiavimą gynybos ir saugumo srityje, visų pirma mąstant apie Rusijos užkardymą sausumoje, ore ir Baltijos jūroje, darnų ir greitą Švedijos ir Suomijos įsijungimą į NATO bei Vokietijos pajėgų Lietuvoje dislokavimą.\n\n2. Lietuvos užsienio politikos pajėgumų pastiprinimą per regioninius partnerius, ir per didesnį potencialą bendraujant su kitomis šalimis gebant pristatyti ir atstovauti bendrus interesus ne tik ES, NATO, bet ir regioniniame lygyje.\n\n3. Tampresni ekonominiai saitai ir ekonomikos augimas, naujų rinkų atvėrimas Lietuvos verslui per regiono partnerių užmegztus ryšius ir vertės grandines.\n\n4. Gilesnės integracijos ir susisaistymo teikiamas aukštesnis atgrasymo nuo karinės agresijos lygis.\n\nPradėkime nuo situacijos, kurioje esame. Lietuva ilgą laiką pernelyg nesuko galvos dėl regioninės tvarkos, nes mūsų platumos buvo globalios tvarkos įtampų epicentras. Du argumentai verčia manyti, kad ateityje taip nebebus.\n\nPirma, globalios tvarkos kontūrus lems ne konfliktas Europoje, bet JAV ir Kinijos konkurencija, kurios teatras bus Indijos–Ramiojo vandenyno regionas.\n\nAntra, Ukrainai laimėjus karą, JAV sprendimų priėmėjai greičiausiai nuspręs, jog Europa yra daugiau nei gebanti pati susitvarkyti su pralaimėjusios Rusijos keliamomis grėsmėmis, ypač jai pačiai vis daugiau resursų išnaudojant Azijoje.\n\nTuo pat metu neatmestini ir stiprūs svyravimai JAV užsienio politikoje (tik ne Kinijos atžvilgiu), ypač matant trumpokratų sėkmę tiek rinkimuose, tiek idėjinėje respublikonų darbotvarkėje. Putino karas Ukrainoje, nors ir sukėlęs didžiulę europiečių solidarumo bangą, dar kartą atskleidė paprastą tiesą, kad pati Europa nesudaro vieno regiono nei saugumo, nei ekonomine, nei beveik jokia kita prasme.\n\nKaras parodė, kad ES gali veikti kaip stiprus šalių narių, veikiančių savo regionuose, interesų ir pajėgumų amplifikatorius. Kitaip tariant, ES likimas yra būti globaliu agentu, veikiančiu transatlantinėje partnerystėje ir perspektyvoje ir galinčiu ją koreguoti, bei kartu stiprinančiu valstybių narių pajėgumus veikiant jų veiklos teatruose.\n\nTik prasidėjus karui Lenkija ėmė garsinti savo regioninės tvarkos viziją. Čia centre yra pati Lenkija. Su jos lyderyste, karą laimėjusia Ukraina, kažkada Baltarusija, ir stipria JAV ir Jungtinės Karalystės parama, savo vietą atrastų Lietuva.\n\nNežinia, ką apie tai pasakytų tiesiai paklausti mūsų politikos formuotojai, bet atrodo, kad lenkiškoji vizija daugiau ar mažiau atspindi ir mūsų vidines nuostatas. Tai atitinka atsargų mūsų užsienio politikos žmonių požiūrį į „senąją Europą“, ypač Prancūziją, ir atsispindi realioje praktikoje: susitikimų ir skambučių skaičiuje, bendradarbiavimo intensyvume, dedamose viltyse ir t. t.\n\nAkivaizdi problema su tokia regioninės tvarkos vizija yra ta, kad dvi pagrindinės jėgos, JAV ir JK, nepriklauso pačiam regionui ir net ES. JAV žvelgiant į Aziją, švelniai tariant, abejotina, ar platų geopolitinį akiratį turinti JK turės išteklius būti mūsų regiono saugumo ir gerovės garantu. Nepaisant Brexit ir noro paerzinti Berlyną bei Paryžių, sunku pasakyti, kodėl JK turėtų norėti regione stipriai investuoti. Taigi, nors istoriškai JK skiria daug dėmesio mūsų regionui, sunku tikėtis, kad šis dėmesys bus padengtas pajėgomis ir finansais. Nors tokia regioninės tvarkos vizija nėra klaidinga, bet ji ir reikšmingai nepagerins mūsų padėties.\n\nTad kokia regioninės tvarkos vizija leistų užtikrinti mūsų nacionalinį saugumą ir leistų geriau siekti mūsų nacionalinių interesų? Dalis regioninės tvarkos yra visiškai natūrali ir susiklosčiusi. Šia prasme atgaivinti ir stiprėjantys santykiai su Lenkija, santykiai su kitomis Baltijos šalimis ir karą laimėjusia Ukraina yra bet kokios regioninės tvarkos pagrindas.\n\nAkivaizdu ir tai, kad žvelgiant į saugumo, vystymosi, aukštųjų technologijų ir demokratijos kokybės laikus Lietuva laimėtų be galo daug įtvirtinusi strateginės partnerystės kryptį su Švedija ir Suomija.\n\nBūtent Švedijos vaidmuo regione bus esminis tiek jo raidos, tiek saugumo, tiek vertybine, tiek vaisingos prieigos prie Azijos rinkų prasme. Žinoma, orientacija į šias Šiaurės šalis matyti mūsų strateginiuose dokumentuose, bet diplomatiniai ryšiai yra daug mažiau išplėtoti, kad ir lyginant su ta pačia Jungtine Karalyste.\n\nTad vienas Lietuvos strateginių tikslų turėtų būti pakelti šiuos ryšius į aukščiausią intensyvumo laipsnį, plėtoti dvišalius ir daugiašalius projektus, bet taip pat būti glaudžių Lenkijos ir Švedijos santykių advokatais ir fasilitatoriais, bei rūpintis, kad Švedija būtų viena iš pagrindinių Ukrainos atstatymo dalyvių. Tam, kad tai veiktų, mūsų sąmonėje visose veiklose turėtų nuolat suktis klausimas: kaip į tai įpainioti Švediją?\n\nVisgi, net ir kartu sudėjus, šių šalių BVP siek vos daugmaž pusę Vokietijos BVP.\n\nBūtent Vokietijos įtraukimas į regioninę tvarką yra sunkiausias darbas bei didžiausia galimybė regionui. Tai sudėtingas procesas tiek dėl komplikuotų Vokietijos ir Lenkijos santykių, tiek dėl Vokietijos pastangos žvelgti į įvairius klausimus iš ES perspektyvos, tiek dėl mums svetimos Vokietijos strateginės kultūros.\n\nMaža to, Vokietija taip pat yra globalios tvarkos žaidėjas, priklausantis daugiau nei vienam regionui. Visgi, Vokietijos strateginė ir geopolitinė orientacija yra permąstoma ir jos ateities dogmos šiuo metu dar tik kuriamos, ir kantrus darbas siekiant, kad jos kuo labiau atitiktų mūsų interesus, yra viena svarbiausių Lietuvos ateities dėlionės dalių.\n\nSugebėdami, dar kartą pakartosiu, ne ES ar NATO sąskaita, įtraukti Vokietiją į tamprius ryšius su Baltijos ir Liublino trikampio šalimis bei Švedija ir Suomija, galėtume daryti įtaką Vokietijos nuostatoms, o kartu ir atsakyti į labai svarbų klausimą: iš kur ateis pinigai bendriems infrastruktūriniams, kariniams, kultūriniams ir t. t. projektams? Jei norime maksimaliai sustiprinti savo saugumą ir gerovės perspektyvą, Vokietijos ateities klausimu regionas neturi teisės būti aikštingu.\n\nNesunku suprasti, kad tokią regiono tvarką kurtų bendras Rusijos karinės agresijos ir kitokios įtakos užkardymo interesas. Aplink jį sulipdžius Vokietiją, Ukrainą, Lenkiją, Baltijos šalis bei Švediją su Suomija, būtų lengva rasti ir daugybę kitų interesų laukų, kuriuose įsišaknytų regioninis bendradarbiavimas. Mūsų visų interesas yra tai, kad regionas būtų stipresnis nei jo paskiros narės.\n\nMintys, kuriomis pasidalinau, yra preliminaraus pobūdžio. Verta dar kartą pakartoti, kad regioninės tvarkos vystymas ir globa niekaip nesikerta su mūsų strategine partneryste su JAV ar santykiais su Jungtine Karalyste.\n\nKaip tik atvirkščiai, galėtume būti oresni ir daugiau pajėgumų turintys partneriai abiem šioms šalims. Regioninė tvarka taip pat nereiškia silpnesnio NATO, bet atvirkščiai, galėtų reikšti tampresnį, stipresnį ir įvairesnį NATO audinį mūsų regione.\n\nTaip, sprendimai mąstant apie regioninę tvarką ir diplomatinis darbas jos formavime yra sunkus, daug pajėgumų ir resursų reikalausiantis procesas. Todėl apie tai kalbėti reikia pradėti dabar.",
    "Iš Vienos išvyko TATENA misija, turinti aplankyti Zaporižios AE; CNN: Ukraina Chersone atkovojo keturis kaimus": "Sekmadienio įvykių juostą galima rasti čia.\n\n[infogram id=\"a552e859-9d4e-4024-91d3-6a593635aea4\" prefix=\"SEe\" format=\"interactive\" title=\"2022-08-28 Numanoma Ukrainos teritorijos kontrolė isw\"]\n\n22:00 Baigiame pildyti pirmadienio naujienų juostą\n\nNaujausias žinias pranešime antradienį 7 val.\n\nNemokami naujienlaiškiai į savo el. pašto dėžutę: Verslo valdymas\n\nRinkodara\n\nFinansai ir apskaita\n\nRinkos\n\nMano verslas\n\nPrekyba\n\nStatyba ir NT\n\nPramonė\n\nTransportas\n\nTechnologijos\n\nLaisvalaikis\n\nMano pinigai\n\nSvarbiausios dienos naujienos trumpai: Verslo naujienos\n\nVŽ Premium naujienos\n\n\n\n21:33 CNN: Ukraina Chersone atkovojo keturis kaimus\n\nUkrainos kariai iš Rusijos okupacijos atkovojo keturis kaimus pietuose netoli Chersono miesto, CNN pranešė karinis šaltinis.\n\n„Operacija prasidėjo naktį masiniu rusų pozicijų ir užnugario apšaudymu“, – sakė šaltinis, kurio CNN neįvardija saugumo sumetimais.\n\n„Pagrindinė puolimo kryptis buvo Pravdynė. Smogėme jų (rusų – VŽ) pėstininkams ir jie pabėgo. Dabar išlaisvinome keturis kaimus. Trijose vietose pralaužta jų pirmoji gynybos linija“, – teigė jis.\n\nAnot šaltinio, išlaisvinti Nova Dmytrivkos, Archanhelskės, Tomyna Balkos ir Pravdynės kaimai.\n\nŽemiau žemėlapyje galima matyti atkovotų kaimų išsidėstymą. Dėl pavadinimo sutapimo su kitais Ukrainos kaimais, nepažymėta Nova Dmytrivka.\n\n„Google žemėlapių“ ekrano vaizdas su atkovotais kaimais.\n\n21:24 Rusija pakeitė nuomonę: dabar sako atrėmusi kontrpuolimą\n\nRusijos gynybos ministerija pirmadienį pranešė, kad Ukrainos kariai bandė surengti puolimą pietinėse Mykolajivo ir Chersono srityse bei patyrė daug nuostolių, skelbia valstybinė naujienų agentūra „RIA Novosti“.\n\nAnksčiau Kirilas Stremousovas, rusų primestas Chersono srities administracijos vadovo pavaduotojas, ir Sergejus Aksionovas, Rusijos skirtas Krymo vadovas, aiškino, kad Ukraina nepradėjo jokio kontrpuolimo ir tai tėra tik „Kyjivo pranešimai“.\n\n20:56 Chersono deputatas: bandoma atgauti dešiniojo kranto kontrolę\n\nSerhijus Chlanas, Chersono srities tarybos deputatas, sako, kad pirmuoju kontrpuolimo etapu siekiama susigrąžinti Chersono srities dešiniojo kranto kontrolę.\n\n„Vis dar sunku kalbėti apie kairiojo kranto išlaisvinimą, nes sugadinti transporto keliai sulaikys mūsų ginkluotąsias pajėgas“, – teigė jis.\n\n20:26 JAV: kontroliuojamas Zaporižios AE sustabdymas būtų saugiausias variantas\n\nBaltieji rūmai pirmadienį pareiškė, kad Rusija turėtų sutikti su demilitarizuota zona aplink Ukrainos branduolinę jėgainę, kuri tapo pavojinga fronto linija vykstančiame kare.\n\nJohnas Kirby, Baltųjų rūmų atstovas, žurnalistams sakė, kad Joe Bideno, prezidento, administracija remia Tarptautinės atominės energijos agentūros (TATENA) vadovaujamą vizitą į Zaporižios atominę elektrinę.\n\nPasak jo, kontroliuojamas elektrinės sustabdymas būtų saugiausias variantas.\n\n20:02 Ukraina atrėmė puolimus keturiomis kryptimis\n\nUkrainos ginkluotųjų pajėgų generalinis štabas savo vakaro suvestinėje informacijoje skelbia, kad atrėmė Rusijos pajėgų puolimus Slovjansko, Kramatorsko, Bachmuto, Avdijivkos rajonuose.\n\nPranešama apie rusų apšaudymus Charkive ir Zaporižioje.\n\nApie situaciją Chersone Generalinis štabas neskelbia.\n\n19:42 Ryga: JT komitetas prašė stabdyti sovietinio paminklo nukėlimą, bet darbai jau buvo atlikti\n\nJungtinių Tautų Žmogaus teisių komitetas paprašė Latvijos įšaldyti planus nukelti didžiausią Baltijos šalyse sovietmetį šlovinantį paminklą Rygoje, tačiau toks kreipimasis buvo gautas, kai išmontavimo darbai jau buvo atlikti, BNS pirmadienį pranešė Užsienio reikalų ministerija.\n\nPasak Dianos Eglytės, ministerijos atstovės, rugpjūčio 26-ąją URM iš Komiteto gavo penkių asmenų skundus dėl galimų Tarptautinio pilietinių ir politinių teisių pakto pažeidimų Latvijoje.\n\nPareiškėjai apskundė Rygos sprendimą išmontuoti monumentą su fašistine Vokietija kovojusiems sovietų kariams, prašydami laikinai įšaldyti griovimo darbus, taip pat išsaugoti keturias jau išmontuotas dalis.\n\nD. Eglytė pabrėžė, kad Žmogaus teisių komiteto prašymas gautas per vėlai, todėl jo nebeįmanoma įgyvendinti. Pasak URM atstovės, panašūs sprendimai nėra teisiškai privalomi, tačiau Ryga stengiasi į juos atsižvelgti.\n\n1985 metais sostinės Pardaugavos rajone pastatytą Monumentą Sovietinės Latvijos ir Rygos išvaduotojams nuo vokiečių fašistų okupantų sudarė karių bei moters statulos ir tarp jų iškilęs 79 metrų aukščio obeliskas.\n\nKetvirtadienį buvo išmontuotas paskutinis memorialo elementas – obeliskas. Jis buvo nukeltas aidint garsioms griovimo darbus stebėjusių žmonių ovacijoms.\n\n19:29 Zaporižios AE vaizdai\n\nKompanija „Maxar Technologies“ pasidalijo šio ryto vaizdais, kaip atrodo rusų užimta Zaporižios atominė elektrinė (AE).\n\nNew #satelliteimagery from this morning, August 29, 2022, of the #Zaporizhzhia nuclear power plant in Enerhodar, #Ukraine. A group of inspectors from the International Atomic Energy Agency (#IAEA) prepare to visit the facility this week. pic.twitter.com/SVY9dDjak5— Maxar Technologies (@Maxar) August 29, 2022\n\n19:10 Iš Vienos išvyko TATENA misija\n\nUkrainos užsienio reikalų ministerija pranešė, kad iš Vienos išvyko Jungtinių Tautų branduolinės priežiūros tarnybos grupė, turinti aplankyti Rusijos okupuotą Zaporižios atominę elektrinę pietų Ukrainoje.\n\n„Tarptautinės atominės energijos agentūros (TATENA) misija šiandien turi atvykti į Kyjivą“, – socialiniame tinkle „Facebook“ parašė ministerijos atstovas Olehas Nikolenko.\n\nAnot jo, misija darbą Zaporižios AE pradės artimiausiomis dienomis.\n\nTATENA delegacija. 7 iš dešinės – Rafaelis Grossi, misijos vadovas. Deano Calmos (TATENA / „Reuters“ / „Scanpix“) nuotr.\n\n18:48 Sprogimai Melitopolyje\n\nKeturi galingi sprogimai nugriaudėjo prie šiaurinio išvažiavimo iš rusų okupuoto Melitopolio, praneša Ivanas Fiodorovas, meras.\n\n18:22 P. Porošenka: kontrataka prasidėjo 7 val. vietos laiku\n\nPietų Ukrainoje vyksta „ilgai lauktas“ Ukrainos kontrpuolimas prieš Rusijos pajėgas, kuriuo siekiama atkovoti Maskvos kontroliuojamą teritoriją, pirmadienį CNN sakė Petro Porošenka, buvęs Ukrainos prezidentas.\n\n„Tai ilgai laukta kontrpuolimo operacija. Ji prasidėjo šiandien 7 val. ryto (vietos ir Lietuvos laiku) apšaudymu ir raketų ataka“, – sakė jis.\n\n„Tai pirmas kartas nuo 2022 m. vasario, kai šiai kontratakai buvo surinkta tiek daug Ukrainos karių su vakarietiška artilerija, su vakarietiškomis HIMARS ir vakarietiškomis raketomis“, – pridūrė P. Porošenka.\n\n17:17 Mykolajive žuvo du žmonės\n\nAtnaujinta 17:33\n\nOleksandras Senkevičius, Mykolajivo meras, sako, kad po rusų apšaudymo jo mieste žuvo du žmonės, mažiausiai 5 – sužeisti.\n\nŠiuo metu įvykio vietoje dirba gelbėjimo tarnybos.\n\n16:50 Rusija neigia, kad Ukraina pradėjo kontrpuolimą\n\nKyjivo pranešimai apie Ukrainos ginkluotųjų pajėgų puolimą Chersono kryptimi esą didina žmonių norą „baigti košmarą“ ir ateiti į referendumą, pareiškė Kirilas Stremousovas, rusų primestas Chersono srities administracijos vadovo pavaduotojas.\n\nTą pačią nuomonę išsakė ir Sergejus Aksionovas, Rusijos skirtas Krymo vadovas, tačiau Natalija Humeniuk, Ukrainos operatyvinės grupės „Pietūs“ vadovybės atstovė, įspėjo, kad tokie pranešimai gali pasirodyti iš Maskvos pusės.\n\nJi taip pat informavo, kad savo kontrpuolimą Ukraina komentuos mažiau, nes karinės operacijos sėkmė tiesiogiai priklauso nuo informacijos slaptumo. VŽ išsamiau rašė apie puolimą Chersone 13:50 val.\n\n16:33 Apšaudomas Mykolajivas\n\nOleksandras Senkevičius, Mykolajivo meras, praneša, kad mieste girdimi galingi sprogimai.\n\nVitalijus Kimas, srities gubernatorius, sako, kad Rusijos pajėgos raketomis apšaudo Mykolajivo centrą. Jis informuoja, kad yra sužeistų, tačiau konkretaus skaičiaus kol kas negali patikslinti.\n\n16:00 JAV: Ukrainos pajėgos pradėjo rengtis kontrpuolimui\n\nUkrainos pajėgos pradėjo parengiamąsias operacijas šalies pietuose, siekdamos pasiruošti mūšio lauką dideliam kontrpuolimui, sako du aukšto rango JAV pareigūnai.\n\nKaip praneša CNN, Ukraina dabar smogia ginklų sistemoms, vadovybei, šaudmenų sandėliams ir kitiems taikiniams.\n\nPasak pareigūnų, kurie buvo supažindinti su žvalgybine informacija, JAV mano, kad per ilgai lauktą kontrpuolimą bus derinamos oro ir antžeminės operacijos.\n\n15:42 Nyderlandai nusiųs į Ukrainą daugiau ekspertų padėti TBT tyrimui\n\nNyderlandai pirmadienį pranešė, kad nusiųs į Ukrainą dar tris tyrėjų grupes, kurios padės Tarptautiniam Baudžiamajam Teismui (TBT) tirti karo nusikaltimus, įvykdytus nuo Rusijos invazijos į provakarietišką kaimynę pradžios.\n\nNyderlandų užsienio reikalų, gynybos ir teisingumo ministerijos bendrame laiške parlamentui nurodė, kad tyrėjai dirbs „po Tarptautinio Baudžiamojo Teismo vėliava“. TBT būstinė yra Nyderlandų mieste Hagoje.\n\nNyderlandų karo policijos komandos bus atsiųstos „2022 metų rudenį ir, jei situacija leis, 2023 metų pavasarį bei tų metų rudenį“, nurodoma bendrame laiške.\n\nGegužę TBT išsiuntė į Ukrainą 42 tyrėjų komandą, kurioje dirba „daug olandų ekspertų“. Kol kas TBT atsisako nurodyti, kada tikisi pateikti pirmuosius kaltinimus dėl nusikaltimų Ukrainoje.\n\n15:37 Vogti grūdai iš Luhansko geležinkeliu gabenami į Rusiją\n\nLuhansko srityje, Starobilske ir Svatove, Rusijos pajėgos laiko 70 vagonų su vogtais grūdais, kuriuos planuoja išgabenti į šalį agresorę, praneša Serhijus Haidajus, gubernatorius.\n\nAnot jo, okupacinė valdžia turi problemų net su geležinkelio transportu, todėl traukiniai pasienio kryptimi išvyksta kartą per dvi dienas.\n\n„Pirmiausia jie organizavo grūdų eksportą per Starobelsko elevatorių. O neseniai jie pradėjo vežti ir iš Svatovo. Eilėje stovi 60–70 vagonų, nes priešas turi tik 10 vagonų, pritaikytų grūdų eksportui“, – sakė gubernatorius.\n\n15:22 JAV ir sąjungininkai planuoja dar vieną susitikimą dėl Ukrainos\n\nLloydas Austinas, JAV gynybos sekretorius, rugsėjo 8 dieną Vokietijoje susitiks su kolegomis iš šalių sąjungininkių aptarti paramos Rusijos užpultai Ukrainai, pirmadienį pranešė JAV kariuomenė.\n\nUkrainos gynybos kontaktinė grupė surengs tiesiogines derybas Ramšteino oro pajėgų bazėje, pranešė JAV oro pajėgos Europoje ir oro pajėgos Afrikoje.\n\n14:55 Vokietijos kancleris žada paramą Ukrainai kelyje į ES\n\nOlafas Scholzas, Vokietijos kancleris, pirmadienį pažadėjo ryžtingai remti Ukrainą ir kitas kandidates į Europos Sąjungą (ES), tačiau pabrėžė, kad norint išplėsti Bendriją iki „30 ar 36 narių“, reikės įgyvendinti reformas.\n\nSakydamas kalbą Prahos Karolio universitete, kurioje išdėstė savo ES viziją, kancleris taip pat pabrėžė, kad karas Ukrainoje atskleidė „nekoordinuotą Europos ginkluotųjų pajėgų ir gynybos biudžetų mažėjimą“, kurį turi pakeisti „koordinuotas augimas“.\n\nNors tai bus ilgalaikis projektas, Berlynas jau derina veiksmus su Nyderlandais dėl „darbų pasidalijimo“ apginkluojant Ukrainą, sakė kancleris, ragindamas kitas sąjungininkes prisijungti prie koordinavimo.\n\n„Manau, Vokietija galėtų prisiimti ypatingą atsakomybę už Ukrainos artilerijos ir priešlėktuvinės gynybos pajėgumų stiprinimą“, – sakė jis, žadėdamas remti Kyjivą „tiek, kiek reikės“.\n\n14:45 Ukraina pradėjo kontrpuolimą\n\nPapildyta 15:07 val.\n\nUkraina pradėjo ilgai lauktą kontrpuolimą šalies pietuose, pirmadienį pranešė Ukrainos operatyvinės grupės „Pietūs“ vadovybė.\n\n„Šiandien pradėjome puolamuosius veiksmus įvairiomis kryptimis, įskaitant Chersono sritį“, – Ukrainos visuomeninis transliuotojas „Suspilne“ citavo Nataliją Humeniuk, vadovybės atstovę.\n\nJi atsisakė pateikti daugiau informacijos apie naująjį puolimą, tačiau informavo, kad Ukrainos suduoti smūgiai Rusijos logistikos maršrutams „neabejotinai susilpnino priešą“.\n\nN. Humeniuk pridūrė, kad per pastarąją savaitę buvo smogta daugiau kaip 10 Rusijos amunicijos sandėlių.\n\n14:13 Į Rytų Rusiją dalyvauti bendrose karinėse pratybose atvyko užsienio kariai\n\nRusų gynybos ministerija pirmadienį pranešė, kad kelių šalių, taip pat ir Kinijos, kariai atvyko į Rytų Rusiją dalyvauti bendrose karinėse pratybose, rengiamose tvyrant įtampai tarp Maskvos ir Vakarų.\n\nPratybose dalyvausiantys kariai atvyko į Sergejevskio poligoną Rusijos Tolimuosiuose Rytuose ir „pradėjo ruoštis bei gauti įrangą ir ginkluotę“. Pratybose dalyvaus kariai iš Kremliui palankių šalių, įskaitant artimą sąjungininkę Baltarusiją, Indiją, Mongoliją ir Siriją. Pratybos vyks rugsėjo 1–7 dienomis septyniuose kariniuose poligonuose Rusijos rytuose, taip pat Ochotsko ir Japonijos jūrų vandenyse.\n\nKinijos gynybos ministerija šio mėnesio pradžioje patvirtino, kad tose pratybose dalyvaus kinų kariai, tačiau nenurodė, kiek jų siunčia į Rusiją.\n\nPekinas tvirtino, kad dalyvavimas bendrose pratybose „nesusijęs su dabartine tarptautine ir regionine padėtimi“.\n\nKarinėse pratybose, pavadintose „Vostok-2022“, dalyvaus daugiau kaip 50.000 karių ir 5.000 karinės technikos vienetų, įskaitant 140 orlaivių ir 60 laivų, sakoma Gynybos ministerijos pranešime. Pastarąjį kartą panašūs mokymai vyko 2018 metais.\n\n14:04 „Ericsson“ iki metų pabaigos žada pasitraukti iš Rusijos\n\nŠvedijos „Ericsson“, didžiausia pasaulyje mobiliojo ryšio tinklų įrangos gamintoja, iki 2022 metų pabaigos uždarys savo atstovybę Rusijoje, atleisdama visus darbuotojus, skelbia Rusijos verslo leidinys „Kommersant“, remdamasis savais šaltiniais.\n\nJo žiniomis, „Ericsson“ patronuojančioji įmonė padalinį Rusijoje apie tai informavo praėjusią savaitę.\n\nAnot leidinio šaltinių korporacijoje, įvykdžiusi turimus įsipareigojimus klientams „Ericsson“ artimiausiais mėnesiais palaipsniui mažins aktyvumą Rusijos rinkoje, o atleidžiamiems padalinio darbuotojams bus suteikta finansinė ir socialinė parama.\n\nVasario pabaigoje telekomunikacijų milžinė paskelbė, kad po Maskvos invazijos į Ukrainą sustabdo bet kokios savo produkcijos tiekimą Rusijai, o balandį „Ericsson“ pranešė neribotam laikui stabdanti bet kokią naują veiklą Rusijoje, darbuotojus išleisdama apmokamų atostogų.\n\n1994-aisiais į Rusijos rinką įžengusi „Ericsson“ šioje šalyje turi apie 600 darbuotojų. Švedijos korporacija teigė, jog Rusijai ir Ukrainai kartu tenka mažiau nei 2% jos pardavimų pajamų.\n\n13:59 ES planuoja stabdyti susitarimo, palengvinančio rusams kelią prašyti vizų, galiojimą\n\nEuropos Sąjunga planuoja sustabdyti susitarimo, kuriuo rusams palengvinamas kelias prašyti vizų kelionėms į bloką, galiojimą, pirmadienį žurnalistams sakė vienas bloko diplomatas.\n\n„Negalime tęsti ligšiolinės vizų politikos“, – prieš Prahoje rengiamą ES užsienio reikalų ministrų susitikimą, skirtą aptarti Rusijos invaziją į Ukrainą, sakė diplomatas, kalbėjęs su anonimiškumo sąlyga.\n\n13:50 Ukraina skelbia prasiveržusi pro priešo linijas Chersono fronte\n\nUkrainos kariuomenė skelbia pradėjusi plataus masto puolimą ir pasiekusi proveržį fronto linijoje netoli Chersono.\n\nKaip skelbia Ukrainos kariuomenės pietų štabo vadovybė, kariai iš 109-ojo Donecko „liaudies respublikos“ pulko buvo priversti trauktis iš savo pozicijų, o paskui juos pasitraukė rusų oro desantininkai, teikę pastariesiems paramą.\n\nSocialiniuose tinkluose taip pat plinta vaizdo įrašas, kuriame, kaip manoma, užfiksuotas rusų karys priešakinėse linijose, kalbantis apie rusų pajėgų atsitraukimą. Karys sako, kad Ukrainos kariai „prasiveržė pro pirmąsias gynybos linijas ir smogė tankais, lėktuvais bei artilerija“.\n\nUkrainos kariuomenės pietų štabo atstovė spaudai Natalija Humeniuk taip pat patvirtino, kad rusų pajėgos buvo priverstos atsitraukti, rašo portalas „Meduza“.\n\nKol kas nepatikslinta, kurioje vietoje tiksliai pasiekta progreso ir, ar Ukrainai pavyks išnaudoti ir įtvirtinti proveržio metu pasiektus laimėjimus. Nepriklausomai patikrinti šios informacijos kol kas nėra galimybių.\n\n13:30 Kremlius ragina spausti Ukrainą dėl Zaporižios AE\n\nKremlius pirmadienį paragino daryti „spaudimą“ Kyjivui, kad sumažėtų įtampa dėl Maskvos pajėgų užimtos Zaporižios atominės elektrinės pietryčių Ukrainoje, dėl kurios apšaudymų Maskva ir Kyjivas kaltina vienas kitą.\n\n„Visos šalys privalo daryti spaudimą Ukrainos pusei, kad ji liautųsi kėlusi pavojų Europos žemynui apšaudydama“ šią jėgainę, žurnalistams sakė Kremliaus atstovas Dmitrijus Peskovas.\n\n13:09 Švedija skirs papildomą 47 mln. Eur karinės paramos paketą Ukrainai\n\nŠvedijos premjerė Magdalena Anderson pažadėjo Ukrainos užsienio reikalų ministrui Dmytro Kulebai, kuris šiuo metu vieši Stokholme, kad šalis skirs papildomus 500 mln. Švedijos kronų (47 mln. Eur) vertės karinės pagalbos paketą, skelbia „Laisvos Europos radijas“.\n\nM. Anderson taip pat pabrėžė, kad šią sumą pridėjus prie kitokios paramos, kurią Švedija įsipareigojo skirti Ukrainos atstatymui, šalis bus suteikusi pagalbos už 1 mlrd. kronų (94,1 mln. Eur).\n\n„Sienos niekada neturi būti keičiamos jėgos ar karo būdu“, – bendroje spaudos konferencijoje teigė M. Anderson.\n\n12:59 D. Kuleba: misija Zaporižios elektrinėje bus sunkiausia per TATENA istoriją\n\n„Ši misija bus sunkiausia per TATENA (Tarptautinės atominės energijos agentūros) istoriją, atsižvelgiant į Rusijos Federacijos ten vykdomus aktyvius kovos veiksmus, taip pat labai įžūlias Rusijos pastangas legitimuoti savo buvimą ten“, – per vizitą Stokholme sakė Ukrainos užsienio reikalų ministras Dmytro Kuleba.\n\nTATENA vadovas Rafaelis Grossi pirmadienį sakė, kad jis kartu su darbo grupe šią savaitę išvyks į didžiausią Europoje atominę jėgainę, pastarosiomis savaitėmis ne kartą tapusią karinių smūgių taikiniu..\n\nKalbėdamas per bendrą spaudos konferenciją su Švedijos premjere Magdalena Andersson ir užsienio reikalų ministre Ann Linde D. Kuleba sakė, kad „Rusija sukelia branduolinės avarijos grėsmę ne vien Ukrainai, bet ir visam pasauliui“.\n\nJis dar kartą pareikalavo, kad Rusija iš jėgainės pasitrauktų.\n\n„Tikimės iš šios misijos aiškaus faktų apie visų branduolinės saugos protokolų pažeidimus aiškaus išdėstymo“, – pabrėžė D. Kuleba.\n\n„Rusija privalo pasitraukti, o TATENA, taip pat daugelis pasaulio šalių, turi priversti juos išeiti – viskas labai paprasta. Tai vienintelis būdas branduoliniam saugumui užtikrinti“, – pridūrė ukrainiečių diplomatijos vadovas.\n\n12:49 G. Nausėda: diplomatija – priešakinė linija strateginių Lietuvos interesų gynyboje\n\nPrezidentas Gitanas Nausėda sako, kad Rusijos karo Ukrainoje akivaizdoje diplomatija tampa priešakine linija strateginių Lietuvos interesų gynyboje.\n\nTaip jis kalbėjo pirmadienį, susitikęs su šalies diplomatinių atstovybių, atstovybių prie tarptautinių organizacijų ir konsulinių įstaigų vadovais.\n\n„Ginant valstybės strateginius interesus, lengvų atsakymų, sprendimų ir pasirinkimų neturėsime. Matome, kad mūsų išorinė aplinka tampa vis atšiauresnė. Tarptautinė demokratinė sistema, kuria rėmėmės kurdami ir stiprindami savo šalies valstybingumą, vis labiau išbandoma, naudojantis jos silpnybėmis ir pažeidžiamumais“, – Prezidentūros pranešime sakė šalies vadovas.\n\n„Karo Ukrainoje sąlygomis diplomatija tampa priešakine linija ginti mūsų nacionaliniams ir strateginiams interesams“, – pridūrė jis.\n\nG. Nausėda susitikime akcentavo, kad daugiau nei pusę metų trunkantis Rusijos karas Ukrainoje fundamentaliai supurtė nusistovėjusią užsienio politikos ir diplomatijos tėkmę.\n\n12:29 JK žvalgyba: S. Šoigu – nustumtas į paraštes\n\nJungtinės Karalystės Gynybos ministerijos skelbiamoje naujausioje ataskaitoje apie Rusijos karą Ukrainoje rašoma, kad JK žvalgybos duomenimis, Rusijos gynybos ministras Sergejus Šoigu šalies vadovybės yra nustumtas į paraštes ir susilaukia daug pašaipų iš kariškių dėl neefektyvios lyderystės.\n\n„Nepriklausomi informacijos šaltiniai Rusijoje pastaruoju metu teigė, kad dėl problemų, su kuriomis susidūrė Rusija savo kare prieš Ukrainą, Rusijos gynybos ministras Sergejus Šoigu vadovybės yra nustumtas į paraštes, o karininkai apie operacinę situaciją mūšio lauke informaciją teikia tiesiai prezidentui V. Putinui“, – rašoma ataskaitoje.\n\n„Rusų karininkai ir kariai, turintys tiesioginės patirties kare veikiausiai nuolat šaiposi iš S. Šoigu dėl neefektyvaus ir atitrūkusio vadovavimo Rusijos progresui sustojus“, – mano JK žvalgyba.\n\n12:09 G-7 reikalauja užtikrinti TATENA komandai nevaržomą prieigą prie Zaporižios AE\n\nDidžiojo septyneto (G-7) valstybės pirmadienį pareikalavo, kad į Ukrainą vykstančiai Tarptautinės atominės energijos agentūros (TATENA) komandai būtų užtikrinta nevaržoma prieiga prie Rusijos pajėgų kontroliuojamos Zaporižios atominės elektrinės, pastarosiomis savaitėmis tapusios virtinės karinių smūgių taikiniu.\n\nTATENA darbuotojams taip pat turėtų būti leista „tiesiogiai ir netrukdomai bendrauti su ukrainiečių personalu, atsakingu už šių objektų eksploatavimą“, rašoma pareiškime.\n\nPasak pareiškimo, Rusijos pajėgos, toliau kontroliuodamos Zaporižios AE, kelia „rimtą grėsmę“ tokių objektų „saugumui ir apsaugai“.\n\n„Šie veiksmai labai padidina branduolinės avarijos ar incidento riziką ir kelia pavojų Ukrainos, kaimyninių valstybių gyventojams ir visai tarptautinei bendruomenei“, – perspėjo G-7 Branduolinio ginklo neplatinimo direktorių grupė.\n\nAtominė elektrinė neturėtų būti naudojama karinei veiklai ar karinių medžiagų saugojimui, pabrėžė grupė.\n\n11:33 FSB paskelbė dar vieną įtariamąjį D. Duginos nužudymo byloje\n\nRusijos Federalinė saugumo tarnyba (FSB) skelbia nustačiusi dar vieną įtariamąjį Darjos Duginos, įtakingo ultranacionalistinių pažiūrų filosofo Aleksandro Dugino dukters, nužudymo byloje.\n\nEsą, be Ukrainos pilietės Natalijos Vovk, prie įvykio prisidėjo ir ukrainietis Bogdanas Petrovičius Cyganenka, gimęs 1978 m., rašo „Interfax“.\n\nAnot FSB, jis į Rusiją atvyko tranzitu per Estiją 2022 m. liepos 30 d. ir išvyko iš Rusijos teritorijos dieną prieš įvykdant D. Duginos sprogdinimą.\n\nFSB teigimu, B. Cyganenka „pateikė N. Vovk suklastotus automobilio numerius ir dokumentus tikros Kazachstano pilietės Julijos Zaiko vardu, taip pat kartu su N. Vovk išnuomotame garaže Maskvos pietvakariuose sumontavo savadarbį sprogstamąjį įtaisą“.\n\nD. Duginos automobilis buvo susprogdintas rugpjūčio 20 d. vakare netoli Maskvos srities Bolšetijos Viazemio kaimo. Rusijos tarnybos aiškina, kad nusikaltimas organizuotas Ukrainos specialiųjų tarnybų, Kijevas tai neigia.\n\n11:13 4.500 rusų gresia netekti nuosavybės Estijoje\n\nDaugiau kaip 4.500 rusų gali netekti savo turimos nuosavybės Estijoje, skelbia portalas „Meduza“.\n\nEstijos Užsienio reikalų ministerijos duomenimis, 41.351 Rusijos federacijos pilietis yra įsigiję nuosavybės Estijoje. Dauguma iš jų turi leidimą gyventi šalyje, tačiau apie 4.500 iš jų jo neturi.\n\nEstijai apribojus Rusijos piliečių patekimą į šalį, lankyti ir naudotis šia nuosavybe taptų beveik neįmanoma.\n\nVeiko Kommusaaras, Estijos vidaus reikalų viceministras, teigė, kad jei dėl sankcijų nuosavybės savininkams susikauptų skolų, jie galėtų netekti savo turto.\n\n„Šio sprendimo priežastis yra Rusijos vyriausybė, nusprendusi įsiveržti į Ukrainą ir žinoma, kad Rusijos žmonės dėl to nukentės“, – teigė viceministras.\n\n„Jei asmenys neras būdų, kaip išsaugoti nuosavybę, galimos ir tokios labiau ekstremalios priemonės. Dabar nemanome, kad Estija turėtų imtis kažkokių ypatingų švelninimo priemonių šiuo klausimu“, – sakė V. Kommussaaras.\n\n10:47 „Shell“ Europos energijos krizė gali tęstis keletą žiemų\n\nEuropai gali tekti susidurti su dujų trūkumu ateinančias keletą žiemų, spaudos konferencijos Norvegijoje metu sakė „Shell“ vadovas Benas van Beurdenas.\n\n„Labai gali būti, kad turėsime keletą žiemų, kai mums teks ieškoti sprendimų“ , – vadovą cituoja „Al Jazeera“.\n\n10:33 ES ministrai svarstys ribojimus rusų turistams patekti į Bendriją\n\nEuropos Sąjungos užsienio reikalų ministrai šią savaitę aptars Ukrainos raginimą uždrausti Rusijos turistams lankytis Europoje.\n\nŠi idėja bus svarstoma antradienį Prahoje prasidėsiančiame dviejų dienų susitikime. Kai kurios bloko narės ją uoliai palaiko, o kitos jai nepritaria, baimindamosi, kad bus užvertos durys iš tėvynės bėgantiems rusų disidentams.\n\nPlačiau apie tai galima rasti čia.\n\n10:05 TATENA: per apšaudymą Enerhodare smogta pastatui už 100 metrų nuo branduolinio reaktoriaus\n\nPer paskutinių dienų bombardavimą Enerhodare buvo pataikytą i vieną „specialų pastatą“, esantį maždaug už 100 metrų nuo vieno iš branduolinių reaktorių Zaporižios atominėje elektrinėje, rašoma Tarptautinės atominės energijos agentūros (TATENA) sekmadienį išplatintame pranešime.\n\nApšaudytos buvo vandens apdirbimo įrenginių patalpos, remontui skirtos dirbtuvės ir atliekų šalinimo patalpos.\n\nSkelbiama, kad apšaudymas suintensyvėjo nuo praėjusio ketvirtadienio.\n\n09:55 Bulgarija nesiderės su „Gazprom“ dėl naujos tiekimo sutarties\n\nBulgarija nesiderės su Rusijos dujų monopolininku „Gazprom“ dėl naujos tiekimo sutarties, praėjusį šeštadienį per vaizdo konferenciją su Europos Komisijos Energetikos direktorato generaline direktore Ditte Juel-Jorgensen pranešė Bulgarijos vicepremjeras, atsakingas už ekonominę politiką, Hristo Aleksijevas.\n\nIšsamiau apie tai rašoma čia.\n\n09:30 Orichivo miestas be perstojo bombarduotas 14 valandų\n\nOrichivo miestas pietinėje Zaporižios srityje per šešių valandų laikotarpį buvo bandytas pulti daugiau nei 200 kartų, o prieš atakų virtinę miestas buvo be perstojo bombarduojamas.\n\n„Šiandien 14 valandų raketos ir artilerija nesustodami šaudė į Orichivą. Labiausiai nukentėjo centrinė dalis, miesto centras dega“, – savo „Telegram“ paskyroje rašė Oleksandras Starukas, Zaporižiso regiono administracijos vadas.\n\nPer atakų virtinę sužeista mama su dviem vaikais.\n\n09:17 Ukrainos žvalgyba: Rusija planuoja mobilizuoti 90.000 karių\n\nRusija ketina didinti mobilizacijos rezervą ir sieks mobilizuoti papildomus 90.000 karių, mano Ukrainos žvalgybos agentūros.\n\nTokią informaciją sekmadienį paskelbė Vadymas Skibickis, Ukrainos gynybos ministerijos pagrindinio žvalgybos direktorato atstovas, rašo „The Guardian“.\n\n„Naudojami skirtingi būdai: pasitelkiami savanoriai, rezervistų batalionai, specialios kovinės paskirties rezervo būriai (BARS – VŽ), kuriuos jie dabar telkia kiekviename kariniame rajone, kad pakeistų patirtus nuostolius, sustiprintų puolimo pastangas ir pagausintų pajėgas, metamas prieš mūsų valstybę“, – sakė V. Skibickis.\n\nAnot jo, Rusija taip pat susiduria su reikšmingomis problemomis apginkluojant šias pajėgas.\n\n„Laikas baigia išsekti, jie nepasiekė blickriego (žaibiško karo – VŽ). Ar gausesnių Rusijos federacijos pajėgų mobilizacija padės? Greičiausiai – ne. Karinio personalo moralė mažėja, kai jis metamas atilikti kovines užduotis. Antra – yra vis mažiau norinčių savanoriškai prisijungti prie sovietinių pajėgų. Didžiuosiuose miestuose taip pat prasideda panika, nes niekas nenori būti nusiųstas tarnauti kariuomenėje, o dar labiau nenori būti išsiųsti į karą“, – teigė V. Skibickis.\n\n08:51 D. Gedvilas: norint padėti atstatyti Ukrainą reikia išspręsti draudimo klausimus\n\nLietuvai ruošiantis padėti atstatyti Ukrainą Lietuvos statybininkų asociacijos prezidentas Dalius Gedvilas teigia, jog norint pradėti dirbti pirmiausia reikia išspręsti tiek žmonių, tiek technikos ar medžiagų draudimo problemą.\n\nTaip jis komentuoja ekonomikos ir inovacijų ministrės Aušrinės Armonaitės paskelbtą žinią, jog Lietuva galėtų pastatyti mobilią gyvenvietę bei mokyklą Borodiankos miestelyje, taip pat prisidėti prie Kyjivo tilto atstatymo, Irpinės vaikų darželio statybų.\n\nPlačiau apie tai rašoma čia.\n\n08:01 TATENA komanda vyksta į Zaporižios AE\n\nTarptautinės atominės energijos agentūros (TATENA) vadovas Rafaelis Grossi pirmadienį pranešė vykstąs į Rusijos pajėgų kontroliuojamą Zaporižios atominę elektrinę pietryčių Ukrainoje, pastarosiomis savaitėmis tapusią kelių karinių smūgių taikiniu.\n\n„Ši diena atėjo – TATENA palaikymo ir pagalbos Zaporižioje misija jau pakeliui“, – per „Twitter“ parašė R. Grossi ir pridūrė, kad Jungtinių Tautų agentūros misija į didžiausią Europoje atominę jėgainę atvyks „vėliau šią savaitę“.\n\n07:40 Enerhodaras vėl apšaudytas\n\nDmitrijus Orlovas, Enerhodaro meras, pranešė, kad miestas buvo apšaudytas rusų pajėgų. Anot jo, smogta dviems mikrorajonams, dužo langai, užsiliepsnojo keletas automobilių.\n\nTuo metu Rusijos naujienų agentūros skelbia, kad dėl apšaudymo kaltos ukrainiečių pajėgos.\n\nEnerhodare įsikūrusi Zaporižios atominė elektrinė, esanti didžiausia Europoje ir kuri yra užimta Rusijos pajėgų, tačiau vis dar valdoma ukrainiečių operatorių.\n\nPatikrinti informacijos kol kas nėra galimybių.\n\nThere has been multiple explosions in temporarily #Russian occupied Enerhodar close to the Zaporozhzhya Nuclear power plant pic.twitter.com/Jx9kneJY8U— Giorgi Revishvili (@revishvilig) August 28, 2022\n\n07:10 Apšaudytas Sumų regionas\n\nSekmadienį smarkiai apšaudytas Sumų regionas, kuriam smogė 82 artilerijos sviediniai, savo „Telegram“ paskyroje pranešė Dmitrijus Žyvickis, regiono administracijos vadas.\n\nApšaudymo metu smogta 6 rajonams. Pranešama, kad aukų pavyko išvengti.\n\n06:45 Vokietija anksčiau laiko baigia pildyti dujų saugyklas\n\nVokietijos dujų saugyklų užpildymo tempas lenkia grafiką, pagal kurį šalis mėgina pasiruošti ateinančiai žiemai, rašo „BBC Russian“.\n\nRugsėjo pradžioje Vokietija turėtų pasiekti 85% saugyklų užpildymo lygio, kuris šiuo metu siekia 82%, pranešė šalies ekonomikos ministras Robertas Habeckas.\n\nVokietija to pasiekė sumažinusi dujų vartojimą bei didinusi dujų pirkimą iš kitų tiekėjų.\n\n06:40 A. Anušauskas su ES ministrais tarsis dėl bendros Ukrainos karių apmokymo misijos\n\nKrašto apsaugos ministras Arvydas Anušauskas pirmadienį su Europos Sąjungos (ES) kolegomis Prahoje tarsis dėl bendros europinės Ukrainos karių apmokymo misijos.\n\nES užsienio politikos vadovas Josepas Borrellis praėjusią savaitę sakė, jog tai galėtų būti didelė misija, o mokymai vyktų netoli Ukrainos esančiose šalyse.\n\nLietuva yra apmokiusi ukrainiečius karius naudotis jos perduota ginkluote, įskaitant prieštakines sistemas.\n\nIš viso per šešis invazijos Ukrainoje mėnesius šalis rengė kursus apie 150 Ukrainos karių.\n\nLietuva taip pat ketina siųsti dvi instruktorių pamainas Ukrainos karių apmokymui Jungtinėje Karalystėje.\n\nES gynybos ministrų susitikime Čekijoje taip pat dalyvaus ir Ukrainos ministras Oleksijus Reznikovas.\n\nRusijos invaziją Ukrainoje ES ministrai taip pat aptars su aukščiausio rango NATO, Jungtinių Tautų ir Europos Parlamento pareigūnais, pranešė Krašto apsaugos ministerija.\n\n„Scanpix“ nuotr.",
    "Festivalyje BLON apdovanoti geriausi Lietuvos, Ukrainos ir tarptautinės konkursinės programos animacijos kūrėjai": "Keturias dienas vykęs festivalis sulaukė gausybės lankytojų. Be animacijos ir virtualios realybės programos viena populiariausių festivalio naujovių tapo vaizdo žaidimų programa, sudaryta bendradarbiaujant su pasaulinio garso žaidimų festivaliu Berlyne – „A MAZE. / Berlin!“. Animacijos industrijos profesionalams buvo skirta gausi paskaitų ir seminarų programa.\n\n„Šiais metais pamatėme tikrą festivalio proveržį. Visas keturias dienas pripildytos kino salės, užimti vaizdo žaidimų kompiuteriai ir visų norinčių negalėjusi sutalpinti virtualios realybės paroda atskleidė, kad žmonės vis labiau susidomi kokybiškomis pramogomis, o animacija yra ne tik vaikams, bet ir suaugusiems skirtas turinys, galintis sudominti, prajuokinti ar net pravirkdyti“, – kalbėjo festivalio vadovė Laura Almantaitė.\n\nGeriausias Tarptautinės konkursinės programos prizas\n\nDėl geriausio trumpo metro animacinio filmo titulo konkursinėje programoje varžėsi net 27 išskirtiniai filmai iš Danijos, Vokietijos, Lenkijos, Norvegijos, Švedijos, Estijos, Suomijos, Latvijos ir Lietuvos. Šių metų tarptautinės konkursinės programos laimėtoja išrinkta Ida Melum (Švedija, Jungtinė Karalystė) ir jos animacinis darbas „Gyvųjų siaubų naktis“, pasakojantis apie pagrindinės herojės Rubės naktį, kurią sudrumsčia neprašyti atvykėliai iš praeities.\n\nŽiuri vertinimu, šiuo trumpo metro animaciniu filmu autorė sukūrė intriguojančią vidinę istoriją, kuri drąsiai papasakojo kiekvienam iš mūsų pažįstamą situaciją. „Nuostabūs vaizdai bei animacija, naktį neleido miegoti ir mums“, – sakė komisijos nariai „Cineuropa\" žurnalistė Susanne Gottlieb (Austrija), režisierius Gungli Liu (Prancūzija), prodiuseris Ole Wendorff-Østergaard (Danija).\n\nPirmą kartą festivalyje be tarptautinės konkursinės programos buvo apdovanoti dar du – lietuvių bei ukrainiečių kūrėjai. Konkursinės lietuvių kūrėjų programos laimėtoja – Eva Rodz ir jos darbas „Aš pavargau“. Kūrinys – trumpa istorija apie mažą mergaitę, laukiančią namo grįžtančio tėčio.\n\n„Prisimenu, kaip laukiau jo pargrįžtančio iš darbo. Vaikystėje jaučiausi įžeista, nes jis nuolat neturėdavo laiko, vis buvo pavargęs, tačiau visos akimirkos, kurias praleidome ir leidžiame kartu, man neįkainojamos. Tegul ši trumpa animacinė istorija tampa priminimu tėvams, jog vaikai, kad ir kaip bebūtų, juos labai myli, ima iš jų pavyzdį ir visad laukia“, – pasakojo animatorė Eva Rodz.\n\nKonkursinės ukrainiečių kūrėjų programos laimėtoja tapo Anna Dudko ir jos darbas „Gilus vanduo“, pasakojantis apie vienišą undinę, vieną dieną įsimylinčią vyriškį ir atsiduriančią jo bute, kad patenkintų įsižiebusią aistrą.\n\n„Tai filmas, kuriame animacija, kaip medijos priemonė, panaudota tiksliai ir organiškai išpildyta. Vizualinė koncepcija perteikia centriškumą ir kūno pozityvumą. Istorija įtraukianti ir pristatanti universalias bei amžinas vertybes“, – teigia žiuri nariai: režisierius Edmundas Jansonas (Latvija), festivalų vadovai Andres Narverud Moen (Norvegija) ir Rimantė Daugėlaitė (Lietuva).\n\nVisų trijų konkursinių programų laimėtojams festivalis BLON kartu su audiovizualinių kūrinių autorių teisių asociacija „AVAKA“ įteikė po 1000 Eur vertės piniginius prizus.\n\nSpecialūs apdovanojimai verti paminėjimo\n\nBe trijų pagrindinių konkursinės programos apdovanojimų įteikti dar trys specialūs festivalio BLON prizai. Tarptautinės programos specialusis apdovanojimas skiriamas režisieriui Lukas von Berg ir jo darbui „Šventas androidas“, lietuvių kūrėjų programoje šį apdovanojimą pelnė režisierės Birutės Sodeikaitės kūrinys „Elena“, o ukrainiečių kūrėjų programoje specialusis apdovanojimas atiteko režisierei Polina Piddubna ir jos animaciniam filmui „Štai kaip“.\n\nKetvirtą kartą BLON festivalyje buvo įteiktas ir Lietuvos animacijos asociacijos apdovanojimas. Šis apdovanojimas yra įteikiamas animacijos kūrėjui už jo indėlį į Lietuvos animacijos industriją. Šias metais jis atiteko kino režisieriui, animatoriui ir iliustratoriui Robertui Neveckai.\n\nFestivalį finansavo Klaipėdos miesto savivaldybė, Lietuvos kultūros taryba bei Lietuvos kino centras.",
    "Žemyn besisukanti gyvenimo spiralė: gali būti tik blogiau": "– Ar ne paradoksas, kad šiandien specialistai nemoka (nenori? negali?) atsakyti į elementarius klausimus, į kuriuos „ne specialistas“ atsako nesunkiai. Pavyzdžiui, kodėl turėdami kabelį Baltijos dugnu su Švedija, už elektrą mokame 100 kartų daugiau nei švedai?\n\n– Nesu energetikos specialistas, į elektros kainą ir jos skaičiavimus nesu tiek įsigilinęs, kad profesionaliai aiškinčiau, kas ir kaip. Kainos išties yra nežmoniškai didelės, tačiau nenoriu būti toks komentatorius, kuris viską ir apie viską žino. Yra profesorių, kurie viską žino, yra ekonomistų, kurie gyvena iš to, kad nuolat rodosi žiniasklaidoje. Nesu iš jų.\n\n– O kaip prognozuotumėte mūsų žiemą – kaip pragyvensime, kai prie dabartinių kainų pasiutpolkės prisidės ir būsto šildymas?\n\n– Kai manęs prašo prognozių, visada prisimenu meteorologę Audronę Galvonaitę. Kai ją, komentuojančią kelių artimiausių dienų orus, vasarą primygtinai klausia, tarkime, koks bus ruduo, ar bus ankstyvos šalnos, ji sako: visko gali būti. Tad aš nenorėčiau sakyti, kad žiemą visko gali būti. Suprantamas žmonių noras žinoti ateitį, bet žmonėms Dievas nedavė tokio gebėjimo nusakyti, kas bus ateityje. Galima kalbėti apie kažkokias tendencijas, kurios kai ką rodo dabar, bet tik tiek, nes kaip bus iš tiesų, joks žiniuonis jums nepasakys.\n\nTad dabar apie ateinančią žiemą galima pasakyti, jog išties bus sunku, kai maisto produktai pabrangę beveik 30 procentų, energetiniai ištekliai pabrangę keletą kartų ir nepanašu, kad kažkas per keletą mėnesių pagerėtų – gali būti tik blogiau. Kiek blogiau, sunku pasakyti. Yra žinomi per ilgus dešimtmečius ekonomistų nustatyti dėsningumai, kad, kai kyla kainos taip, kaip yra pakilusios dabar, yra tikimybė, jog ekonomika ima smukti. Nes žmonės tiesiog mažiau perka. Jeigu anksčiau žmogus už 100 eurų galėjo nupirkti vienokį prekių kiekį, tai dabar nuperka 20–30 proc. mažiau. Kai žmonės mažiau perka, reikia gaminti mažiau ir paslaugų reikia mažiau – žmogus rečiau užeis į kirpyklą ir panašiai. Reiškia, mažės paklausa, o tada mažės ir pasiūla. Tokiu atveju paslaugas teikiančios įmonės, tam tikros srities gamintojai, remontininkai negaus užsakymo, vadinasi, turės atleisti dalį darbuotojų. Tie žmonės, kurie netenka darbo, jie nors ir gaus bedarbio išmoką, bet ji gerokai mažesnė už atlyginimą, vadinasi, jie irgi mažiau pirks. Tad bus tokia spiralė žemyn, kai reikės atleisti dar daugiau darbuotojų ir panašiai. Yra tokia baimė, kad bedarbių skaičius, pajamų kritimas ir dalies žmonių skurdas didės.\n\nKai yra toks kainų augimas, tai ir verslams planuoti savo veiklą yra labai sunku, todėl kainos auga nevienodai. Tada labai rizikinga plėsti verslą, todėl verslininkai negali darbuotojų samdyti, dalį jų atleidžia. Toks dėsningumas yra. Ir yra rizika, kad taip gali atsitikti. Bet ar taip bus, kaip buvo 2008 -ųjų krizės metais, dabar niekas nepasakys.\n\nKą patarčiau? Tiesiog reikia būti pasiruošus neapibrėžtumui, netikėtumui. Žmonės tą žino, kai kurie ir ruošiasi. Tarkime, jei žmogus galvojo butą remontuoti ar kur nors važiuoti atostogauti, gal susilaikė, nes pagalvojo, kad geriau tuos pinigus reikia pasilikti juodai dienai.\n\nO valstybės mastu svarbu, kad būtų paruošta socialinės apsaugos sistema. Šiaip jau yra sukurtų mechanizmų, dažnai tą pavyzdį sakau, kad tada, kai per karantiną užsidarė mokyklos, vaikų darželiai ir reikėjo mamoms būti namuose su vaikais, „Sodra“ mokėjo ligos išmokas, nors vaikai nesirgo. Sistema buvo paruošta ir tam numatyta papildomų pinigų. Tad panašiai ir krizės atveju dabar nedarbo draudimas yra. Be to, jei padėtis dar blogės, valdžia turi tiesiog tą sistemą, kuri seniai veikia būsto išlaidų kompensavimui, panaudoti ir elektros energijos kainų kompensavimui."
}