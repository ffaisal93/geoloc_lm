{
    "Italija suka į politinę kraštutinę dešinę – rinkimuose laimi Meloni vadovaujami „Italijos broliai“": "Italijos kraštutinių dešiniųjų lyderė Giorgia Meloni pirmadienį sakė, kad yra pasirengusi valdyti dėl „visų italų“, jos euroskeptiškiems populistams laimėjus sekmadienį įvykusius visuotinius rinkimus.\n\nKaip rodo prognozės, maždaug ketvirtadalis rinkėjų parėmė G. Meloni neofašistinių šaknų turinčią partiją „Italijos broliai“ (it. Fratelli d`Italia).\n\nTačiau partija vadovauja koalicijai, turinčiai gauti daugumą parlamente.\n\nG. Meloni sėkmė žymi didžiulį pokytį Italijoje – vienoje iš Europos Sąjungos steigėjų bei trečioje pagal dydį euro zonos ekonomikoje – ir visoje ES, kur neseniai rinkimuose labai gerai pasirodė Švedijos kraštutiniai dešinieji.\n\nG. Meloni, kurios rinkimų kampanijos šūkis buvo „Dievas, šalis ir šeima“, turi tapti pirmąja moterimi šalies ministrės pirmininkės poste ir vadovauti labiausiai į politinio spektro dešinę nutolusiai italų vyriausybei nuo Antrojo pasaulinio karo.\n\nGiorgia Meloni / AP nuotr.\n\nVis dėlto naujos vyriausybės formavimo procesas galėtų užtrukti ne vieną savaitę.\n\nItalijai išgyvenant didelę infliaciją ir susiduriant su energijos krizės grėsme, o Ukrainoje vykstant karui, 45 metų G. Meloni stengėsi nuraminti tuos, kas nerimauja dėl jos menkos patirties ir radikalios praeities.\n\nG. Meloni teigimu, rinkėjai „aiškiai“ pritarė tam, kad jos partija vadovautų dešiniojo sparno valdančiajai koalicijai.\n\n„Jei esame pašaukti valdyti šią šalį, darysime tai dėl visų italų... siekdami suvienyti žmones, stiprinti tai, kas juos vienija, o ne tai, kas skiria“, – reporteriams sakė ji.\n\nJos koalicijos sąjungininkai – Matteo Salvini kraštutinių dešiniųjų „Lyga“ (it. Lega) ir ekspremjero Silvio Berlusconi „Pirmyn, Italija“ (it. Forza Italia) – per rinkimus atsiliko nuo „Italijos brolių“, bet drauge šios jėgos turėtų laimėti maždaug 43 proc. balsų. To pakanka daugumai abejuose parlamento rūmuose užsitikrinti.\n\nGalutiniai rezultatai turi paaiškėti vėliau pirmadienį, bet pagrindinė koalicijos varžovė, centro kairės Demokratų partija, pripažino pralaimėjimą.\n\nRinkėjų aktyvumas buvo rekordiškai mažas – maždaug 64 procentai. Tai maždaug devyniais procentiniais punktais mažiau nei per praėjusius rinkimus 2018 metais.",
    "Paties likimo į Italiją atvesta Vitalija: „Atvykti į Neapolį man buvo tarsi laimėti loterijoje“": "Apsiprasti padėjo anyta\n\nIš Šiaulių rajono kilusi Vitalija – nuotykių ieškotoja. Dėl polinkio šiltiems orams, jūrai, geram maistui ir pietietiškam gyvenimo būdui, moteris išbandė gyvenimą pietų Ispanijoje, Graikijoje, o galiausiai keliai atvedė į Italiją.\n\nTiesa, atsidurti Italijoje pašnekovė neplanavo. Po studijų gavusi stipendiją Erasmus praktikai atlikti, moteris troško keliauti į Valensiją, tačiau išsiuntinėjus net kelis šimtus gyvenimo aprašymų, teigiamo atsakymo, deja, negavo. Vis dėlto į pagalbą atskubėjo taip pat Erasmus mainų metu sutiktas italas, kurį dabar Vitalija jau gali vadinti savo vyru.\n\n„Savo vyrą pirmą kartą prieš 8 metus sutikau Graikijoje, Salonikuose. Studijavome pagal Erasmus mainų programą, todėl galima sakyti, kad esame Erasmus pora. Būtent mano vyras prisidėjo prie to, kad atvykčiau, o po to ir likčiau Neapolyje.\n\nJis, tada dar tik labai didelis gerbėjas, per mūsų bendrus studijų draugus sužinojo, kad ieškau praktikos vietos. Aš jam nieko nesakiau nei apie laimėtą stipendiją, nei planus gyventi Ispanijoje.\n\nBūtent mano vyras didelių pastangų dėka man atrado praktikos vietą, o visus tuos 6 mėnesius laiko nešvaistė. Mane bandė sužavėti Amalfio pakrantės krašto istorija, maistu, folkloru ir jam tai puikiai pavyko“, – pasakojo Vitalija.\n\nMoteris atvira – priprasti prie Neapolio jai buvo ne taip ir paprasta. Aiškindama šio miesto išskirtinumą ji pabrėžė, kad ši vieta nėra tokia pati kaip likusi Italija, juk jau Sophia Loren išdidžiai kartodavo: „Aš – ne italė, aš – neapolietė!“\n\n„Man, šiaurietei lietuvaitei, pirmas įspūdis buvo didelis triukšmo ir informacijos srautas, kurį ne visada pavykdavo greitai „suvirškinti“. Tai stiprų charakterį turintis miestas, mums, šiauriečiams gali pasirodyti sunkiai nuspėjamas“, – įspūdžiais dalinosi pašnekovė.\n\n„Man labai padėjo apsiprasti būsimoji anyta. Ji mane labai šiltai priėmė ir visai be žodžių, nes tuo metu dar nekalbėjau itališkai, perdavė man neapolietiškos kultūros subtilybes bei išdavė neapolietiškos virtuvės paslaptis“, – pridūrė ji.\n\nLietuva patinka tik vasarą\n\nVitalijos vyras Carlo ne vienintelis bandė sužavėti moterį savo šalimi – moteris italą atsivežė ir į Lietuvą. Įvairios Lietuvos vietos vyrui paliko teigiamus įspūdžius, tačiau Vitalija sakė, jog Carlo ši šalis patinka tik vasarą, o drėgnas rudens, žiemos ir pavasario klimatas – ne jam.\n\n„Išnaršėme kartu pajūrį, Kauno bei Vilniaus senamiesčius, Dzūkijos miškus, ilsėjomės prie ežerų, tradiciškai vis grįžtame į Trakus suvalgyti kibinų. Jau net nekalbu apie savo gimtą kraštą, kurį dabar jis puikiai pažįsta.\n\nMėgsta šaltibarščius, lietuvišką alų, kepti šašlykus gamtoje ir nuo medžio nusiskintą obuolį. Moka šiek tiek lietuviškai. Praktiškai, viena koja lietuvis“, – džiaugėsi pašnekovė.\n\nNors šiuo metu vis daugiau lietuvių renkasi savo vestuves kelti romantiškoje Italijos Amalfio pakrantėje ar Kapryje, Vitalija ir Carlo nusprendė priešingai ir savo meilės šventę šiemet atšoko būtent Lietuvoje.\n\n„Kaip tik šiemet atšventėme lietuviškas vestuves su baltiškais elementais. Neatsitiktinai rinkomės ir datą – per pačias Jonines.\n\nDeginome gintaro dulkes, pynėme bei plukdėme vainikėlius. Dekoracijos, suknelė buvo pritaikyti magiškai Joninių dvasiai. Buvo labai graži šventė.\n\nMano neapoliečiai uošviai buvo labai patenkinti. Dabar visiems pasakoja, kokios buvo įdomios tos lietuviškos vestuvės, kokia graži Lietuvos gamta, kokie svetingi žmonės“, – pasakojo pašnekovė.\n\nKultūra žavėjo jau nuo vaikystės\n\nVitalija Italijoje ne tik kviečia lietuvius dalyvauti ekskursijose po Neapolį, Pompėją, Kaprį ar Amalfio pakrantę, tačiau taip pat kuria ir tinklaraštį „Kaip prisijaukinti Neapolį?“ Moteris atviravo, kad antika, mitai ir senovės istorija ją žavėjo jau nuo vaikystės, todėl papulti į tokį kraštą jai buvo tikras džiaugsmas.\n\n„Jau vaikystėje žavėjausi graikiškais mitais, senovės Romos istorija. Vis dar aiškiai pamenu šeštos klasės istorijos vadovėlio puslapius, kuriose buvo aprašyta Pompėjos katastrofa bei nuotraukose užfiksuoti gipsiniai kūnai. Mane tai stipriai palietė – žavėjo ir baugino.\n\nStudijų metais, kaip papildoma veikla, užsiiminėjau ekskursijų vedimu savo gimtuose Naisiuose. O dabar įsivaizduokite gidą, besižavintį antika, atvykusį į Neapolį. Tai kaip laimėti loterijoje!\n\nBuvau ir tebesu ištroškusi žinių, noriu pažinti kiekvieną Neapolio miesto bei užmiesčio kampelį“, – kalbėjo ji.\n\nPaklausta, kuo Neapolis yra ypatingas ir išskirtinis, moteris iškart pabrėžia itin lengvai pastebimus šio miesto kontrastus.\n\n„Tai didelių kontrastų, nuotykių, skanaus maisto, neįtikėtinos istorijos bei žadą atimančių panoramų miestas, kurį atvykęs kiekvienas keliautojas bando prisijaukinti.\n\nŠventumas, religingumas čia eina lygia greta su profaniškumu, mugės triukšmu aikštėje. Miestas atsiveria kiekvienam, kuris yra pasiruošęs paklusti pulsuojančiam jo ritmui. Žinoma, kad suprastumėte, apie ką kalbu, reikėtų atvykti patiems ir patirti šią neįtikėtinai karnavališką miesto atmosferą“, – vardino gidė.\n\nNors daug kam Italija gali pasirodyti itin romantiška, kupina kultūros, aistros, gero maisto ir vyno šalis, tačiau Vitalija neslepia, kad čia yra ir tamsių pusių. Vis dėlto ji įsitikinusi, kad atostogoms Italija yra tiesiog tobula, o grįžti ir pamatyti kažką naujo galima daugybę kartų.\n\n„Meluočiau, jei sakyčiau, kad Italija yra labai „lengva“ šalis gyventi. Kuo toliau į pietus ar mažų kaimelių link, biurokratija darosi vis painesnė, o viešasis transportas ne visada atvyksta laiku. Tačiau visa tai daugiau junta gyvenantys pačioje Italijoje.\n\nAtostogauti Italijoje yra nuostabu, tai labai įvairi šalis. Jos kiekvienas miestelis turi savo vietinius patiekalus, vyksta unikalios kaimo šventės, kiekvienas miestas yra turtingas istorija, architektūra, tradicijomis. Į Italiją galima keliauti kad ir dešimtis kartų ir čia visada atrasti galima kažką naujo.“",
    "Ramūnas Vilpišauskas: Quo vadis, Italija?": "Italija paprastai asocijuojasi su grožiu, stiliumi ir skoniu. Ir dar su chaotiška politika.\n\nNuo Antrojo pasaulinio karo pabaigos Italijoje pasikeitė beveik 70 vyriausybių, taigi viena vyriausybė vidutiniškai išsilaikydavo tik kiek daugiau nei vienerius metus. Tad nenuostabu, kad šiemet dėl vidinių nesutarimų suirus nacionalinės vienybės vyriausybei buvo nuspręsta organizuoti parlamento rinkimus.\n\nĮdomiau tai, jog remiantis paskutinėmis, t. y. likus dviem savaitėms iki rinkimų paskelbtomis apklausomis, daugiausia balsų (apie 25 proc.) juose turėtų surinkti „Italijos brolių“ partija, dažnai apibūdinama kaip radikalių dešiniųjų partija, kuri ankstesniuose rinkimuose gavo tik 4 proc. balsų.\n\nTad dominuojantis rinkimų į dviejų rūmų parlamentą baigties scenarijus toks, kad po jų valdančiąją koaliciją sudarys kelios dešiniosios partijos – „Italijos broliai“, Silvio Berlusconio „Pirmyn, Italija“ bei Mateo Salvinio „Lyga“. Jei apklausų rezultatai pasitvirtins, pastarosios dvi partijos turėtų surinkti gerokai mažiau balsų, nei „Italijos broliai“, ir daugiausia balsų surinkusios partijos vadovė Georgia Meloni taptų pirmąją Italijos premjere moterimi.\n\n„Reuters“/„Scanpix“ nuotr.Partijos „Italijos broliai“ lyderė Georgia Meloni\n\nMinėtieji potencialios valdančiosios koalicijos partijų vadovai praeityje yra ne kartą viešai reiškę simpatijas Vladimirui Putinui (S.Berlusconis prieš pat rinkimus vėl turėjo viešai teisintis dėl to, jog užtarė V.Putiną dėl pradėto karo) bei kritikavę Vakarų vykdomą sankcijų politiką, išsakę abejones savo šalies narystės euro zonoje nauda.",
    "LRT Aktualijų studija. Kaip Europos sąjungos kryptį pakeis stipriai į dešinę pasukusi Italija?": "Italijos rinkimuose, remiantis preliminariais rezultatais, laimėjo dešinioji koalicija. Tai labiausiai į dešinę nutolusi valdžia nuo Antrojo pasaulinio karo.\n\nMažieji koalicijos partneriai bičiuliaujasi su Rusija ir ragina atšaukti sankcijas. O pati – tikėtina – naujoji premjerė Džordžia Meloni lyginama su Vengrijos lyderiu Viktoru Orbanu.\n\nKas laukia į kraštutinę dešinę pasukusios Italijos? Kaip šis kurso keitimas trečioje didžiausioje Europos Sąjungos ekonomikoje keis situaciją Bendrijos viduje ir užsienio santykius?\n\nPolitologai Valentinas Beržiūnas ir profesorius Ramūnas Vilpišauskas\n\nLRT radijo bendradarbė Italijoje Daiva Lapėnaitė\n\nVed. Jurgita Čeponytė",
    "Italija pasaulio čempionate tikisi turėti pirmąjį NBA naujokų biržos šaukimą": "Nuotr.: AFP-Scanpix\n\nĮ ketvirtfinalį Europos čempionate patekusi Italijos rinktinė jau galvoja apie kitų metų pasaulio pirmenybes, kur gali sulaukti solidaus pastiprinimo.\n\nPaolo Banchero Pozicija: PF Amžius: 19 Ūgis: 208 cm Svoris: 113 kg Gimimo vieta: JAV\n\nBe traumuoto Danilo Gallinari Europos čempionate žaidusi Italija pasaulio pirmenybėse nori turėti pirmąjį NBA naujokų biržos šaukimą Paolo Banchero.\n\nItališkų šaknų turintis puolėjas pats anksčiau išreiškė norą ateityje atstovauti šios šalies nacionalinei komandai, o dabar apie tai garsiai pasisakė ir Italijos krepšinio federacijos prezidentas Gianni Petrucci.\n\n„Šansai, jog jis vilkės mūsų marškinėlius, yra realūs, – „Sky Sport“ sakė Petrucci. – Mūsų generalinis direktorius Salvatore Trainotti neseniai buvo JAV ir kalbėjosi su Paolo šeima. Mūsų viltis yra turėti jį pasaulio čempionate ir mes tikrai turime šansų.“\n\n„Dėl šios priežasties Gianmarco Pozzecco ir Trainotti kartu vyks į JAV pasikalbėti su Orlando „Magic“ ir žaidėju, – tęsė Italijos krepšinio federacijos prezidentas. – Pridėjus jį, tai būtų nuostabi mūsų krepšinio plėtra. Jis buvo pirmasis šaukimas NBA ir neabejotinai pridėtų solidumo mūsų rinktinei.“\n\nItalijai prieš tai dar reikia patekti į pasaulio čempionatą, kuris vyks Indonezijoje, Filipinuose ir Japonijoje. Italai dabar kartu su ispanais pasaulio čempionato atrankoje pirmauja L grupėje.\n\nBanchero, turintis itališkų šaknų iš tėvo pusės, yra aktyvus sekdamas Italijos rinktinės reikalus socialiniuose tinkluose ir neslėpė savo džiaugsmo, kuomet pastaroji Europos čempionate parklupdė Serbiją.\n\nVieninteliame sezone NCAA Banchero Djuko universitetui rinko po 17,1 taško, 7,7 atkovoto kamuolio ir 3,1 rezultatyvaus perdavimo.",
    "Ekspertai: kraštutinių dešiniųjų triumfas Italijos krypties dėl Rusijos neturėtų keisti": "Vilniaus universiteto Tarptautinių santykių ir politikos mokslų instituto (VU TSPMI) profesorius Ramūnas Vilpišauskas bei Rytų Europos studijų centro direktorius Linas Kojala sutaria, kad euroskeptiška Giorgios Meloni (Džordžos Meloni) vadovaujama partija „Italijos broliai“ turės laviruoti tarp siekio daugiau ar mažiau išsaugoti dabartinę kryptį ir dviejų mažesniųjų partnerių noro švelninti spaudimą Rusijai, tęsiančiai invaziją Ukrainoje.\n\n„Darant prielaidą, kad bus suformuota vyriausybė, kuriai vadovaus G. Meloni, požiūrio į Rusijos karą klausimu bent artimiausiu metu naujosios Vyriausybės politika neturėtų smarkiai keistis lyginant su Mario Draghi (Marijo Dragi) vyriausybe“, – sakė R. Vilpišauskas.\n\n„Kol kas atrodo, rimto pagrindo nerimauti, kad Italija galėtų ardyti ES valstybių vienybę Rusijos karo prieš Ukrainą klausimais ir kelti grėsmę eurozonos vientisumui nėra. Žinoma, neapibrėžtumas dėl to, kaip valdančiajai koalicijai pavyks sutarti tarpusavyje, yra“, – pridūrė jis.\n\nAnot jo, G. Meloni, nepaisant prieštaringo požiūrio po Krymo aneksijos, pastaruoju metu ir ypač po pradėto karo Ukrainoje „vienareikšmiškai palaikė tiek sankcijas Rusijai, tiek paramą Ukrainai, įskaitant paramą ginklais“. Tai ji darė dar būdama opozicijoje, kai palaikė M. Draghi Vyriausybės sprendimus.\n\n„Be to, ji deklaruoja ir stiprią paramą transatlantinei vienybei, NATO, tad įsiklauso ir į Jungtinių Amerikos Valstijų poziciją“, – sakė R. Vilpišauskas.\n\nPanašios nuomonės laikosi ir L. Kojala, atkreipęs dėmesį, kad naujoji koalicija „tarsi bandė siųsti signalą, kad reikšmingų pokyčių nebus“.\n\n„Bet vis tiek tai bus susieta su vidinėmis koalicijos įtampomis, nes G. Meloni nori pristatyti save kaip pragmatišką lyderę, kuri laikosi atsakingos politikos ypatingai tarptautinių reikalų ir saugumo politikos atžvilgiu“, – kalbėjo jis.\n\nGali kilti vidinės įtampos\n\nAnot politologo, daugiau klausimų kelia Matteo Salvini (Matėjo Salvinio) kraštutinių dešiniųjų „Lyga“ (it. Lega) ir ekspremjero Silvio Berlusconi (Silvijaus Berluskonio) „Pirmyn, Italija“, turbūt sudarysiančios koaliciją su rinkimų laimėtojais.\n\nJo nuomone, abu šie lyderiai dėl savo asmeninių ryšių su Vladimiru Putino bei jo aplinka, taip pat dėl partinių nuostatų „ko gero bus tie, kurie atsižvelgti norėtų labiau į tą aplinkybę, kad 51 proc. Italijos gyventojų apklausose sako, jog norėtų sankcijų švelninimo“.\n\n„Tai bus įtampa, bet, ko gero, bent jau artimiausio laikotarpio perspektyvoj turėtume matyti, kad esmingai Italijos laikysena neturėtų kisti“, – sakė L. Kojala.\n\nR. Vilpišauskas taip pat priminė, kad S. Berlusconi dar prieš savaitę turėjo teisintis dėl komentarų, kuriais tarsi užtarė V. Putiną ir jo pradėtą karą prieš Ukrainą. Vis dėlto jis pabrėžė, kad G. Meloni koalicijos partneriai surinko palyginti nedaug balsų ir lemiamo vaidmens priimant sprendimus neturėtų vaidinti.\n\n„Aišku, kad koalicijos viduje, tarp partnerių, neišvengiamai bus ginčijamasi dėl 8-ojo ES svarstomo sankcijų paketo. Bet G. Meloni vis dėlto aiškiai pasisakė už poreikį taikyti sankcijas Rusijai ir tas poreikis po pseudoreferendumų ir paskelbtos dalinės mobilizacijos, jos vertinimu, tik sustiprėjo“, – pabrėžė ekspertas.\n\nGali nusileisti ir dėl sankcijų\n\nL. Kojala tvirtino, kad žinant Italijos energetinę priklausomybę nuo Rusijos ir artimus šalių politinius santykius pastaraisiais dešimtmečiais, M. Draghi vadovaujama Italija „buvo tam tikra prasme priekyje“ netgi kai kuriais sankcijų griežtinimo klausimais.\n\n„(...) galbūt to ir nebus. Bet neturėtume manyti, kad iš karto Italija galėtų tapti veto žaidėja kalbant apie tolesnį sankcijų procesą“, – kalbėjo L. Kojala.\n\nJo nuomone, aštuntasis sankcijų paketas yra gana platus ir ES konsensuso dėl visų pasiūlymų greičiausiai nepavyks pasiekti – ekspertas svarsto, kad naujos sankcijos bandant suderinti labai skirtingas šalių pozicijas gali būti įgyvendinamos dalimis.\n\n„Tad Italija galbūt nebus pati didžiausia entuziastė kalbant apie tolesnį sankcijų griežtinimą, bet kol kas sunku manyti, kad ji galėtų būti tas vienintelis veto žaidėjas arba vienas iš kelių veto žaidėjų, kuris staiga imtų ir viską blokuotų“, – svarstė L. Kojala.\n\nR. Vilpišauskas atkreipia dėmesį, kad situaciją lengvina ir tai, jog naujai svarstomos sankcijos Rusijai, priešingai nei ankstesnės, kurioms priešinosi Italija, neturėtų apimti energetikos, gamtinių dujų, ir tiesiogiai nepaveiks šalies ekonomikos.\n\n„Tai gali nesukelti sunkumų Italijos Vyriausybei parodyti paramą. Ilgesniam laikotarpiui, manau, bus svarbu, kaip toliau Italijos visuomenė reaguos į energetinių kainų, maisto, kitų kainų krizę. Jei situacija blogės, tai, žinoma, veiks valdančiųjų politikų nuomonę ir M. Salvini bei S. Berlusconi balsai irgi gali sustiprėti“, – kalbėjo R. Vilpišauskas.\n\nKlausimų kelia finansinis stabilumas\n\nR. Vilpišausko nuomone, stebint naują besiformuojančią koaliciją, svarbūs bus ir eurozonos reikalai: trečia pagal dydį ES ekonomika turi santykinai didelę valstybės skolą, o rinkiminių pažadų įgyvendinimas gali dar labiau padidinti šią Italijos naštą.\n\nJis priminė, kad Europai daugiau nei prieš dešimt metų išgyvenant ekonominę krizę, nuogąstauta, jog Italijai gali kilti panašių problemų, kaip tuometinei Graikijai, o tuomet, jo nuomone, iškiltų klausimas apskritai dėl visos eurozonos ir bendros valiutos ateities.\n\n„Investuotojai, finansų rinkos stebi ir stebės, kaip rinkimų kampanijos metu dalinti pažadai bus praktiškai įgyvendinti. Tiesa, šiuo požiūriu G. Meloni vėlgi buvo gana santūri lyginant su kitais koalicijos partneriais, bet bendrai vis tiek buvo pažadų mažinti mokesčius, didinti socialines išmokas, pensijas“, – svarstė VU TSPMI profesorius.\n\n„Tikėtina, kad bus susidurta su tradicine dilema, kaip minėti pažadai gali paveikti biudžeto deficitą ir poreikį dar daugiau skolintis“, – pridūrė jis.\n\nNerimą, jo nuomone, kelia ir priešrinkiminiai partijų pažadai peržiūrėti ankstesnės Vyriausybės su Europos Komisija suderintą ekonomikos atsigavimo ir atsparumo plano prioritetus – pagal šį planą Italiją iki 2026 metų turėtų gauti iki 200 mlrd. eurų.\n\nR. Vilpišausko teigimu, nepaisant pavojų, G. Meloni svarstomi pasirinkimai į finansų bei užsienio reikalų ministrus leidžia manyti, jog naujoji vyriausybė „vykdys atsakingą fiskalinę politiką“ ir nesukels nerimo finansų rinkose.\n\nG. Meloni, kurios rinkimų kampanijos šūkis buvo „Dievas, šalis ir šeima“, turėtų tapti pirmąja moterimi šalies ministrės pirmininkės poste ir vadovauti labiausiai į politinio spektro dešinę nutolusiai italų vyriausybei nuo Antrojo pasaulinio karo.\n\nJos vadovaujama partija surinko apie ketvirtadalį visų balsų per sekmadienį vykusius parlamento rinkimus.",
    "Prancūzai nutraukė italų pasaką Europos čempionate ir iškopė į pusfinalį": "Trečiadienį Europos krepšinio čempionate žaidžiamos likusios dvejos ketvirtfinalio etapo rungtynės, po kurių paaiškės visi pusfinalio dalyviai.\n\nBilietą į kitą etapą nugvelbė Prancūzijos rinktinė, kuri tik po itin dramatiškos kovos 93:85 (27:20, 11:11, 18:31, 21:15, 16:8) eliminavo italus.\n\n40-ies žaidimo minučių nugalėtojui išsiaiškinti neužteko, o pergalę prancūzai išplėšė pratęsime. Italai ketvirto kėlinio pabaigoje turėjo auksinę progą sugriebti pusfinalio bilietą, tačiau netaiklūs metimai juos pražudė. Tuo pasinaudoję olimpiniai vicečempionai žengė į kitą etapą.\n\nDvikovą prancūzai pradėjo kur kas geriau ir pirmavo 11:3. Vincento Collet auklėtiniai per pirmąsias 10 minučių pataikė šešis tritaškius ir tai jiems leido pirmauti 27:20. Antrajame ketvirtyje abi komandos sunkiai rinko taškus, o prancūzams nutolti neleido jų pačių klaidos. Pertrauką prancūzai pasitiko turėdami 7 taškų persvarą – 38:31.\n\nTrečiajame kėlinyje italai vienu metu alsavo prancūzams į nugarą vos vienu tašku (55:56), o galiausiai kėlinio pabaigoje ir persvėrė rezultatą. Prancūzai tradiciškai sužaidė labai blogą ketvirtį po pertraukos, kurį pralaimėjo 18:31.\n\nKetvirtajame kėlinyje visa drama nusikėlė į paskutines sekundes. Simone Fontecchio galėjo dėti tašką dvikovoje baudų metimais, tačiau abi jas prametė, o Thomas Huertelis vėliau rezultatą išlygino. Tas pats S. Fontecchio paskutinę sekundę prametė pro šalį ir komandos iškeliavo santykių aiškintis pratęsime.\n\nJame jau Prancūzija ėmė dominuoti ir ganėtinai užtikrintai sužaidusi lemiamas minutes iškovojo bilietą į pusfinalį.\n\n*****\n\nPrancūzijos rinktinė į ketvirtfinalį pateko aštuntfinalyje tik po dramatiškos kovos 87:86 palaužusi Turkiją. Tose rungtynėse nugalėtojui išsiaiškinti prireikė pratęsimo.\n\nTuo tarpu Italija aštuntfinalyje pateikė vieną iš didžiausių staigmenų ir 94:86 nugalėjo Serbiją. Dvikovos metu netrūko emocijų, o Italijos rinktinės treneris rungtynių metu buvo išvarytas iš aikštės.\n\nPrancūzijos rinktinė pusfinalyje susitiks su Slovėnija arba Lenkija. Šios rinktinės kausis trečiadienį nuo 21 val. 30 min.\n\nPusfinaliai bus žaidžiami rugsėjo 16 dieną, o medaliai išdalinti bus rugsėjo 18-ąją.",
    "Lietuva nori pagerinti susisiekimą geležinkeliais su Italija": "„Siekiame plėtoti transporto koridorius per Karpatus Juodosios, Egėjo ir Adrijos jūrų link, dar labiau diversifikuoti krovinių vežimo būdus ir kryptis, derinant įvairių rūšių transportą. Palaikydami glaudžius ryšius su Lenkija, taip pat ieškome sprendimų, gerinančių mūsų regiono susisiekimą geležinkeliais su Vakarų Europa. Šiaurės Italija – ypač daug potencialo turinti kryptis“, – Susisiekimo ministerijos pranešime sakė M. Skuodis.\n\nJis pirmadienį išvyksta į Triesto miestą Italijoje, kur su šios šalies infrastruktūros ir transporto ministru Enrico Giovannini tarsis dėl bendradarbiavimo krovinių gabenimo geležinkeliais ir logistikos srityje.\n\nBe to, „Lietuvos geležinkeliai“ pasirašys memorandumą dėl abiejų šalių intermodalinių vežimų.\n\nPakeliui į Italiją, Varšuvoje, M. Skuodis taip pat susitiks su Lenkijos ministru Andrzejumi Adamczyku (Andžėjumi Adamčiku) ir aptars strateginių transporto infrastruktūros projektų įgyvendinimo ir ekonominių ryšių stiprinimą, artėjant rugsėjį Vilniuje vyksiančiam bendram Lietuvos ir Lenkijos vyriausybių posėdžiui.\n\nItalijoje M. Skuodis kartu su „Lietuvos geležinkelių“ grupės vadovais kvies Italijos geležinkelių ir logistikos įmones didinti krovinių gabenimo geležinkeliais srautus, taip pat lankysis Triesto jūrų uoste. Abiejų šalių geležinkelių bendrovės pasirašys memorandumą dėl bendradarbiavimo intermodalinių vežimų srityje.",
    "Staigmena: trenerio išvarymo įkvėpta Italija eliminavo Serbiją": "Italijos rinktinę vyriausiojo trenerio išvarymas įkvėpė taip, jog ši sensacingai Europos čempionate eliminavo serbus.\n\nItalai Berlyne rezultatu 94:86 (20:28, 25:23, 21:17, 28:18) įveikė Nikola Jokičiaus tempiamą rinktinę.\n\nItalijos krepšininkai ketvirtfinalyje susitiks su Prancūzijos nacionaline komanda.\n\nPralaimėjusiems N.Jokičius per 27 minutes pelnė 32 taškus, atkovojo 11 kamuolių ir atliko keturis rezultatyvius perdavimus. Centras surinko 41 naudingumo balą.\n\nItalijos rinktinei Marco Spissu surinko 22 taškus, Nicolo Melli pelnė 21 tašką.\n\nItalai daugiausiai laikėsi ant tritaškių, kurie pataikė 16 tolimų metimų iš 38.\n\nN.Jokičius dominavo pirmoje rungtynių pusėje ir jo iniciatyva Serbijos rinktinė vienu metu pirmavo 14 taškų pranašumu.\n\nTačiau serbai neišlaikė persvaros ir antrojo kėlinio pabaigoje skirtumas sumažėjo iki trijų taškų. Tada V.Micičius paskutinėmis sekundėmis smeigė tritaškį ir po dviejų kėlinių Serbija pirmavo 51:45.\n\nTrečiajame kėlinyje iš aikštės dėl antrosios techninės pražangos išvytas Italijos rinktinės treneris Gianmarco Pozzecco. Specialistas prieš palikdamas aikštę atsisveikino su visais savo komandos nariais, taip pat su Serbijos rinktinės atstovais bei išėjo nesulaikydamas ašarų.\n\nItalai po to iš karto pataikė du tritaškius ir pasibaigus trečiajam kėliniui Serbija pirmavo 68:66.\n\nPaskutinio kėlinio pradžioje Italija pelnė pirmuosius aštuonis taškus ir nuo tada ji iki mačo pabaigos laikėsi priekyje. Skirtumas buvo didėjęs iki 10 taškų, bet tada N.Jokičius beveik iš pusės aikštės pataikė tritaškį su pražanga ir skirtumas mažėjo iki šešių taškų.\n\nItalai sėkmingai atlaikė tolimesnius serbų bandymus priartėti, o Simone Fontecchio likus 1:46 minutei dvitaškiu su pražanga didino italų pranašumą 91:79.\n\nSerbija po to neatsitiesė.\n\nSerbija: Nikola Jokičius 32 (13 atk. kam., 4 rez. perd., 41 n.b.), Vasilije Micičius 16 (8 rez. perd.), Nikola Kaliničius 12, Vladimiras Lučičius ir Vanja Marinkovičius po 8.\n\nItalija: Marco Spissu 22, Nicolo Melli 21, Simone Fontecchio 19, Achille Polonara 16.",
    "Italija ruošiasi Europos jaunimo olimpiniam festivaliui: misijos vadovai apžiūrėjo bazes": "E.Petkus ir A.Vanagienė.\n\n2023-ieji sporto bendruomenę pakvies net į tris olimpinius renginius: Europos žaidynes Krokuvoje ir net du Europos jaunimo olimpinius festivalius.\n\nIki Italijoje vyksiančio žiemos festivalio likus kiek daugiau nei keturiems mėnesiams, misijos vadovai apžiūrėjo renginiui ruošiamas bazes bei aptarė pasirengimo procesą.\n\nFriulio-Venecijos Džulijos regione vyksiančiame renginyje dalyvaus daugiau nei 2100 sportininkų iš 47 valstybių. 14-18 metų amžiaus atletai varžysis 13 sporto šakų.\n\nPlanuojama, kad Lietuvai atstovaus 16 sportininkų, kurie rungsis biatlono, lygumų slidinėjimo, akrobatinio slidinėjimo, dailiojo čiuožimo, greitojo čiuožimo trumpuoju taku ir kalnų slidinėjimo varžybose.\n\nŠią savaitę Lietuvos misijos vadovai Agnė Vanagienė ir Einius Petkus kartu su kolegomis iš visos Europos dalyvavo misijos vadovų seminare Italijoje, kur ne tik apžiūrėjo festivaliui ruošiamas sporto bazes bei infrastruktūrą, bet ir aptarė būsimus iššūkius. Vienas didžiausių – atstumai tarp sporto bazių.\n\n„Pavyzdžiui, iki miestų, kuriuose vyks atidarymo ir uždarymo ceremonijos, sportininkams teks beveik 2 val. vykti autobusu. Kiekvienos sporto šakos atstovai gyvens skirtingose vietose, o tarp jų – nemaži atstumai. Turėsime rasti sprendimą, kaip rinktinei užtikrinti efektyvų aptarnavimą.\n\nBūtent todėl labai svarbūs tokie išankstiniai susitikimai. Kitu atveju planuoti dalyvavimą ir pasiruošti iššūkiams būtų labai sunku.\n\nKalbant apie bazes, nors dar liko nemažai darbų, kuriuos reikia atlikti jas atnaujinant, bet įspūdis apie organizavimą – tikrai geras“, – sakė misijos vadovė A. Vanagienė.\n\nJi taip pat pasidžiaugė, kad ištraukus dailiojo čiuožimo teisėjavimo burtus paaiškėjo, jog Lietuvos atstovas bus tarp septynių arbitrų, dirbsiančių berniukų varžybose.\n\nFestivalio organizatoriai seka Tarptautinio olimpinio komiteto parodytu pavyzdžiu, kuriuo siekiama mažinti organizacinius kaštus ir skirti kuo didesnį dėmesį tvarumui. Todėl, festivalio dalyvių maitinimui bus naudojami tik regione užauginti produktai. Taip siekiama ne tik sumažinti transportavimo kaštus, palaikyti vietinius ūkininkus bet ir išvengti papildomos taršos.\n\nSiekdami didinti socialinę įtrauktį organizatoriai į festivalį įtraukė ir Dauno sindromą turinčius vaikus. Jiems patikėta atsakomybė sudėti pietų dėžutės turinį festivalio dalyviams.\n\nEuropos jaunimo olimpinis žiemos festivalis Friulio-Venecijos Džulijos regione vyks sausio 21-28 dienomis.\n\nLTOK.lt",
    "Dvi Lietuvos įmonės, vykusios į Italiją apsipirkti, grįžo tuščiomis": "Gvidas Drobužas, UAB „Ioco packaging“ generalinis direktorius. Ryčio Galadausko nuotr.\n\nPlastiko gamybos centru vadinamoje Italijoje kartkartėmis atsiranda pasiūlymų pirkti įmones, tačiau du pastarieji bandymai lietuviams buvo ne tokie sėkmingi kaip prieš dvejus metus UAB „Lietpak“.\n\nGvidas Drobužas, Panevėžio lanksčios pakuotės iš polimerinių plėvelių su fleksografine spauda gamybos UAB „Ioco packaging“ vadovas ir akcininkas, sako, kad nuolat užsienyje dairosi pirkinio, kuris leistų išplėsti pajėgumą ir asortimentą. Ta ...\n\nVisą straipsnį gali skaityti tik prenumeratoriai. Prisijungti Tapę VŽ premium prenumeratoriais Galėsite skaityti visus „VŽ Premium“, „Verslo žinių“ laikraščio ir svarbiausius „Financial Times“ straipsnius\n\nDarbo dienomis e. paštu gausite esminių aktualijų santrauką\n\nGausite asmeniškai jums parinktas naujienas pagal jūsų nurodytas dominančias sritis\n\nKokybiškam laisvalaikiui galėsite rinktis pažintinio žurnalo „Verslo klasė“ turinį internete\n\nKlausytis „Verslo žinių“ podkastų\n\nInvestavimo idėjų, praktiškų patarimų, kaip tvarkyti asmeninius ir šeimos finansus, rasite portale manopinigai.lt",
    "Antrajame kėlinyje smogusi Italija sirgalių paramos sulaukusius estus paliko be pergalės": "Italai laimėjo dvikovą 83:62 (21:18, 31:15, 17:19, 14:10).\n\nNors rungtynės vyko Milane, tačiau Italijos mieste buvo puikiai girdimi ir Estijos sirgaliai – jų į madų sostinę atvyko per 2 tūkst. Jų palaikymo skanduočių vedini estai pirmajame kėlinyje rimtai kibo į atlapus aikštės šeimininkams.\n\nPo pirmųjų dešimties minučių Italija buvo priekyje trijų taškų pranašumu – 21:18.\n\nVis dėlto antrojo kėlinio pradžioje Estijos puolimas ėmė strigti, o tuo pasinaudoję italai žaibiškai susikrovė dviženklį pranašumą, kuris vos per kelias minutes išaugo iki 15 taškų persvaros – 35:20.\n\nŠaltas dušas nenutildė estų – užsivedęs Kerras Kriisa tęsė savo koncertą, pelnydamas 9-ąjį tašką priartino svečius – 31:37.\n\nPyktelėję italai surengė dar vieną spurtą ir vėl atitrūko nuo priešininkų, į ilgąją pertrauką išeidami priekyje 52:33.\n\nAntroje rungtynių pusėje Italija ir toliau sėkmingai kontroliavo rungtynes, išlaikydama triuškinantį pranašumą bei sėkmingai pradėjo Europos krepšinio pirmenybes.\n\nPrimename, kad Italijos krepšinio rinktinė šiose pirmenybėse verčiasi be ryškiausios savo žvaigždės Danilo Gallinari. 34-erių italas prieš pat čempionatą nusitraukė kryžminius kelio raiščius.\n\nKiek anksčiau pasibaigusiose šios grupės rungtynėse Graikija 89:85 palaužė kroatus, o Ukraina 90:61 sutriuškino Jungtinę Karalystę.\n\nItalija: Simone Fontecchio 19, Nicolo Melli 17, Achille Polonara 12\n\nEstija: Kerras Kriisa 20, Kristijanas Kitsingas ir Janari Joesaaras po 9.",
    "Italija su Milanu atsisveiko pergale prieš autsaiderius britus": "Nugalėtojams 18 taškų pelnė Simone Fontecchio (3/4 trit.), 13 – Luigi Datome (3/4 trit.), 11 – Nicolo Melli, 10 – Giampaolo Ricci (8 atk. kam.), 9 – Stefano Tonutas.\n\nBritams 18 taškų pridėjo Mylesas Hessonas (4/10 trit., 6 atk. kam.), 12 – Carlas Wheatle‘as (7 atk. kam.), 7 – Luke‘as Nelsonas, 6 – Gabrielis Olaseni.\n\nKroatijos rinktinė prieš tai įveikė Ukrainą 90:85 ir tapo aišku, kad ukrainiečiai liks antroje C grupės vietoje, kroatai – treti, o italai – ketvirti.\n\nBritai šiame čempionate pralaimėjo visoms ekipoms triuškinančiu skirtumu, o italai nugalėjo estus 83:62, nusileido Graikijai 81:85, netikėtai paslydo prieš Ukrainą 73:84 ir nugalėjo Kroatiją 81:76.",
    "Užkalnis apie itališko maisto restoraną Klaipėdoje: italai šitaip nesugalvotų": "Tai nejaugi aš gadinsiuosi savo reputaciją prieš tuos žmones, kurie yra geri? Kvailiai man nerūpi, tegu jie galvoja, ką tik nori: išsigalvojimai apie mane yra tik jų sugedimo požymis. Tačiau geriems žmonėms aš turiu pareigą ir džiaugsmą rašyti taip, kaip manau.\n\nRestoranas Grasso yra Klaipėdoje, S.Šimkaus gatvėje, nelabai toli tos vietos, kur mes Klaipėdoje\n\ngyvenome šią vasarą (matėte nemažai nuostabių apžvalgų apie nuostabias vietas, pavyzdžiui,\n\nmeksikietišką Loca‘les, arba kruasaninę Cremia, nekalbant jau apie stabiliai nuostabų „Toli nuo Klasikos“, apie kurį sakiau, kad už ką Klaipėdai tokie geri restoranai. Buvo ir straipsnis apie nevykusį restoraną, už kurį ant manęs pyko. Klaipėdoje yra visko labai daug – ir aš dar nepaminėjau geriausio Lietuvoje Kaukazo restorano Pepper Grey, kurio šeimininkas yra mielas draugas, ir jeigu jį per daug girsiu, tai bus korupcija, bet Klaipėdoje jį privalote aplankyti bet kuriuo atveju.\n\nPavadinimas gana keistas (grasso itališkai reiškia riebalus) – bet skamba itališkai, ir neturėčiau kabinėtis.\n\nBe to, riebalai juk yra ne tik kiaulės taukai, bet ir alyvuogių aliejus, kuris yra visiškai sveikas dalykas. Aprašymas „italų maisto tradicijų vieta“ nėra labai tikslus, nes tradicijų ten nėra: yra sudėtinės dalys, būdingos Italijai, ir jos sujungtos improvizuojant ir išsigalvojant, bet ne taip, kaip Italijoje. Matyti, kad maisto gamintojai su Italija pažįstami, tačiau paviršutiniškai – nors ir ne taip, kaip, pavyzdžiui, mano kažkada valgytas italų maistas Jerevane, Armėnijoje, kur buvo aišku, kad žmonės neturėjo jokio kontakto su ta šalimi, kurios maistą nori pavaizduoti.\n\nRestoranas Grasso © Andrius Užkalnis\n\nPavyzdžiui, geldelės su žuvimi yra keistas patiekalas, kurio idėjos nesupratau, kaip ir nesupratau, kam ten ridikėliai. Taip, italų virtuvėje ridikėlis, ravanello, gyvena ir klesti, bet tai nereiškia, kad jam tikrai yra vieta ten, kur yra termiškai apdorotos jūros gėrybės.\n\nRestoranas Grasso © Andrius Užkalnis\n\nPasta frutti di mare (jūros gėrybės, 14 EUR) buvo geras pavyzdys gerų norų ir keisto įvykdymo: ne tik tunas buvo jau pernelyg sukietėjęs, bet ir pasta (juodi spagečiai, dažyti sepijos rašalu) buvo karpyta, arba laužyta, arba kitaip smulkinta. Kodėl? Kam to reikia? Fantazija? Bet sudėtinės dalys yra tokios formos ir ilgio, kokios jos turi būti. Visa kita yra šėtono gundymas: kai nelabai patyrusioje virtuvėje manoma, kad jie gali pagerinti tradicinius receptus. Štai italai nesugalvojo smulkinti makaronų, o mes štai tai padarysime – čia improvizuojame, fantazuojame, džiaugiamės.\n\nDeja, tiesa yra tokia, kad norint improvizuoti italų virtuvės tema, reikėtų iš pradžių kelis metus (arba\n\nkeliolika metų) stengtis, tūkstantį kartų pagaminti labai tradicinius patiekalus, pagal labai tradicinius\n\nreceptus, gramas į gramą, milimetras į milimetrą, laipsnis į laipsnį, ir galbūt tada jau galima daryti\n\neksperimentus, ir tai ne garantija, kad pasiseks.\n\nRestoranas Grasso © Andrius Užkalnis\n\nRavioliai su baravykais ir trumais (13 EUR) buvo neblogi, bet jie plaukiojo padaže, lyg sriuboje\n\n(pažiūrėkite nuotrauką), ir tai nėra geras būdas juos pateikti – šeimininkams reikėtų pasidairyti, kaip jie pateikiami kituose restoranuose. Ravioliai yra delikatus ir jautrus pastos gaminys, ir juos murkdyti pliurzėje nedera, nes jie ten praranda savo tapatybę, o baravykų ir trumų kombinacija yra vienas sunkiausiai derinamų dalykų, nes tai dviejų rūšių grybai, ir abu intensyvaus skonio, ir juos derinti įmanoma tik štai kaip: baravykų įdaras ravioliuose, ir trumų drožlės ant viršaus, prieš patiekiant, ir labai neutralus padažas (kad nepridėtume dar vienos skonio dimensijos). Karštis nuo pastos paleidžia į šnerves trumų kvapą, kol baravykai užrakinti, o jau paskui ragaujame baravykus, prapjovę arba šakute prakirtę tešlą.\n\nRestoranas Grasso © Andrius Užkalnis\n\nAr galiu kažką pagirti? Taip. Krevetės buvo labai kokybiškos, pačios geriausios, kokias galima gauti\n\nLietuvoje, ir labai intensyvaus skonio. Teisingas patiekalas.\n\nMaistas buvo mėgėjiškas, bet viską gelbėjo labai draugiškas ir geranoriškas, rūpestingas, dėmesingas personalas, ir todėl ne tik pykti nesigauna – net ir kritikuoti juos nesmagu. Tačiau rašau, kaip galvoju, nes tikiu, kad restoranas gali ir geriau, ir kad turi didelį norą mokytis ir keistis. Pradėti patarčiau nuo apsilankymų keliuose restoranuose Italijoje (arba galite, pavyzdžiui, Vilniuje nueiti į Da Antonio) ir žiūrėti, ką tiksliai galite nukopijuoti. Nebijokite, receptų ir pateikimo būdų autorinių teisių įstatymai nesaugo.\n\nVisi didieji šefai mokosi lygiai taip – kopijuodami iš didžios tradicijos. Kažkada „Stiklių“ įkūrėjai irgi taip augino savo svajonę: žiūrėjo į geriausius pavyzdžius užsienyje ir klausė savęs: „o ar galime taip ir mes?“.\n\nNežinau, gal aš ir labai dosnus šiandien. Tačiau man atrodo, kad Grasso širdis, kaip sako mano žmonės amerikiečiai, yra teisingoje vietoje. Trys žąsys iš penkių.\n\nGrasso, S.Šimkaus g. 6, Klaipėda. Tel. +370 646 91161.\n\nFacebook puslapis: https://www.facebook.com/grassobar\n\nPirmadieniais nuo 11:30 iki 16:00, nuo antradienio iki ketvirtadienio – nuo 11:30 iki 22:00,\n\npenktadieniais nuo 11:30 iki 23:00, šeštadieniais nuo vidurdienio iki 23:00, sekmadieniais nuo\n\nvidurdienio iki 17:00.",
    "Lėkštėje kvepia Italija – gaminame „spagetti all’Amatriciana“": "Lietuvoje gyvenantis italas Daniele Gulla. Kosto Kajėno videomedžiagos kadras\n\nNors pica ir makaronai Lietuvoje jau tapo kasdienės maisto rutinos dalimi, tikroji itališka virtuvė vis dar yra iššūkis ne vienam virtuvės šefui. Tačiau Lietuvoje gyvenantis italas DANIELE GULLA sako, kad skanaus maisto tvirtove vadinamą Italiją galima nesunkiai susikurti kiekvienoje virtuvėje.\n\nDaniele Gulla su Lietuva susipažino dar būdamas studentas, iš Italijos į Lietuvą atvykęs pagal „Erasmus“ programą. Dešimt mėnesių turėjęs trukti studijų laikotarpis virto jau dvidešimčia gyvenimo metų Lietuvoje. Reklamos agentūros „Ogilvy“ grafikos dizaineris D. Gulla pasakoja, kad meilė svetimam kraštui užgimė dar gimtinėje: pažintį su Lietuva pradėjęs nuotraukomis, prisimena vieną labiausiai patikusią, kurioje užfiksuotas Vilnelės upės linkyje esančio Užupio vaizdas. Sužadintas smalsumas paskatino rinktis studijas Lietuvoje, o sutikti žmonės ir jų bendravimo būdas tapo priežastimi čia kurti šeimą ir namus.\n\nD. Gulla prasitaria mėgstantis įvairių pasaulio virtuvių maistą ir kiekvieną dieną makaronų nevalgo, tačiau itališki receptai – užkoduoti genuose. Svečias sako, kad susikurti Italiją galima kiekvienoje virtuvėje, nes dauguma kasdienių itališkų receptų yra nesudėtingi, ir maisto gamybai nereikia daug laiko, svarbiausia nepamiršti šviežių ir kokybiškų produktų. Kaip pats sako, kad niekada negamintų be šviežių pomidorų, ir juokiasi prisiminęs studentavimo laikus, kai būdavo sunku rasti itališkiems patiekalams reikalingų ingredientų – nuo makaronų iki šviežių pomidorų.\n\nTačiau D. Gulla seniai pastebėjo, kad Lietuva šiuo klausimu jau mažai kuo skiriasi nuo Italijos – visus reikiamus produktus galima nusipirkti parduotuvėse. Vis dėlto jis pastebi ir keletą šių šalių skirtybių. Dėl klimato skirtumų labiausiai skiriasi šių šalių valgymo įpročiai. Lietuvoje vėsiau, todėl reikalingas riebesnis, daugiau kalorijų turintis maistas. O Pietų Italijoje būtų keista pietums valgyti cepelinus. „Cepelinai man patinka, tik ne vasarą“, – šypsosi D. Gulla.\n\nKosto Kajėno videomedžiagos kadras\n\nKosto Kajėno videomedžiagos kadras\n\nKosto Kajėno videomedžiagos kadras\n\nTiesa, kitaip nei Lietuvoje, Italijoje gausu nerašytų maisto taisyklių. D. Gulla supažindina su valgymo itališkame restorane tvarka. Paprastai pirmiausia užsakomi užkandžiai – sūrio ar mėsos rinkiniai, koks nors tam regionui būdingas užkandis. Pirmam patiekalui gali būti patiekiami makaronai, po kurių – žuvis arba mėsa. Po antro patiekalo pereinama prie contorno – daržovių arba salotų. Paskui būtinas desertas ir kava, o pabaigoje patiekiami alkoholiniai gėrimai – dažniausiai grappa.\n\nGali pasirodyti, kad tokios vakarienės užtrunka, tačiau D. Gulla sako, kad dažniausiai jos nebūna labai ilgos, o ilgiau pasėdėti tenka prie savaitgalio pietų stalo. Bet svečias pastebi, kad ilgi pietūs ar vakarienės – labiau ne šalies, o žmonių savybė. Bendrauti linkę žmonės prie stalo daugiau kalba, todėl vakarienė natūraliai tęsiasi ilgiau nei įprasta – taip svečiuotis D. Gullai yra tekę ir Lietuvoje.\n\nŠiandien svečias iš Italijos kviečia kartu gaminti tradicinį itališką patiekalą – spagetti all’Amatriciana. Amatričė – tai nedidelis Italijos vidurio miestelis Lacijo regione. Būtent dėl iš čia kilusio padažo patiekalui buvo suteiktas miestelio vardas. D. Gulla pasakoja, kad šis patiekalas dažniausiai gaminamas pietums, nes jo paruošimas greitas ir paprastas – visi Italijoje žino, kaip jį gaminti. Mūsų svečias atkreipia dėmesį, kad šventiniam itališkam stalui dažniausiai ruošiami patiekalai, reikalaujantys ilgo gaminimo proceso. Pavyzdžiui, lazanija arba ragu – mėsos ir pomidorų padažas, kurį jo močiutė virdavo keturias valandas.\n\nVienas svarbiausių spagetti all’Amatriciana ingredientų – guanciale. Tai yra kiaulienos pažandės mėsa, panaši į lašinius, tradiciškai gardinama tik druska ir pipirais. Kita svarbi patiekalo sudedamoji dalis – spagetti makaronai. Dabar dažniau naudojami pirkti makaronai, tačiau D. Gulla pasakoja, kad jo močiutė juos gamindavo pati – tai būdavo sekmadieninis darbas.\n\nSvarbu pabrėžti, kad tai, kas Lietuvoje vadinama makaronais – Italijoje yra tik viena jų rūšis – macaroni, kai tešla gaminama iš miltų ir vandens, vėliau išspaudžiant formą metaliniu prietaisu. Makaronai Italijoje – kaip aitriosios paprikos Meksikoje – yra daug pasta rūšių, besiskiriančių savo forma. Tačiau ne visi italai makaronus gamina patys, įprasta juos tiesiog nusipirkti. Padažui taip pat naudojami pomidorai ir truputėlis vyno. O kad lėkštėje tikrai kvepėtų Italija, viskas pagardinama avies pieno pecorino sūriu.\n\nSpagetti all’Amatriciana\n\nGuanciale – kiaulienos pažandės mėsa, gardinta druska ir pipirais\n\nSpagetti makaronai\n\nKonservuoti pomidorai\n\nŠlakelis vyno\n\nPecorino sūris\n\nKosto Kajėno videomedžiagos kadras Kosto Kajėno videomedžiagos kadras Kosto Kajėno videomedžiagos kadras Kosto Kajėno videomedžiagos kadras Kosto Kajėno videomedžiagos kadras Kosto Kajėno videomedžiagos kadras Kosto Kajėno videomedžiagos kadras Kosto Kajėno videomedžiagos kadras Kosto Kajėno videomedžiagos kadras Kosto Kajėno videomedžiagos kadras Kosto Kajėno videomedžiagos kadras Kosto Kajėno videomedžiagos kadras Kosto Kajėno videomedžiagos kadras Kosto Kajėno videomedžiagos kadras Kosto Kajėno videomedžiagos kadras Kosto Kajėno videomedžiagos kadras Kosto Kajėno videomedžiagos kadras\n\nProjektą iš dalies finansuoja Tautinių mažumų departamentas.",
    "Italijoje įvykusią masinę galvijų žūtį apipynė sąmokslo teorijomis": "Teiginiai\n\n\n\nItalijoje, Cuneo regione, dėl „staigios ligos“ krito visi gyvuliai. Toliau vykdoma programa pavadinimu „badas“.\n\n\n\nVerdiktas\n\n\n\nŠi informacija – melaginga. Šių metų rugpjūčio mėnesį Cuneo provincijoje, Italijoje, iš tiesų masiškai išgaišo 50 karvių. Jos žuvo dėl apsinuodijimas ciano vandenilio rūgštimi. Negyvuose galvijų kūnuose buvo rasti dideli kiekiai durino, cianogeninio glikozido, kurio būna jaunuose sorų augaluose. Įprastai jo kiekiai nebūna dideli ir augalai pavojaus nekelia, tačiau dėl sausros durino kiekis jaunuose augaluose gali reikšmingai padidėti.\n\n\n\nMelo detektoriaus komentaras\n\n\n\nRugpjūčio pradžioje Italiją sukrėtė masinė galvijų žūtis, ištikusi Cuneo provincijoje, kai čia išgaišo 50 karvių. Sąmokslo teorijų gerbėjai netruko prigalvoti versijų, kodėl nugaišo šios karvės. Socialiniuose tinkluose pasirodė pranešimų, esą galvijai buvo išžudyti tyčia, siekiant sukelti pasaulinį badą, tačiau ši informacija – klaidinga.\n\nMelaginga žinutė © Ekrano nuotr.\n\nItalijos žiniasklaida plačiai rašė apie šį įvykį ir visuose vietos naujienų portaluose karvių žūties priežastys sutampa. Pjemonto, Ligūrijos ir Aostos slėnio zooprofilaktikos instituto analizė parodė, kad nugaišusių karvių kūnuose buvo rasti dideli kiekiai cianogeninio glikozido durino. Šio toksino nesuvirškinimas sukelia ūmų apsinuodijimą vandenilio cianidu, kuris yra mirtinas gyvūnams. Durinas aptinkamas sorose, kuriomis maitinosi karvės. Įprastai soroms pasiekus brandą durino kiekis augaluose būna nedidelis, todėl soras gali valgyti ne tik gyvuliai, bet ir žmonės, tačiau mažuose augaluose šio toksino daugiau, nes jis naudojamas kaip savigynos mechanizmas.\n\nItaliją siaubianti sausra ir vandens trūkumas paskatina sorų augliuose durino gamybą, nes augalas susiduria su sunkiomis išlikimo sąlygomis.\n\nPjemonto regione, Italijoje, galvijų apsinuodijimas jaunais sorų augalais nėra naujiena. Anksčiau taip pat pasitaikydavo galvijų žūčių, kurias sukėlė apsinuodijimas ciano vandenilio rūgštimi.\n\nTai taip pat ne pirmas panašaus pobūdžio pranešimas, kuomet dėl klimato kaitos paskatintų procesų nugaišę gyvuliai siejami su bandymais neva sukelti pasaulinį badą. Anksčiau „Melo detektorius“ jau rašė apie tai, kad masiškai JAV, Kanzase, išgaišusių karvių mirties priežastys taip pat buvo susietos su panašia sąmokslo teorija.",
    "Italijoje per audras žuvusių žmonių skaičius padidėjo iki 11": "Vidurio Italiją smarkios audros, kurios sukėlė didelių potvynių, užklupo ketvirtadienį vakare. Kai kur vos per kelias valandas iškrito daugiau kaip 400 mm kritulių.\n\n„Tęsiama dviejų žmonių paieška“, – sakoma Ankonos policijos pranešime. Vietos spauda skelbia, kad dingusieji yra aštuonerių metų vaikas ir 56 metų moteris.\n\nAnkonos uostamiesčio rajone prie Adrijos jūros potvynio srautai užliejo gatves, suvertė automobilių krūvas, iš namų nešė baldus ir viską nuklojo storu purvo sluoksniu.\n\nŠeštadienį rajone prognozuojamas tolesnis lietus, pareigūnai ragina žmones neiti iš namų.\n\n„Pasitraukite iš pirmųjų aukštų... į viršutinius“, – sakė Senigalijos meras Massimo Olivetti.\n\nAudros centrinius šalies regionus užklupo prieš rugsėjo 25-osios visuotinius rinkimus.\n\nŠiemet Italija kentė didelę sausrą, o vasaros pabaigoje – smarkias audras. Daug kas tai sieja su klimato kaita, bet šis klausimas per rinkimų kampaniją didelio dėmesio nesulaukė.",
    "C grupės ketvertas aiškus, kai kaimynų mūšyje Italija palaužė Kroatiją": "Simone Fonteccchio ir Nicolo Melli pelnė po 19 taškų ir ištempė Europos čempionato šeimininkus į atkrintamąsias varžybas.\n\nPo netikėto pralaimėjimo Ukrainai į neramią erdvę patekusi Italija atsitiesė per pirmadienio banguotas rungtynes.\n\nJose trečiajame kėlinyje italai turėjo 9 taškų pranašumą, bet paskui jau Bojano Bogdanovičiaus traukiami kroatai persvėrė rezultatą ir pirmavo 6 taškais ketvirto kėlinio pradžioje.\n\nItalai pataikė 12 tritaškių iš 33, o daugiausiai – 4 pataikė S.Fontecchio.\n\nKroatija laimėjo kovą dėl kamuolių 44:34, bet suklydo 18 kartų, Dario Šaričiui praradus kamuolį 6 kartus.\n\nItalija: Simone Fonteccio ir Nicolo Melli po 19, Alessandro Pajola, Giampaolo Ricci ir Achille Polonara po 8;\n\nKroatija: Bojanas Bogdanovičius 27, Ivica Zubacas 13, Dario Šaričius 10, Jaleenas Devonas Smithas 9, Mario Hezonja 8.\n\nC grupėje jau aišku, kad iš Milano į atkrintamąsias varžybas Berlyne keliaus Graikija, Ukraina, Italija ir Kroatija.\n\nItalų pergalė galutinai užgesino estų viltis. Net ir laimėję paskutinį mačą prieš graikus ir paviję pergalių skaičiumi italus ir kroatus (prie šių nesėkmių), Estijos krepšininkai yra pralaimėję jiems tarpusavio rungtynes.\n\nŠioje grupėje trečiadienį paskutiniame ture žais: Kroatija – Ukraina, Graikija – Estija ir Italija – Didžioji Britanija.",
    "Toma Gudelytė. Jei italai sumanytų naikinti visus totalitarizmo pėdsakus, tektų nušluoti ištisus kvartalus": "Kaskart grįžusi į gimtuosius Šiaulius stengiuosi užsukti į gretimą Šeduvą. Norisi savo akimis išvysti, kaip greta įspūdingai atrestauruotų ir pagaliau prižiūrimų senųjų žydų kapinių užgimsta naujas muziejus, unikalus savo forma ir turiniu.\n\nVertėjos Tomos Gudelytės komentaras skambėjo LRT RADIJO laidoje „Kultūros savaitė“\n\nŠiemet jau galima grožėtis jo kylančia daugiabriaune struktūra, primenančia begalę pabirusių namelių – dingusį Šeduvos štetlą. Visai netrukus duris atvers muziejus-memorialas, skirtas miestelio bendruomenės istorijai, o drauge ir Lietuvos litvakų atminimui. Pasak projekto iniciatoriaus Sergejaus Kanovičiaus, čia bus pasakojama ne mirties, o gyvenimo istorija, su visiems atvira kultūrine erdve.\n\nŠeduva / T. Gudelytės asmeninio archyvo nuotr.\n\nŠeduva / T. Gudelytės asmeninio archyvo nuotr.\n\nDžiugu, kad Lietuvos žydų istorija vis garsiau pasakojama ir prasmingai įmuziejinama. Sostinėje dailėtyrininkės Giedrės Jankevičiūtės iniciatyva šiemet atidengti penki nauji atminimo akmenys Vilniaus žydų dailininkams. Jie praturtina Stolpersteine – didžiausio Holokausto aukų memorialo pasaulyje – tinklą. „Dingęs Štetlas“, beje, taip pat įtrauktas į prestižinį Europos memorialinių vietovių sąrašą. Du skirtingų pavidalų muziejai-monumentai, turintys bendrą misiją – simboliškai sugrąžinti per Holokaustą nukentėjusius mūsų šalies piliečius į gimtųjų miestų ir miestelių erdves. O drauge užpildyti nedovanotinas istorines spragas ir nutylėjimus.\n\nToma Gudelytė Italijoje (Sicilija), Italijos lietuvių bendruomenės suvažiavime / T. Gudelytės asmeninio archyvo nuotr.\n\nKalbėti atvirai ir nedviprasmiškai apie lietuvių kolaboravimą II pasauliniame kare, ypač dabartinio karo Ukrainoje aplinkybėmis, yra brandžios ir savikritiškos visuomenės ženklas. Taip, bandymų manipuliuoti faktais ir klišėmis neišvengsime, bet kaip tik todėl svarbu „istorinių tiesų“ medžioklės nepalikti Kremliaus propagandai. Skaidrumas reikalingas mums patiems. Pavojinga teigti, kad Holokausto tematikai dabar ne vieta ir ne laikas. Anaiptol.\n\nNebijokime prancūzų rašytojo Jonathano Littello romano „Eumenidės“ ir pagal jį Jaunimo teatre statomo S. Loznicos spektaklio: „Eumenidės“ – nepaviršutiniškas solidaus autoriaus romanas apie brutalią sisteminio naikinimo mašiną, ideologizuotos mąstysenos ir paniekos padarinius, ir šia prasme jis pasakoja gerokai daugiau apie šiandienos Rusiją nei apie vakarykštę Ukrainą.\n\nPaminklas japonų diplomatui Čijunei Sugiharai priešais Holokausto ekspoziciją / T. Gudelytės asmeninio archyvo nuotr.\n\nNutylėjimo pagunda nesvetima visoms totalitarizmą – nesvarbu, savą ar primestą – perėjusioms šalims. Italija – ne išimtis ir nevykę fašizmo istorijos įmuziejinimo bandymai puikiai iliustruoja, koks sudėtingas ir įtemptas gali būti savirefleksijos procesas. Italijoje, kaip žinia, gausu fašizmo epochos reliktų: to meto architektūra, po galerijas ir muziejus išsibarstę fašistinio meno kūriniai, monumentai ir net mauzoliejai. Jei italai nuspręstų išnaikinti absoliučiai kiekvieną totalitarinės praeities pėdsaką miestų erdvėse, kiltų rimtų logistikos problemų: tektų nušluoti ištisus kvartalus, fašistmečiu statytas ligonines, mokyklas ir miestų aikštes, per urbanistinę estetiką diegusias galios doktriną.\n\nNovecento muziejus Milane / T. Gudelytės asmeninio archyvo nuotr.\n\nTai nereiškia, kad italų istorikai ir visuomeninkai nekelia fašistinio palikimo problemiškumo klausimo. Kelia ir ne vienerius metus. Iš dalies šį paveldą neutralizuoja ar naujai įprasmina gausėjančios „atminties vietos“: Romos žydų getas šalia Trasteverės, įpaminklinta Ardeatinos žudynių vieta, Išlaisvinimo muziejus Turine, Deportacijų memorialas Milano centrinėje stotyje, o ir minėtasis Stolpersteine atminimo akmenų tinklas. Visos šios muziejinės erdvės pasakoja rasinio persekiojimo, kolonializmo ir kolaboravimo istoriją, kurią daugelis mieliau užmirštų ar sumenkintų. Istorinis revizionizmas – patraukli perspektyva puoselėjantiems tam tikrą politinės minties tęstinumą.\n\nFašistinis ryšulio (fasci) simbolis ant Garibaldi paminklo pjedestalo priešais Operos ir baleto teatrą / T. Gudelytės asmeninio archyvo nuotr.\n\nFašizmo istorijos muziejaus idėja, tvyranti ore jau keletą metų ir niekaip neįgaunanti konkretaus pavidalo, grįžo į viešąją diskusiją su trenksmu, kai Predapijaus – Benito Musolinio gimtojo miesto – meras Giorgio Frassinetti paskelbė: dabartinė situacija darosi nepakeliama. Nuo tada, kai 1957-aisiais miesto kapinėse buvo įkurta kripta su mauzoliejumi „tėvynės vadui“, Predapijus virto neofašistinių grupuočių ir įvairaus plauko nostalgikų piligrimysčių Meka, suformavusia ir atitinkamą turistinį kontekstą. Pastaraisius dešimtmečiais, kraštutinių dešiniųjų jėgoms įgaunant vis didesnį politinį kapitalą ir matomumą, rasistiniai chorai Predapijuje skamba griausmingiau: čia minimas pergalingas dučės Žygis į Romą, su visa to meto atributika ir šūkiais. Meras įsitikinęs, kad tarptautinis fašizmo muziejus ar studijų centras galėtų bent iš dalies pagerinti miesto įvaizdį ir statusą.\n\nIstorikų nuomonės šiuo klausimu išsiskiria. Vieni įsitikę, kad Predapijų dar galima išgelbėti įsteigiant profesionalią ekspozicijų erdvę su paveikiais muziejiniais pasakojimais, kurie aiškiai įvardytų režimo nusikaltimus ir partijos hierarchų atsakomybę. Kiti nuogąstauja, kad toks muziejus taptų dar viena atrakcija turistams ar adoracijos centru, panašiai kaip nutiko su J. Stalino muziejumi Gorije, taip ir nepersiorganizavusiu į „Rusijos agresijos muziejų“, kaip kad buvo žadėda po 2008-ųjų įvykių. Muziejumi-parodija, giliai suaugusiu su toksiška miesto aura ir diktatoriaus – ikonos – šešėliu.\n\nPergalės altorius. Fašizmo metais statyas paminklas I pasaulinio karo kariams pagerbti. Genuja / T. Gudelytės asmeninio archyvo nuotr.\n\nTokį pavojų įžvelgia italų istorikas Simonas Levis Sullamas: anot jo, Predapijus, lygiai kaip Goris, patenka tarp vadinamųjų mnemotopų, t. y. atminties uzurpuotų vietų, persigėrusių istoriniu kvapu ir įgavusių kone religinių konotacijų. Šiuo atveju, istorinės asmenybės – lyderio – garbstymo vieta. Paradoksaliai toks vietos sakrališkumas išstumia ją iš istorinės refleksijos lauko ir atveria kelia subanalinimams. S. L. Sullamas, pats nekart patyręs išpuolių tiek dėl savo tyrimų, tiek dėl žydiškos kilmės, siūlo Italijos fašizmo muziejų steigti mažame Fosolio miestelyje, prie Modenos, kur okupacijos metais veikė internuotųjų stovykla ir iš kur Italijos žydai buvo siunčiami į Aušvicą. Fosolį aprašė ir Primo Levi knygoje Jei tai žmogus. Tokioje simboliškai įkrautoje vietoje muziejus vargiai taptų depolitizuotu estetiniu objektu ir prireikus suveiktų kaip saugiklis, kaip priminimas.\n\nNežinia, ar fašizmo istorijos muziejaus projektas greitu laiku išvys dienos šviesą, bet apie jį ir toliau aistringai diskutuojama, kaip cikliškai diskutuojama ir apie galimą fašizmo sugrįžimą. Tiesa, šįkart, artėjant naujiems Italijos Parlamento rinkimams, nerimo justi daugiau. Baiminamasi, kad su ryškiausia dešiniųjų aljanso žvaigžde Giorgia Meloni šalis rizikuoja pasukti atgal į tamsiausią praeities laikotarpį, paženklintą rasine neapykanta ir kitaminčių persekiojimu.\n\nLitvako A. Blato sukurtas Šoa memorialas Venecijos gete / T. Gudelytės asmeninio archyvo nuotr.\n\nAtvirai priešiška teisei į abortą, migrantams ir LGBT bendruomenei, G. Meloni į didžiąją politiką žengia iš neofašistinių judėjimų aplinkos, o jos partijos „Italijos broliai“ logotipe liepsnoja trispalvė, vaizduojanti ne ką kitą kaip amžinąją ugnį virš Benito Mussolini kapo. Galbūt kažkam tai ir gali pasirodyti nerimta, bet Šoa išgyvenusiems ir aną siaubą atmenantiems žmonėms šie praeities simboliai varo šiurpą.\n\nPartijos lyderė lieka abejinga Italijos žydų bendruomenės raginimams išimti ugnies atvaizdą iš logotipo ir viešai atsižadėti simpatijų režimui. Šiuo metu apklausos rodo politikę pirmaujant. Simboliška, kad praėjus lygiai šimtmečiui nuo garsiojo Žygio į Romą valstybės vairą vėl gali perimti autoritarinės krypties propaguotojai. Šiandienos Europai, susidurančiai su represiniu režimu Rytuose, tai būtų išties nekoks posūkis.\n\nVertėjos Tomos Gudelytės komentaras skambėjo LRT RADIJO laidoje „Kultūros savaitė“",
    "Apžvalgininkas: Meloni yra kieta Ukrainos rėmėja, bet neaišku, kaip ši pozicija keisis ateityje": "Apžvalgininkas: Meloni yra kieta Ukrainos rėmėja, bet neaišku, kaip ši pozicija keisis ateityje\n\nItalija suka į kraštutinę dešinę – maždaug ketvirtadalis rinkėjų parėmė partiją „Italijos broliai“, kuriai vadovauja Giorgia Meloni. Apie tai kalba LRT užsienio naujienų redaktorius Aurimas Piečiukaitis, šiuo metu esantis Romoje.",
    "G. Antetokounmpo jėgą pajautę italai nusileido Graikijos rinktinei": "Kroatijos rinktinė 86:65 (20:17, 17:14, 35:9, 14:25) įveikė Didžiosios Britanijos rinktinę.\n\nTurnyro autsaideriais laikomi britai pirmoje rungtynių pusėje pasiūlė kietą kovą kroatams ir į pertrauką žengė turėdami tik 6 taškų atsilikimą – 31:37.\n\nVisgi, po pertraukos pasimatė, kodėl Didžioji Britanija priskiriama prie autsaiderių. Kroatijos krepšininkai puolime tiesiog maudė savo varžovus, o patys britai nieko suorganizuoti nesugebėjo. Po tragiško trečiojo kėlinio britai atsiliko 40:72 ir nieko daugiau nuveikti nebesugebėjo.\n\nKroatija: Bojanas Bogdanovičius, Dario Šaričius ir Ivica Zubacas po 15.\n\nDidžioji Britanija: Mylesas Hessonas 18, Patrickas Whelanas 14, Gabrielis Olaseni 10.\n\nKomandos į ketvirtą kėlinį žengė estams pirmaujant 61:56. Didinti persvaros estai nesugebėjo ir jau nuo pirmųjų lemiamo ketvirčio minučių kova vyko taškas į tašką.\n\nLikus žaisti 2 minutes po Kristjano Kitsingo dvitaškio estai pirmavo 73:70, tačiau tuo pačiu atsakęs Volodymyras Gerunas ukrainiečių atsilikimą sumažino iki 1 taško.\n\nPrasidėjus paskutiniajai minutei Iljai Sydorovui pataikius metimą iš po krepšio Ukrainos rinktinė išsiveržė į priekį – 74:73. Likusio laiko metu visi metimai skriejo pro šalį ir ukrainiečiai šventė pergalę.\n\nPaskutinėje dienos dvikovoje susitiko grupės favoritės – Italija ir Graikija. Pergalę rezultatu 85:81 (23:17, 24:23, 24:17, 14:24) iškovojo Graikijos krepšininkai.\n\nDimitrio Itudžio auklėtiniai į priekį išsiveržė nuo pirmųjų minučių ir nė karto neleido varžovams išsiveržti į priekį ar bent išlyginti rezultatą.\n\nTiesa, rungtynės nebuvo lengvos. Italijos komanda didžiąją rungtynių dalį laikėsi šalia nugalėtojų, o lemiamas spurtas įvyko trečiojo kėlinio pabaigoje.\n\nGraikai pirmaudami 59:54 kėlinį užbaigė spurtu 12:3 ir prieš lemiamas 10 minučių įgijo tvirtą persvarą.\n\nLikus žaisti 2 minutes Graikijos krepšininkai turėjo dviženklę persvarą (81:71), tačiau staiga pradėjo ją švaistyti. Simone Fontecchio pelnė net 10 italų taškų iš eilės, tačiau nuo tragedijos graikus gelbėjo Tylerio Dorsey tritaškis, pataikytas likus žaisti kiek daugiau nei minutę laiko.\n\nNesustabdomas graikų gretose buvo Giannis Antetokounmpo. NBA superžvaigždė per 30 minučių pelnė 25 taškus (7/10 dvit., 1//5 trit., 8/9 baud.), atkovojo 11 ir perėmė 3 kamuolius, atliko 3 rezultatyvius perdavimus ir surinko 31 naudingumo balą.\n\nGraikija: Giannis Antetokounmpo 25, Tyleris Dorsey 23, Dimitris Agravanis 13.\n\nItalija: Simone Fontecchio 26, Achille Polonara 14, Stefano Tonutas 13.\n\nPenktadienį buvo sužaistos pirmosios grupės rungtynės.\n\nUkrainos rinktinė 90:61 sutriuškino britus, Italijos krepšininkai 83:62 be didesnių vargų susitvarkė su estais, o grupės favoritai graikai 89:85 palaužė Kroatijos rinktinę.\n\nC grupės rungtynės vyksta Milane, Italijoje.\n\nĮ atkrintamąsias varžybas pateks pirmąsias 4 vietas užėmusios rinktinės.",
    "Tarptautinis edukacinis Šv. Cecilijos senosios muzikos festivalis kelia sparnus į Italiją": "Festivalio vadovė Beatričė Baltrušaitytė teigia, kad organizuoti festivalį keliose šalyse įkvėpė 2021 m. paminėtos Lietuvos ir Italijos 30-ųjų diplomatinių santykių metinės. Tai paskatino prisiminti gilias Italijos ir Lietuvos Didžiosios Kunigaikštystės kultūrines tradicijas, todėl visi festivalio renginiai dedikuoti italų Renesanso ir Baroko muzikai, taip pat šio laikotarpio istorinėms asmenybėms.\n\n„Be to, praėjusių metų rudenį gavome kvietimą bendradarbiauti su Italijos lietuvių bendruomene, taip kilo mintis ne tik organizuoti nuotolinius edukacinius Muzikos studijos užsiėmimus Italijoje gyvenančioms lietuvių bendruomenėms su vaikais, bet ir gyvai pristatyti edukacinį koncertą apie Barborą Radvilaitę“, – pasakoja B. Baltrušaitytė.\n\nEdukacinis koncertas „Muzikinis pasakojimas apie Barborą Radvilaitę“ iškeliaus į Turiną (Italija) lapkričio viduryje. Šią senosios muzikos šventę Italijoje gyvenančioms lietuvių bendruomenių šeimoms su vaikais kurs jau gerai Lietuvoje pažįstami senosios muzikos profesionalai – Ieva Baublytė (išilginė fleita, arfa), Ieva Gaidamavičiūtė (sopranas), Saulius S. Lipčius (liuto forte). Muzikinį pasakojimą ves ir specialiai šiam spektakliui sukurtas dailininkės Linos Maslenskienės šešėlių teatro lėles valdys spektaklio autorė B. Baltrušaitytė.\n\nDvyliktasis tarptautinis edukacinis Šv. Cecilijos senosios muzikos festivalis Valdovų rūmų muziejuje startuos rugsėjo 8 dieną. Jauniausi festivalio dalyviai kviečiami mokslo metus pradėti jau tradicija tapusioje Muzikos studijoje. 4–6 metų vaikai žaidimo forma susipažins su senaisiais muzikos instrumentais, istorinėmis Lietuvos Didžiosios Kunigaikštystės asmenybėmis, o vėliau patys taps pirmosios barokinės operos Lietuvoje personažais, muzikos instrumentų meistrais ir net pačiais valdovais! Pirmą kartą į Muzikos studiją kviesime per nuotolį prisijungti ir vaikus iš lietuvių bendruomenių Italijoje. Jiems festivalio organizatoriai parengė tris nuotolinius edukacinius užsiėmimus, leisiančius geriau pažinti Lietuvos Didžiosios Kunigaikštystės istoriją ir kultūrą.\n\nMuzikos studijoje vaikai kurs beveik du mėnesius, o lapkritį prasidės festivalio renginių ciklas. Jį pradės ir visus besidominčiuosius senąja muzika pakvies muzikologės dr. Aleksandros Pister paskaita „Lietuvos Didžiosios Kunigaikštystės magnatų gyvenimo aktualijos: ką praneša XVII a. Italijos muzikos leidiniai?“. Lapkričio viduryje festivalis trumpam iškeliaus į Turiną, vėliau grįš į Lietuvą paminėti svarbiausios festivalio globėjos, šv. Cecilijos, dienos ir pakvies ilgamečius festivalio bičiulius bei partnerius pasidalyti italų Renesanso ir Baroko muzikos grožiu Valdovų rūmų Didžiojoje renesansinėje menėje.\n\nProjektą finansuoja Lietuvos kultūros taryba.\n\nProjekto partneriai:\n\nKaimų bendruomenė „Viltija“\n\nVilniaus Balio Dvariono dešimtmetė muzikos mokykla\n\nBiržų Vlado Jakubėno muzikos mokykla\n\nPjemonto lietuvių bendruomenės lituanistinė mokykla Turine „Pasakų namai“\n\nVirtuali lituanistinė Italijos mokykla prie Asociacijos „ILB“",
    "Nuostabi Ukraina žygiuoja be pralaimėjimų: parklupdė ir Italiją": "Rungtynės vyko taškas į tašką ilgą laiką, bet lemiamu metu ketvirtajame kėlinyje ukrainiečiai buvo nesulaikomi. Ir pozicinėse atakose po išsikeitimų, ir greituose išpuoliuose Ukrainos žaidėjai baudė Milane palaikomus grupės šeimininkus.\n\nNet 27 taškus ketvirtajame kėlinyje suvertė ukrainiečiai, o A.Bagatskis, likus žaisti 0,9 sek., dar paprašė minutės pertraukėlės ir sukėlė milžinišką emocijų audrą arenoje. Galiausiai, mačui pasibaigus, latvis aiškino Italijos strategui Gianmarco Pozzecco savo veiksmus.\n\nSviatoslavas Mychailiukas suvertė net 25 taškus, Issufas Sanonas ir Ivanas Tkačenko pridėjo po 17.\n\nItalams Achille Polonara surinko 17 taškų, Simone Fontecchio pridėjo 14, tačiau didžioji dalis komandos buvo neatpažįstama.\n\nUkrainiečiai kovą dėl kamuolių laimėjo 41:32, atliko 18 rezultatyvių perdavimų, tačiau net 17 kartų suklydo.\n\nNugalėtojai gerai pataikė. Tikslą pasiekė 61 proc. dvitaškių (25/41) ir 41 proc. tritaškių (7/17).\n\nUkrainiečiai yra laimėję visas trejas rungtynes C grupėje ir dalinasi lyderių poziciją su Graikija. Italai patyrė antrą nesėkmę per tris mačus.\n\nUkraina: S.Mychailiukas 25, I.Sanonas ir I.Tkačenko po 17.\n\nItalija: A.Polonara 17, S.Fontecchio 14.",
    "Italija pasirinko JAV investicinį fondą „Certares“ deryboms dėl ITA dalies pardavimo": "Toks sprendimas netikėtas, nes Šveicarijos ir Italijos laivybos grupė MSC bei jos sąjungininkė, Vokietijos oro bendrovė „Lufthansa“, regis, pirmavo lenktynėmis dėl „Alitalia“ įpėdinės įsigijimo.\n\n„Certares“ ir jos partnerių pasiūlymas „laikomas labiausiai atitinkančiu valstybės iškeltus tikslus“.\n\nItalijos valstybei kuriai priklauso 100 proc. bendrovės akcijų, sakoma Italijos ekonomikos ministerijos pranešime, kuriame neatskleidžiama derybų suma.\n\n„Pasibaigus išskirtinėms deryboms, įpareigojančios sutartys bus pasirašytos tik tuo atveju, jei jų turinys visiškai tenkins viešąjį akcininką“, – nurodė ministerija.\n\nItalijos dienraščio „Il Messaggero“ duomenimis, turizmo srityje besispecializuojantis fondas „Certares“ pasiūlė maždaug 600 mln. eurų (599 mln. JAV dolerių) už beveik 56 proc. ITA akcijų.\n\nItalijos vyriausybei liktų 44 44 proc. akcijų paketas bei ji turėtų dvi iš penkių vietų būsimoje ITA valdyboje.\n\nMSC ir „Lufthansa“ rugpjūčio pabaigoje pasiūlė sumokėti 850 mln. eurų už 80 proc. ITA. Tai buvo mažiau sausio mėnesį siūlyta 1,3–1,4 mlrd. eurų suma, nes tikimasi oro linijų rinkos nuosmukio pasibaigus vasarai.",
    "Energiją taupanti Italija nurodė sumažinti temperatūrą patalpose": "Pramoniniuose pastatuose temperatūra sieks 17 laipsnių pagal Celsijų, o kituose – 19 laipsnių.\n\nTai yra vienu laipsniu mažesnė temperatūra nei reikalaujama pagal dabartines gaires, paskelbė Ekologinio perėjimo ministerija.\n\nŠildymo įjungimo laikas taip pat trumpinamas viena valanda per parą bei 15 dienų per visus metus, siekiant nuo rugpjūčio 1 dienos iki kovo 31 dienos sumažinti energijos suvartojimą 15 procentų.\n\nLigoninėms, globos namams, pradinėms mokykloms ir vaikų darželiams ši priemonė nebus taikoma, kaip ir labiausiai į šiaurę nutolusiems regionams.\n\nREKLAMA\n\nTuo metu labiausiai temperatūrą turės sumažinti šiltesni pietų regionai.\n\nBe to, bus stebimas energijos suvartojimo lygis viešojo naudojimo pastatuose ir gyvenamuosiuose kvartaluose, siekiant išsiaiškinti, kaip įgyvendinamos priemonės, tuo metu ministerija paragino gyventojus įnešti savo indėlį į energijos taupymą.\n\n„Tikslas yra skatinti sąmoningą ir protingą elgesį“, – sakoma pranešime, kuriame pabrėžiamas siekis ne tik sumažinti dujų paklausą, bet ir komunalinius mokesčius.\n\nĮgyvendinant naująją sąmoningumo didinimo kampaniją, žmonės bus raginami trumpiau maudytis po dušu ir naudoti kiek vėsesnį vandenį, atjungti elektros prietaisus, kai jie nenaudojami, o indaploves ir skalbykles naudoti, tik kai susikaups pakankamas nešvarių indų ar drabužių kiekis.\n\nREKLAMA\n\nREKLAMA\n\nPrieš Rusijai užpuolant Ukrainą, Italija importavo 95 proc. suvartojamų dujų, o apie 45 proc. tiekimo buvo gaunama iš Rusijos.\n\nKadenciją baigiantis ministras pirmininkas Mario Draghi pasirašė naujus susitarimus su kitais dujų gamintojais, siekdamas sumažinti Italijos priklausomybę nuo Rusijos, kuri nuo birželio sumažėjo iki 25 proc., tuo pačiu paspartinant perėjimą prie atsinaujinančios energijos.\n\nJo vyriausybė taip pat pažadėjo skirti apie 52 mlrd. eurų (52 mlrd. JAV dolerių), kad padėtų namų ūkiams ir įmonėms susidoroti su kylančiomis kainomis.",
    "Dujų krizės akivaidoje Nobelio premijos laureatas italus moko makaronus virti kitaip": "Po pandemijos pagaliau atsigaunanti Italija neramiai laukia artėjančios žiemos.\n\nEkspertai įspėja, kad ant slenksčio – tobula audra, kurios sudedamosios dalys: kosminiu greičiu augančios energetikos kainos, didėjanti infliacija, kylančios palūkanų normos ir galima nauja Italijos skolų krizė.\n\nPastarosiomis savaitėmis įvairių verslo organizacijų paskelbta statistika signalizuoja apie itin sudėtingą periodą, kuriam nuo Rusijos tiekiamų dujų itin priklausoma šalis nebuvo tinkamai pasiruošusi.\n\nŽiniasklaidoje vis dažniau skamba terminas „energetinis karantinas“, kuriuo rizikuoja Italija, jeigu Kremlius nuspręstų nutraukti šaliai jau dabar sumažintą dujų tiekimą.\n\nPramonininkai skaičiuoja, kad dvi iš dešimties, o kai kuriuose regionuose – net trečdalis įmonių tokiu atveju bankrutuotų.\n\nBūgštaujama, kad Italijai gali tekti sumokėti didžiulę energetikos krizės kainą. Pramonininkų studijų centro ataskaitų skaičiai liudija ne tik gresiančius įmonių uždarymus, bet ir dėl energijos kainų kilimo prarastą ekonomikos konkurencingumą.\n\nPrognozuojama, kad 2022 m. energijos sąnaudos Italijos pramonėje gali siekti 8 proc. gamybos sąnaudų, palyginti su 7,2 proc. Vokietijos ir 4,8 proc. Prancūzijos.\n\nYpač sunki žiema laukia smulkiųjų įmonių, kurių šalyje daugybė. Joms išaugusios sąskaitos gali būti nebepakeliamos.\n\n„Daugeliui verslininkų gali tekti nutraukti veiklą. Reikia nedelsiant įsikišti ir skubiai vykdyti struktūrines reformas, kad būtų galima suvaldyti energijos kainas ir išvengti įmonių žlugimo bei precedento neturinčios krizės“, – situaciją komentavo Smulkiųjų įmonių ir amatininkų asociacijos prezidentas Marco Granelli.\n\nPriklausomybės kaina\n\nEkonomistai ir žiniasklaida mano, kad tokią situaciją buvo galima nuspėti.\n\nItalija yra viena labiausiai energetiškai nuo užsienio priklausomų Europos šalių – importuoja didžiąją dalį reikalingos energijos.\n\n„Toks reikšmingas ir didelis poveikis, kokį energetikos krizė daro Italijos ekonomikai, susijęs su didele mūsų šalies priklausomybe – daug didesne nei Prancūzijos ir Vokietijos – nuo gamtinių dujų naudojimo ne tik gaminant elektros energiją, bet ir gamybos procesuose“, – rašoma šalies pramonininkų pareiškime.\n\nNepaisant skubių dar Mario Draghi vadovaujamos vyriausybės pastangų atsikratyti priklausomybės nuo rusiškų dujų ieškant kitų šaltinių, Italija to negalės padaryti dar bent kelerius metus.\n\nAtėjus sunkmečiui pripažįstama, kad tai pamoka už daug metų šalyje aplaidžiai vykdytą energetikos politiką. Pradedant vėluojančiais sprendimais dėl atsinaujinančiųjų energijos šaltinių, ideologinio „ne“ branduolinei energijai (net ir saugiai, naujausios kartos), baigiant kitais patiems kenkiančiais pasirinkimais.\n\nNe veltui šalyje buvo plačiai aptarinėjama žinia, kad suskystintųjų gamtinių dujų terminalą turinti Lietuva nebenaudos rusiškų dujų, ir pasakojama, kaip mažai Baltijos valstybei pavyko užsitikrinti energetinę nepriklausomybę.\n\n„Pandemija panašiai paveikė visas ES šalis ir dėl to Europos Komisija visiems pritariant buvo pasirengusi įgyvendinti skolų politiką, o dabartinė energetikos krizė valstybes nares paliečia skirtingai. Šiuo atveju Vokietija ir Italija yra labiausiai pažeidžiamos kaip pagrindinės rusiškų dujų pirkėjos“, – pabrėžė Milano Bocconi universiteto politinės ekonomikos profesorius Michele Polo.\n\nSąskaitos – nebepakeliamos\n\nSunerimę verslininkai skundžiasi, kad išaugusios dujų ir elektros sąskaitos palies visus sektorius: nuo gamybos iki viešbučių, barų ir restoranų. Pastarųjų savininkai, spėję bent trumpai pasidžiaugti itin sėkminga po pandemijos vasara ir turistų būriais, languose jau iškabino gautas kelis kartus išaugusias sąskaitas teisindamiesi, kad bus priversti kelti kainas, kad galėtų sumokėti už elektros energiją.\n\n„Sąskaitos tapo sunkia našta – tokios nesitikėjome. Dar prieš šešis mėnesius energijos kaina sudarė 5 proc. apyvartos, dabar – beveik ketvirtadalį, todėl situacija labai sunki.\n\nArtimiausiais mėnesiais paslaugų kainos tikrai augs bent keliais procentais. Tikimės sulaukti švelnios žiemos, kad šildymas būtų įjungtas kuo mažiau“, – kalbėjo Milano viešbučių asociacijos prezidentas Maurizio Naro.\n\nKai kurie restoranų ir barų savininkai tikisi atsilaikyti įjungdami taupymo pavarą, pavyzdžiui, trumpindami darbo valandas arba vietoj šviesos romantiškai įžiebdami žvakes.\n\nKiti ėmėsi drąsesnių žingsnių. Neapolio aikštėse per protestą nuspręsta viešai deginti sąskaitas, o vienos istorinės Neapolio picerijos savininkai sąskaitose šalia picos ir gėrimo kvite įrašyta ir simbolinę eilutę „įnašas už dujas“.\n\n„Pernai už dujas ir elektrą per mėnesį mokėjome 2500 eurų, šią liepą sąskaita išsipūtė iki 8300 eurų.\n\nŽinoma, kad patys to nenorėdami buvome priversti keisti picų kainas“, – sakė picerijos savininkas Salvatore Grasso, aiškindamas, kad ši nauja eilutė reikalinga paaiškinti, kodėl padidėjo kaina.\n\nĮžvelgia spekuliacijas\n\nPer pandemiją įkurtos restoranų interesus ginančios organizacijos „TNI Italia“ atstovai ėmėsi kito būdo kovoti su kosminiu greičiu augančiomis sąskaitomis.\n\nNuspręsta kreiptis į teisėsaugą, įtariant, kad energetikos įmonės, prisidengdamos karu Ukrainoje, spekuliuoja kainomis.\n\n„Susidūrusi su neįtikėtinomis ir nepakeliamomis sąskaitomis už energiją, dėl kurių daugelis įmonių bus priverstos nutraukti veiklą, asociacija ima rinkti šeimų ir įmonių sąskaitas, kad teismui įteiktų skundą, kuriame, be svaiginančio kainų augimo, smerkiamas ir įžūlus įmonių vadovų elgesys“, – sakė asociacijos vadovas Simone Giannerini.\n\n„Didžiosios energetikos įmonės uždirba pelno.\n\nManome, kad vyriausybė neparengė konkrečių veiksmingų priemonių padėčiai suvaldyti.\n\nFaktiškai vyksta tai, kad, teisindamiesi dėl karo Ukrainoje sukeltos energetikos krizės, energijos tiekėjai net ir šiuo nepaprastosios padėties etapu įžūliai elgiasi su verslininkais, kurie ir taip patiria sunkumų dėl išaugusių sąskaitų“, – kalbėjo advokatė Barbara Gualtieri.\n\nNaudojantis krizine situacija ir kilusiu chaosu sąskaitos kartais išpučiamos ir apgaule.\n\n„Vienas ryškiausių apgaulės atvejų susijęs su dviem Toskanos kompanijomis, įskaitant skalbyklą, aptarnaujančią daugybę viešbučių ir kaimo turizmo sodybų.\n\nJoms buvo išrašytos iki 15 tūkstančių eurų siekiančios sąskaitos faktūros, gerokai didesnės už sutartą sumą, grasinant jau liepos mėnesį nutraukti elektros energijos tiekimą.\n\nNesulaukus atsakymų į prašymus paaiškinti, kodėl taip ryškiai padidėjo kainos, buvo pateiktas skundas.\n\nTaip skalbimo įmonė išsiaiškino, kad vietoj fiksuotos kainos, kuri buvo numatyta pasirašytoje pradinėje sutartyje, operatorius pritaikė kintamąjį tarifą pagal sutartį, kurioje tarifas buvo pakeistas ir patvirtintas suklastotu parašu“, – apgavystės pavyzdį pateikė advokatė.\n\nLaukia naujos vyriausybės\n\nDabar Italijoje labiausiai laukiama, kokių gudrybių imsis nauja vyriausybė, stosianti prie šalies vairo po rugsėjo 25-ąją vyksiančių rinkimų.\n\n„Laukiame naujosios valdžios sprendimo, kaip ji spręs energijos krizės problemą.\n\nGirdime svarstymų parduotuves ir klubus vakarais uždaryti anksčiau – nenorėtume pereiti nuo pandeminio karantino prie energetinio.\n\nVerslininkai mažai domisi, kaip vyksta rinkimų kampanija, tegu politikai mums pasako, kokias programas jie parengę, kad būtų išspręsta visiems aktuali problema“, – kalbėjo Milano restorano savininkas Pieras Galli.\n\nPripažįstama, kad daug ginklų valdžia neturi. Vienas jų – per įvairius paramos paketus įmonėms ir gyventojams dengti padidėjusias išlaidas.\n\nTai dar labiau išaugintų valstybės skolą, kuri Italijoje ir taip didžiulė, ypač po sunkaus pandemijos periodo.\n\nKita išeitis – taupyti. Paskutines dienas skaičiuojanti M.Draghi vyriausybė jau parengė energijos taupymo strategiją, kuri bus privaloma tiek verslui, tiek gyventojams.\n\nJungia taupymo režimą\n\nNors šildymo sezonas vasariškais orais dar gyvenančioje Italijoje atrodo tarsi tolimas miražas, jau aišku, kad šią žiemą ir namuose, ir biuruose teks rengtis šilčiau.\n\nPranešta, kad šildymo sezonas truks dviem savaitėmis trumpiau: bus pradėtas vėliau ir baigtas anksčiau.\n\nSutrumpintas ir šildymo valandų per parą skaičius. Ilgiau šildytis leista tik kalnuose esančiose vietovėse.\n\nSumažinta ir maksimali leistinos temperatūros riba.\n\nVisuose biuruose, įmonėse, taip pat namuose per šildymo sezoną nebus galima viršyti nustatytos 19 laipsnių ribos.\n\nKaip bus atliekama kontrolė, ypač privačiuose būstuose, kol kas neaišku, tačiau svarstoma numatyti baudas tiems, kurie norės gyventi šilčiau.\n\n„Jei 70 proc. šilumos vartotojų laikysis šių direktyvų, skaičiuoja ministras Roberto Cingolani, bus sutaupyta 3,2 milijardo kubinių metrų dujų“, – rašo dienraštis „La Repubblica“.\n\nVyriausybė pataria gyventojams trumpiau praustis po dušu ir vėsesniu vandeniu, skalbykles ir indaploves įjungti tik tuomet, kai jos pilnos, išjungti nenaudojamus elektros prietaisus iš tinklo, mažiau naudoti orkaites maistui ruošti.\n\nPatarimas taupyti maisto sąskaita, pavyzdžiui, gaminant italų dievinamus makaronus, šalyje buvo sutikti jautriausiai.\n\nDaugybė ginčų kilo dėl 2021-ųjų Nobelio premijos laureato Giorgio Parisi siūlymo italams išmokti virti makaronus išjungus kaitinimą.\n\nGarsus fizikas paaiškino, kad tai visiškai įmanoma: tereikia užvirinti vandenį, makaronus pavirti apie minutę, vėliau puodą uždengti, dujas išjungti ir palaikyti makaronus puode viena minute ilgiau, nei nurodyta ant pakuotės.\n\nTą patį esą galima padaryti ir su kitais maisto produktais.\n\nAr taupant Italijai pavyks išvengti energetikos krizės, parodys artėjanti žiema.\n\nKol gyventojams tenka taikytis prie naujų taupaus gyvenimo taisyklių, naujai šalies vyriausybei teks neabejotinai nelengva, bet labai svarbi pastarojo laikotarpio užduotis – nepasiduoti Kremliaus šantažui ir įrodyti, kad šalies politikai turi valios pagaliau atsikratyti rusiškų dujų jungo.",
    "Europos čempionato ketvirtfinalis: Prancūzija – Italija (tiesiogiai internete)": "Europos čempionato ketvirtfinalis: Prancūzija – Italija (tiesiogiai internete)\n\n2022-09-14 13:10 © FIBA nuotr.\n\nEuropos čempionate – lemiamų kovų metas. Čempionato ketvirtfinalyje susitinka Prancūzija ir sensaciją aštunfinalyje pateikę italai.\n\nPrancūzijos rezultatai čempionate\n\nB grupėje rungtyniavę prancūzai iškovojo 3 pergales ir patyrė dvi nesėkmes.\n\nPrancūzai čempionatą pradėjo pralaimėjimu prieš šeimininkus vokiečius (63:76).\n\nPo pralaimėjimo Prancūzijos rinktinė reabilitavosi prieš lietuvius (77:73).\n\nVėliau sekė sudėtingos rungtynės prieš vengrus, kurie buvo įveikti tik 4 taškų skirtumu (78:74).\n\nPaskutinėse rungtynėse prancūzai iškovojo svarbią pergalę Lietuvos rinktinei, kuomet buvo palaužta Bosnijos ir Hercegovinos rinktinė (81:68).\n\nLemiamose grupės rungtynėse prancūzai nusileido slovėnams ir nukrito į trečiąją vietą grupėje (82:88)\n\nAštunfinalyje prancūzai išgyveno tikrą dramą ir po pratęsimo palaužė turkus (87:86).\n\nItalijos rezultatai čempionate\n\nC grupėje italai užėmė 4-ąją vietą, iškovodami 3 pergales ir patirdami dvi nesėkmes.\n\nČempionatą grupės šeimininkai pradėjo užtikrinta pergale prieš estus (83:62).\n\nPo pergalės sekė pralaimėjimas vieniems turnyro favoritų graikams (81:85).\n\nItalai situaciją grupėje susikomplikavo pralaimėdami ukrainiečiams (73:84).\n\nPo dviejų pralaimėjimų iš eilės, italai pasiekė svarbią pergalę prieš kroatus (81:76).\n\nGrupės etapą Italija baigė lengva pergale prieš britus (90:56).\n\nAštunfinalyje italai pateikė vieną didžiausių sensacijų Europos čempionatų istorijoje patiesdami Serbijos rinktinę (94:86).\n\nTarpusavio rezultatai\n\nŠios rinktinės tarpusavyje rungtyniavo 14 kartų, o italai paskutinę pergalę pasiekė tik 2003 metais, kovoje dėl bronzos medalių (69:67).\n\nPrancūzija ir Italija susitiko 3 kartus nuo 2021 metų.\n\nRinktinės susidūrė Tokijo Olimpinių žaidynių ketvirtfinalyje, kur prancūzai įrodė savo pranašumą (84:75).\n\nPrieš Europos čempionatą, komandos sužaidė dvejas draugiškas rungtynes. Pirmąsias prancūzai laimėjo po pratęsimo (78:77), o antrosiose italai buvo sutriuškinti (100:68).\n\nPrancūzija – Italija rungtynių transliacija\n\nRungtynes tarp Prancūzijos ir Italijos bus galima stebėti internetinėse platformose TV3 play ir GO3, rungtynes taip pat transliuos TV6 kanalas. Rungtynių pradžia – trečiadienį, 18:15 val.",
    "M.Gimbutienės atminimo ženklai Italijoje: dėmesys lietuvių archeologei neblėsta dešimtmečius": "Archeologė, archeomitologijos pradininkė, Kalifornijos universiteto profesorė Marija Gimbutienė žinoma kaip viena reikšmingiausių XX a. moterų mokslininkių. Gal todėl neatsitiktinai Italijoje net keliuose regionuose (Bazilikatoje, Emilijoje-Romanijoje ir Pjemonte) būtent italių moterų, įkvėptų M. Gimbutienės įžvalgų ir tyrinėjimų, iniciatyva įamžintas šios iškilios asmenybės atminimas.\n\nM.Gimbutienė (1921 m. Vilniuje – 1994 m. Los Andžele, tais pačiais metais perlaidota Kaune, Petrašiūnų kapinėse) Vilniaus universitete baigė archeologiją. Jau Lietuvoje apsisprendžia eiti savitu, nepramintu mokslinių tyrinėjimų keliu – į vieną tyrimų sritį jungti tautosaką, kalbotyrą ir archeologiją.\n\nTėvų įskiepytas domėjimasis lietuvių tautosaka, menais, bendravimas su garsiausiais to meto muzikais, rašytojais, įskaitant Vydūną, Joną Basanavičių, paliko ryškų pėdsaką M.Gimbutienės atmintyje, ji sėmėsi stiprybės iš savo tautos gelmių.\n\nAntrojo pasaulinio karo metais M.Gimbutienė su šeima – vyru architektūros istoriku Jurgiu Gimbutu ir 1942 m. gimusia dukra Danute – pasitraukė iš Lietuvos. Tiubingeno universitete tęsė archeologijos, etnologijos ir religijų istorijos studijas ir apgynė filosofijos daktaro disertaciją. Vėliau apsigyveno JAV, kur prasidėjo jos kelias į tarptautinį pripažinimą. Dėstė JAV Harvardo, Kalifornijos universitetuose bei toliau tyrinėjo senąjį baltų pasaulį.\n\nPasaulyje M.Gimbutienė laikoma viena įtakingiausių mokslininkių, savo tyrimuose sujungusia archeologiją, etnologiją, lingvistiką ir religijotyrą į bendrą discipliną – archeomitologiją.\n\nPagrindinė jos mokslinių tyrimų sritis – postpaleolitinė Europa, kurią mokslininkė pavadina Senąja Europa, arba Deivės civilizacija. Tai buvusi taiki, matristinė civilizacija. Šios civilizacijos žmonės vertęsi žemdirbyste, kūrę nuostabius meno kūrinius ir garbinę Didžiąją Deivę Motiną.\n\nLLMA nuotr./Marija Gimbutienė\n\nM.Gimbutienė yra parašiusi 23 knygas, už knygą „Deivės civilizacija: Senosios Europos pasaulis“ 1993-iaisiais jai buvo paskirta Enisfildo-Vulfo premija, skiriama JAV už žymiausius pasaulio kultūros istorijos tyrimus. Mokslininkės 100-osioms gimimo metinėms paminėti, UNESCO ir LR Seimas 2021-uosius paskelbė M.Gimbutienės metais.\n\nĮkvėpė Italijos moteris\n\nPasaulinio garso lietuvių archeologė 1967–80 m. vadovavo archeologijos paminklų tyrinėjimams Bosnijoje, Makedonijoje, Graikijoje ir Pietryčių Italijoje, Apulijos regione. M.Gimbutienės tyrimai ir darbai tapo svarbūs ne tik archeologams ar istorikams. Jie įkvėpė ir daugybę kitų sričių mokslininkų, menininkų iš įvairių pasaulio šalių – tarp jų ir iš Italijos.\n\nĮvairių moterų grupių, judėjimų, skirtų M.Gimbutienės atminimui, pavadintų jos vardu, Italijoje netrūksta. Jos žavisi M.Gimbutienės asmenybe, semiasi idėjų iš jos darbų, vienokiu ar kitokiu būdų garsina lietuvių archeologės vardą, pavyzdžiui, įamžinant šios mokslininkės atminimą keleto Italijos miestų viešosiose erdvėse.\n\nM.Gimbutienės vardo garsinimui ir įamžinimui Italijoje daug nuveikė būtent moterys italės – įvairių sričių specialistės, pradedant archeologėmis, literatūrologėmis ir baigiant įvairių menų kūrėjomis.\n\nLLMA nuotr./Marija Gimbutienė 1970 m. K.Konyaos nuotr.\n\nViena iš aktyviausių įvairių garsiosios lietuvių mokslininkės įamžinimo formų iniciatorių – anglų ir amerikiečių kalbų bei literatūros dėstytoja, universiteto Libera università delle donne lektorė Luciana Percovich.\n\nNors L.Percovich neteko pačiai gyvai susitikti M.Gimbutienės, tačiau šios mokslininkės darbai ir tyrimai apie Didžiosios Deivės Motinos civilizaciją paliko jai gilų įspūdį. Pirmoji neakivaizdinė jos pažintis su garsiąja lietuvių archeologe įvyko 1999-aisiais Milane, konferencijoje „Pirmosios Europos ištakos“, kurios metu amerikietė mokslininkė Joan Marler išsamiai pristatė M.Gimbutienės veiklą ir jos asmeninį gyvenimą.\n\nVėliau L.Percovich pati savarankiškai pradėjo gilintis į M.Gimbutienės darbus. Jų įkvėpta ėmė ieškoti bendraminčių, kad galėtų pristatyti lietuvės veikalus, naują požiūrį į Europos priešistorę, siejamą su matristine civilizacija, gyvavusia paleolito laikotarpiu, ir ypač jos atrastą archeomitologijos metodą platesniam žmonių ratui.\n\nTokiu būdu Turine (Pjemonto regione) buvo suorganizuotos pirmosios tarptautinės konferencijos, skirtos M.Gimbutienės atradimams, o 2014-aisiais – Romoje taip pažymėtos dvidešimtosias M.Gimbutienės mirties metinės. L.Percovich kartu su kolege Sarah Perini parengė pastarosios konferencijos pranešimų rinktinę, pavadinimu „Marija Gimbutas. Venti anni di studi sulla dea, Atti del Convegno“ (liet. Marija Gimbutas. Dvidešimt metų studijų apie deivę : konferencijos pranešimai).\n\nNuo asociacijos iki filmo\n\nSiekiant supažindinti italus su M.Gimbutienės mokymu, dar iki pirmųjų konferencijų pasirodymo, 2010-aisiais Turine, įkurta asociacija lietuvišku pavadinimu „Laima“.\n\nLLMA nuotr./Marija Gimbutienė Bostone 1955 m.\n\n„Iki asociacijos „Laima“ įsteigimo nueitas ilgas, gerą dešimtmetį užtrukęs gilinimosi į M.Gimbutienės darbus ir tyrinėjimus kelias. Su bendramintėmis Morena Luciani Russo, Sarah Perini ir Daniela Degan kilo mintis rengti konferencijas, kuriose dalyvautų pranešėjos ir iš Amerikos. Taigi „Laima“ gimė kaip asociacija, reikalinga šių suvažiavimų organizavimui, taip pat kaip įvairios, su šiais renginiais susijusios informacijos, medžiagos išsaugojimo, dokumentavimo ir sklaidos vieta nacionaliniu lygiu“, – portalui ITLIETUVIAI.IT pasakoja Luciana Percovich, viena iš pagrindinių asociacijos „Laima“ steigėjų.\n\nKitas svarbus L.Percovich įnašas M.Gimbutienės atminties įamžinimui – jos ir bendraminčių iniciatyva 100-ųjų M.Gimbutienės gimimo metinių pažymėjimui įkurtas tinklalapis Preistoria in Italia (liet. Priešistorė Italijoje). Vienas pagrindinių šio tinklalapio tikslų – remiantis būtent M.Gimbutienės išrastu archeomitologijos metodu dokumentuoti ir suklasifikuoti matristinės epochos archeologines iškasenas, rastas Italijoje. Greitu laiku šio tinklalapio veiklos pagrindu Peskaroje, Abrucų regione, bus įsteigta to paties pavadinimo asociacija.\n\nDar viena L.Percovich iniciatyva, susijusi su M.Gimbutienės vardo ir veiklos sklaida – dokumentinio filmo apie M. Gimbutienę „Signs out of time“ (rež. D.Read) pristatymas įvairiuose Italijos miestuose. Juosta rodyta siekiant kuo plačiau paskleisti žinią apie archeomitologijos pradininkę M. Gimbutienę. Italijos publikos filmas buvo sutiktas labai palankiai bei sukėlė didelį susidomėjimą M.Gimbutienės asmenybe ir tyrimais.\n\nLLMA nuotr./Marija Gimbutienė 1981 m.\n\n„Marija Gimbutienė nebuvo vien tik mokslininkė, bet ir tam tikra prasme nuomonės formuotoja, kvietusi kitu kampu pažvelgti į civilizacijos sampratą“, – teigia viena iš asociacijos „Laima“ steigėjų ir nepailstanti M.Gimbutienės idėjų skleidėja L.Percovich.\n\nDedikuoja parkus ir eiles\n\nM.Gimbutienės atminimo ženklų, tiek materialių, tiek tam tikra prasme nematerialų, sudarančių dvasinį žymiosios lietuvių archeologės atminties įamžinimą, galima atrasti ir Emilijos-Romanijos regione, Bolonijos provincijoje, Sasso Marconi mieste.\n\n2008-ųjų kovo 8 d. šiame mieste kitos aktyvios moters, menininkės, poetės ir kultūrininkės Viktorijos Ravagli iniciatyva, oficialiai inauguruotas Marijos Gimbutienės vardu pavadintas parkas.\n\nInauguracijos ceremonijoje dalyvavo Sasso Marconi merė Marilena Fabbri, Lygių teisių tarnybos narė Sandra Federici, įvairių moterų asociacijų atstovės. Ta proga buvo parengta speciali programa su meniniais intarpais bei pranešimais, siekusiais atkreipti dėmesį į smurtą prieš moteris,\n\nTuo pačiu metu užgimė ir sociokultūrinė bendrija, taip pat pasivadinusi lietuvių archeologės vardu – Gruppo di Maria Gimbutas.\n\n„Tą pačią dieną, spontaniškai, kai buvo inauguruotas M.Gimbutienės vardo parkas, po poetės Ambar Past iš Meksikos Čiapaso valstijos (isp. Chiapas) kūrybos skaitymų, kuriuos atliko dešimt moterų, susiformavo grupė, pasivadinusi lietuvių archeologės M.Gimbutienės vardu, kuri daugybę savo rastų artefaktų interpretavo kaip atspindinčius lygiavertę ir taikią civilizaciją, gyvenusią iki neolito, ypač Europoje. Iš jos žinutės, įžvalgų ir mūsų grupės vardo kilmė“, – apie Gruppo di Maria Gimbutas ištakas pasakoja portalo ITLIETUVIAI. IT kalbinta viena iš šios moterų grupės steigėjų Vittoria Ravagli, .\n\n„Dabar šio parko medžiai jau dideli užaugo, – mintimis apie veiklas, vykstančias M.Gimbutienės vardu pavadintame parke dalijasi V.Ravagli. – Čia organizuojame atvirus nemokamus renginius: literatūrinius, pokalbius apie faktus, susijusius su miesto gyventojais, prisimename savo mirusius draugus ir jų atminimui rengiame skaitymus. Beveik visuomet čia renkasi žmonės, mėgstantys poeziją ir rašymą.“\n\nM.Gimbutienės atminimas įamžintas dar vienoje viešojoje miesto erdvėje – Potencos mieste (it. Potenza), Bazilikatos regiono administraciniame centre. 2019-aisiais, minint 25-ąsias garsiosios lietuvių archeologės mirties metines, čia, dalyvaujant savivaldybės atstovams, oficialiai inauguruota jos vardu pavadinta žiedinė sankryža – nedidelė žalia erdvė gatvėje Gallitello, netoli galerijos Unità d’Italia.\n\nAnt M.Gimbutienės atminimą įamžinusios lentelės šalia mokslininkės vardo ir gimimo bei mirties datų itališkai įrašyta: „Archeologė – taikos vėliavnešė.“\n\nŠio svarbaus įvykio iniciatorė ir organizatorė – tapytoja, performerė, skulptorė, Potencos meno ir kultūros centro „Delta“ direktorė Teri Volini.\n\n„Šiandien kalbame apie gatvių, aikščių ir pan. dedikavimą moterims: tai esminis socialinis poreikis ir to apraiškų labai mažas procentas. Todėl svarbu imtis veiksmų tai pakeisti. Taigi šiuo požiūriu labai svarbi ir vertinga ši vardo suteikimo minėtai žiedinei sankryžai ceremonija, kuri įvyko 2019 m. balandžio 30 d. Potencoje, – šio įvykio svarbą pabrėžia T.Volini. – Rytinėje ir vakarinėje žiedinės sankryžos pusėse pastatytos dvi iškabos su pavadinimu ir didžios archeologės atvaizdu.“\n\nIšskirtinis dėmesys šiai neeilinei asmenybei iš Lietuvos, archeomitologijos pradininkei M.Gimbutienei Italijoje neblėsta jau keletą dešimtmečių. Iš jos darbų, tyrimų ir idėjų įkvėpimo semiasi įvairių sričių italės menininkės ir mokslininkės, tokiu būdu ir šiandien garsindamos jos vardą, o savo dėkingumą sudėdamos ir į poezijos eiles.",
    "Atostogos Kalabrijoje – kodėl šį regioną renkasi ne tik patys italai, tačiau ir pasaulio įžymybės?": "Kalabrijos regionas – tikras pietų Italijos perlas. Viešint jame, pasijusite lyg filme, nes būtent čia galima pamatyti autentiškąją Italijos pusę: žavingus ir jaukius miestelius, draugiškus vietos gyventojus ir užburiantį kraštovaizdį.\n\nNatūralus, laukinis, dar mažai atrastas ir beveik nepaliestas Kalabrijos gamtos grožis vilioja keliautojus iš viso pasaulio. Poilsį čia mielai renkasi ne tik patys italai, tačiau ir žymūs aktoriai, scenos žvaigždės, garsūs sportininkai. Vis dažniau Kalabriją atranda ir keliautojai iš Lietuvos. Kuo juos sužavi šis pietų Italijos regionas?\n\nItalijos populiarumas vis auga\n\nItalija jau dešimtmetį nesitraukia iš geidžiamiausių lietuvių atostogų krypčių penketuko, rodo „Tez Tour“ užsakymu atlikta reprezentatyvi Lietuvos gyventojų apklausa.\n\n„Lietuviams Italija jau daugybę metų yra viena mėgstamiausių atostogų krypčių – susidomėjimas šia kryptimi kasmet vis auga. Džiaugiamės, kad keliautojai mielai renkasi ne tik gerai pažįstamas šalies vietas, pavyzdžiui Romą, Siciliją ar Riminį, tačiau vis dažniau atranda ir autentiškus regionus“, – sako Sigita Vaitelė, „Tez Tour“ produkto vadovė.\n\nVienas iš jų – Kalabrija, kuri yra geriausiai žinoma dėl savo paplūdimių, gamtos ir autentiško charakterio.\n\nSaulės vonių gerbėjams – smėlio paplūdimiai\n\nKalabriją vakaruose skalauja Tirėnų, o pietryčiuose – Jonijos jūra. Jos 800 kilometrų besitęsiančiame pajūrio ruože netrūksta paplūdimių, kurie savo grožiu yra pakerėję viso pasaulio lankytojus. Ne veltui jie įtraukti į geriausių ir švariausių paplūdimių sąrašus.\n\nSmėlio paplūdimiais pasižymi vienas lankomiausių regiono miestų – Tropėja. Šis miestas yra itin jaukus, jį galima apžiūrėti vos per valandą, tačiau čia esančių paplūdimių gausybė ir grožis tikrai privers paviešėti kiek ilgiau. Mieste būtina aplankyti ir įspūdingąją Santa Maria dell‘Isola bažnyčią, kuri buvo pastatyta VII a.\n\nKitas Kalabrijos regiono pakrantės ruožas, nenusileidžiantis Tropėjai savo įspūdingais paplūdimiais –Vatikano kyšulys. Tarp dviejų įlankų – Šv. Eufemijos ir Džoja Tauras – įsiterpęs kyšulys kasmet pritraukia gausybę lankytojų. Šeimoms su mažais vaikais čia esantys paplūdimiai itin tinkami dėl švaraus vandens, o nardymo gerbėjai čia atvyksta dėl povandeninių Mantineo, Vadaro ir Galėjos uolų.\n\nUnikalūs gamtos peizažai nacionaliniuose parkuose\n\nKalabrijos regionas išsiskiria unikalaus kraštovaizdžio nacionaliniais parkais, kurie yra vieni gražiausių Europoje. Dažnai italai, norėdami pailsėti nuo paplūdimių ir jūros, savo atostogas leidžia keliaudami po nacionalinius parkus ir tyrinėdami šio regiono gamtą.\n\nDidingi kalnai, kuriuos vainikuoja uolėtos viršūnės, įspūdingi kriokliai, išsiliejantys akmeniniuose kanjonuose, ramūs ežerai, apjuosti plonais smėlio paplūdimiais, kasmet sutraukia vis daugiau lankytojų.\n\nApie 90 proc. Kalabrijos teritorijos dengia kalvų masyvai, kuriose gausu laukinių gyvūnų ir paukščių. O pavasarį nacionalinių parkų pievos skęsta laukinių gėlių jūroje, todėl Kalabrijos nacionaliniai parkai puikiai tinka pasivaikščiojimams, žygiams pėsčiomis ir važinėjimui kalnų dviračiais.\n\nSilos nacionaliniame parke galima pasivaikščioti po idilišką kraštovaizdį – čia veši senuosius laikus menantys ir dangų liečiantys medžiai, ramiai tyvuliuoja ežerai, kviečiantys romantiškam pasiplaukiojimui valtimi ar žvejybai.\n\nAspromontės nacionaliniame parke organizuojami įvairūs pažintiniai žygiai, o atidžiai įsižiūrėjus, galima pamatyti ir Etnos ugnikalnį Sicilijoje.\n\nNaujų skonių entuziastams – Kalabrijos virtuvė\n\nKalabrijos virtuvė tikrai nepaliks abejingų – išraiškingi skoniai, kvapnūs ingredientai ir platus patiekalų pasirinkimas viešnagę šiame regione pavers neužmirštama.\n\nKalabrija garsėja itin plačia žuvies patiekalų pasiūla. Vienas populiariausių turistų pasirinkimų – kardžuvė, kepta ant žarijų. Šis regionas pasauliui pristatė ir populiarią aštrią tepamą kiaulienos dešrą – nduja.\n\nVietinė virtuvė neįsivaizduojama ir be ryškaus skonio baklažanų ir violetinių Tropėjos svogūnų. Šie svogūnai tokie saldūs, kad labiau primena vaisių nei aštrią daržovę. Lauktuvėms būtina parsivežti iš jų verdamo svogūnų džemo. Jis idealus partneris Kalabrijos sūrių karaliui – pekorinui.\n\nVis dėlto dažniausiai Kalabrijos virtuvės patiekaluose sutinkamas ingredientas – aitrioji paprika. Ji čia naudojama įvairiausiomis formomis ir yra itin mėgstama vietinių gyventojų. Na o smaližiams kelionių ekspertai rekomenduoja paragauti ir naminių ledų tartufo di Pizzo.",
    "Artėjant rinkimams Italijoje Berlusconi pareiškė, kad „Putinas buvo priverstas pradėti karą“": "Buvęs ministras pirmininkas Silvijus Berlusconi sukėlė sąmyšį savo pareiškimu apie Vladimirą Putiną prieš pat sekmadienį Italijoje vyksiančius visuotinius rinkimus.\n\nKetvirtadienio vakarą duodamas interviu televizijai 85-erių metų S. Berlusconi teigė, kad Kremliaus vadovas buvo pastūmėtas įsiveržti į Ukrainą. „Putiną pastūmėjo Rusijos žmonės, partija, jo ministrai, kad jis ryžtųsi šiai „specialiajai operacijai“, – sakė S. Berluskoni televizijos kanalui „Rai“.\n\nS. Berluskoni yra Rusijos prezidento draugas ir ilgai nesiryžo pasmerkti invazijos prasidėjus karui. Dabar jis sakė: „Putinas pateko į tikrai sudėtingą ir dramatišką situaciją“. Šį žodžių junginį jis pavartojo sąmoningai, turėdamas galvoje vasario mėnesio scenarijų, kai įsikišti V. Putino neva paprašė abiejų Donbase esančių apsišaukėliškų respublikų atstovai, aiškinę, kad Ukraina vis aršiau puola jų teritorijas.\n\nSilvio Berlusconi / AP nuotr.\n\nBe to, partijos „Forza Italia“, kuri yra dešiniosios koalicijos, turinčios daugiausia galimybių laimėti rinkimus, mažesnioji partnerė, lyderis sakė, kad V. Putinas norėjo pakeisti Volodymyro Zelenskio vyriausybę Kijeve „padorių žmonių vyriausybe“.\n\nŽiniasklaidos verslininko, kuris, be politikos, sulaukė dėmesio ir dėl skandalų, pareiškimai kelia nerimą tiems, kurie baiminasi, kad Italija po rinkimų pasuks Rusijos link.\n\nBe S. Berlusconi, dešiniųjų blokui taip pat priklauso Matteo Salvinis – kraštutinių dešiniųjų „Lygos“ lyderis, daugelį metų buvęs V. Putino gerbėju ir kritikavęs Vakarų sankcijas Maskvai.\n\nSilvio Berlusconi / AP nuotr.\n\n„Tikrai tragiškas“ – taip S. Berlusconi pasirodymą pavadino centro kairiųjų kandidatas Carlo Calenda, pavadinęs „Forza Italia“ įkūrėją „kažkuo tarp Putino atstovo spaudai ir karinio patarėjo“. Buvęs ministras pirmininkas Enrico Letta iš Socialdemokratų partijos penktadienį tviteryje parašė: „Nėra žodžių, kuriais būtų galima tai pakomentuoti“.\n\nKetvirtadienį Rusijos ambasada Romoje išprovokavo šurmulį socialiniame tinkle „Facebook“ paskelbusi pranešimą, kuriame paskelbė ankstesnių metų Italijos politikų susitikimų su V. Putinu nuotraukas.\n\nTarp jų buvo ne tik S. Berlusconi ir M. Salvini, bet ir kiti rinkimų kampanijos dalyviai – E. Letta, Giuseppe Conte, Matteo Renzi, Luigi Di Maio ir net prezidentas Sergio Mattarella bei jo pirmtakas Giorgio Napolitano. „Iš naujausios Rusijos ir Italijos santykių istorijos, – buvo prierašas šalia. – Kai kuriuos iš jų turime prisiminti“.",
    "Sąskaitas deginantys italai teigia nebeišgalintys ne tik jų apmokėti – iškilusios maisto kainos neleidžia oriai gyventi": "Europos valstybės bando suvaldyti aukštas energijos sąskaitas gyventojams, vis aštrėjant nepasitenkinimui dėl padidėjusių kainų. Portugalija gyventojams skirs išmokas, Austrija padengs dalį elektros kainos. Tiesa, Austrijos kancleris tikina, kad Europai reikia bendros energijos krizės valdymo politikos, kurią bendrijos ministrai turėtų svarstyti penktadienį.\n\nSąskaitas už elektrą deginantys italai Neapolyje teigia nebeišgalintys ne tik jų apmokėti. Jau ir maisto kainos, sako protestuojantys, neleidžia oriai gyventi.\n\n„Net nekalbant apie sąskaitas už energiją, mes mirsime iš bado, nes negalėsime savo sūnums padėti maisto ant stalo. Pienas, makaronai, alyvuogių aliejus pabrango. Taip pat pomidorų padažas ir vaisiai, nebegalime sau leisti pirkti vaisių. Vaisiai tampa prabangos preke. Skandalinga“, – pasakoja protestuotoja.\n\nVyriausybė gyventojams jau išdalijo 6 pagalbos paketus, kurių vertė – 52 milijardai eurų. Bet to negana. Italija skaičiuoja, kad importuojama energija šiais metais pabrangs dvigubai.\n\nKitos euro zonai įsiskolinusios šalys, tokios, kaip Ispanija ir Portugalija, irgi nežino, kokie ilgalaikiai infliacijos ir aukštų energijos kainų sprendimai laukia.\n\nIr skuba dalyti pinigus. Portugalija paskelbė beveik 2,5 milijardo eurų paramą gyventojams. Šalies premjeras Antonio Costa sako, tokio pragyvenimo išlaidų padidėjimo nebuvo kelis dešimtmečius, o krizę sukėlė Rusijos invazija.\n\nProtestai Europoje dėl elektros kainų. Asociatyvi nuotr. / AP nuotr.\n\n„Vyriausybė nusprendė kiekvienam ne pensinio amžiaus piliečiui, kurio mėnesinės pajamos neviršija 2 700 eurų, skirti nepaprastąją 125 eurų išmoką. Taip pat nesvarbu, kokios šeimos pajamos, Vyriausybė skirs 50 eurų vaiko išmoką. Pensininkai gaus vienkartinę išmoką, kurios vertė – pusė pensijos sumos“, – supažindina jis.\n\nAustrijos kancleris žada padengti iki 80 proc. elektros kainos pagal praėjusių metų vidurkį. O Berlynas keičia planus ir iki metų pabaigos uždarys tik vieną iš trijų likusių branduolinių elektrinių.\n\nKitos dvi, nors bus atjungtos nuo tinklo, iki pavasario galės būti panaudotos, jei šaliai pritrūktų energijos. Ekspertų skaičiavimai esą parodė, kad žiemą Europos rinkoje gali kilti energijos krizė, „Gazprom“ nutraukus dujų tiekimą „Nord Stream“.\n\n„Ši geopolitinė krizė aiškiai parodė, kad skirtingos Europos Sąjungos (ES) šalys turi skirtingą energetikos išteklių struktūrą. Skirtingus priklausomybės ryšius su trečiosiomis šalimis, dėl to ir jų atsakas į šią krizę yra gana skirtingas“, – paaiškina Vilniaus universiteto Tarptautinių santykių ir politikos mokslų instituto (VU TSPMI) profesorius Ramūnas Vilpišauskas.\n\nRamūnas Vilpišauskas / J. Stacevičiaus/LRT nuotr.\n\nSutarimo, kaip ES lygmeniu tvarkytis su aukštomis energijos kainomis, laukiama penktadienį, susitikus Bendrijos energetikos ministrams. Tarp svarstymų – dujų kainą atsieti nuo elektros kainos arba įvesti kainų lubas.\n\nPrancūzijos prezidentas Emmanuelis Macronas pritaria siūlymams Europai dujas pirkti kartu, kontroliuoti energijos kainų augimą, o Rusijos dujoms taikyti kainų lubas. Taupyti prancūzus raginantis E. Macronas taip pat žada padėti Vokietijai, jei žiema būtų sudėtinga.\n\n„Per ateinančias savaites užbaigsime būtinas dujų jungtis, kad galėtume eksportuoti dujas į Vokietiją, jei tokio solidarumo prireiktų. Šiandien pirmą kartą per ilgą laikotarpį Prancūzija eksportuoja dujas į rytinę Europos dalį. Sustiprinsime pajėgumus, kad galėtume solidarizuotis su Vokietija, siųsti dujas, jei žiema taptų sunki ir Vokietijai jų prireiktų“, – teigia jis.\n\nBriuselis, anksčiau išsikėlęs ambicingus žaliosios politikos tikslus, dabar jau mažai ką padaryti dėl Europos Vyriausybių sprendimų pratęsti anglimi varomų elektrinių darbą.\n\nAnalitikai skaičiuoja, vien šią žiemą Europos šalys išleis 50 milijardų eurų atgaivintoms iškastinio kuro jėgainėms.",
    "Landsbergis: ES vyksta diskusijos dėl 8-ojo sankcijų paketo Rusijai": "Užsienio reikalų ministras Gabrielius Landsbergis sako, kad Europos Sąjungos (ES) mastu vyksta diskusijos dėl tolimesnių sankcijų Kremliaus režimui. Pasak ministro, Lietuva aktyviai reiškia savo poziciją dėl naujų ribojimų, tačiau dar neaišku, ar Bendrijai pavyks rasti sutarimą.\n\n„Yra pasistūmėjusios diskusijos dėl aštuntojo sankcijų paketo. Kiek toli pavyks su juo nueiti, turint galvoje, kad kai kurios valstybės jau iš anksto pasako, kad tam tikroms dalims nepritars – sunku pasakyti. Bet diskusijos tikrai vyksta, Lietuva jose aktyviai dalyvauja“, – pirmadienį žurnalistams teigė G. Landsbergis.\n\nMinistras nelinko detalizuoti, kokiems sektoriams ar konkretiems žmonėms būtų pritaikytos naujos ES sankcijos.\n\n„Yra ir tam tikros prekių grupės, ir asmenys, ir įmonės, potencialiai – bankai. Nenoriu leistis gilyn, sukurti lūkesčių, kadangi esame ir anksčiau matę – turėjom patys irgi lūkesčių, bet, deja, veto pasinaudodamos valstybės tuos lūkesčius sudaužydavo“, – aiškino Užsienio reikalų ministras.\n\nPo to, kai praėjusį trečiadienį Vladimiras Putinas paskelbė apie dalinę mobilizaciją Rusijoje, ES diplomatijos vadovas Josepas Borrellis patikino, kad Europa įves naujų sektorinių ir personalinių sankcijų Maskvai.\n\nES bando užbėgti už akių galimiems nesutarimams su Italija\n\nSekmadienį vykusiuose Italijos parlamento rinkimuose ženklia persvara laimi dešiniosios ir kraštutinės dešinės partijų koalicija, tarp kurių – ir Silvio Berlusconio partija „Pirmyn, Italija“ ir Matteo Salvinio „Lyga“. Šių politinių jėgų lyderiai yra žinomi kaip akivaizdūs Vladimiro Putino sąjungininkai. Ar gali strigti derybos dėl sankcijų Kremliui dėl valdžios pokyčių Romoje, G. Landsbergis sako, kad prognozuoti sunku. Ministras mano, kad siekiant išvengti trinčių, ES ieško bendro sutarimo su nauja Italijos dauguma.\n\n„Sunku pasakyti, leiskim vyriausybei susiformuoti. Neabejoju, kad procesai yra stebimi ir būsima vyriausybė, kuri formuosis, taip pat turės apsčiai diskusijų ir su Europos Komisija, kuri, neabejoju, jau dabar stebi situaciją ir, manau, bando užbėgti už akių galimiems nesutarimams“, – samprotavo G. Landsbergis.\n\nELTA primena, kad naujos Italijos vyriausybės vadove taps partijos „Italijos broliai“ lyderė Giorgia Meloni. Ši politinė jėga turi dešiniųjų radikalų ir neofašistų įvaizdį, kurio mėgina atsikratyti.",
    "Bėgikas Aleksandras Sorokinas Italijoje pradėjo pasaulio rekordo šturmą": "Šeštadienį 11 val. Veronoje (Italija) startavo Europos 24 val. bėgimo čempionatas, kuriame dalyvauja net trys Lietuvos atstovai, rašoma pranešime žiniasklaidai.\n\nVienas iš jų – Aleksandras Sorokinas – yra nusiteikęs pagerinti sau pačiam priklausantį pasaulio rekordą. Praėjusių metų rugpjūtį jis varžybose Lenkijoje per 24 val. nubėgo 309,399 km.\n\nA. Sorokinas taip pat yra 2019 metų pasaulio 24 val. bėgimo čempionas. Jis Veronoje laikomas favoritu laimėti auksą.\n\nEuropos 24 valandų bėgimo čempionate startavo ir dar du pajėgūs lietuviai – Ruslanas Seitkalijevas ir Andrius Preibys. Tai leis lietuviams dalyvauti ir komandinėje įskaitoje.\n\nVaržybos Veronoje vyksta 1,526 km ilgio trasoje, todėl A. Sorokinas turėtų įveikti per 200 ratų.\n\nPer pirmąsias keturias valandas A. Sorokinas jau nubėgo beveik 60 km ir daugiau nei 6 km lenkia artimiausius varžovus.\n\n23-iajame Europos 24 val. bėgimo čempionate startavo 137 vyrai ir 99 moterys. Komandinėje vyrų įskaitoje dalyvauja 21 šalis.\n\nDalyvių sąraše yra Lenkijos rekordininkas Andrejus Piotrowskis, tituluotas švedas Erikas Olofssonas, Vokietijos 24 val. bėgimo lyderis Florianas Reusas ir kiti pajėgūs stajeriai.\n\nVaržybų finišas – sekmadienį 11 val.",
    "Italijos tinklininkai – stipriausi pasaulyje": "Italijos tinklininkų pranašumas lemiamose pasaulio pirmenybių rungtynėse nekėlė abejonių. Italai sekmadienį Katovicuose vykusiame finale nugalėjo čempionės vardą gynusią ir namie žaidusią Lenkijos komandą 3:1 (22:25, 25:21, 25:18, 25:20).\n\nItalai pralaimėjo pirmąjį setą, kuriame iššvaistė didelę persvarą (jie pirmavo 21:17), bet kituose setuose klaidų nekartojo.\n\nBronzos medalius iškovojo Brazilijos rinktinė, kuri mažajame finale įveikė Slovėnijos tinklininkus 3:1.\n\nŠeštadienį pusfinalyje lenkai lemiamame sete palaužė brazilus 3:2, o italai įtikinamai nugalėjo slovėnus 3:0.\n\nItalijos rinktinė pasaulio čempione tapo ketvirtąjį kartą, bet šios pergalės laukė nuo praėjusio amžiaus. Anksčiau italai aukso medalius triskart paeiliui iškovojo 1990, 1994 ir 1998 metais.\n\nŠiame amžiuje iš italų estafetę buvo perėmę brazilai ir lenkai. Brazilijos rinktinė pasaulio čempione triskart paeiliui tapo 2002, 2006 ir 2010 metais, Lenkijos komanda dukart paeiliui nugalėjo 2014 ir 2018 metais. Pasaulio tinklinio pirmenybės rengiamos kas ketverius metus.\n\nĮdomu, kad pasaulio pirmenybių medalių nelaimėjo nė viena iš trijų komandų, kurios pernai tapo Tokijo olimpinių žaidynių prizininkėmis. Tokijuje auksas atiteko Prancūzijai, sidabras – Rusijai, bronza – Argentinai.\n\nPraėjusių metų Europos pirmenybių finale Italija nugalėjo Slovėniją, o trečiąją vietą užėmė Lenkija.\n\nŠių metų pasaulio pirmenybės turėjo vykti Rusijoje, bet Tarptautinė tinklinio federacija (FIVB) atėmė iš šios šalies šeimininkes teises ir turnyrą perkėlė į Lenkiją ir Slovėniją. Grupių varžybos ir pirmieji atkrintamųjų varžybų etapai buvo surengti Glivicuose ir Liublianoje, lemiami mačai vyko Lenkijos mieste Katovicuose.\n\nPusfinalis\n\nLenkija – Brazilija 3:2, Italija – Slovėnija 3:0.\n\nFinalas\n\nItalija – Lenkija 3:1.\n\nDėl 3 vietos\n\nBrazilija – Slovėnija 3:1.",
    "Taupydami elektrą italai savo derliui naudoja natūralius šaldiklius – sutaupo net trečdalį energijos": "Taupydami elektros energiją, kai kurie Italijos ūkininkai pradėjo naudoti natūralius šaldiklius – dalį obuolių derliaus perkelia į olas. Nuolatinė žema temperatūra olose padeda sutaupyti apie trečdalį elektros energijos.\n\nTrys šimtai metrų po vaismedžių sodais įrengtos natūralios šaldymo patalpos, kaip teigia ūkininkai, padės sutaupyti mokant sąskaitas už elektrą šiuo sudėtingu metu.\n\nOlose, kuriose visus metus išsilaiko stabili temperatūra, laikomi obuoliai. Apie 15 procentų visos Trentino regione veikiančios bendrovės produkcijos.\n\n„Poveikio aplinkai požiūriu pastebėjome daugiau privalumų ir grąžos. Daugiausia aišku energijos sunaudojimo klausimu, nes per bandymus oloje buvo sunaudota 32 procentais elektros energijos mažiau lyginant su išoriniais šaldytuvais. Labai daug sutaupyta. Išorėje šaldymui naudojame patalpas su daugiasluoksnėmis plokštėmis, čia išnaudojame natūralias uolienas“, – sako kompanijos „Melinda“ atstovas Mauro Erlicheris.\n\nŠiuo metu olose saugoma apie 30 tūkst. tonų obuolių, bet pamačiusi, kiek galima sutaupyti, netolimoje ateityje kompanija šį skaičius turėtų padidinti.\n\nObuoliai / BNS nuotr.\n\nUolienos, prieš pradedant talpinti derlių, atšaldomos dujomis, kad išsilaikytų pastovi vieno laipsnio temperatūra. Italijoje šiuo metu kaip tik prasidėjo obuolių skynimo metas.\n\n„Derlių pradėjome imti prieš kelias dienas ir tą darysime artimiausias 30-40 dienų, o kai nuskinsime visus vaisius, sudėsime juos olose – maždaug už 500 metrų nuo čia. Jie ten bus laikomi visą žiemą ir per metus parduoti“, – teigia ūkininkas Loris Calliaris.\n\nJau praėjusį mėnesį energijos suvartojimas Italijos pramonėje sumažėjo dviženkliu skaičiumi. Sumažėjusi gamyba neabejotinai atsilieps ekonomikos augimui.\n\nDabar 80 procentų apklaustųjų Italijoje sako, kad taupydami sąskaitoms už energiją mažiau atostogaus, vengs didesnių pirkinių ir valgyti restoranuose.\n\nElektra / J. Stacevičiaus/LRT nuotr.\n\nAukštų kainų tema tapo pagrindinė prieš artėjančius Italijos parlamento rinkimus. Tačiau pasiūlymai, nesvarbu, kairei ar dešinei kandidatai atstovauja, beveik nesiskiria.\n\n„Paprasčiausiai todėl, kad manevro laisvė yra ribota – dėl šių klausimų neišeina ginčytis, nes visos partijos palaiko energijos kainų lubas Europoje“, – sako Tarptautinių santykių instituto analitikė Nathalie Tocci.\n\nGinčas, kurio partijos per rinkimus sekmadienį neišvengs, – ar skolų prislėgta Italija, kuri jau išleido daugiau kaip 60 mlrd. eurų įvairioms pagalbos išmokoms, turėtų dar labiau įsiskolinti ir toliau remti gyventojus.",
    "Italijos ekonomika II ketvirtį augo sparčiau, nei rodė pradinis įvertis": "Trečios pagal dydį euro zonos ekonomikos augimą lėmė pramonės ir paslaugų plėtra, tuo metu žemės ūkio gamybos apimtys sumažėjo.\n\nNepaisant sparčiai augančių energijos kainų, Italijos centrinis bankas liepos viduryje padidino augimo prognozę 2022 metams, skaičiuodamas, kad BVP padidės 3,2 proc., palyginti su 2,6 proc. anksčiau skelbta prognoze.\n\nPraėjusiais metais ekonomika atsigavo po staigaus ir gilaus nuosmukio, kurį sukėlė pandemija.\n\nVisgi karas Ukrainoje, energijos krizės rizika žiemą ir sparčiai didėjanti infliacija – rugpjūtį siekusi 8,4 proc. ir pakilusi iki aukščiausio lygio nuo 1985-ųjų – temdo perspektyvas.\n\nTuo tarpu ministras pirmininkas Mario Draghi, buvęs Europos Centrinio Banko (ECB) vadovas, paliks savo postą po rugsėjo 25 dieną įvyksiančių rinkimų, kuriuose, kaip manoma, valdžią perims griežtoji dešiniųjų koalicija.",
    "M.Balotelli nori sugrįžti į Italiją: atsisveikins su Turkijos klubu?": "„Adana Demirspor“ puolėjas Mario Balotelli nusiteikęs atsiveikinti su Turkijos klubu, praneša žurnalistas Nicolo Schira.\n\nPasak šaltinių, 32-ų futbolininkas nori sugrįžti į Italijos „Serie A“. Tačiau susidomėjimą juo jau pademonstravo Šveicarijos pirmenybėse rungtyniaujantis „Sion“ klubas. Teigiama, kad puolėjui buvo pasiūlytas 3 metų kontraktas.\n\nŠį sezoną italas sužaidė 4 rungtynes Turkijos čempionate ir atliko vieną rezultatyvų perdavimą. Sutartis su Turkijos klubu galioja iki 2024-ųjų.\n\nPriminsime, kad Italijos žaidėjas į Turkiją išvyko 2021-aisiais, palikęs „Monza“ ekipą.",
    "Nerimas dėl COVID-19 tebedaro įtaką renkantis studijas užsienyje, tarp populiariausių šalių įsitaisė Italija": "Šių metų pavasarį atlikta tarptautinė būsimų studentų apklausa parodė, kad COVID-19 rizika nebegąsdina norinčių studijuoti užsienio universitetuose, dabar didžiausią susirūpinimą kelia nežinia dėl ateities, kuri yra kur kas labiau miglota nei iki pandemijos ir Rusijos karo Ukrainoje.\n\nPasak „AMES Education“ vadovės Eglės Kesylienės, tai ir Z kartos pragmatiškumas lemia, kad dabartinis jaunimas išsilavinimo siekia nebūtinai aukštai reitinguojamuose, bet ekonomiškai stabiliose valstybėse esančiuose universitetuose, o statistika jau dabar rodo, kad norinčiųjų studijuoti svetur skaičiai tik didės, rašoma pranešime žiniasklaidai.\n\nŠalių, kuriose norima studijuoti, sąraše – pokyčiai\n\n„Praėjo tik dveji metai, tačiau pasikeitimai renkantis tarptautines studijas – akivaizdūs. Jeigu pernai ir užpernai būsimiems studentams buvo aktualiausia jų psichinė sveikata ir lūkesčiai, kad universitetai bei tų šalių vyriausybės efektyviai kovos su COVID-19, šiemet dauguma vadovaujasi nauju moto – „laikas susitvarkyti gyvenimą“.\n\nGalima sakyti, kad Z karta po pandemijos tapo pragmatiškesnė, nes susidūrė su problemomis, kurių ankstesnėms kartoms patirti neteko – tai ir socialinė izoliacija, ir nežinia dėl studijų ateities šalims įvedus ribojimus, ir subraškėjusi daugumos finansinė padėtis. Turbūt, todėl dabartiniai studentai yra mažiau prisirišę prie konkrečios šalies ir daugiau dėmesio skiria tiems universitetams, kurie gali suteikti jiems konkrečių įgūdžių, reikalingų būsimai karjerai – renkantis šalis, kuriose norima studijuoti, vis didesnis prioritetas skiriamas studijų kainos ir kokybės santykiui, ne universiteto reitingo pozicijai. Tai itin reikšmingas pokytis“, – aiškino E. Kesylienė.\n\nParoda „Studijos“ / D. Umbraso/LRT nuotr\n\nŠiais metais 46 šalyse atliktas „Deloitte“ tyrimas apie „Z“ kartą atskleidė, kad beveik pusė šios kartos atstovų gyvena nuo atlyginimo iki atlyginimo, nerimaudami, kad nepajėgs padengti savo išlaidų, o net trečdalis nesitiki senatvėje gyventi oriai. Tai sutampa su pernai 92 šalyse atlikta „INTO University Partnerships“ apklausa, kuri atskleidė, kad 7 iš 10 studentų svarbesnis universiteto gebėjimas suteikti jų karjerai būtinų įgūdžių, nei jo reitingas.\n\nVis dėlto statistika rodo, kad populiariausių šalių dešimtuke ilgametės lyderės sunkiai užleidžia pozicijas. Tarptautinė studijų pasirinkimų platforma „Studyportals“ atliko 2021 m. balandžio-2022 m. kovo mėnesiais platformoje apsilankiusių dešimčių milijonų studentų paieškų analizę ir pateikė populiariausių studijų programų Europoje santrauką, parodančią 2024 m. studijų krypčių populiarumą.\n\nPopuliariausia šalimi studijoms, kaip ir pernai, išlieka Vokietija – šiemet šia kryptimi domėjosi 1,2 proc. daugiau studentų, antrą vietą, nepaisant „Brexit“, su 10,9 proc. augimu išlaiko Jungtinė Karalystė (JK), trečioje vietoje, paaugę 6,7 proc., tvirtai laikosi Nyderlandai, o šių metų staigmena – ketvirtoje vietoje atsidūrusi Italija, nes šios šalies universitetais domėjosi net 45,2 proc. daugiau užsienio studentų nei pernai. Tai didžiausias Italijos šuolis per dvejus metus.\n\n\n\nPenktoje vietoje liko Prancūzija, susidomėjimą savo universitetais auginusi 14 proc., šeštoje vietoje, su 3 proc. augimu, Norvegija, o štai septintoje vietoje likusi Švedija ir aštuntoje stabiliai besilaikanti Airija šiemet sulaukė atitinkamai 2,5 proc. ir 1 proc. mažiau studentų dėmesio. Kitos dvi dešimtuke esančios šalys, kaip ir Italija, šiemet sulaukė išskirtinio dėmesio – Ispanijos universitetais domėjosi 18,2 proc., o mūsų kaimynės Lenkijos – net 28,1 proc. daugiau studentų.\n\nŠalių, kuriose užsienio studentai nori studijuoti, populiarumo sąraše Rusija, Lietuva ir Latvija rikiuojasi viena po kitos: Rusija su savo universitetais yra 20 vietoje – šiemet ja domėjosi 8,6 proc. daugiau studentų, atitinkamai Lietuva ir Latvija – 10,4 proc. ir 11,2 proc.\n\nParoda „Studijos“ / D. Umbraso/LRT nuotr\n\nPaklausa didėja, tačiau kyla ir nemažai klausimų\n\n„Užsienio universitetų paklausa didėja – tai rodo ir kasmet augantys svetur studijuojančių lietuvių skaičiai. Vien „AMES Education“ specialistai šiemet svetur studijuoti parengė daugiau nei 100 studentų – tai net 30 proc. daugiau nei prieš kelerius metus. Tokią dinamiką lemia ir moksleivių sąmoningumas, nes ruoštis studijoms svetur dažnas pradeda likus ne metams, bet keliems prieš mokyklos baigimą, ir kintanti šalies švietimo politika – šiemet paramai užsienyje studijuojantiems numatyta skirti daugiau nei 930 tūkst. eurų iš valstybės biudžeto. Parama, skirta studijų kainai padengti, sieks iki 35 tūkst. eurų vieniems studijų metams, tad, jeigu pasaulio vėl neištiks pandeminis paralyžius, norinčių išvykti studijuoti svetur kitais metais turėtume sulaukti gerokai daugiau“, – sako E. Kesylienė.\n\nTarptautinio aukštojo mokslo įžvalgas teikianti „Quacquarelli Symonds“ (QS) šių metų gegužę apklausė studentus iš 56 šalių ir paaiškėjo, kad baimė užsikrėsti COVID-19 daugumos jų nebegąsdina, tiesa, atsirado klausimų ir nerimo dėl kitų su pandemija susijusių dalykų. Tyrimo duomenimis, tik 17 proc. apklaustųjų sutiko, kad dėl vis dar esančios COVID-19 rizikos noras studijuoti kitoje šalyje sumenko, 58 proc. tvirtina, kad pandemija verčia juos nerimauti dėl būsimos karjeros ir įsidarbinimo galimybių, toks pat procentas baiminasi, kad galimi įvairūs ribojimai neleis iki galo pajusti studentavimo ir studijavimo malonumo, o daugiau nei pusė tvirtina pajutę COVID žalą jų finansinėms galimybėms.\n\nKitaip nei ankstesniais metais, šalies, į kurią norima vykti studijuoti, pandemijos valdymo sėkmės svarba sumenko – COVID atvejų skaičius šalyje, kur yra universitetas, šiuo metu aktualus tik 3 proc. apklaustųjų, 64 proc. aktualios įsidarbinimo po studijų perspektyvos, 61 proc. – tarptautinė universiteto reputacija, 52 proc. – kalba, kuria teks studijuoti, 37 proc. – šalies kultūra, 31 proc. – galimybė prasitęsti vizą po studijų, 13 proc. – šeimos nuomonė, o valdžios institucijų gebėjimas valdyti pandemiją svarbus 12 proc. apklaustų studentų.",
    "Italų pergalė apkarto: traumą patyrė lyderis": "Nuotr.: FIBA\n\nItalijos rinktinė (5-1) dėjo dar vieną žingsnį pasaulio čempionato link.\n\nRungtynių žaidėjas EFF 25 Simone Fontecchio Taškai 21 Taiklumas 5-11 Atkovoti kamuoliai 8 Rezultatyvūs perdavimai 6\n\nGianmarco Pozzecco auklėtiniai savo aikštėje 91:84 (25:19, 18:19, 23:28, 25:18) pranoko Sakartvelą (5-3).\n\nItalija ir Ispanija L grupėje turi po 1 pralaimėjimą bei dalinasi pirmąją vietą. Sakartvelas žengia trečias. Turnyrinę lentelę rasite čia.\n\nKetvirtojo kėlinio pradžioje Italijos rinktinės lyderis Danilo Gallinari patyrė traumą.\n\nPuolėjas skubėjo į greitą ataką, bet vėliau ėmė šlubčioti, nors kontakto į varžovą nebuvo.\n\nGallinari yra vienintelis italų žaidėjas, kuris praėjusį sezoną rungtyniavo NBA. Pozzecco jau yra išsirinkęs savo galutinį dvyliktuką Europos čempionatui.\n\nItalijos komandai Simone Fontecchio per 32 minutes pelnė 21 tašką (1/4 dvit., 4/7 trit., 7/9 baudų), atkovojo 8 kamuolius, atliko 6 rezultatyvius perdavimus bei surinko 25 naudingumo balus.\n\n\n\nSakartvelo gretose labiausiai išsiskyrė Goga Bitadzė, kurio sąskaitoje per 30 minučių buvo 19 taškų (5/10 dvit., 2/4 trit., 3/8 baudų), 13 atkovotų kamuolių, 1 rezultatyvus perdavimas bei 18 naudingumo balų.\n\nItalija: Simone Fontecchio 21 (4/7 trit., 7/9 baud., 8 atk. kam., 6 rez. perd., 25 naud.), Danilo Gallinari 17 (5/6 dvit.), Marco Spissu 15 (4/6 trit., 5 rez. perd.), Nicolo Melli 12 (8/10 baud., 3 per. kam.), Luigi Datome 9 (3/6 trit.), Stefano Tonutas 7 (4 rez. perd.).\n\n\n\nSakartvelas: Goga Bitadzė 19 (5/10 dvit., 2/4 trit., 3/8 baud., 13 atk. kam., 2 blok.), Thaddeusas McFaddenas 16 (4/11 trit.), Giorgis Šermadinis 12 (4/5 dvit.), Duda Sanadzė 11 (2/3 trit.), Sandro Mamukelašvilis (4/5 dvit.) ir George Tsintsadzė (2/4 trit., 11 rez. perd., 4 kld.) po 8.",
    "Šešiolikmetis lietuvis pasirašė sutartį su Italijos „Serie B“ klubu": "Pavasarį Italijoje vykusiame tarptautiniame futbolo turnyre trenerių Artūro ir Tado Švaikevičių vadovaujama BFA 2006 m. komanda nušluostė Italijos, JAV, JAE ir kitų šalių futbolo klubų nosis ir parsivežė pagrindinį trofėjų. Ten į talentingą, greitą ir tvirtai sudėtą krašto saugą dėmesį atkreipė ne vienas Italijos grandų skautas. Nors buvo gautas ne vienas pasiūlymas, A.Lickūnas išvyko į „Perugia“, su kuria pasirašė sutartį ir jau nuo liepos mėnesio treniruojasi su klubo U-19 ekipa.\n\n„Vaikystėje svajojau būti policininku, bet teta pasiūlė išbandyti futbolą ir taip viskas prasidėjo. Prie BFA prisijungiau būdamas 12-os. Su naujos komandos nariais iš karto susidraugavome, susižaidėme, tapome U-15 čempionais, laimėjome ne vieną turnyrą. Italijoje vykusiame turnyre išsiskyriau įmušęs įvarčių ir atlikęs rezultatyvių perdavimų, bet nesitikėjau būti pastebėtas, nors visada svajojau kažkur išvažiuoti. Kai man pranešė apie italų norą mane matyti klube, apsidžiaugiau ir negalėjau patikėti. Gaila palikti visus, bet dėl naujų galimybių reikia kažką paaukoti“, – pasakojo A.Lickūnas.\n\n16-etis saugas yra savo amžiaus Lietuvos rinktinės narys, taip pat spėjo debiutuoti Pirmoje lygoje, kur žaidžia reprezentacinė akademijos komanda.\n\n„Italija – puikus startas, sieksiu daug dirbti, kuo geriau pasirodyti ir vėliau parsimušti ir į „Serie A“. Konkurencijos nebijau, esu užsispyręs ir pasiruošęs nepasiduoti bei žymiai daugiau dirbti. Labai tikiuosi, kad įkvėpsiu BFA narius dar daugiau dirbti ir siekti savo svajonių. Ačiū BFA, treneriams už tai, kad esu futbole ir už tai, kad gavau progą žaisti, tobulėti, tapti čempionu ir žaisti Pirmoje lygoje“, – savo tikslus Italijoje vardijo A.Lickūnas.\n\nTalentingos 2006 m. komandos treneris A.Švaikevičius neabejoja jau buvusio savo auklėtinio sėkme.\n\n„Pastebėjome Adrianą ir pasikvietėme jį į BFA. Nors jam trūko praktikos, bet jis buvo greitas, žaidžia abejomis kojomis, gerai vykdo nurodymus. Italijoje jis buvo ryškus lyderis ir atkreipė į save dėmesį. Adrianas jau treniruojasi su „Perugia“ U-19 ekipa ir tai parodo, kad jis jau yra pastebėtas italų. Tai svarbus žingsnis mūsų akademijai, nes parodo, kad dirbame tinkama linkme“, – sakė BFA specialistas.\n\nA.Lickūnas yra ne pirmas BFA žaidėjas, į kurį atkreipė dėmesį Italijos klubai. Jau anksčiau į peržiūras važiavo ir kiti akademijos žaidėjai Martinas Perveinis, Ąžuolas Indriulis, Nedas Garbaliauskas, Patrikas Pranckus ir kiti. Vasaros viduryje į A lygos „Panevėžio“ klubą išvyko 18-etis puolėjas Martinas Perveinis.\n\n„15-ika metų mūsų darbo jau pradeda duoti pirmuosius rezultatus. BFA tikslas – suteikti jauniems žaidėjams šansą parodyti save ir žaisti profesionaliai. Tam su partneriu Vilniaus Fabijoniškių gimnazija talentingiausiems žaidėjams galime pasiūlyti geriausias sąlygas mokytis ir žaisti sportinėse klasėse, esame iš akademijos talentų esame subūrę reprezentacinę komandą, kuri žaidžia Pirmoje lygoje. A.Lickūno sutartis yra mums įrodymas, kad einame teisingu keliu, o beveik 1000-iui mūsų auklėtinių tai bus pavyzdžiu, kad sunkiu darbu viską galima pasiekti“, – kalbėjo BFA sporto direktorius Ivanas Švabovičius.\n\nTai dar ne vienintelė džiugi žinia. Trečiadienį, rugsėjo 8 d., Rygoje vykusiame Baltijos jaunimo lygos turnyro finale pergalę 2:1 (2:1) prieš Rygos FS „Metta“ ekipą iškovojo ir pirmą kartą čempionų taurę iškėlė BFA U-15 komanda.",
    "Tautų lyga: italai įveikė anglus ir išsaugojo šansus patekti į pusfinalį": "2022-09-23 23:45 © AFP nuotr.\n\nPenktadienio vakarą vykusiame Tautų lygos, A diviziono, 3 grupės susitikime Italija savo sirgaliu akivaizdoje rezultatu 1:0 įveikė anglus ir išsaugojo šansus patekti į šio turnyro pusfinalį.\n\nPirmoje rungtynių pusėje itin pavojingų momentų nebuvo susikurta ir komandos į rūbinę išėjo švieslentėje degant nuliams.\n\nAntrame kėlinyje progų pasižymėti turėjo abi komandos. Tačiau, 68 minutę vienintelį rungtynių įvartį pavyko pelnyti į apatinį vartų kampą kamuolį pasiuntusiam Giacomo Raspadori.\n\nPo šio susitikimo italai išsaugojo šansus patekti į Tautų lygos pusfinalį, tačiau paskutinėse grupės rungtynėse jiems reikės žūtbūt nugalėti šiuo metu pirmoje vietoje esančius vengrus.",
    "LRT RADIJO žinios. Rusija svarsto nebeišleisti iš šalies mobilizacijai tinkamų šaukti vyrų": "",
    "ES šalių vyriausybės skiria milijardus energetikos krizei spręsti": "Nuo tada, kai Rusija vasario pabaigoje įsiveržė į savo provakarietišką kaimynę, paramai jau skirta šimtai milijardų eurų ir tai dar nėra pabaiga.\n\nVyriausybės imasi įvairiausių priemonių – nuo dujų ir elektros kainų ribojimo iki sunkumų patiriančių energetikos įmonių gelbėjimo ir tiesioginės pagalbos teikimo namų ūkiams.\n\nParama tęsiama, nepaisant to, kad ES šalys jau yra sukaupusios kalnus naujų skolų, kai mėgino išgelbėti savo ekonomikas nuo COVID-19 pandemijos 2020 metais padarinių.\n\nPavyzdžiui, praėjusią savaitę paskelbęs paramos priemonių už 14 mlrd. eurų (13,9 mlrd. JAV dolerių), Italijos ministras pirmininkas Mario Draghi pažymėjo, kad Italija yra „tarp daugiausiai paramos Europoje skyrusių šalių“.\n\nBriuselyje įsikūręs ekspertų centras Bruegelio (Breigelio) institutas, stebintis ES vyriausybių išlaidas energijos krizei spręsti, teigia, kad Italija pagal išlaidas yra antroje vietoje po Vokietijos.\n\nRoma nuo 2021 metų rugsėjo mėnesio paramai skyrė 59,2 mlrd. eurų, kad apsaugotų namų ūkius ir įmones nuo kylančių energijos kainų, o tai sudaro 3,3 procento jos bendrojo vidaus produkto (BVP).\n\nSąrašą vainikuoja Vokietija su 100,2 mlrd. eurų arba 2,8 proc. BVP, nes šaliai brangiai atsiėjo jos didelė priklausomybė nuo rusiško dujų tiekimo, kurį Maskva ėmė mažinti keršydama už Vakarų šalių įvestas sankcijas.\n\nTrečiadienį Vokietija paskelbė apie su dideliais sunkumais susidūrusios dujų milžinės „Uniper“ nacionalizavimą.\n\nPrancūzija, kuri įvedė dujų ir elektros kainų kilimo „lubas“, užima trečią vietą su 53,6 mlrd. eurų parama, sudarančia 2,2 proc. BVP.\n\nDidėjančios išlaidos\n\nPasak instituto, ES šalys nuo 2021 metų rugsėjo iki šiol paramai išleido 314 mlrd. eurų.\n\n„Šis skaičius didės, nes energijos kainos išlieka aukštos“, – naujienų agentūrai AFP teigė Bruegelio instituto vyresnysis bendradarbis Simone‘as Tagliapietra (Simonas Taljapietra).\n\nJAV investicijų banko „Goldman Sachs“ duomenimis, Europoje tipinės šeimos sąskaitos už energiją kitų metų pradžioje gali siekti 500 eurų per mėnesį, palyginti su 160 eurų 2021-aisiais.\n\nPriemonės, skirtos padėti vartotojams, buvo pačios įvairiausios – nuo specialaus mokesčio už perviršinį pelną Italijoje iki energijos kainų įšaldymo Prancūzijoje ir viešojo transporto subsidijavimą Vokietijoje.\n\nVisgi reikia atsižvelgti į tai, kad viešosios išlaidos auga ką tik praūžus COVID-19 pandemijai, padidinusiai vyriausybių įsiskolinimą skolą, kuri pirmąjį ketvirtį sudarė 189 proc. – Graikijos, 153 proc. – Italijos , 127 proc. – Portugalijos, 118 proc. – Ispanijos ir 114 proc. – Prancūzijos bendrojo vidaus produkto.\n\n„Iš pradžių suplanuotos kaip laikinas atsakas į tai, kas turėjo būti laikina problema, šių priemonių daugėjo ir jos tapo struktūrinėmis“, – pažymėjo S.Tagliapietra.\n\n„Tai akivaizdžiai nėra tvaru žvelgiant iš viešųjų finansų perspektyvos. Svarbu, kad vyriausybės dėtų pastangas, kad šis veiksmas būtų nukreiptas į pažeidžiamiausius namų ūkius ir verslus“, – pridūrė analitikas.",
    "„Geležinio žmogaus“ triatlone Italijoje T.Burbulis pagerino Lietuvos rekordą": "Emilijos-Romanijos (Italija) „Geležinio žmogaus“ („Ironman“) triatlono varžybose įspūdingai pasirodė lietuvis Tomas Burbulis.\n\nLietuvis distanciją įveikė per 8 val. 29 min. 31 sek. ir pagerino šalies rekordą. Absoliučioje varžybų įskaitoje T.Burbulio laikas buvo 8-as, o tarp 30-34 metų vyrų – 4-as. Iki bronzos savo amžiaus grupėje lietuviui pritrūko vos 29 sek.\n\nGreičiausiai distanciją įveikė vokietis Michaelas Wegrichtas (8:11:41). Sidabras atiteko šveicarui Benjaminui Ueltschi (8:13:01), bronza – vokiečiui Herbertui Enzingeriui (8:15:26).\n\nSėkmingai pasirodė ir Marijus Butrimavičius, užėmęs 26-ą vietą (8:48:22). Jis buvo šeštas tarp 40-44 metų amžiaus vyrų.\n\nKiti lietuviai liko už 50-uko ribos, o varžybose dalyvavo per 1500 vyrų ir moterų.\n\nSportininkams reikėjo nuplaukti 3,8 km, nuvažiuoti dviračiu 180 km ir nubėgti 42 km.",
    "A.Smithas: „Ateityje norėčiau rungtyniauti Italijoje“": "Šiame „Optibet A lygos“ sezone „Panevėžys“ siekia pirmą kartą klubo istorijoje pasidabinti medaliais ir tą nori užtikrinti puolėjas Ariagneris Smithas.\n\nNikaragvos rinktinės atstovas šiemet Lietuvos čempionate per 23 mačus yra pelnęs 8 įvarčius bei atlikęs 2 rezultatyvius perdavimus ir turi nemenkų ambicijų ateičiai.\n\n„Leidau atostogas savo gimtinėje, vienas mano pažįstamas fizinio rengimo treneris Leonardo Iparraguirre, su kuriuo teko dirbti viename klube Latvijoje, man pasakė, kad treneris apie mane teiravosi. Tada pabendravome su treneriu, jis man pristatė planus ir nusprendžiau čia atvykti.\n\nPraeityje žaidžiau Latvijoje, du sykius teko rungtyniauti prieš „Sūduvą“ Europos lygos atrankoje, apie Lietuvos futbolą tiek ir žinojau“, – apie atvykimą į „Optibet A lygą“ kalbėjo A. Smithas.\n\n„Panevėžio“ puolėjas „Savaitės interviu“ rubrikoje taip pat papasakojo apie žaidimą Nikaragvos rinktinėje, futbolą ten, tobulėjimą „Udinese“ ekipos akademijoje bei norą vėl sugrįžti į Italiją.",
    "Katažina Sosna pasaulio MTB maratono čempionate – 10-a": "Nugalėjo neseniai pasaulio MTB trumposios trasos kroso (XCC) bei olimpinio kroso (XCO) čempione tapusi prancūzė Pauline Ferrand-Prevot. Ji 88 km trasą, kurios bendras pakilimas – 1000 m, įveikė per 3 val. 36 min. 58 sek. (vid. greitis – 24,34 km/h). Už pergalę jai atiteko 300 pasaulio MTB maratono reitingo taškų ir 5000 eurų premija. Sidabro medalį pelnė britė Annie Lost, kuri finišavo iškart po nugalėtojos. Bronzos medalį iškovojo Tokijo olimpinių žaidynių XCO ir 2016 metų pasaulio XCM čempionė šveicarė Jolanda Neff (+2 sek.). Čempionės titulą gynusi austrė Mona Mitterwallner liko aštunta (+3.46).\n\nŠios MTB rungties pasaulio pirmenybėse aštuntą kartą dalyvavusi K.Sosna iš Italijos komandos „Torpado Factory“ nuo nugalėtojos atsiliko 4 min. 48 sek.\n\n„Šie metai man – labai ne kokie. Savijauta po truputį gerėja, o čempionate, kaip visada, sieksiu kuo aukščiausių rezultatų, – sakė K.Sosna, 2016 metų Europos MTB XCM čempionato bronzos medalio laimėtoja ir dabartinė pasaulio MTB maratono reitingo lyderė. – Trasa bus gana lygi, labai panaši į mūsų maratonus, tik pridėta važiuoti vienam skirtų ruožų.“\n\nKatažinos Sosnos pasiekimai pasaulio MTB XCM čempionatuose:\n\n2015 m. (Italija) – 13 vieta\n\n2016 m. (Prancūzija) – 17 vieta\n\n2017 m. (Vokietija) – 9 vieta\n\n2018 m. (Italija) – 36 vieta\n\n2019 m. (Šveicarija) – 9 vieta\n\n2020 m. (Turkija) – nefinišavo\n\n2021 m. (Italija) – 16 vieta\n\n2022 m. (Danija) – 10 vieta.",
    "Pasaulio sporto savaitė: futbolo Tautų lygos atomazga, naujas maratono pasaulio rekordas ir R. Evenepoelio pergalė Australijoje": "Tai buvo įdomiausi praėjusios savaitės pasaulio sporto įvykiai.\n\nSvarbiausi savaitės įvykiai\n\nRugsėjo 22 d. Sidnėjuje prasidėjo pasaulio moterų krepšinio čempionatas. Jame dalyvauja 12 komandų, čempionės vardą gina JAV.\n\nRugsėjo 23 d. Lenkijoje ir Nyderlanduose prasidėjo pasaulio moterų tinklinio čempionatas. Jame dalyvauja 24 komandos, čempionės vardą gina Serbija).\n\nRugsėjo 24 d. Mančesteryje profesionalų bokso mače dėl sunkaus svorio laikinojo čempiono vardo pagal WBO versiją britas Joy Joyce‘as nugalėjo naujazelandietį Josephą Parkerį. 37 metų J.Joyce‘as per profesionalo karjerą laimėjo visus 15 mačų.\n\nRugsėjo 24 d. Baigėsi regbio Čempionatas (Pietų pusrutulio keturių šalių turnyras). Jo nugalėtoja tapo Naujoji Zelandija (19 tšk. per 6 rungt.), antrąją vietą užėmė Pietų Afrika (18), trečiąją – Australija (10). Naujoji Zelandija nugalėjo 23-iąjį kartą per 27 turnyrus.\n\nRugsėjo 25 d. Motegyje (Japonija) motociklų lenktynių Didžiojo prizo etapo nugalėtoju tapo australas Jackas Milleris („Ducati“), antrąją vietą užėmė Bradas Binderis iš Pietų Afrikos (KTM), trečiąją – ispanas Jorge Martinas („Ducati“). Bendrojoje įskaitoje po 16 etapų pirmauja prancūzas Fabio Quartararo („Yamaha“, 219 tšk.), italas Francesco Bagnaia („Ducati“, 201) ir ispanas Aleixas Espargaro („Aprilia“, 194).\n\nRugsėjo 25 d. Vulogonge (Naujasis Pietų Velsas, Australija) pasaulio dviračių plento čempionate vyrų grupinių lenktynių nugalėtoju tapo belgas Remco Evenepoelas, antrąją vietą užėmė prancūzas Christophe‘as Laporte‘as, trečiąją – australas Michaelas Matthewsas. 22 metų R.Evenepoelas pirmą kartą tapo pasaulio čempionu. Moterų grupines lenktynes laimėjo olandė Annemiek van Vleuten. 39 metų A.Van Vleuten šios rungties pasaulio čempione tapo antrą kartą.\n\nRugsėjo 25 d. Futbolo Europos Tautų lygos A lygoje baigėsi dviejų grupių varžybos. Jų nugalėtojomis tapo ir kelialapius į finalo ketvertą iškovojo Kroatija (13 tšk.; 1-oji grupė) ir Nyderlandai (16 tšk.; 4-oji grupė). Kitose dviejose grupėse paskutiniame ture dėl pirmosios vietos žais Portugalija (10 tšk.) – Ispanija (8) ir Vengrija (10) – Italija (8). Paskutines vietas grupėse užėmė ir į B lygą iškrito Austrija, Velsas ir Anglija (likus vienam turui prarado galimybę pakilti į trečiąją vietą). Kitoje A lygos grupėje dėl išlikimo žais Šveicarija (6) – Čekija (4). Dviejose iš keturių B lygos grupių pirmąją vietą ir kelialapį į A lygą užsitikrino Izraelis bei Bosnija ir Hercegovina.\n\nRugsėjo 25 d. Teniso turnyro Tokijuje („WTA 500“) finale rusė Liudmila Samsonova nugalėjo kinę Zhang Qinwen 7:5, 7:5. 23 metų L.Samsonova iškovojo ketvirtąjį titulą profesionalės karjeroje, tarp jų – trečiąjį šiais metais. 19-metė Zhang Qinwen pirmą kartą žaidė WTA turnyro finale. Turnyro Seule („WTA 250“) nugalėtoja tapo rusė Jekaterina Aleksandrova (trečiasis titulas). Turnyro Mece (Prancūzija; „ATP 250“) nugalėtoju tapo italas Lorenzo Sonego (trečiasis titulas), turnyro San Diege (Kalifornija, JAV; „ATP 250“) – amerikietis Brandonas Nakashima (pirmasis titulas).\n\nRugsėjo 25 d. Londone vyrų teniso Laverio taurės mače Pasaulis nugalėjo Europą 13:8. Pasaulio komandoje žaidė kanadietis Felixas Auger-Aliassime, argentinietis Diego Schwartzmanas, australas Alexas de Minauras, amerikiečiai Tayloras Fritzas, Jackas Sockas ir Francesas Tiafoe. Europos komandai rugsėjo 23 d. per dvejetų mačą atstovavo karjerą baigęs šveicaras Rogeris Federeris ir ispanas Rafaelis Nadalis (jie pralaimėjo J.Sockui ir F.Tiafoe).\n\nRugsėjo 25 d. Montesilvane (Abrucas, Italija) Europos vaikinų (iki 20 m.) tinklinio čempionato finale Italija nugalėjo Lenkiją 3:2. Bronzos medalius laimėjo Bulgarija. Italai šios amžiaus grupės Europos čempionais tapo ketvirtąjį kartą.\n\nRugsėjo 25 d. Račicuose (Čekija) baigėsi pasaulio irklavimo čempionatas. Daugiausiai medalių iškovojo Didžioji Britanija (7 aukso, 1 sidabro, 4 bronzos). Vienviečių valčių čempionais tapo vokietis Oliveris Zeidleris (antrą kartą) ir olandė Karolien Florijn (pirmą kartą), aštuonviečių – Didžiosios Britanijos vyrai ir Rumunijos moterys.\n\nRugsėjo 25 d. Berlyno maratono nugalėtojais tapo Eliudas Kipchoge iš Kenijos ir etiopė Tigist Assefa. 37-erių E.Kipchoge ketvirtąjį kartą tapo Berlyno maratono nugalėtoju ir pagerino maratono bėgimo pasaulio rekordą (2 val. 1 min. 9 sek.). Iki tol rekordas taip pat priklausė E.Kipchoge ir buvo pasiektas 2018 m. Berlyno maratone. 28-erių T.Assefa pirmą kartą tapo vieno iš didžiųjų maratonų nugalėtoja.",
    "Prastas Europos čempionatas Lietuvos pozicijai FIBA reitinge nepakenkė": "Pasibaigus visų žemynų čempionatams, FIBA pasiektus rezultatus susumavo tradiciniame savo reitinge.\n\nVos penkioliktąją vietą Europos čempionate užėmusi Lietuvos rinktinė reitinge išlaikė aštuntąją vietą su 673,7 taško. Tiesa, į nugarą jau kvėpuoja Graikija (670,8), Italija (647,6) ir Vokietija (640,6).\n\nPirmąją vietą išlaiko Jungtinių Amerikos Valstijų (JAV) rinktinė (760,7). Tiesa, prie jų itin prisiartino Europos čempionate triumfavę ispanai (758,9), išlaikantys ir pasaulio čempionų titulą.\n\nIspanams padeda ir atmestinas amerikiečių požiūris į pastaruosius mačus. Ne pačią pajėgiausią rinktinę išsiuntę amerikiečiai FIBA Pasaulio taurės atrankoje nusileido Meksikai, o Amerikos čempionate krito prieš Argentiną bei pasidabino bronza.\n\nTrečiąją vietą išlaiko Australija, į ketvirtąją pašoko Argentina, už jų rikiuojasi Prancūzija, Serbija ir Slovėnija.\n\nREKLAMA\n\nFIBA reitingas:\n\n1. JAV – 760,7\n\n2. Ispanija – 758,9\n\n3. Australija – 741,1\n\n4. Argentina – 736,1\n\n5. Prancūzija – 712,9\n\n6. Serbija – 711,5\n\n7. Slovėnija – 703,5\n\n8. Lietuva – 673,7\n\n9. Graikija – 670,8\n\n10. Italija – 647,6\n\n11. Vokietija – 640,6\n\n12. Čekija – 597,7\n\n13. Lenkija – 589,9\n\n14. Brazilija – 574,6\n\n15. Kanada – 559,3\n\n16. Turkija – 516,3\n\n17. Venesuela – 516,3\n\n18. Juodkalnija – 500,6\n\n19. Nigerija – 460,1\n\n20. Tunisas – 447,5\n\nReitingas vedamas aštuonerių metų laikotarpiui. Moterų reitingas bus atnaujintas pasibaigus Australijoje vykstančiai Pasaulio taurei. Pastarąjį kartą lietuvės jame užėmė 34-ąją vietą.\n\n„Ilgoji pertrauka“: privačios treniruotės su Milakniu, natūralizuota žaidėja Lietuvos moterų rinktinei, naujas 3x3 treneris ir „Ryto“ paieškos",
    "Pasaulio sporto savaitė: jaunosios kartos triumfas teniso bei dviračių sporto varžybose ir Italijos tinklininkų pergalė": "Tai buvo svarbiausi praėjusios savaitės pasaulio sporto įvykiai.\n\nSvarbiausi savaitės įvykiai\n\nRugsėjo 5 d. Niujorke JAV atvirojo teniso čempionato aštuntfinalyje 22 Didžiojo kirčio turnyrų nugalėtojas ispanas Rafaelis Nadalis pralaimėjo amerikiečiui Francesui Tiafoe 4:6, 6:4, 4:6, 3:6. 36 metų R.Nadalis pirmą kartą nuo 2017 m. Vimbldono čempionato nepateko į Didžiojo kirčio turnyro ketvirtfinalį.\n\nRugsėjo 6 d. Prasidėjo futbolo Čempionų lygos grupės varžybos. Pirmajame ture čempiono vardą ginantis Madrido „Real“ išvykoje nugalėjo Glazgo „Celtic“ 3:0. Didžiausiu skirtumu laimėjo „Manchester City“ (išvykoje prieš „Sevilla“ 4:0), Amsterdamo „Ajax“ (namie prieš Glazgo „Rangers“ 4:0) ir „Barcelona“ (namie prieš Plzenio „Viktoria“ 5:1).\n\nRugsėjo 7–8 d. Ciuriche lengvosios atletikos Deimantinės lygos baigiamajame etape geriausius pasaulio sezono rezultatus pasiekė Marileidy Paulino iš Dominikonų Respublikos (400 m), Emmanuelis Koriras iš Kenijos (800 m), norvegas Jakobas Ingebrigtsenas (1500 m) ir amerikietis Joe Kovacsas (rutulys). J.Kovacsas taip pat pasiekė Deimantinės lygos rekordą. Brazilas Alisonas dos Santosas (400 m su barjerais) ir švedas Armandas Duplantis (kartis) iškovojo septintąją pergalę per sezoną. 100 metrų bėgimo varžybas laimėjo jamaikietė Shelly-Ann Fraser-Pryce ir amerikietis Trayvonas Bromellas.\n\nRugsėjo 9 d. Splite (Kroatija) Europos moterų vandensvydžio čempionato finale Ispanija nugalėjo Graikiją 9:6. Bronzos medalius laimėjo Italija. Ispanės žemyno čempionėmis tapo trečiąjį kartą (du praėjusius – 2014 ir 2020 m.). Graikės ketvirtą kartą žaidė finale, bet dar nė karto netapo čempionėmis.\n\nRugsėjo 9 d. Anglijos, Škotijos, Velso ir Šiaurės Airijos futbolo sąjungos dėl karalienės Elizabeth II mirties nukėlė visas savaitgalį numatytas rungtynes.\n\nRugsėjo 9 d. „Grand Prix Cycliste de Quebec“ dviračių lenktynių nugalėtoju tapo prancūzas Benoit Cosnefroy (AG2R).\n\nRugsėjo 10 d. Splite (Kroatija) Europos vyrų vandensvydžio čempionato finale Kroatija nugalėjo Vengriją 10:9. Bronzos medalius laimėjo Ispanija. Kroatai žemyno čempionais tapo antrąjį kartą (pirmąjį – 2010 m.) per 35 turnyrus. Turnyro rekordininkė Vengrija, kuri čempione tapo 13 kartų, medalius iškovojo 26-ąjį kartą.\n\nRugsėjo 10 d. Rabate (Marokas) Afrikos futbolo supertaurės rungtynėse žemyno Konfederacijos taurės laimėtojas „Berkane“ (Marokas) įveikė Čempionų lygos nugalėtoją Kasablankos „Wydad“ (Marokas) 2:0. Pirmą kartą dėl Afrikos supertaurės žaidė du Maroko klubai. „Berkane“ supertaurę iškovojo pirmąjį kartą. Maroko klubai šį prizą laimėjo penktąjį kartą per 31 sezoną.\n\nRugsėjo 10 d. Niujorke JAV atvirojo teniso čempionato finale lenkė Iga Šwiątek nugalėjo tunisietę Ons Jabeur 6:2, 7:6 (mačas truko 1 val. 51 min.). Pirmoji pasaulio raketė 21-erių I.Šwiątek laimėjo trečiąjį Didžiojo kirčio turnyrą (ji tapo 2020 ir 2022 m. Prancūzijos čempione). 28-erių O.Jabeur antrą kartą žaidė Didžiojo kirčio turnyro finale (abukart – šiais metais), bet abu kartus pralaimėjo.\n\nRugsėjo 11 d. JAV atvirojo teniso čempionato finale ispanas Carlosas Alcarazas nugalėjo norvegą Casperį Ruudą 6:4, 2:6, 7:6, 6:3. 19-metis C.Alcarazas pirmą kartą žaidė Didžiojo kirčio turnyro finale. 23 metų C.Ruudas antrą kartą žaidė Didžiojo kirčio turnyro finale, bet nelaimėjo nė vieno titulo. C.Alcarazas pakilo į pirmąją Teniso profesionalų asociacijos (ATP) reitingu ir yra jauniausias tenisininkas, tapęs pirmąja pasaulio rakete.\n\nRugsėjo 11 d. Katovicuose (Lenkija) pasaulio vyrų tinklinio čempionato finale Italija nugalėjo titulą gynusią Lenkiją 3:1. Bronzos medalius laimėjo Brazilija. Pusfinalyje Lenkija nugalėjo Braziliją 3:2, Italija – Slovėniją 3:0. Italai pasaulio čempionais tapo ketvirtąjį kartą (praėjusius kartus – 1990, 1994 ir 1998 m.). Turnyras turėjo vykti Rusijoje, bet buvo perkeltas į Lenkiją ir Slovėniją.\n\nRugsėjo 11 d. Madride baigėsi „Vuelta a España“ daugiadienės dviračių lenktynės. Jų nugalėtoju tapo belgas Remco Evenepoelas („QuickStep“), antrąją vietą užėmė ispanas Enricas Masas („Movistar“), trečiąją – ispanas Juanas Ayuso („Team Emirates“). Čempiono vardą gynęs slovėnas Primožas Rogličius („Jumbo-Visma“) pasitraukė iš lenktynių po griūties, į kurią pateko rugsėjo 6 d. 16-ajame etape (jis tuo metu užėmė antrąją vietą). 22 metų R.Evenepoelas tik antrą kartą startavo ir pirmą kartą finišavo vienose iš didžiųjų daugiadienių lenktynių (2021 m. jis nenuvažiavo iki „Giro d‘Italia“ finišo).\n\nRugsėjo 11 d. „Grand Prix Cycliste de Montreal“ dviračių lenktynių nugalėtoju tapo slovėnas Tadejus Pogačaras („Team Emirates“). Jis šį sezoną laimėjo ketvirtąsias Pasaulio turo lenktynes.\n\nRugsėjo 11 d. Resifėje (Brazilija) Amerikos vyrų krepšinio čempionato finale Argentina nugalėjo Braziliją 75:73. Bronzos medalius iškovojo JAV. Naudingiausiu turnyro krepšininku išrinktas argentinietis Gabrielis Deckas. Argentiniečiai žemyno čempionais tapo trečiąjį kartą (du praėjusius – 2001 ir 2011 m.).\n\nRugsėjo 11 d. Akropolio ralio (Graikija) nugalėtoju tapo belgas Thierry Neuville‘is („Hyunday“), antrąją vietą užėmė estas Ottas Tanakas („Hyunday“), trečiąją – ispanas Dani Sordo („Hyunday“). Pasaulio ralio čempionato bendrojoje įskaitoje po 10 etapų pirmauja suomis Kalle Rovenpera („Toyota“, 207 tšk.), O.Tanakas (154) ir Th.Neuville‘is (131).\n\nRugsėjo 11 d. Keiptaune (Pietų Afrika) pasaulio septyniukių regbio čempionato vyrų finale Fidžis nugalėjo Naująją Zelandiją 29:12, bronzos medalius laimėjo Airija. Moterų finale Australija nugalėjo Naująją Zelandiją 24:22, bronzos medalius laimėjo Prancūzija. Fidžiečiai pasaulio čempionais tapo trečiąjį kartą, australės – antrąjį kartą.\n\nRugsėjo 11 d. Grace (Austrija) Europos trijulių krepšinio čempionato vyrų finale Serbija nugalėjo Latviją 21:14, bronzos medalius laimėjo Nyderlandai. Moterų finale Prancūzija nugalėjo Nyderlandus 21:14, bronzos medalius laimėjo Lenkija. Serbai čempionais tapo ketvirtą kartą iš eilės, titulą susigrąžinusios prancūzės – trečią kartą.\n\nRugsėjo 11 d. Moncoje „Formulės-1“ čempionato Italijos etapo nugalėtoju tapo olandas Maxas Verstappenas („Red Bull“), antrąją vietą užėmė monakietis Charles‘is Leclerc‘as („Ferrari“), trečiąją – George‘as Russellas („Mercedes“). M.Verstappenas laimėjo 11-ąjį etapą šį sezoną, tarp jų – penktąjį iš eilės. Po 16 etapų bendrojoje įskaitoje pirmauja M.Verstappenas (335 tšk.), Ch.Leclerc‘as (219) ir meksikietis Sergio Perezas („Red Bull“, 210).\n\nNacionalinės futbolo lygos\n\nRugsėjo 9–11 d. Vokietijos lygos lyderiu tapo Berlyno „Union“, išvykoje nugalėjęs „Köln“ 1:0. Buvusi lyderė Dortmundo „Borussia“ išvykoje pralaimėjo „Leipzig“ 0:3, čempiono vardą ginantis Miuncheno „Bayern“ namie sužaidė lygiosiomis su „Stuttgart“ 2:2. Po 6 turų pirmauja „Union“ (14 tšk.), „Freiburg“ (13), „Bayern“, „Hoffenheim“ ir Dortmundo „Borussia“ (po 12).\n\nItalijos lygoje taškus vėl prarado Turino „Juventus“, namie sužaidęs lygiosiomis su „Salernitana“ 2:2. „Juventus“ ketvirtas rungtynes per šešis turus baigė lygiosiomis. Buvusi lyderė Bergamo „Atalanta“ namie sužaidė lygiosiomis su „Cremonese“ 1:1. Kiti lyderiai ir favoritai pasiekė pergales. Po 6 turų pirmauja „Napoli“, „Atalanta“, „Milan“ (po 14 tšk.), „Udinese“ (13), Milano „Inter“ (12) ir Romos „Lazio“ (11).\n\nIspanijos lygoje svarbiausiose turo rungtynėse Sevilijos „Real Betis“ namie nugalėjo „Villarreal“ 1:0. Po 5 turų pirmauja Madrido „Real“ (15 tšk.), „Barcelona“ (13), „Real Betis“ (12), „Villarreal“, Bilbao „Athletic“ ir Madrido „Atletico“ (po 10).",
    "Keliautojams teks išleisti daugiau: laukia ypač brangus sezonas ir nauja tendencija": "„Žiemos sezoną tikrai reikės skirti kelionėms daugiau lėšų negu praėjusiais metais“, – sako asociacijos vykdomoji direktorė Milda Plepytė-Rainienė.\n\nKelionių organizatorius „Novaturas“ patvirtina, kad poilsis Egipte taps brangesnis.\n\n„Populiariausia mūsų kryptis – Egiptas – tikrai brangsta dėl dviejų pagrindinių priežasčių: Egipte turėjome labai gerą sezoną praeitais metais ir šalies viešbučiai turėjo pakankamai aukštą kainodarą. Ir lygiai taip pat mums daro įtaką skrydžio kaštų augimas“, – sako „Novaturo“ pardavimų vadovas Baltijos šalims Albert Zinevič.\n\n„Itaka Lietuva“ pardavimų vadovė Daiva Strumskienė teigia, kad didelę įtaką daro kuro brangimas.\n\n„Būtent kuras, kuris nuo praeitų metų praktiškai dvigubai yra pabrangęs, yra esminis kainos pokyčio dalykas“, – sako ji.\n\nNepaisant brangios elektros, infliacijos ar artėjančio šildymo sezono, prognozuojama, kad keliautojų netrūks, o jų srautai žiemą pasieks ikipandeminį lygį.\n\n„Orientuojamės, kad 2022-2023 metų žiemos sezonas ir keliaujančiųjų srautai bus artimi 2019 metų keliautojų srautams. Lygiai tą patį parodė ir šių metų vasaros keliautojų srautai“, – sako M. Plepytė-Rainienė.\n\nA. Zinevič komentuoja, kad Egiptas jau tikrai nebebus pigus, bet paklausos mažėjimo „Novaturas“ nemato.\n\nAnot kelionių organizatorių, mokinių atostogos keliaujančiųjų srautais paprastai prilygsta šventiniam laikotarpiui. Jau ir šiuo metu perkant kelionę mokinių atostogoms klausimų kyla nebe dėl kainų, o dėl laisvų vietų lėktuve.\n\n„Keliautojai neatslūgsta su poilsio paieškomis ir, pavyzdžiui, Marsa Alamo kelionės moksleivių atostogoms jau yra pilnai išparduotos“, – sako „Itaka Lietuva“ atstovė.\n\nPopuliariausios kryptys žiemos kelionėms vis dar išlieka tos pačios: Egiptas, Tenerifė, Madeira, o slidinėjimo mėgėjams – Austrija.\n\nTiesa, turizmo asociacija tikina, kad paskutinės minutės kelionių era baigėsi: sutaupyti galima tik perkant iš anksto.\n\n„Šių metų vasaros sezonas įrodė, jog paskutinės minutės pasiūlymai ne visuomet užtikrina vartotojo, keliautojo lūkesčius“, – teigia M. Plepytė-Rainienė.\n\n„Novaturo“ atstovas mano, kad paskutinės minutės pasiūlymai „praranda savo esmę“.\n\n„Kainos paskutinę minutę nebėra tokios patrauklios, kaip būdavo anksčiau, pasirinkimas mažėja ir tampa skurdesnis“, – kalba A. Zinevič.\n\nDalis Europos šalių energetikos krizę naudoja tam, kad prisiviliotų daugiau turistų. Pavyzdžiui, Graikija ir Turkija Europos pensininkams ruošia specialius pasiūlymus – ilgos viešnagės paketus, siūlydami žiemoti ten, kur šilta, – esą taip bus patogiau, nei mokėti didžiules šildymo ir elektros sąskaitas.\n\nTačiau ekonomistai nemano, kad žiemojimas užsienyje yra panacėja nuo aukštų energijos kainų.\n\n„Kainos Italijoje siekia 40–45 centus už (elektros) kilovatvalandę, mes jau skundžiamės tokiomis kainomis. Graikijoje – apie 25 centai, Ispanijoje – 25–30 centų“, – sako banko „Luminor“ vyirausiasis ekonomistas Žygimantas Mauricas.\n\nAnot LNK, sutaupyti būtų galima nebent žiemojant Azijos šalyse, pavyzdžiui, Tailande arba Indonezijos Balio saloje.\n\n„Jeigu žmogus Lietuvoje turi aukštos energetinės klasės būstą su centriniu šildymu ar pats pasidaręs šildymą, tai Lietuvoje žymiai šilčiau, jaukiau būti, ir dažnu atveju netgi pigiau negu pietų Europos šalyse“, – sako Ž. Mauricas.\n\nDaliai aviakompanijų dėl išaugusių degalų kainų ir darbuotojų trūkumo teko laikinai apkarpyti savo skrydžio maršrutus. Tačiau Lietuvoje, kaip įprasta, atšauktos tik sezoninės kryptys.\n\n„Paprastai apie keliolika krypčių būna nevykdoma žiemos sezonu, tai yra vasaros sezono kryptys“, – sako Lietuvos oro uostų vadovas Aurimas Stikliūnas.\n\nŽiemos tvarkaraštis, savo ruožtu, pasipildė dviem naujomis slidinėjimo kryptimis.\n\n„Atsiranda dvi slidinėjimo kryptys – iš Vilniaus oro uosto į Turiną (Italija), taip pat į Grenoblio oro uostą (Prancūzija)“, – sako A. Stikliūnas.\n\nPasak kelionių organizatorių, slidinėjimo kryptys, palyginti su šiltųjų kraštų, brangs šiek tiek mažiau.\n\nČia galite pažiūrėti LNK video:"
}