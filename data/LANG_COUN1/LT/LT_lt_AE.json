{
    "Abu Dabis: JAE tieks Vokietijai dujas ir dyzeliną": "JAE prezidentas šeichas Mohamedas bin Zayedas al-Nahyanas (kairėje) pasitinka Vokietijos kanclerį Olafą Scholzą. (AFP / „Scanpix“) nuotr.\n\nJungtiniai Arabų Emyratai ir Vokietija sekmadienį sudarė energetinio saugumo susitarimą dėl suskystintų gamtinių dujų (SGD) ir dyzelino tiekimo. Berlynas ieškojo naujų energijos šaltinių, kurie pakeistų nebeimportuojamus rusiškus išteklius.\n\nPasirašydamas susitarimą vokiečių kanclerio Olafo Scholzo akivaizdoje, Emyratų pramonės ministras Sultanas Ahmedas al Jaberas pavadino šį dokumentą istoriniu nauju susitarimu, kuris sustiprina sparčiai besiplečiančią JAE ir Vokietijos partnerystę energetikos srityje, pranešė valstybinė naujienų agentūra WAM.\n\nO. Scholzas šiuo metu lankosi JAE, kur jau susitiko su prezidentu šeichu Mohamedu bin Zayedu al Nahyanu.\n\nPasak WAM, kancleris pasveikino pasiektą susitarimą dėl energetinio saugumo.\n\nNemokami naujienlaiškiai į savo el. pašto dėžutę: Verslo valdymas\n\nRinkodara\n\nFinansai ir apskaita\n\nRinkos\n\nMano verslas\n\nPrekyba\n\nStatyba ir NT\n\nPramonė\n\nTransportas\n\nTechnologijos\n\nLaisvalaikis\n\nMano pinigai\n\nSvarbiausios dienos naujienos trumpai: Verslo naujienos\n\nVŽ Premium naujienos\n\n\n\nSutarta, kad Abu Dabis paruoš SGD krovinį, kuris bus pristatytas 2022 metų pabaigoje ir pasitarnaus pradedant eksploatuoti Vokietijos plaukiojantį SGD importo terminalą Brunsbiutelyje – Šiaurės jūros uostamiestyje.\n\nJAE valstybinė naftos bendrovė ADNOC šį mėnesį pirmą kartą tiesiogiai perdavė dyzelino Vokietijai, o 2023 metais ketina tiekti iki 250.000 tonų dyzelino per mėnesį, priduriama pranešime.\n\nVokietijos lyderis šeštadienį išvyko į kelionę po Persijos įlankos šalis, tikėdamasis sudaryti naujų susitarimų energetikos srityje.\n\nŠeštadienį O. Scholzas Džidoje susitiko su Saudo Arabijos sosto įpėdiniu princu Mohammedu bin Salmanu, sekmadienį kancleris ruošėsi skrido į dujų turtingą Katarą.\n\nNaujienų agentūros BNS informaciją atgaminti visuomenės informavimo priemonėse bei interneto tinklalapiuose be raštiško UAB \"BNS\" sutikimo draudžiama.\n\nJAE prezidentas šeichas Mohamedas bin Zayedas al-Nahyanas (kairėje) pasitinka Vokietijos kanclerį Olafą Scholzą. (AFP / „Scanpix“) nuotr.",
    "PO KELIONĖS PO PERSIJOS ĮLANKOS ŠALIS O. SCHOLZUI NUSTATYTA COVID-19": "Vokietijos kanclerio Olafo Scholzo (Olafo Šolco) koronaviruso testas buvo teigiamas; jam grįžus iš kelionės po Persijos įlankos šalis politikui pasireiškė lengvi simptomai, pirmadienį pranešė jo atstovas spaudai.\n\n64-erių O. Scholzas izoliuojasi savo bute kanceliarijoje ir dalyvaus susitikimuose internetu, sakė jo atstovas Steffenas Hebestreitas (Štefanas Hebeštraitas).\n\nSavaitgalį jis lankėsi Saudo Arabijoje, Jungtiniuose Arabų Emyratuose ir Katare, ieškodamas naujų energijos šaltinių po to, kai Rusija sumažino dujų tiekimą didėjant įtampai dėl jos invazijos į Ukrainą.\n\nJungtiniai Arabų Emyratai sekmadienį pasiekė su Vokietija „energetinio saugumo“ susitarimą dėl suskystintų gamtinių dujų (SGD) ir dyzelino tiekimo.",
    "ABU DABIS: JAE TIEKS VOKIETIJAI DUJAS IR DYZELINĄ": "Jungtiniai Arabų Emyratai sekmadienį pasiekė su Vokietija „energetinio saugumo“ susitarimą dėl suskystintų gamtinių dujų (SGD) ir dyzelino tiekimo, Berlynui ieškant naujų energijos šaltinių, kurie pakeistų nebeimportuojamus rusiškus išteklius.\n\nPasirašydamas susitarimą vokiečių kanclerio Olafo Scholzo (Olafo Šolco) akivaizdoje, Emyratų pramonės ministras Sultanas Ahmedas al Jaberas (Sultanas Ahmedas Džaberas) pavadino šį dokumentą „istoriniu nauju susitarimu“, kuris „sustiprina sparčiai besiplečiančią JAE ir Vokietijos partnerystę energetikos srityje“, pranešė valstybinė naujienų agentūra WAM.\n\nO. Scholzas šiuo metu lankosi JAE, kur jau susitiko su prezidentu šeichu Mohamedu bin Zayedu al Nahyanu (Mohamedu bin Zajedu Nahjanu).\n\nPasak WAM, kancleris „pasveikino“ pasiektą susitarimą dėl „energetinio saugumo“.\n\nSutarta, kad Abu Dabis paruoš „SGD krovinį, kuris bus pristatytas 2022 metų pabaigoje ir pasitarnaus pradedant eksploatuoti Vokietijos plaukiojantį SGD importo terminalą Brunsbiutelyje“ – Šiaurės jūros uostamiestyje, nurodoma pranešime.\n\nJAE valstybinė naftos bendrovė ADNOC šį mėnesį pirmą kartą tiesiogiai perdavė dyzelino Vokietijai, o 2023 metais ketina „tiekti iki 250 tūkst. tonų dyzelino per mėnesį“, priduriama pranešime.\n\nVokietijos lyderis šeštadienį išvyko kelionės po Persijos įlankos šalis, tikėdamasis sudaryti naujų susitarimų energetikos srityje.\n\nTokių veiksmų Berlynas ėmėsi, siekdamas rasti alternatyvų nutrūkusiam rusiškų energijos išteklių importui ir sušvelninti energetikos krizę, nulemtą Maskvos įsiveržimo į Ukrainą.\n\nŠeštadienį O. Scholzas Džidoje susitiko su Saudo Arabijos sostu įpėdiniu princu Mohammedu bin Salmanu (Mohamedu bin Salmanu). Vėliau sekmadienį kancleris ruošėsi skristi į dujų turtingą Katarą ir susėsti derybų su emyru šeichu Tamimu bin Hamadu al Thani (Tamimu bin Hamadu Taniu).\n\nEnergetinis perėjimas\n\nLankydamasis Abu Dabyje, O. Scholzas kartu su JAE klimato kaitos ministre Mariam Almheiri apžiūrėjo mangrovių parką, kur įgyvendinamas aplinkosaugos projektas.\n\nM. Almheiri nurodė, kad per diskusijas sekmadienį bus aptarti ne tik energetinio saugumo, bet ir „klimato kaitos bei ekonomikos augimo“ klausimai.\n\n„JAE įsitikinę, kad visi šie trys ramsčiai turi eiti koja kojon. Negalime į vieną ar du iš šių ramsčių žiūrėti atskirai“, – sakė ministrė.\n\nJi taip pat pakartojo, kad Abu Dabis reikalauja „teisingo perėjimo“ proceso atsisakant iškastinio kuro.\n\nTiek JAE, tiek Saudo Arabija kritikuoja „nerealistiškus“ perėjimo modelius, kurie, abiejų arabų šalių teigimu, iš dalies nulėmė dabartinę energetikos krizę pasaulyje.\n\nVokiečių kancleris Abu Dabyje žurnalistams pareiškė, kad jo šalis pasiryžusi daugiau niekada nebepasikliauti viena energijos tiekėja – Rusija.\n\n„Niekada nebeatsidursime padėtyje, kai esame priklausomi nuo vienos tiekėjos ir nuo jos sprendimų“, – patikino O. Scholzas.\n\n„Atsižvelgiant į investicijas, kurias dabar planuojame Vokietijoje ir kurios po truputį taps realybe kitais metais, iš tiesų turėsime tokią dujų importo į Vokietiją infrastruktūrą, kad nebebūsime tiesiogiai priklausomi nuo konkretaus tiekėjo kitame dujotiekio gale, kaip tai yra dujotiekio jungties atveju“, – teigė kancleris.\n\nJo vizitas surengtas Prancūzijos bendrovei „TotalEnergies“ išvakarėse pasirašius naują 1,5 mlrd. dolerių (eurų) vertės sutartį, turinčią padėti Dohai išplėsti gamtinių dujų gavybą. O. Scholzas pabrėžė, kad tokie projektai yra „svarbūs“.\n\n„Turime užtikrinti, kad suskystintųjų dujų gamyba pasaulyje būtų tokia pažengusi, kad būtų galima patenkinti esamą didelę paklausą, neiškliaunant iki šiol naudotais Rusijos gamybos pajėgumais“, – sakė jis.",
    "Geriausių šalių antrepreneriams sąrašas: kuo Lietuva nusipelnė tokios aukštos vietos": "Lietuva – viena geriausių pasaulio vietų, kurioje gali gyventi naujų verslų kūrėjai ir iniciatoriai. Tokią išvadą padarė mokslinių tyrimų projektas „Global Etrepreneurship Monitor“ (GEM), 50 pasaulio valstybių įvertinęs pagal antrepreneriams sudarytas sąlygas.\n\nLietuva – viena geriausių pasaulio vietų, kurioje gali gyventi naujų verslų kūrėjai ir iniciatoriai. Tokią išvadą padarė mokslinių tyrimų projektas „Global Etrepreneurship Monitor“ (GEM), 50 pasaulio valstybių įvertinęs pagal antrepreneriams sudarytas sąlygas.\n\nGEM kasmet skelbia tyrimą „National Entrepreneurship Context Index“, kuriame valstybės vertinamos pagal 13 verslumo aplinkos kriterijų, už kuriuos skiriami balai, o šalys tokiu būdu surikiuojamos pagal jų palankumą atreprenerystei – šiuolaikinei verslininkystės formai, sudarančiai prielaidas įžvelgti unikalias idėjas bei organizuoti išteklius tų idėjų įgyvendinimui.\n\nŠiemet paskelbtame 2021-2022 m. NECI indekse GEM ekspertai Lietuvai skyrė itin aukštą vietą.",
    "Saudo Arabija planuoja 2023 m. į kosmosą išsiųsti moterį astronautę": "Saudo Arabija ketvirtadienį pranešė, kad pradės mokymo programą, kurios tikslas – kitais metais į kosmosą išsiųsti savo astronautus, įskaitant moterį.\n\nKaip pranešė naujienų agentūra AP, šalis aktyviai skatina mokslą ir technologijas, įgyvendindama plataus masto planą „Vizija 2030“, kuriuo siekiama pertvarkyti šalies ekonomiką ir sumažinti priklausomybę nuo naftos.\n\nPlane, kurį remia įtakingas Saudo Arabijos kronprincas Mohammedas bin Salmanas, taip pat raginama labiau integruoti moteris į šios konservatyvios musulmoniškos šalies darbo jėgą.\n\nVos prieš ketverius metus, 2018 m. viduryje, Saudo Arabija panaikino ilgą laiką galiojusį draudimą moterims vairuoti transporto priemones. Tuo metu valstybė buvo vienintelė pasaulyje, kurioje galiojo toks moteris diskriminuojantis draudimas.\n\n„Saudo Arabijos astronautų programa, kuri yra neatsiejama ambicingos karalystės vizijos 2030 dalis, siųs Saudo Arabijos astronautus į kosmosą, kad jie padėtų geriau tarnauti žmonijai“, – sakoma Saudo Arabijos kosmoso komisijos pareiškime.\n\n„Viena iš astronaučių bus Saudo Arabijos moteris, kurios misija į kosmosą karalystei bus istoriškai pirmoji“, – priduriama jame.\n\nPirmasis arabas ir musulmonas, keliavęs į kosmosą, buvo Saudo Arabijos princas Sultanas bin Salmanas, kronprinco pusbrolis ir oro pajėgų pilotas, kuris 1985 m. buvo NASA misijos „Discovery“ septynių narių įgulos narys. Nuo 2018 m. iki praėjusių metų, kai buvo paskirtas karaliaus Salmano patarėju, jis vadovavo Saudo Arabijos kosmoso komisijai.\n\nKaimyniniai Jungtiniai Arabų Emyratai turi pirmaujančią arabų pasaulio kosmoso programą, 2021 m. vasarį paleidę zondą į Marso orbitą.\n\nJAE lapkričio mėnesį planuoja pirmąją savo mėnuleigio misiją.\n\nJei ši misija pavyks, JAE ir Japonija, kuri sukonstravo nusileidimo aparatą, papildys išskirtinį klubą – ant Žemės palydovo paviršiaus mėnuleigius yra nuleidusios tik JAV, Rusija ir Kinija.",
    "Hadas Wittenberg Silverstein. Laikas naujoms pradžioms": "Kitą savaitę Izraelyje ir žydų diasporoje švęsime žydų Naujuosius metus – Rosh Hashanah. Ši diena, žyminti Naujųjų metų pradžią, yra kur kas daugiau nei diena mūsų kalendoriuje. Tai ištisa samprata, persmelkianti mūsų gyvenimus, pažadas atsinaujinti ir viltis, kad geresnės dienos jau visai šalia. Kartu tai ir permainų laikotarpis – ateinančiais metais tikimės tapti geresni, o kad to pasiektume, turime ieškoti naujų asmeninio augimo galimybių. Pradėdama savo kadenciją čia, Lietuvoje, aš išgyvenu tą patį procesą, apimantį praeities apmąstymus bei iniciatyvas ateičiai.\n\nČia, Lietuvoje, žydų tauta klestėjo šimtus metų; čia užaugo ir išsilavinimą įgijo Romainas Gary, Abrahamas Mapu, Aaronas Klugas, Jasha Heifec, Nechama Lifshitz ir Lea Goldberg – išskirtiniai gabūs menininkai, romanistai ir mokslininkai. Žydų istorijos Lietuvoje unikalumas buvo ypač reikšmingas ir turėjo esminę globalią įtaką šioms dienoms.\n\nŠvęsdami klestėjusios Lietuvos žydų kultūros epochą, prisimename ir Holokausto tragediją. Mūsų valstybės – Lietuva ir Izraelis – yra tvirtai įsipareigojusios puoselėti svarbią atminties vertę ir nuoširdžiai bei sąžiningai žvelgti į praeitį, kad ir kaip tai būtų skausminga.\n\nAš pati užaugau Šoa paliestoje šeimoje – mano seneliai išgyveno Holokaustą ir atkūrė savo gyvenimą Izraelyje, tad gerai žinau, kaip tvirtai reikia stovėti prieš tam priešiškas jėgas ir alternatyvius naratyvus, bei palaikau dabartinės Lietuvos vadovybės įsipareigojimą žengti teisingus žingsnius.\n\nPrisimindami savo praeitį, mes taip pat nuolat kuriame naujas idėjas, identifikuojame naujus iššūkius bei švenčiame savo pasiekimus pačiose įvairiausiose srityse, liečiančiose tiek lietuvių, tiek ir izraeliečių gyvenimus.\n\nŠiais metais minėdami Lietuvos ir Izraelio diplomatinių santykių 30-metį ir atsižvelgdami į minėtas pastangas, mes taip pat susikimbame rankomis, kad išspręstume ir šiandieninius iššūkius: Izraelio gerovės ministerijos delegacija neseniai lankėsi Lietuvos centruose ir mokyklose, skirtuose pabėgėliams iš Ukrainos, kad pasikeistų know-how. Tuo tarpu Lietuvos sveikatos apsaugos ministro vadovaujama delegacija šiomis dienomis grįžo iš Izraelio, kur buvo ieškoma bendradarbiavimo kelių tiek dvišaliu, tiek ir regioniniu formatu.\n\nPažvelkime į Artimųjų Rytų regioną. Praėjo dveji metai nuo tada, kai Izraelis, Jungtiniai Arabų Emyratai ir Bahreinas, tarpininkaujant JAV, pasirašė taikos ir normalizavimo susitarimus, plačiau žinomus kaip Abraomo susitarimai. Žmonėms, kurie jaučiasi esantys toli nuo šio regiono, tai gali atrodyti nereikšminga, o mūsų džiaugsmas – nesuprantamas.\n\nVisgi istoriniai Abraomo susitarimai žymi naujos regiono realybės pradžią. Daugelį metų Artimuosiuose Rytuose tokie susitarimai atrodė kaip tolima ar visai nepasiekiama svajonė. Jai įgyvendinti žengti drąsūs žingsniai reiškia sprendimą kartu kurti ateitį, kuri būtų naudinga visoms mūsų tautoms. Jie nušvietė kelią į naują viltingą tikrovę Artimuosiuose Rytuose, kuri jau neša sparčiai nokstančius gyventojų gerovės vaisius: taiką, saugumą ir neįtikėtiną ekonominio bendradarbiavimo augimą. Tai puikus pavyzdys, kaip diplomatija gali prisidėti prie šalių ekonomikos ir taip ženkliai pagerinti kasdienį žmonių gyvenimą.\n\nŠiame plačiame, bet reikšmingame kontekste mes pradedame Naujuosius metus, o aš – ir savo kadenciją Lietuvoje, su viltimi ir tikslu tęsti dialogą su mūsų partneriais. Dialogą, pagrįstą bendromis teisingumo, pagarbos ir tolerancijos vertybėmis. Drauge ir toliau sieksime, kad Artimieji Rytai ir Europa, Izraelis ir Lietuva, suartėtų kaip niekad anksčiau.",
    "„Daumantai LT“ pradeda eksportą į Taivaną": "„Per ilgus metus esame sukūrę tai, kuo galime didžiuotis – padažų produkciją, palengva pradedančią garsinti mūsų šalį. Tad naujų rinkų paieška, yra viena esminių įmonės veiklos krypčių, į kurią koncentruojamės pastaruosius kelis metus“, – sako D.Grinkevičius.\n\nAnot jo, pirmieji partnerystės ryšiai su Taivano atstovais buvo užmegzti neseniai šioje šalyje vykusioje parodoje, kurioje „Daumantai LT“ pristatė savo produkciją.\n\n„Parodos metu, turėjome unikalią galimybę ne tik parodyti ką kuriame, bet ir supažindinti su gaminiais bei jų skonių įvairove. Tai vienas įdomesnių susitikimų, su visai kitokia verslo kultūra, tačiau greitai priimančia sprendimus. Jau po kelių dienų, sukirtome rankomis ir pradėjome bendradarbiavimą“, – sako jis.\n\nPasak „Daumantai LT“ atstovų, į Taivaną pradedami eksportuoti majoneziniai „Daumantų“ salotų padažai, barbekiu bei egzotiški padažai, taip pat kečupai ir majonezai, kurie bus gabenami laivu, o prekybos tinkluose pasirodys dar rugsėjį.\n\nLietuvoje veikiantys „Daumantai LT“ savo produkciją eksportuoja į daugiau nei 20 šalių, tarp jų – Jungtiniai Arabų Emyratai, Izraelis, Skandinavijos, JAV, Europos ir Azijos šalys.",
    "Vietoj Europos – į Afriką: kaip sankcijos veikia Rusijos turistus": "40-metis rusas Maksimas dažnai lankėsi muziejuose Prancūzijoje, mėgavosi puikiais pietumis Italijoje ir keliavo po Ispanijos kalnus. Tačiau tada Rusija įsiveržė į Ukrainą.\n\nJis sakė, kad šiemet net nesvarstė Europos kaip atostogų krypties. „Žinau, kad dabar sunku gauti turistinę vizą į Europą“, – sakė jis. „Ironiška, kad esu griežtai nusiteikęs prieš karą ir Putiną, bet taip pat kenčiu nuo kelionių apribojimų.“\n\nRusijos turistams tapo sunku keliauti jau vasario mėnesį, kai ES uždarė savo oro erdvę Rusijos oro linijų bendrovėms. Praėjusią savaitę ES nusprendė sugriežtinti vizų išdavimo tvarką Rusijos piliečiams.\n\n„Tikiuosi, kad ateityje, kai Putino nebeliks ir vėl tapsime normalia šalimi, galėsiu vėl aplankyti Europą. Labai myliu Italiją“, – su viltimi sako Maksimas.",
    "R. Kadyrovo kalba sudrebino Rusiją – atvirai stojo prieš V. Putiną?": "",
    "Debesų karai – sausrų iškamuotos Persijos įlankos šalys deda viltis į abejotiną mokslo programą": "„Ir Izraelis, ir kita šalis stengiasi, kad iš Irano debesų nebelytų“, – 2018 metais savo kalboje pareiškė generolas Gholamas Reza Jalali, galingos šios šalies Revoliucinės gvardijos aukšto rango pareigūnas.\n\nToji neįvardyta šalis buvo Jungtiniai Arabų Emyratai, kurie buvo pradėję ambicingą debesų sėjimo programą – į debesis purškė chemikalų, taip siekdami priversti kritulius kristi.\n\nIrano įtarimai nestebina, turint galvoje įtemptus šios šalies santykius su dauguma Persijos įlankos valstybių, tačiau tikrasis šių JAE eksperimentų tikslas yra ne vogti vandenį, o tiesiog priversti lietų kristi ant išdžiūvusios žemės.\n\nArtimiesiems Rytams ir Šiaurės Afrikai vis sausėjant, regiono šalys pasileido į lenktynes, kurdamos chemines medžiagas ir technologijas, kurios, kaip tikimasi, leis joms išspausti lietaus iš debesų, kurie kitu atveju tik bergždžiai sklando virš galvos.",
    "ES ministrai nagrinės raginimus uždrausti atvykti rusų turistams": "Ši idėja bus svarstoma antradienį Prahoje prasidėsiančiame dviejų dienų susitikime. Kai kurios bloko narės ją uoliai palaiko, o kitos jai nepritaria, baimindamosi, kad bus užvertos durys iš tėvynės bėgantiems rusų disidentams.\n\nSu Rusija besiribojančios Bendrijos narės jau ėmėsi žingsnių uždrausti arba apriboti vizų išdavimą rusams, tačiau ES mastu draudimas dar neįvestas.\n\nUkraina: tegul rusai lieka namie\n\nVasarį ES apribojo tam tikrų kategorijų vizų išdavimą su Kremliumi susijusiems rusams, įskaitant pareigūnus, diplomatinių pasų turėtojus ir įmonių vadovus. Tačiau išduoti turistines vizas vis dar leidžiama.\n\nUkrainos prezidentas Volodymyras Zelenskis reikalauja, kad Vakarai uždarytų sienas visiems rusams, įskaitant turistus, pabrėždamas, kad jie turėtų „gyventi savo pasaulyje, kol pakeis savo požiūrį“.\n\nUkrainos užsienio reikalų ministras Dmytro Kuleba savo ruožtu sakė: „Didžioji dalis rusų palaiko karą, džiaugiasi raketų smūgiais Ukrainos miestams ir ukrainiečių žudymui. Tad tegul rusų turistai mėgaujasi Rusija“.\n\nĮsiutęs Kremlius Kyjivo raginimą pavadino „neracionaliu“ ir pažadėjo imtis atsakomųjų veiksmų.\n\nSuomija imasi veiksmų\n\nIlgiausią Europoje sieną su Rusija turinti Suomija nuo ketvirtadienio sumažins prašymų išduoti turistinę vizą priėmimą iš Rusijos piliečių iki 10 procentų. Paprastai per dieną gaunama apie tūkstantį prašymų. Visiškai liautis priimti prašymus dėl prašytojo pilietybės neįmanoma dėl Suomijoje galiojančių įstatymų.\n\nŠi priemonė turėtų būti paveiki. Dėl ES sankcijų, kuriomis buvo uždaryta Europos oro erdvė skrydžiams iš Rusijos, rusai, norėdami patekti į kitas Europos šalis, masiškai pradėjo keliauti sausuma per Suomiją.\n\nES narės Lietuva, Latvija ir Lenkija nustojo išduoti naujas turistines vizas rusams, kai Kremliaus pajėgos vasario pabaigoje įsiveržė į Ukrainą.\n\nES Šengeno vizos\n\nLaisvalaikio kelionėms rusai naudojasi Šengeno erdvės vizomis, galiojančiomis 26-iose ES valstybėse ir asocijuotosiose šalyse, įskaitant Šveicariją ir Norvegiją.\n\nPaprastai tokios vizos leidžia šioje zonoje praleisti iki 90 dienų per 180 dienų laikotarpį.\n\nPernai šios 26 valstybės sulaukė maždaug 3 mln. prašymų išduoti Šengeno vizas. Didžiausią dalį prašymų – 536 tūkst. – pateikė rusai.\n\nEstija nori, kad ES taisyklės būtų pakeistos ir kad ji galėtų sustabdyti Šengeno vizą turinčius rusus, nepriklausomai, kuri bloko šalis ją išdavė.\n\nŠį pusmetį rotacine tvarka ES pirmininkaujanti Čekija tvirtina, kad „agresijos metu su Rusijos turistais nederėtų elgtis kaip įprasta“.\n\nES sankcijoms įvesti reikalingas vienbalsis visų 27 valstybių narių pritarimas. Viena šalis – Vengrija – vis dar palaiko draugiškus ryšius su Maskva ir gali vetuoti draudimą išduoti vizas visos ES mastu.\n\nBe to, kelios ES šalys, tarp jų Prancūzija, Vokietija ir Portugalija, primygtinai reikalauja, kad Rusijos žurnalistams ir kitiems civiliams gyventojams, nuogąstaujantiems dėl galimo persekiojamo, ir toliau būtų leidžiama atvykti į Bendriją.\n\nES užsienio politikos vadovas Josepas Borrellis, pirmininkausiantis ES ministrų susitikimui Prahoje, sakė manantis, kad draudimas visiems rusams atvykti į Europą „nėra gera idėja“.\n\nEuropos Komisija pabrėžia būtinybę suteikti humanitarinę pagalbą disidentams rusams ir sako, kad prašymai išduoti vizą turėtų būti vertinami individualiai, o ne pagal vieną bendrą taisyklę.\n\nLietuva yra sakiusi, kad jei nepavyks susitarti dėl vizų draudimo visos ES mastu, ji galėtų siekti „regioninio sprendimo“ dėl turistinių vizų neišdavimo, galbūt įtraukiant Latviją, Estiją, Suomiją ir Lenkiją.\n\n„Vanduo ant Kremliaus propagandos malūno“\n\nAnalitinio centro „European Council on Foreign Relations“ ekspertė Marie Dumoulin sakė, kad raginime uždrausti rusams atvykti į Europą esama „pavojingos analizės klaidos“.\n\n„Mažiau nei 30 proc. rusų turi pasą, o jų pagrindinės kelionių kryptys yra Turkija, Egiptas ir Jungtiniai Arabų Emyratai“, – sakė ji.\n\n„Draudimas turėtų visiškai priešingą poveikį, nei siekiama. Stigmatizuojant rusus būtų pilamas vanduo ant Kremliaus propagandos malūno, Maskvai jau daugelį metų, o ypač per invaziją Ukrainoje, smerkiant tariamą vakariečių „rusofobiją“, – kalbėjo M. Dumoulin.\n\nPasak jos, ES turėtų palaikyti ryšius su Rusijos pilietine visuomene, užuot „uždariusi ją į režimo visiškai kontroliuojamą gardą“.",
    "Karas Ukrainoje. Zelenskis nemano, kad Putinas blefuoja: jis nori išgąsdinti visą pasaulį ir tai tėra jo pirmieji branduolinio šantažo žingsniai": "Svarbiausi įvykiai Ukrainoje:\n\n22:04 | Zelenskis nemano, kad Putinas blefuoja\n\nUkrainos prezidentas Volodymyras Zelenskis sako, kad Rusijos prezidento Vladimiro Putino branduolinių grasinimų nelaiko blefu, skelbia UNIAN.\n\n„Jis (Putinas) nori išgąsdinti visą pasaulį. Tai pirmieji jo branduolinio šantažo žingsniai. Nemanau, kad jis blefuoja. Manau, kad pasaulis jį sulaiko ir sulaiko šią grėsmę. Turime daryti jam spaudimą ir neleisti jam tęsti“, – sako V. Zelenskis.\n\n21:58 | Rusija mobilizuotus karius siunčia tiesiai į frontą\n\nGeneralinis štabas skelbia, kad Rusija naujai mobilizuotus karius siunčia tiesiai į frontą neturint jokio pasiruošimo, skelbia UNIAN.\n\nREKLAMA\n\nPasak Ukrainos kariuomenės, Rusijos kariuomenės vadovybė tokiu būdu bando papildyti dalinius, kuriuose didžiausi nuostoliai.\n\n21:54 | Rusija apšaudė Kramatorską\n\nRusijos kariai apšaudė Kramatorską, Donecko sritį, skelbia „Ukrinform“.\n\nApie tai „Facebook“ praneša Kramatorsko miesto taryba.\n\n„Kitas Kramatorsko apšaudymas. Dvi S-300 raketos. Apgadinta ligoninė, daugiabučiai ir garažai. Nėra aukų“, – rašoma pranešime.\n\n21:47 | Serbija nepripažins pseudoreferendumų rezultatų\n\nSerbija nepripažins Rusijos aneksijos „referendumu“ okupuotose Ukrainos teritorijose, skelbia „Kyiv Independent“.\n\nREKLAMA\n\nREKLAMA\n\n„[Aneksijos referendumai] visiškai prieštarauja mūsų valstybės ir nacionaliniams interesams, mūsų politikai gerbiant teritorinį vientisumą, suverenitetą ir sienų neliečiamumo principus“, – sakė Serbijos užsienio reikalų ministras Nikola Selakovičius.\n\nJis pridūrė, kad jo šalis laikysis tarptautinės teisės ir JT chartijos.\n\n21:40 | Sakartvelas nuo pirmadienio planuoja uždaryti sieną iš Rusijos bėgantiems vyrams\n\nSakartvelas nuo pirmadienio planuoja uždaryti sienas iš Rusijos bėgantiems vyrams, kurie nenori būti mobilizuoti, skelbia UNIAN.\n\nApie tai kanalui „Freedom“ kalbėjo Sakartvelo parlamento narė Nona Mamulašvili.\n\n„Deja, Rusijos piliečiams trūksta drąsos protestuoti ir pakeisti savo režimą. Geriau jiems bėgti...\", – pridūrė ji, komentuodama didžiules eiles pasienyje.\n\n21:28 | Zelenskis paragino Vakarus atjungti Rusijos bankus nuo SWIFT\n\nUkrainos prezidentas Volodymyras Zelenskis paragino Vakarus nutraukti Rusijos bankus nuo SWIFT.\n\nREKLAMA\n\nREKLAMA\n\n„Visa Rusijos bankų sistema turi būti atjungta nuo SWIFT“, – sako V. Zelenskis.\n\n21:00 | Ukrainiečiai sunaikino okupantų lėktuvą Su 25\n\nUkrainos ginkluotųjų pajėgų oro pajėgos sunaikino lėktuvą Su-25, skelbia „Ukrinform“.\n\nApie tai pranešė operatyvinė grupė „Pietūs“.\n\n20:55 | JK ministrė: Prancūzija ir JAV turėtų remti Ukrainą\n\nJK ministrė pirmininkė Liz Truss pareiškė, kad sąjungininkės Prancūzija ir JAV turėtų toliau remti Ukrainą, kuri susidūrė su išaugusiais Vladimiro Putino grasinimais ir jo mobilizavimo įsakymu.\n\nL. Truss teigė, kad Putinas eskaluoja karą, nes nelaimėjo ir padarė klaidą.\n\n„Manau, kad jis nenumatė stipraus laisvojo pasaulio reakcijos“, – sakė L. Truss sekmadienį transliuotame interviu, praneša „Reuters“.\n\n„Neturėtume klausytis jo žvanginimo kardu ir fiktyvių grasinimų. Vietoj to, ką turime daryti, tai toliau taikyti sankcijas Rusijai ir toliau remti ukrainiečius.“\n\n20:30 | Ukrainos ambasadorius JK paragino padėti bėgantiems ukrainiečiams\n\nUkrainos ambasadorius Jungtinėje Karalystėje paragino tuos, kurie siūlo namus pabėgėliams Didžiojoje Britanijoje, tęsti „dosnumą“ ir „kantrumą“, skelbia „The Guardian“.\n\nREKLAMA\n\nREKLAMA\n\nVadymas Prystaiko sakė, kad Ukrainai reikia „daug daugiau“ JK pagalbos, kai šalis kovoja prieš Maskvos invaziją.\n\nAmbasadorius sakė, kad Rusijos mobilizacija atrodo „kažkas baisaus“.\n\n„Taip, rusams bus sunku juos iš naujo apginkluoti, pamaitinti, aprūpinti, o dauguma šių žmonių nėra tinkami... tarnybai. Bet šių žmonių masė yra kažkas didžiulio.“\n\n19:50 | Podoliakas: Rusija yra atsilikusi ir provinciali šalis\n\nUkrainos prezidentūros kanclerio patarėjas Mychailo Podoliakas sako, kad mitas apie Rusijos didybę yra išpūstas, skelbia „Freedom“.\n\nM. Podoliakas pastebėjo, kad be Maskvos ir Sankt Peterburgo, Rusija nekreipia dėmesio į kitus, skurdžius regionus. Pasak jo, dėl to šių regionų žmonės, praėjus kuriam laikui po mobilizacijos, pradės kelti klausimus „Kodėl aš turiu mirti?“ ir tokiu būdu kils nepasitenkinimas regionuose.\n\n19:34 | Generalinis štabas skelbia apie atmuštas atakas\n\nGeneralinis štabas skelbia, kad Ukrainos ginkluotosios pajėgos per sekmadienį atmušė okupantų atakas Soledaro, Vyjimkos, Kurdiomivkos, Zaicivo, Novomichailivkos, Pervomaisko ir Pavlivkos gyvenvietėse.\n\nREKLAMA\n\nREKLAMA\n\n19:15 | Zelenskis paskelbė, kad Ukraina gavo NASAMS\n\nUkrainos prezidentas Volodymyras Zelenskis paskelbė, kad Ukraina gavo NASAMS oro gynybos sistemas, skelbia UNIAN.\n\n„Gavome NASAMS. Tai oro gynybos sistemos. Bet, patikėkite manimi, net to nepakanka“, – interviu amerikiečių žurnalistams sakė V. Zelenskis.\n\n18:30 | Izraelis gydys 20 kare sunkiai sužeistų karių\n\nPasak Izraelio ambasadoriaus Ukrainoje, Izraelis gydys 20 Ukrainos karių, kurie buvo sužeisti kare su Rusija.\n\n„Izraelis gydytis 20 Ukrainos karių, kurie buvo sunkiai sužeisti per karą“, – tviteryje rašo Michaelas Brodskis.\n\nPirmieji du pacientai atvyks sekmadienį gydytis į medicinos centrą netoli Tel Avivo, pridūrė jis.\n\n18:20 | Dėl mobilizacijos nusidriekė eilės prie Mongolijos sienos\n\nRusijos ir Mongolijos sienos kirtimo punkte nusidriekė ilgos transporto priemonių eilės, žmonėms toliau bėgant nuo Kremliaus vykdomos mobilizacijos, praneša „The Guardian“ cituojant AFP.\n\nREKLAMA\n\nREKLAMA\n\nAltanbulago mieste esančio patikros punkto vadovas agentūrai sakė, kad nuo trečiadienio per punktą į Mongoliją pateko daugiau nei 3 tūkst. rusų.\n\n18:16 | JAV veiks „ryžtingai“, jei Rusija panaudos branduolinį ginklą Ukrainoje\n\nJAV ir jos sąjungininkės veiks „ryžtingai“, jei Rusija panaudos taktinį branduolinį ginklą Ukrainoje, sekmadienį pareiškė JAV nacionalinio saugumo patarėjas Jake'as Sullivanas, skelbia „The Guardian“.\n\n„Tiesiogiai, privačiai ir labai aukštu lygiu pranešėme Kremliui, kad bet koks branduolinio ginklo panaudojimas turės katastrofiškų pasekmių Rusijai, kad JAV ir mūsų sąjungininkai ryžtingai atsakys, ir mes aiškiai ir konkrečiai nurodėme, ką tai reikš“, – CBS laidai „Face The Nation“ sakė J. Sullivanas.\n\nJ. Sullivanas sakė, kad Rusijos lyderis įvairiuose šio konflikto momentuose mojavo aplink branduoline korta, o J. Bideno administracija turi į tai „žiūrėti rimtai, nes tai yra itin rimtas dalykas – galimas branduolinio ginklo panaudojimas pirmą kartą po Antrojo pasaulinio karo“.\n\nREKLAMA\n\nREKLAMA\n\n18:00 | Rusija laiko 2500 ukrainiečių karo belaisvių\n\nUkrainos ministro pirmininko pavaduotoja Iryna Vereščuk šią popietę pareiškė, kad Rusija per karą Ukrainoje paėmė į nelaisvę ir civilius gyventojus. Teigiama, kad Maskvoje yra apie 2500 ukrainiečių kalinių, skelbia „Skynews“.\n\nUkraina taip pat tvirtina, kad Rusija atsisakė grąžinti civilius, kai paskutinį kartą buvo apsikeičiama kaliniais.\n\n17:40 | Lavrovas aneksuotoms teritorijoms žada „visišką apsaugą“\n\nRusijos užsienio reikalų ministras Sergejus Lavrovas šeštadienį Jungtinių Tautų Generalinėje Asamblėjoje bandė pateisinti savo šalies invaziją į Ukrainą.\n\nJis pakartojo melagingus Maskvos teiginius, kad Kyjive išrinkta vyriausybė buvo neteisėta.\n\nS. Lavrovas per spaudos konferenciją vėliau sakė, kad regionai, kuriuose vyksta pseudoreferendumai, bus „visiškai apsaugoti“ Maskvos, jei juos aneksuos Rusija.\n\nPaklaustas, ar Rusija turėtų pagrindo panaudoti branduolinį ginklą aneksuotų regionų gynybai, S. Lavrovas sakė, kad Rusijos teritorija, įskaitant teritoriją, kuri ateityje „bus įtvirtinta“ Rusijos konstitucijoje, „yra visiškai saugoma valstybės“.\n\nREKLAMA\n\nREKLAMA\n\n17:11 | Rusija gali dislokuoti branduolinius ginklus okupuotuose teritorijose\n\nIlko Kučerivo demokratinių iniciatyvų fondo analitikė Marija Zolkina teigė, kad Rusija gali dislokuoti branduolinius ginklus okupuotose Ukrainos teritorijose, rašo UNIAN.\n\nPagrindinis to tikslas, pasak analitikės, siekis, kad Vakarai ir Ukraina atsisakytų deokupacijos planų ir „užmirštų“ apie šias teritorijas.\n\n„Rusija ir toliau siekia padidinti branduolinį šantažą. Dabar mes aiškiai suprantame, kad Rusija mažų mažiausiai okupuotose teritorijose dislokuos branduolinius ginklus“, – sakė analitikė.\n\nM. Zolkina tikina, kad tokiu būdu Rusijos Federacija sukurs diskusiją tarp Vakarų valstybių, kad šios neva „pamirštų“ apie okupuotas Ukrainos teritorijas tam, kad vėliau neišprovokuotų tolimesnio rusų žingsnio panaudoti šį ginklą nusitaikant į kitas Ukrainos teritorijas.\n\nAnalitikė teigia, kad, siekiant sustabdyti Rusiją nuo šio žingsnio, būtina kuo greičau Ukrainos kariuomenei atsiimti prarastas teritorijas.\n\nREKLAMA\n\nREKLAMA\n\n16:56 | V. Makejus prapažino – tai karas\n\nBaltarusijos diktatoriaus Aliaksandro Lukašenkos režimo užsienio reikalų ministras Vladimiras Makejus, duodamas interviu, pripažino, kad Rusijos pradėta karinė invazija Ukrainoje prilygsta karui, rašo NEXTA.\n\nMinister of Foreign Affairs of the #Lukashenko regime Vladimir Makei needed 15 seconds to acknowledge that #Russia's \"special military operation\" is a war. pic.twitter.com/qmUiglytgu — NEXTA (@nexta_tv) September 25, 2022\n\n16:42 | Atakos metu žuvo propagandistas\n\nChersono regione paleista raketa smogė viešbučiui. Remiantis pirmine informacija, atakos metu buvo žuvo buvęs Aukščiausiosios Rados deputatas, propagandistas Oleksijus Žuravko.\n\nIn #Kherson, a hotel where RT's #Russian propagandists lived was hit by a missile.\n\n\n\nAccording to preliminary information, former Verkhovna Rada deputy and traitor Oleksiy Zhuravko was killed. pic.twitter.com/IgDmxHdjsc — NEXTA (@nexta_tv) September 25, 2022\n\n16:22 | Šaltiniai: Rusija parengė naują draudimą\n\nRemiantis nepriklausomos rusiškos žiniasklaidos priemonės „Meduza“ informacija, pasibaigus pseudoreferendumams 4 okupuotose Ukrainos regionuose, įsigalios naujas draudimas, kuris neleis,vyrams, galintiems atlikti karinę tarnybą, išvykti iš šalies.\n\nREKLAMA\n\nREKLAMA\n\nKremliuje esantys du šaltiniai paliudijo, kad draudimas galėtų įsigalio rugsėjo 28 d.\n\n16:09 | Atvežta sena karinė technika\n\nRostovo srityje buvo pastebėta gabenama sena karinė technika, kuri atvežta kaip pastiprinimas Rusijos armijai, rašo NEXTA.\n\nIn the #Rostov region, obsolete military equipment was spotted being brought in as reinforcements for the #Russian army. pic.twitter.com/3Y9VSnkIlb — NEXTA (@nexta_tv) September 25, 2022\n\n15:56 | Kirtis Rusijai: Vokietija pasiekė svarbų susitarimą\n\nJungtiniai Arabų Emyratai sekmadienį pasiekė su Vokietija „energetinio saugumo“ susitarimą dėl suskystintų gamtinių dujų (SGD) ir dyzelino tiekimo, Berlynui ieškant naujų energijos šaltinių, kurie pakeistų nebeimportuojamus rusiškus išteklius.\n\nPasirašydamas susitarimą vokiečių kanclerio Olafo Scholzo akivaizdoje, Emyratų pramonės ministras Sultanas Ahmedas al Jaberas pavadino šį dokumentą „istoriniu nauju susitarimu“, kuris „sustiprina sparčiai besiplečiančią JAE ir Vokietijos partnerystę energetikos srityje“, pranešė valstybinė naujienų agentūra WAM.\n\nREKLAMA\n\nREKLAMA\n\nO. Scholzas šiuo metu lankosi JAE, kur jau susitiko su prezidentu šeichu Mohamedu bin Zayedu al Nahyanu.\n\nPasak WAM, kancleris „pasveikino“ pasiektą susitarimą dėl „energetinio saugumo“.\n\nSutarta, kad Abu Dabis paruoš „SGD krovinį, kuris bus pristatytas 2022 metų pabaigoje ir pasitarnaus pradedant eksploatuoti Vokietijos plaukiojantį SGD importo terminalą Brunsbiutelyje“ – Šiaurės jūros uostamiestyje, nurodoma pranešime.\n\nJAE valstybinė naftos bendrovė ADNOC šį mėnesį pirmą kartą tiesiogiai perdavė dyzelino Vokietijai, o 2023 metais ketina „tiekti iki 250 tūkst. tonų dyzelino per mėnesį“, priduriama pranešime.\n\nVokietijos lyderis šeštadienį išvyko kelionės po Persijos įlankos šalis, tikėdamasis sudaryti naujų susitarimų energetikos srityje.\n\nTokių veiksmų Berlynas ėmėsi, siekdamas rasti alternatyvų nutrūkusiam rusiškų energijos išteklių importui ir sušvelninti energetikos krizę, nulemtą Maskvos įsiveržimo į Ukrainą.\n\nŠeštadienį O. Scholzas Džidoje susitiko su Saudo Arabijos sostu įpėdiniu princu Mohammedu bin Salmanu. Vėliau sekmadienį kancleris ruošėsi skristi į dujų turtingą Katarą ir susėsti derybų su emyru šeichu Tamimu bin Hamadu al Thani.\n\nREKLAMA\n\nREKLAMA\n\n15:33 | Karo studijų institutas: laikas tiksi, karo fronte puolimas taps sunkesnis\n\nPrasidėjus rudeniui ir iškritus lietui, tankams tenka važiuoti per purvą, o tai apsunkina Ukrainos kariuomenės pastangas iki žiemos, kol žemė nebus pakankamai įšalusi, atsiimti dar daugiau prarastų šalies teritorijų, kurias okupavo Rusijos kariuomenė, rašo „The Guardian“, remdamasi Vašingtone įsikūrusios grupės pastebėjimais.\n\nTeigiama, kad Ukrainos ir Rusijos kariuomenėms laikas tiksi, o artėjanti žiema tik apsunkins vykstančias kovas karo fronte.\n\nBe to, JAV Karo studijų instituto (ISW) atstovų teigimu, jau dabar lietingi orai lemia, jog purvas apriboja tankų ir kitos sunkiosios karinės technikos judėjimą.\n\nNepaisant to, bent jau kol kas Ukrainos kariuomenei ir toliau pavyksta vykdyti kontrpuolimą, pradėtą rugpjūčio pabaigoje.\n\n14:49 | Į Ukrainą iš rusų nelaisvės sugrįžusi „Azovstal“ gynėja pagimdė mergaitę\n\nUkrainos kariuomenės medikė, „Azovstal“ gynėja Marjana Mamonova, kuri prieš kelias dienas buvo išvaduota iš Rusijos nelaisvės, pagimdė naujagimę.\n\nŠią informaciją „Telegram“ tinkle paliudijo Rivnės miesto vadovas Oleksandras Tretjakas.\n\nO. Tretjako teigimu, gimusios mergaitės svoris – 3 250 gramų, o ūgis siekia 57 centimetrus.\n\nRemiantis Lenkijos žiniasklaida „TVP World“, vaikelio ir M. Mamovos sveikatos būklė yra gera.\n\nNaujienų portalas tv3.lt primena, kad dar balandžio pradžio M. Mamonova pateko į rusų nelaisvę, kuomet atliko karinę tarnybą Mariupolyje. Tiesa, Marijanos vyras Vasilijus, dar jai būnant karo fronte, žinojo, kad taps tėvu.\n\nVisgi, patekus M. Mamonovai į nelaisvę, ji buvo uždaryta į kamerą su dar 20 žmonių, o miegoti teko ir ant grindų. Tačiau vėliau Marjana buvo perkelta į mažesnę patalpą, kur buvo mažiau kalinių, čia ji galėjo miegoti vienoje iš dviejų ten stovinčių lovų.\n\nNors moteris tikėjosi, kad, vykstant kalinių mainams, ji galiausiai išeis į laisvę, tačiau vėliau ji vis labiau nerimavo, kad gali tekti gimdyti esant nelaisvėje.\n\nGaliausiai M. Mamonova pateko tarp dar 200 Ukrainos karo belaisvių, kurie rugsėjo 21 d. sugrąžinti atgal į gimtąją šalį mainais už 55 rusų karių ir Kremliaus vadovo Vladimiro Putino pakaliką Viktorą Medvedčuką.\n\nReleased from #Russian captivity Mariana Mamonova, who defended #Mariupol, became a mother this morning. pic.twitter.com/MrY5GAVHHU — NEXTA (@nexta_tv) September 25, 2022\n\n14:06 | Ukraina numušė 4 rusų okupantų lėktuvus\n\nUkrainos oro pajėgų 25-oji oro desanto brigada numušė Rusijos lėktuvą Su-25 ir daugiafunkcinį naikintuvą Su-30, rašo „Ukrinform“.\n\nRemiantis Ukrainos ginkluotųjų pajėgų pranešimu, oro erdvę, už kurią atsako Ukraina, kontroliuoja šalies priešlėktuvinės gynybos daliniai.\n\nPer pastarąją dieną Ukrainos ginkluotosios pajėgos nukovė 400 rusų karių ir sunaikino keturis Rusijos lėktuvus.\n\nPriduriama, kad bendras rusų karių, žuvusių mūšio lauke, skaičius siekia 56 700.\n\nYesterday, the Armed Forces of #Ukraine shot down 4 planes and one helicopter of the invaders. pic.twitter.com/CVK5PPs2cP — NEXTA (@nexta_tv) September 25, 2022\n\n13:32 | V. Zelenskis: V. Putinas sąmoningai „siunčia piliečius myriop“\n\nUkrainos prezidentas Volodymyras Zelenskis šeštadienį apeliavo į rusus, perspėdamas, kad jų prezidentas sąmoningai „siunčia piliečius myriop“.\n\nKalbėdamas rusiškai savo kasdieniame kreipimesi, V. Zelenskis paragino Maskvos pajėgas pasiduoti ir pareiškė: „Su jumis bus elgiamasi civilizuotai. Niekas nesužinos jūsų pasidavimo aplinkybių.“\n\nPrezidentas kalbėjo Rusijai kiek anksčiau priėmus įstatymą, sugriežtinantį bausmes už savanorišką pasidavimą ir dezertyravimą po dalinės mobilizacijos, apie kurią šią savaitę paskelbė prezidentas Vladimiras Putinas.\n\nV. Zelenskis sakė: „Geriau atsisakyti šaukimo į kariuomenę laiško nei mirti svetimoje šalyje kaip karo nusikaltėliui.“\n\n„Geriau bėgti nuo nusikalstamos mobilizacijos nei būti paralyžiuotam ir vėliau teisme atsakyti už dalyvavimą agresijos kare, – kalbėjo jis. – Geriau pasiduoti Ukrainos kariuomenei, nei žūti per smūgius iš mūsų ginklų, sąžiningus per karą besiginančios Ukrainos smūgius.“\n\nŠeštadienį Rusija po virtinės nesėkmių mūšio laukuose pakeitė savo vyriausiąjį generolą, atsakingą už logistiką.\n\nUkrainiečių pajėgoms besitęsiantį kontrpuolimą jau pavyko susigrąžinti daug teritorijos šalies rytuose.\n\n12:58 | Lenkijos premjeras: Putino režimas kiekvieną dieną silpnėja\n\nLenkijos premjeras Mateuszas Morawieckis teigė, kad Rusijos prezidento Vladimiro Putino grindžiamas režimas kiekvieną dieną silpnėja.\n\nDėl šios priežasties, pasak jo, galima tikėtis, kad netolimoje ateityje karo fronte laukia nauja eskalacijos banga.\n\n„Rusijos meška sužeista, deja, netolimoje ateityje iš Rusijos galima tikėtis smurto proveržio ir agresijos. Tačiau tai nekeičia fakto, kad kiekvieną dieną Putino režimas silpnėja, kraujuoja ir praranda deguonį“, – kalbėjo Lenkijos premjeras.\n\nM. Morawieckis pastebi, kad V. Putino paskelbta karinė mobilizacija tarsi turėjo paskatinti baimės jausmą, tačiau iš tikrųjų tai neatspindi Rusijos Federacijos stiprybės, o priešingai – parodo gilia šalies krizę.\n\n„Jau nuo pat invazijos pradžios visas pasaulis į Rusijos armiją, kurioje buvo karinės technikos iš praėjusio amžiaus, tankų, kurie buvo paliekami lauko viduryje, žvelgė gėdingai.\n\n[Rusų] kariai, kurie pateko į Ukrainos nelaisvę tikino, kad jiems buvo sakoma, jog jie keliauja į karines pratybas, ne karą“, – kalbėjo Lenkijos premjeras.\n\nBe to, Lenkijos ministras pirmininkas priduria, kad V. Putinas savo ruožtu ilgą laiką nenorėjo į karą siųsti Rusijos piliečių, todėl pasitelkė Azijos mažumas iš tolimųjų Rusijos respublikų.\n\n„Po V. Putino kalbos [apie mobilizaciją] Rusijos interneto puslapiai buvo perpildyti klausimų apie tai, kaip išvengti karinės tarnybos, o „Google“ paieškoje dažniausiai buvo klausiama: kaip susilaužyti ranką arba kaip palikti Rusiją“, – kalbėjo premjeras.\n\n12:22 | Numuštas dronas kamikadzė\n\nPaviešintas vaizdo įrašas, kuriame matyti, kaip Ukrainos oro gynybos sistemos numuša vieną iš keturių Irane pagamintų dronų kamikadzių.\n\nOn Sunday morning, #Odesa was again attacked by kamikaze drones. The drones hit an administrative building in the city center three times.\n\n\n\nOne of the four drones was shot down by air defense. pic.twitter.com/PS4uu9rCtG — NEXTA (@nexta_tv) September 25, 2022\n\n11:21 Sulaikyta daugiau kaip 2 tūkst. rusų\n\nŠeštadienį 33 skirtinguose Rusijos miestuose buvo suimti 798 žmonės, protestuojantys prieš Kremliaus vadovo Vladimiro Putino paskelbtą mobilizaciją, siekiant įtraukti dar daugiau asmenų į karinę invaziją Ukrainoje, rašo „The Guardian“, remdamasi nepriklausoma analizės grupe OVD-Info.\n\nTeigiama, kad nuo mobilizacijos paskelbimo buvo suimta daugiau kaip 2 tūkst. protestuotojų.\n\n„Reuters“ agentūra taip pat praneša, kad nepasitenkinimo banga plinta netgi Kremlių palaikančioje žiniasklaidoje – vienas iš RT naujienų kanalo redaktorių teigia, kad problemos, susijusios su klaidingais šaukimo dokumentais, kuomet į karinę tarnybą kviečiami ne tie asmenys, „siutina žmones“.\n\nApie klaidingus šaukimo atvejus paliudijo ir du Kremliaus deputatai. Dalis jų teigė, kad šias klaidas būtina ištaisyti.\n\nTiesa, Rusijos užsienio reikalų ministras Sergejus Lavrovas, paklaustas apie tai, kiek rusų palieka savo šalį, detalios informacijos nepateikė ir neva teigė, kad žmonės gali judėti laisvai.\n\n10:54 | S. Lavrovas toliau skleidžia propagandą\n\nRusijos užsienio reikalų ministras Sergejus Lavrovas šeštadienį Jungtinėse Tautose griežtai sukritikavo Vakarų šalis dėl atsako į karą Ukrainoje ir pareiškė, kad Jungtinės Valstijos ir jų sąjungininkės siekia „sunaikinti“ jo šalį.\n\n„Oficiali rusofobija Vakaruose tapo beprecedenčio, groteskiško masto“, – sakė S. Lavrovas ugningoje JT Generalinės Asamblėjos kalboje.\n\n„Jie jau nesidrovėdami atvirai pareiškia apie ketinimus ne tik karinėmis priemonėmis nugalėti mūsų šalį, bet ir sunaikinti bei suskaldyti Rusiją,“ – teigė jis.\n\nPrieš kelias dienas Vakarų lyderiams pasmerkus Rusijos invaziją į Ukrainą, S. Lavrovas pasinaudojo Rusijos eile kalbėti iš Generalinės Asamblėjos tribūnos, kad pasmerktų Vašingtono spaudimą Maskvai.\n\nPasak ministro, JAV „bando visą pasaulį paversti savo kiemu“.\n\n„Kadaise paskelbęs apie savo pergalę Šaltajame kare, Vašingtonas išaukštino save beveik iki Dievo pasiuntinio Žemėje“ ir nebaudžiamai veikė „pasiskelbęs pasaulio šeimininku“, – pareiškė Rusijos diplomatijos vadovas.\n\nJis taip pat gynė penktadienį prasidėjusius pseudoreferendumus Rusijos okupuotose Ukrainos srityse. S. Lavrovo teigimu, šie balsavimai suteiks vietos gyventojams galimybę susigrąžinti teritorijas, „kur jų protėviai gyveno šimtus metų“.\n\nMinistras pridūrė, kad „Vakarai dabar puola į isteriją“ dėl aneksinių referendumų.\n\nJAV prezidentas Joe Bidenas ir kiti Vakarų šalių lyderiai pažadėjo niekada nepripažinti „fiktyvių“ referendumų rezultatų, laikydami juos mėginimu jėga pakeisti tarptautines sienas.\n\nPo kalbos surengtoje ilgokoje spaudos konferencijoje S. Lavrovas irgi kritikavo Vašingtono ir jo sąjungininkų reakciją į balsavimą Maskvos kontroliuojamuose Ukrainos pietiniuose ir rytiniuose regionuose, įskaitant Donecko ir Luhansko sritis.\n\n„Rusija, žinoma, gerbs tų žmonių, kurie ilgus metus kentėjo nuo neonacių siautėjimo, valios išraišką“, – sakė jis, pakartodamas Maskvos kaltinimus kai kuriems Ukrainos prezidento Volodymyro Zelenskio vyriausybės pareigūnams.\n\nS. Lavrovas pažėrė kritikos ir Europos Sąjungai, teigdamas, kad blokas „tampa autoritariniu, griežtu, diktatorišku dariniu“.\n\nPer šią savaitę prasidėjusią JT GeneralinėsAsamblėjos sesiją Rusija sulaukė plataus pasmerkimo, ypač po prezidento Vladimiro Putino menkai užmaskuoto grasinimo panaudoti branduolinę jėgą prieš bet kokį pavojų Rusijos „teritoriniam vientisumui“.\n\nPaprašytas paaiškinti Rusijos branduolinę politiką, ypač dėl Ukrainos ir separatistinių regionų, S. Lavrovas vengė konkretaus atsakymo.\n\n„Turime branduolinio saugumo doktriną – atvirą dokumentą“, kuriame išdėstyti atvejai, kai masinio naikinimo ginklų naudojimas yra priimtinas, nurodė ministras.\n\n10:20 | Rusija ruošiasi į karą įtraukti Ukrainos karo belaisvius\n\nJAV Karo studijų instituto (ISW) analitikai teigia, kad Rusija gali priversti Ukrainos karo belaisvius kovoti kartu su Rusijos karinėmis pajėgomis.\n\nPastebima, kad Rusija gali griebtis tokių veiksmų, nepaisant šiurkštaus Ženevos konvencijos pažeidimo, pagal kurią aiškiai yra sakoma, kad nė vienas karo belaisvis negali būti išsiųstas ar sulaikytas vietovėse, kur vyksta kariniai susirėmimai.\n\n09:49 | Rusija rengiasi kruvinai provokacijai: karo ekspertas įvardijo pagrindines grėsmes\n\nRusų kariai ruošia informacinę-psichologinę operaciją (IPSO), po kurios gali būti įvykdyta kruvina provokacija, rašo UNIAN.\n\nApie rengiamą Rusijos planą prakalbo karo ekspertas Aleksandras Kovalenko.\n\n„IPSO yra susijęs su paskelbimu, kad į nelaisvę patekę Ukrainos kariai, esantys Jelenivkos kalėjime, neva yra pasirengę dalyvauti kare kartu su Rusijos karinėmis pajėgomis. Tai yra melas!\n\n<...> Pirmos IPSO stadijos metu bus bandoma užgožti faktą, kad rusai, kurie tapo Ukrainos karinių pajėgų dalimi, veržiasi dalyvauti kare prieš rusus“, – teigė jis.\n\nPasak A. Kovalenko, antra operacijos dalis susideda iš to, jog bus bandoma parodyti, kad ukrainiečių kaliniai neva nori kuo greičiau gauti „DPR“ (Donecko liaudies respublikos) pilietybę.\n\n„Trečioji stadija yra jų likvidavimas. Rusai ruošiasi nužudyti visus šiuos tariamus savanorius tam, kad suverstų kaltę ant Ukrainos ginkluotojų pajėgų.\n\n<...> Tačiau niekas [iš kalinių] negaus jokių pasų ir nepateks į jokius batalionus. Šioje stadijoje bus atlikta insenizacija. <...> Dabar yra rengiamasi labiau apgalvotoms provokacijoms, susidedančioms iš kelių dalių“, – sakė A. Kovalenko.\n\n09:00 | Dronai kamikadzės smogė Odesai\n\nRusų kariuomenė sudavė smūgius Odesos miestui, rašo „Ukrinform“. Teigiama, kad atakos buvo surengtos naudojant dronus kamikadzes.\n\nSpaudos tarnybos atstovų teigimu, rusų kariai suniokojo administracinius pastatus, esančius miesto centre, apie aukas nepranešama.\n\nUkrainos oro gynybos sistemos taip pat numušė vieną rusų droną.\n\n08:32 | Ukraina nukovė 57 rusų karius\n\nUkrainos karinės pajėgos sudavė galingus smūgius rusų okupantams pietinėje šalies dalyje, rašo NEXTA.\n\nUkrainos operatyvinė grupė „Pietūs“ pranešė, kad šalies pajėgos nukovė 57 rusų karius ir sunaikino 30 įrangos vienetų, įskaitant 2 rusų haubicas Msta-B, „Gvozdika ir Akatsiya“, Grad MRL ir kitą karinę įrangą.\n\nThe AFU destroys Russian troops, equipment in the south\n\n\n\nUkraine’s Operational Command \"South\" reported that Ukrainian forces also killed 57 occupiers and destroyed 30 pieces of equipment, including 2 Msta-B, Gvozdika and Akatsiya howitzers, a Grad MRL and other vehicles. pic.twitter.com/fUEKmh0MHx — NEXTA (@nexta_tv) September 25, 2022\n\n08:24 | Rusų kariai paleido raketas\n\nSekmadienio naktį Rusų kariuomenė smogė Zaporižios regionui – priešo raketos pataikė į kelias centrines rajono dalis, taip pat šalia esantį kaimą, rašo UNIAN.\n\nZaporižios regiono karinės administracijos pirmininkas Aleksandras Staruchas tvirtina, kad atakos metu buvo sužeisti mažiausiai trys žmonės, įskaitant subombarduotus infrastruktūros objektus, be to, po įvykdytų atakų vienas iš rajonų liko be elektros.\n\n08:10 | V. Zelenskis ragina rusų karius pasiduoti\n\nRusijai pradėjus savo šalies gyventojų mobilizaciją, Ukrainos prezidentas Volodymyras Zelenskis paragino rusų karius kuo greičiau pasiduoti, rašo „SkyNews“.\n\n„Prieš ką kovoja Rusija? Kiekvienas Rusijos pilietis žino, net jei ir daugelis nepripažįsta, jie suvokia, kad Rusija kuria blogį.\n\n<...> Kiekvienam rusų kariui, kuris pasiduos, Ukraina garantuoja tris pagrindinius dalykus. Pirmiausiai, su jumis bus elgiamasi civilizuotai, laikantis visų konvencijų\n\nAntra, niekas nesužinos detalių apie jūsų sprendimą pasiduoti, niekas Rusijoje nesužinos, kad pasidavėte savanoriškai.\n\nIr trečia – jei jūs bijote sugrįžti į Rusiją ir nenorite būti išmainyti, mes surasime būdą, kaip tai įgyvendinti“, – kalbėjo V. Zelenskis.\n\nSvarbiausi šeštadienio įvykiai:",
    "Rudens atostogų belaukiant – kur keliauti kartu su vaikais?": "Moksleivių rudens atostogos tėvelius dažnai ištinka netikėtai. Rodos, vaikai tik pradėjo eiti į mokyklą, o štai jau reikia planuoti, ką nuveikti su šeima staiga atėjusių atostogų metu. Laiku ir tinkamai suplanuotos atostogos nuteikia maloniam jų laukimui ir jauduliui, o ne nervingam paskutinės minutės pasiūlymų ieškojimui. Tad kur verta keliauti per moksleivių atostogas, kad tėveliai galėtų pailsėti, o vaikams būtų įdomu ir pakaktų pramogų?\n\nNuo ko pradėti?\n\n„Pirmiausia, planuojant kelionę su vaikais, verta atsižvelgti į jų amžių, keliavimo patirtį, pomėgius ir tada atitinkamai pasirinkti kelionės kryptį. Įprastai poilsinės „viskas įskaičiuota“ atostogos tinka šeimoms su mažamečiais vaikais. Tokioms atostogoms verta rinktis viešbutį ne per toliausiai nuo oro uosto, pritaikytą mažamečiams atostogautojams – su baseinais, žaidimų aikštelėmis ir animatoriais. Jei rudenį pasirinktoje šalyje sezonas eina į pabaigą, verta pasidomėti, ar viešbučio baseinai yra šildomi“, – pataria „West Express“ kelionių ekspertė Sonata Baseckienė.\n\nPasak jos, su vyresniais vaikais galima leistis į aktyvesnio poilsio, pažintines keliones. Tokių atostogų metu vaikai sparčiai tobulėja, susipažįsta su naujomis kultūromis ir gauna daug erdvės iškrauti savo energijai.\n\n„Jei vaikai kiek paūgėję ir jau nebenori mirkti baseine ar leisti laiko paplūdimyje, tereikia nepamiršti pasirūpinti tinkama avalyne ir tuomet galima leistis su vaikais į aktyvų žygį po nepažįstamas vietoves arba nustebinti juos pikniku aukštai kalnuose, kur atsiverianti panorama yra daug įdomesnė nei visi socialiniai tinklai, – teigia S. Baseckienė.\n\nTaip pat, anot ekspertės, svarbu įtraukti vaikus į kelionės planavimą, atsižvelgti į jų norus ir nuomonę. Verta pasidomėti ir atostogų vietose esančiomis pamokomis, skirtomis vaikams, pavyzdžiui, galimybe išmokti nardyti ar plaukioti banglentėmis. Pasiruošus įdomų kelionės maršrutą ir atostogų planą, didesnių nesklandumų kilti neturėtų.\n\nNepamirštamų įspūdžių sala – Tenerifė\n\nDidžiausioje Kanarų salyno saloje atostogautojus pasitiks gražūs žaliuojantys slėniai, aukštaūgiai kalnai bei mėnulio paviršių primenantys Teidės ugnikalnio šlaitai. Dėl kadaise ugnimi besispjaudžiusio ugnikalnio, pakrantės pasipuošė juodojo smėlio paplūdimiais, o derlingoje vulkaninėje žemėje pradėjo klestėti augmenija.\n\n„Rudenį Tenerifėje klimatas būna ypač palankus keliautojams – po vasaros karščių oras kiek atvėsta, tačiau saulės jau išsiilgusiems lietuviams šilumos dar pakanka, o vandens temperatūra puikiai tinka maudynėms“, – pasakoja S. Baseckienė.\n\nNemėgstantiems atostogų metu užsisėdėti vienoje vietoje, kelionių ekspertė pataria užsukti į Anagos nacionalinį parką, garsėjantį vaizdingais kalnais, kuriuose slypi daug archeologinių salos pėdsakų. Apylinkes puošia jaukūs maži miesteliai, įsikūrę olose, o užlipus į kalvas atsiveria nuostabūs vaizdai į vešlios augalijos rojų.\n\nNetoli Anagos kalnų esantis paplūdimys Playa de las Teresitas – vienas gražiausių visoje Tenerifėje, tad patiks norintiems pasimėgauti saulės voniomis. O Las Americas paplūdimyje naujų patirčių ieškantys tėveliai ir jų atžalos galės išbandyti banglenčių sportą ir smagiai pasitaškyti bangose.\n\nTaip pat vertas dėmesio ir vienas didžiausių pasaulyje vėjo urvų Cueva del Viento, po kurį vaikščiodami keliautojai pasijus tarsi Žiulio Verno knygos veikėjai, keliaudami link Žemės centro. Į šiuos urvus įleidžiami lankytojai nuo 5 metų, vaikams būna pritaikomos specialios nuolaidos.\n\nSpalvingi Malagos veidai\n\nMalaga buvo įprasta laikyti miestu – „trumpa stotele“ pakeliui į ir iš oro uosto. Vis dėl to, pastaruoju metu Malaga kratosi šio įvaizdžio ir siūlo pažintį su įspūdingais istoriniais paminklais, įvairiais muziejais ir laisvalaikio pramogomis.\n\nMalagos gatvėse vyrauja meniška dvasia, mat čia gimė garsusis dailininkas Pablas Pikasas, tad viena iš populiariausių lankytinų vietų yra Pikaso muziejus. Besidomintiems architektūra ir istorija rekomenduojama užsukti į dvi žymiausias Malagos pilis – Alcazabo ir Gibralfaro tvirtoves. Ypač įspūdinga pirmoji pilis, pastatyta musulmonų didikų viešpatavimo laikais ir žavinti tvirtomis sienomis bei vaizdingais vidiniais sodais.\n\nŠeimoms, mėgstančioms pasivaikščiojimus gamtoje, rekomenduojama nuvykti į 50 kilometrų nuo Malagos nutolusį parką Torcal de Antequera bei Nerja urvus. Prieš šimtus milijonus metų toje vietoje buvo jūra, tačiau pakitus klimatui, į paviršių iškilo dėmesį sukaustantys įspūdingi uolų bokštai. O norintiems susipažinti su Andalūzijos virtuve iš arčiau, būtina aplankyti miesto centre esantį Atarazanaso turgų.\n\nLaukinė gamta kalnuotoje Madeiroje\n\nJei šeimoje yra mėgstančių futbolą, tuomet Cristiano Ronaldo gimtinė Madeira – puikus pasirinkimas. Visgi, smagiai laiką čia praleis ne tik futbolo gerbėjai – nuo žygių po kvapą gniaužiančius gamtos stebuklus iki nardymo krištolo skaidrumo vandenyse – tai atostogų kryptis aktyvų poilsį mėgstančioms šeimoms.\n\nPasak kelionių ekspertės, Madeira – sala, į kurią verta vykti mėgstantiems tyrinėti apylinkes. Čia nėra galybės paplūdimių gulinėjimui ar daug baseinų su kalneliais, todėl verta į šią salą vykti su kiek vyresniais vaikais, kurie mėgsta vaikščioti ir atrasti naujas vietas.\n\n„Atvykusius į Madeirą pasitiks nuotabaus grožio gamta, bananmedžių terasos, maudynės natūraliuose lavos vandenyno baseinuose, jaukūs miesteliai su siauromis gatvelėmis – veiklos Madeiroje yra pakankamai, tad tikrai nebus laiko nuobodžiavimui,“ – teigia S. Baseckienė.\n\nMadeiroje verta aplankyti salos sostinę Funšalį, dėl iškilusių uolienų Marsą primenantį Sao Lourenco pusiasalį, o geriausias būdas pažinti salą – leistis į įvairaus sudėtingumo žygius levadomis – žmonių suformuotais vandens kanalais, šalia kurių esantys takai veda prie gražiausių panoraminių vaizdų ir miškų gilumoje pasislėpusių krioklių.\n\nRojus šeimoms su mažamečiais vaikais – Turkija ir Egiptas\n\nŠios šalys – lietuvių atostogautojų poilsio klasika, pamėgta dėl puikios paslaugų kokybės už geriausią kainą. Gardus maistas, patogūs viešbučių kompleksai, baseinai, SPA zonos bei žaidimų erdvės tėveliams ir jų atžaloms užtikrins komfortišką poilsį, paįvairinamą išvykomis bei įvairiomis pramogomis.\n\n„Ruduo Turkijoje – puikus metas praleisti atostogas. Nors oras jau vėsta ir sezonas kurortuose jau eina į pabaigą, tačiau jūra vis dar šilta ir saulės čia nestinga. Vasarą žmonių nusėti paplūdimiai, atėjus rudeniui, jau būna gerokai ramesni, vyrauja mažesnės eilės oro uostuose, restoranuose, lankomuose istoriniuose ir kultūriniuose objektuose nereikia stumdytis turistų miniose“, – pasakoja S. Baseckienė\n\nViešint Turkijoje, pašnekovė rekomenduoja aplankyti Pamukalės mineralines versmes, antikinius miestus Hierapolį ir Izmirą, paplaukioti po smaragdinius Žaliojo Kanjono ežerus. Teigiamų emocijų ir adrenalino šeimos pasisems išvykose važinėjantis bagiais safaryje, plaukiant raftingu bei leidžiantis į nuotaikingą skrydį greitojo nusileidimo Zipline trasa.\n\nEgipte rekomenduojama patyrinėti Hurgadą ir senąją šio miesto dalį, pasivaikščioti po rytietišką turgų, taip pat aplankyti faraonų laikus menančią senovės Egipto sostinę Luksorą. Populiariausios pramogos šioje šalyje – pažintis su povandeniniu pasauliu, nardant Raudonojoje jūroje, bei pasivažinėjimas su džipais po dykumą.\n\nDidybe kerintys Jungtiniai Arabų Emyratai\n\nModernūs statiniai, tradicinis beduinų gyvenimo būdas, karščiu alsuojančios dykumos, drąsūs architektūriniai sprendimai ir moderni Formulės 1 lenktynių trasa – visa tai galima atrasti arabiškoje pasakų šalyje – Jungtiniuose Arabų Emyratuose.\n\n„Vietų, kur nuvykti su vaikais, šioje šalyje nestigs. Čia gausu atrakcionų ir vandens parkų, o smaližiams tikras rojus bus Dubajuje pastatyta viena didžiausių saldainių parduotuvių pasaulyje „Candylicious“. Joje sutalpinta daugiau nei 5000 skirtingų rūšių saldumynų, tarp kurių galima rasti net kupranugarių pieno šokolado“, – kelionių idėjomis dalinasi S. Baseckienė.\n\nPasak jos, keliaujant po Jungtinius Arabų Emyratus, verta aplankyti Dubajuje esantį didžiausią pasaulyje apžvalgos ratą, siekiantį net 250 metrų, išbandyti dykumų safarį džipais, o trokštantiems ramaus ir patogaus poilsio rekomenduojama vykti į Fudžeirą – nuostabių peizažų Emyratą su gražiais paplūdimiais ir puikiu aptarnavimu aukščiausio lygio viešbučiuose.\n\nKitos rudens atostogų kryptys\n\nNorint aktyviai pailsėti ir pasisemti malonių įspūdžių, kartais pakanka ir nuotaikingo savaitgalio naujoje aplinkoje. Vaikams ypač patiks laikas, praleistas geriausiuose Europos pramogų parkuose – Disneilende ir jo magiškų pasakų herojų karalystėje Paryžiuje, 26 futbolo aikštynams prilygstančiame Legolendo atrakcionų parke Bilunde arba „Warner Bros“ sukurtame Hario Poterio pasaulyje netoli Londono.\n\nTiek vaikams, tiek jų tėveliams daug įspūdžių paliks ir prie Berlyno esantis didžiausias vandens ir pramogų parkas po stogu Europoje – „Tropical Islands“. Šiame milžiniškame angare sukurtos tikros džiunglės su skaidraus vandens lagūnomis, baltu smėliu, tradiciniais Atogrąžų kaimo nameliais bei aplinkui čiulbančiais egzotiniais paukščiais. Parke leidžiama ir nakvoti bei taip patirti tropines naktis – galima rinktis viešbučio kambarius, namelius arba palapines.\n\nPasak „West Express“ kelionių ekspertės, keliaujant atostogauti kartu su šeima, pagrindinis tikslas yra pailsėti visiems šeimos nariams, ne tik vaikams. Laiku suplanuotos atostogos, atsižvelgus tiek į suaugusiųjų, tiek ir į vaikų poreikius, suteiks galimybę ne tik išsirinkti tikslų maršrutą ir apgyvendinimą pagal savo norus, bet ir ramiai laukti išsvajotos išvykos.",
    "Pakistane dėl musoninių liūčių 15 proc. šalies gyventojų liko benamiais": "Patvinusi Perlo upė Misisipėje apsupo net šalia kranto stovinčius namus. Vandens telkinio lygis pakilo iki daugiau nei 655-ių centimetrų. Kai kuriems gyventojams tenka nusilenkti gamtos didybei – patvinusi upė paskandino ir kelius, tad tenka sukti galvą, kaip grįžti namo. Dėl potvynio, kurį sukėlė smarkios liūtys, jau teko evakuotis šimtams gyventojų.\n\nPakistane musoninės liūtys per pastarąsias savaites košmaru pavertė milijonų žmonių gyvenimus. Tačiau vandens bene visiškai apsemti namai – tik ledkalnio viršūnė. Iš skudurų ir rąstų surengtose pašiūrėse dabar dienas tenka leisti ir suaugusiems, ir kūdikiams. Be namų likusių žmonių – daugiau nei 33 milijonai, o tai yra beveik 15 procentų visų Pakistano gyventojų.\n\nREKLAMA\n\n„Mes turime mažų vaikų. Išgelbėję savo gyvybes sėdime čia, ant kelio. Mes labai neturtingi ir patyrėme didelių nuostolių“, – kalba turėjęs evakuotis dėl potvynio Allahas Sainas.\n\nTiesa, išsigelbėti pavyko ne visiems – dėl musoninių liūčių kilę potvyniai jau nusinešė per tūkstantį žmonių gyvybių. Be to, potvyniai griovė tiltus, kelius, todėl gelbėtojams sunku pasiekti atokesnes gyvenvietes. Deja, ir tai – ne viskas. Augintojai baiminasi, kad liūtys nuplovė beveik pusę medvilnės derliaus, o tai vienas svarbiausių Pakistano pajamų šaltinių.\n\nREKLAMA\n\nREKLAMA\n\n„The Economic Times“ skaičiuoja, kad Pakistano ekonomikai šie potvyniai jau dabar sukėlė bent 4 milijardų Jungtinių Valstijų dolerių nuostolių.\n\nKas meldžia, kad lietaus būtų mažiau, o kas ieško būdų, kaip jo prisišaukti. Tai – Jungtinių Arabų Emyratų gyventojai, kur per metus iškrenta mažiau nei 10 centimetrų lietaus. Bandydami prisikviesti kritulių jie tikrai ne lietaus šokį šoka. Pilotai sėda į lektuvėlius ir kyla į kiek didesnį nei 2,5 kilometrų aukštį.\n\nTuomet išsirenka perspektyviausius debesis ir paleidžia druskos pliūpsnius. Tai jie vadina debesų „sėjimu“. Tiesa, leidžia ne tik paprastą druską, bet ir patobulintą – su nano dalelėmis. Taip esą įmanoma paspartinti kondensacijos procesą.\n\n„Debesų „sėjimas“ metinį kritulių kiekį gali padidinti maždaug 10–30 procentų. Dėl to padidėtų vandens atsargos, prieinamos visai šaliai“, – tvirtina operacijos vadovas Abdulla Al Hammadi.\n\nAnot britų mokslininkų, tai išties gali suveikti, o ir pats būdas nekenkia aplinkai. Dabar Jungtiniai Arabų Emyratai, norėdami gauti pakankamai gėlo vandens, turi pirkti brangius vandens valymo ir gėlinimo įrenginius. Savo ruožtu debesų sėjimas esą yra kur kas pigesnė alternatyva.",
    "Kinija žada imtis ryžtingų veiksmų prieš „kišimąsi“ į Taivano reikalus": "",
    "JAV elektros tinklų problemas sprendžia taupydami": "",
    "5 geriausios šalys nuotoliniams darbuotojams, norintiems pratęsti vasarą": "Šiais laikais, kai darbas nuotoliu tapo įprasta praktika, vis daugiau šalių siūlo specialias nuotolinių darbuotojų vizas, kurios leidžia žmonėms gyventi dirbant už tūkstančių kilometrų. „Deel“, nuotolinio įdarbinimo startuolis, išskiria penkias šalis, kurios išduoda nuotolinio darbo vizas ir pasižymi patogiomis gyvenimo sąlygomis.\n\nGraikija – dar neturintiems patirties dirbti iš užsienio\n\nJeigu pirmą kartą nusprendėte dirbti nuotoliniu būdu užsienyje, greičiausiai esate labiau linkę pasirinkti Europos Sąjungos (ES) šalį. Tai suteikia daugiau saugumo, kultūriniai skirtumai nėra dideli, o jei kas nors nutiktų, grįžimas namo sukeltų mažiau nepatogumų.\n\nVienas geriausių variantų – Graikija. Remiantis nuotoliniu būdu dirbančių specialistų socialinio tinklo „NomadList“ duomenimis, Atėnai šiuo metu yra 54 geriausias miestas nuotoliniams darbuotojams, ir dėl daugybės patogumų ši kryptis sparčiai populiarėja.\n\nAtėnai yra gyvybingas didmiestis, tačiau iki jūros tėra 20–30 minučių, net jei gyvensite miesto centre. Nemėgstate didelių miestų, bet vis tiek trokštate naktinio gyvenimo ir klestinčios nuotolinių darbuotojų bei keliautojų bendruomenės?\n\nTuomet Salonikai yra puikus pasirinkimas, o Kreta – geras variantas ieškantiems daugiau ramybės.\n\nNorėdami gauti nuotolinio darbuotojo vizą Graikijoje, turite uždirbti bent 3 500 eurų per mėnesį ir įsigyti sveikatos draudimą, tinkamą naudoti ir šioje šalyje.\n\nBrazilija – ieškantiems paplūdimio vakarėlių ir nuotykių po darbo\n\nTokie miestai kaip San Paulas, Florianopolis ar Kuritiba pasižymi geru gyvenimo kokybės ir kainos santykiu. Braziliją verta rinktis mėgstantiems paplūdimius, tinklinį, skanų maistą ir vakarėlius. Šioje šalyje nuotoliniai darbuotojai gali kreiptis dėl 12 mėnesių vizos su galimybe ją pratęsti dar 12 mėnesių.\n\nLiina Laas, „Deel“ plėtros vadovė Baltijos, Vidurio ir Rytų Europos regione, pabrėžia: „Kad gautumėte nuotolinio darbuotojo vizą, turite uždirbti tik 1 500 JAV dolerių per mėnesį – tai viena žemiausių kartelių norint gauti tokio tipo vizą.\n\nŽinoma, kai kurie gali būti susirūpinę dėl saugumo Brazilijoje, tačiau tai nėra didelė problema, jei liekate turistinėse ir saugiose zonose. Tačiau verta pabrėžti, kad kartais galite patekti į ne visai patogias situacijas, ypač jei nekalbate portugalų kalba, kuri dažnai yra vienintelė, kurią moka vietos gyventojai.“\n\nMeksika – Pietų Amerikos skonis norintiems modernumo\n\nMeksika tampa vis populiaresne nuotolinių darbuotojų vieta. Remiantis „NomadList“, šalies sostinė Meksikas yra penktas geriausias miestas pasaulyje nuotoliniams darbuotojams. Meksikoje gyvenimo išlaidos yra labai mažos, o veiklų gali rasti kiekvienas: ar tai būtų rami gamta ir vienatvė, ar vakarėliai ir nuotykiai.\n\nKad gautumėte nuotolinio darbo vizą, jūsų mėnesinis atlyginimas turi siekti 1 620 JAV dolerių ir reikia turėti 27 000 JAV dolerių metinių santaupų.\n\nJAE – pažinčių rato plėtrai\n\nJeigu negąsdina gana didelės gyvenimo išlaidos, Jungtiniai Arabų Emyratai (JAE), Dubajus – puikus pasirinkimas. JAE yra turizmo centras, aptarnaujantis daugybę emigrantų ir keliautojų iš visos Europos. Ši klestinti bendruomenė kiekvienam suteikia daug įkvėpimo ir kūrybinių galimybių.\n\nŽinoma, tai nebus pigu, o gauti nuotolinio darbo vizą toli gražu nėra lengva. Turėsite pateikti savo dabartinio darbdavio darbo sutarties, kurios trukmė yra bent vieni metai, įrodymą arba gauti bent 5 000 JAV dolerių siekiantį atlyginimą.\n\nVisgi, jei norite išplėsti pažinčių ratą ir mėgautis svajonių gyvenimo būdu, JAE yra tinkamas variantas.\n\n„Beje, „Deel“ bendradarbiauja su JAE vyriausybe. Dabar technologijų bendrovių darbuotojai, norintys persikelti į JAE, gali būti tikri, kad ši šalis juos priims ir pasiūlys greičiau suteikiamas vizas technologijų darbuotojams, paprastesnes apsigyvenimo procedūras, taip pat įvairią kitą pagalbą darbinantis ir dirbant“, – priduria L. Laas.\n\nSakartvelas – visai šalia, bet egzotiška kryptis\n\nIeškote kokios nors paprastesnės ir kultūriškai pažįstamos, tačiau vis dar įdomios šalies? Sakartvelas – tinkama vieta. Tai liudija faktas, kad nuotolinių darbuotojų poreikis, „Deel“ duomenimis, šalyje per 2022 m. pirmą pusmetį išaugo 556 procentais.\n\nŠi statistika nestebina, turint omenyje didžiulę tarptautinę Tbilisio bendruomenę ir nedideles gyvenimo išlaidas. Tiesa, gamtos mylėtojai dažnai renkasi Kazbegio ar Svanetijos regionus, kurie dėl įspūdingų kalnų dažnai lyginami su Šveicarija.\n\nNorėdami gauti nuotolinio darbuotojo vizą, turėsite uždirbti mažiausiai 2 000 JAV dolerių per mėnesį. Tai palyginti nedidelė kaina, nes Tbilisis yra 13-as geriausias nuotolinių darbuotojų miestas pagal „NomadList“.",
    "Kęstutis Girnius. Ar keisis pasaulio tvarka?": "Kitos tarptautinės ir regioninės organizacijos irgi nesustabdė karo, tad dar kartą kyla klausimas, ar nereikėtų pergalvoti tarptautinės tvarkos, imtis priemonių sustiprinti JTO galias, kad ji galėtų užtikrinti taiką ir pažaboti agresorius.\n\nO gal ją paleisti ir sukurti naują tarptautinę organizaciją, grindžiamą kokiais nors kitais principais? Idealiomis sąlygomis susirinktų lygiateisių valstybių vadovai, kurie naujo socialinio kontrakto pagrindu stengtųsi sukurti kuo teisingesnę santvarką. Bet XVIII a. filosofų hipotetiniai modeliai negalioja dabartiniame pasaulyje, gyvename ne kokioje nors prigimtinėje būklėje, bet konkrečioje tikrovėje, kur galių pasiskirstymas nėra lygus, o kai kurios šalys nei draugiškos, nei taikios.\n\nJTO jau egzistuoja, Saugumo Tarybos nariai priešinsis pokyčiams, kurie mažintų jų ir Saugumo Tarybos galią. Nei JAV, nei Kinija, juolab nei smarkiai susilpnėjusi Rusija nepritartų pokyčiams, kurie suteiktų kitoms šalims lemiamą balsą JTO.\n\nJTO nepašalins Rusijos (ką padarė Tautų Sąjunga po SSRS antpuolio prieš Suomiją), nes priešintųsi Kinija, nuogąstaudama, kad galėtų sulaukti panašaus likimo. JAV Senatas neratifikuotų jokios sutarties, kuri reikšmingai mažintų JAV įtaką. Naudingiau turėti universalią negu mažesnę ir teoriškai veiksmingesnę organizaciją. Reikia forumo, kuriame dalyvautų visos šalys.\n\nJTO nepašalins Rusijos (ką padarė Tautų Sąjunga po SSRS antpuolio prieš Suomiją), nes priešintųsi Kinija, nuogąstaudama, kad galėtų sulaukti panašaus likimo. JAV Senatas neratifikuotų jokios sutarties, kuri reikšmingai mažintų JAV įtaką. Naudingiau turėti universalią negu mažesnę ir teoriškai veiksmingesnę organizaciją. Reikia forumo, kuriame dalyvautų visos šalys.\n\nGal bus pokyčių, tam tikrų pakeitimų organizacijos periferijoje, bet ne tokių, kurie iš esmės pakeistų procedūras, suteikiančias JT teisę panaudoti karinę jėgą. Gal bus paviršutiniškų pagražinimų, bet jie nepašalins procedūrų ir struktūrų, kurios paralyžiuoja JTO. Lichtenšteinas ragina priversti veto teisę naudojančias Saugumo Tarybos nares pasiaiškinti prieš Generalinę Asamblėją; bet tie paaiškinimai mažai kuo skirtųsi nuo diskusijų Saugumo Taryboje, tik dalyvautų daugiau šalių. Kalbama apie Saugumo Tarybos praplėtimą. Bet kokiu principu?\n\nNatūraliausias pasiūlymas būtų atsižvelgti į gyventojų skaičių. Kinija, Indija, JAV, Indonezija, Pakistanas, Nigerija ir Brazilija yra daugiausia gyventojų turinčios šalys, o išskyrus pačią JAV, jos nėra itin teigiamai nusiteikusios Vakarų šalių atžvilgiu.\n\nPrezidentas Joe Bidenas naiviai kalbą apie demokratijų ir autokratijų kovą, lyg dar tebegyventume septintajame dešimtmetyje, kai „laisvasis pasaulis“ varžėsi su komunizmu. Šiomis dienomis yra daug neutralių šalių, kurios nepriklauso nė vienai stovyklai. Daugelis Afrikos ir Azijos šalių pasmerkė Rusijos agresiją prieš Ukrainą, bet atsisako taikyti jai sankcijas. Penktadienį Indijos ministras pirmininkas Narendra Modi tiesiai pasakė Putinui, kad dabar „ne laikas karui“, bet Indija toliau prekiauju su Rusija, perka jos ginklus.\n\nDaugelis šalių laiko dabartinį konfliktą ne pasaulio santvarką griaunančia katastrofa, bet Europos vidaus konfliktu, neturinčiu ryšio su jų gyvybiniais interesais. Tik Vakarų šalių egocentriškame vaizdavime tai išskirtinis įvykis. Kitos šalys abejingos ukrainiečių kančioms, kaip Vakarai abejingi Afrikos ar Azijos šalių kančioms.\n\nDaugelis šalių laiko dabartinį konfliktą ne pasaulio santvarką griaunančia katastrofa, bet Europos vidaus konfliktu, neturinčiu ryšio su jų gyvybiniais interesais. Tik Vakarų šalių egocentriškame vaizdavime tai išskirtinis įvykis. Kitos šalys abejingos ukrainiečių kančioms, kaip Vakarai abejingi Afrikos ar Azijos šalių kančioms. Vien konfliktuose Konge per pastaruosius trisdešimt metų žuvo milijonas žmonių, kai kuriais skaičiavimais gal net penki milijonai, labiausiai dėl ligų ir neprievalgio. Per dabartinį konfliktą Jemene žuvo apie 150 tūkst., JAV sąjungininkei Saudo Arabijai bombarduojant civilius su amerikietiškais ginklais. Čia tikrai ne kova tarp demokratijų ir autokratijų. 2020 m. apskaičiuota, kad nuo bado gali mirti 400 tūkst. vaikų, jaunesnių negu 5 metai. Pusė milijono žmonių Etiopijoje, Pietų Sudane, Jemene ir Madagaskare dabar gyvena katastrofiškomis ar bado sąlygomis. Demokratijoms tai ne itin rūpi.\n\nAfrikos ir Azijos šalių nuostatas veikia ne tik dabartinis abejingumas, bet ir kolonializmo nusikaltimai. Kaip mes prisimename Rusijos imperijos tironiją, šių šalių gyventojai arba bent jų elitas neužmiršo Vakarų kolonistų rasizmo bei represijų ir jų neatleido. Šiomis dienomis pasaulio spauda mirgėte mirgėjo panegirikomis karalienei Elžbietai II, bet buvo reiškiamos ir kitos nuomonės. Rašytojas Hari Kunzru straipsnyje „New York Times“ rašė, kad „ji visą gyvenimą šypsojosi ir mojavo džiūgaujantiems čiabuviams visame pasaulyje, tarsi gyva žiaurios ir kraujo ištroškusios plėšikavimo sistemos dvasia.“ Ir kiti apžvalgininkai klausia, ką ji žinojo ir kaip vertino britų represijas Malaizijoje, Kenijoje, Kipre, Adene ir Jemene, Šiaurės Airijoje, kur nepasieta be žudymų ir kankinimų.\n\nNeįtikina ir dažnos kalbos apie poreikį ginti taisyklėmis grindžiamą tarptautinę tvarką, nes Vašingtonas dažnai nepaiso tų taisyklių. JAV pastangoms sutelkti pasaulį priešintis Rusijos agresijai kenkia jos atlaidus požiūris į teritorinį suverenių šalių neliečiamumą, atseit, gerbsime, kai patogu, bet ne kai svarbu.\n\nNeįtikina ir dažnos kalbos apie poreikį ginti taisyklėmis grindžiamą tarptautinę tvarką, nes Vašingtonas dažnai nepaiso tų taisyklių. JAV pastangoms sutelkti pasaulį priešintis Rusijos agresijai kenkia jos atlaidus požiūris į teritorinį suverenių šalių neliečiamumą, atseit, gerbsime, kai patogu, bet ne kai svarbu. JAV neteisėtai puolė Serbiją, Iraką, piktnaudžiavo Saugumo Tarybos rezoliucija, siekdama suvesti sąskaitas su Libijos Kadafiu. Kai Vakarų Europos šalys smerkė JAV ketinimą pulti Iraką, Lietuva ir kitos Ukrainą labiausiai palaikančios šalys entuziastingai rėmė agresiją. JAV numušus Sirijos naikintuvą Sirijos teritorijoje, Vašingtonas tvirtino turįs teisę dalyvauti „kolektyvinėje koalicijos partnerių pajėgų savigynoje“. Savigyna?\n\nJei vyksta kova tarp demokratijų ir autokratijų, vyksta ir kitų karų. Jei Lietuva laiko JAV nepriekaištingu savo saugumo garantu, daugelis pasaulio šalių gerokai santūriau vertina JAV politiką. Jos neturi iliuzijų apie Rusiją, net Kinija nepatenkinta invazija ir šiek tiek atsiriboja nuo Rusijos. Pasaulis nesuskirstytas į dvi stovyklas, pasaulio gyventojų dauguma nepriklauso nei vienai, nei kitai stovyklai, JAV nebėra gerasis hegemonas, telkiantis pasaulio tautas, nebus sukurtos naujos agresorius baudžiančios institucijos, nes net nesutariama, kas yra agresija.",
    "Pasiūlymai patirčių ieškotojams: keliautojai išskyrė geriausias 2022-ųjų kelionių kryptis": "Keliautojai kruizą Amsterdamo kanalu iškėlė į pirmąją sąrašo vietą tarp įspūdingiausių pramogų pasaulyje. Antrojoje vietoje – kelionė Dubajaus dykuma keturračiais. Trečiąją vietą tiek Jungtinių Amerikos Valstijų, tiek pasaulio reitinge užėmė turas su gidu Oahu saloje Havajuose.\n\nKelionė laivu Olandijoje, kurios bilieto kaina siekia vos 20 eurų, yra lyg vaizdingas kruizas Amsterdamo kanalais. Keliautojai turi galimybę pamatyti rašytojos Anne Frank (1929–1945) namus, Jordano rajoną, kuriame verda vietinių gyvenimas, laivų muziejų, Leideno (Leidseplein) aikštę, Amsterdamo valstybinį muziejų, „De Duif“ bažnyčią ir dar daugiau.\n\nAntrojoje vietoje esanti Dubajaus dykuma keliautojus pakerėjo įvairiomis pramogomis: pasivažinėjimu keturračiais, jodinėjimu kupranugariais, slidinėjimu smėliu ar barbekiu stiliaus vakariene. Turo kaina prasideda nuo 82 eurų asmeniui.\n\nTuras Havajams priklausančioje Oahu saloje trunka aštuonias valandas, o už šią patirtį lankytojai kviečiami susimokėti apie 130 eurų. Turistai supažindinami su faktais apie Havajus, kelionės metu įrengtos stotelės pasiplaukioti ar paplaukioti irklentėmis.\n\nŠimtu eurų įvertinta kelionė – safaris džipais Arikoko nacionaliniame parke Aruboje. Keliautojai šiai pramogai skyrė ketvirtąją vietą, penktojoje – turas kanojomis Tampos įlankoje Floridoje, kurio kaina – 70 eurų asmeniui.\n\nŠeštojoje vietoje – keturių dienų kelionė inkų takais į Maču Pikču. Ji prasideda Kusko mieste pietinėje Peru dalyje, o už turą teks pakloti apie 660 eurų.\n\nApie 113 eurų reikės išleisti už patirtį Islandijoje, kur siūloma susipažinti su šalies virtuvės subtilybėmis ture „Reikjaviko maisto keliu“.\n\nSąrašo aštuntojoje vietoje atsiradusi pramoga Londone patiks mėgstantiems ekstremalius pojūčius. Į standžią pripučiamąją valtį įsodinti poilsiautojai plaukia Temzės upe palei Parlamento rūmus, Shakespeare’o gaublį ir Šv.Pauliaus katedrą. Praplaukus Tauerio tiltą nebėra greičio ribojimo, tad kapitonas gali pasiekti 55 km/val. greitį.\n\nDevintoji vieta atiteko kelionei plaustais Žakarė Pepiros upe Brazilijos pietryčiuose. 27 eurus tekainuojančią pramogą kelionių apžvalgininkai apibūdina kaip stebuklingą kelionę.\n\nSąrašą baigia 21 eurą kainuojantis turas per Liverpulį, kuris sukels sentimentų grupės „The Beatles“ gerbėjams. Turistai keliauja autobusu britų roko grupės keliais, aplanko Penny Lane gatvę, Johno Lennono ir Paulo McCartney vaikystės namus.\n\nGeriausios kelionių patirtys pasaulyje\n\n1. Kruizas kanalu atviru laivu, Amsterdamas, Nyderlandai\n\n2. Pramogos dykumoje: pasivažinėjimas keturračiais, smėlio banglentės, kupranugariai – Dubajus, Jungtiniai Arabų Emyratai\n\n3. Turas Oahu saloje – Honolulu, Havajai\n\n4. Safaris džipais Arikoko nacionaliniame parke – Aruba, Karibų jūros sala\n\n5. Turas kanojomis Tampos įlankoje, Tjera Verdė, Florida\n\n6. Inkų kelias į Maču Pikču – Kuskas, Peru\n\n7. Maisto kelias – Reikjavikas, Islandija\n\n8. Kelionė dideliu greičiu Temzės upe – Londonas, Jungtinė Karalystė\n\n9. Kelionė plaustu Žakarė Pepiros upe – Brotasas, Brazilija\n\n10. Miesto turas pagal „The Beatles“ – Liverpulis, Jungtinė Karalystė\n\nKarina Pukaitė",
    "Rusija bando parduoti kitoms šalims naują „pažangiausią“ tanką, kurio pati Maskva, panašu, pirkti nenori": "Rusijos kariuomenė nusipirko nedaug „T-14“, ir „Armata“ beveik nedalyvavo Ukrainos kare, kuris turėjo tapti naujosios kovinės mašinos kovos krikštu.\n\nNepaisant to, „Rosoboronexport“ – valstybinė ginkluotės kompanija, gaminanti „Armata“ – bandė parduoti naująjį tanką „Army 2022“ – didelėje gynybos parodoje, kurią remia Rusijos vyriausybė.\n\n„Rusijos valstybinė ginklų eksportuotoja dar niekada nedemonstravo tanko „T-14 Armata“, – pranešė Rusijos valstybinė naujienų agentūra TASS, pavadinusi naująjį tanką „pažangiausiu“.\n\nAnksčiau 2021 m. Abu Dabyje (Jungtiniai Arabų Emyratai) vykusioje parodoje IDEX buvo pristatytas tik maketas, todėl „Rosoboronexport“ teigė, kad susidomėjimą jos kūriniu išreiškė „maždaug šešios šalys“.\n\nNuo tada, kai 2015 m. „Armata“ buvo paviešinta, Rusijos naujos kartos tankas kėlė nerimą Vakarų analitikams, kurie baiminosi, kad jis gali dominuoti prieš NATO pagrindinius kovinius tankus – tokius kaip „M1 Abrams“, „Challenger 2“ ir „Leopard 2“ – kurie yra Šaltojo karo laikų gaminiai, sukurti praėjusio amžiaus aštuntajame dešimtmetyje.\n\nNepavykus „Future Combat System“ projektui, kitas Amerikos tankas greičiausiai bus tik patobulintas „Abrams“. Europos šalys gali sukurti tanką „Main Ground Combat System“ – jei sugebės sutelkti politinę vienybę ir finansavimą – tačiau geriausiu atveju MGCS pasirodys ne anksčiau kaip 2035 m. O „Armata“ jau (kažkiek) veikia.\n\nNuo XX a. ketvirtojo dešimtmečio pasaulis įprato matyti rusiškus tankus, kurie iš esmės evoliucionavo nuo 1940-ųjų ir 1950-ųjų sovietinių „T-34“ ir „T-55“ iki dabartinių „T-72“ ir „T-90“. Šie tankai paprastai buvo mažesni, pigesni ir ne tokie brangūs kaip vakarietiški analogai – o tai užtikrino NATO, kad nors jos turimų tankų skaičiai yra mažesni, tačiau yra technologiškai pažangesni, todėl gali įveikti masines rusų šarvuotąsias pajėgas.\n\nTačiau ekspertus šokiravo naujas „Armata“ dizainas ir koncepcija – aukštųjų technologijų transporto priemonė su aktyvios apsaugos sistema, skirta prieštankinėms raketoms numušti, sudėtingais jutikliais ir duomenų tinklais, borto dronais ir aukšto lygio automatizavimu.\n\nVisų pirma, „T-14“ turi 125 mm patranką, įtaisytą nuotoliniu būdu valdomame bokštelyje, todėl įgula gali likti saugiai pasislėpusi gerai šarvuotame korpuse. Plonesni tankų bokštelių šarvai dažnai yra pažeidžiamas taškas – kaip jau buvo pastebėta Ukrainoje, kur dėl Vakarų šalyse pagamintų prieštankinių ginklų nukentėjo daug rusų tankų.\n\nIš buvo panašu, atrodė, kad su Rusija pagaliau sukūrė tanką, galintį nugalėti NATO tankus ne kiekybe, o kokybe.\n\nTačiau atrodo, kad pati Rusija tuo suabejojo. Iš pradžių Maskva paskelbė apie planus iki 2025 m. įsigyti 2300 „Armatų“, kurių vieno kaina – maždaug 4 mln. dolerių. Bet iki 2020 m. šis skaičius sumažėjo iki 132 – nes Rusijos kariuomenė nusprendė modernizuoti turimus tankus.\n\n„Armata „tapo daugelio naujų technologijų ir sistemų, įdiegtų joje, įkaite“, teigė Rusijos gynybos žurnalas „VPK“. – Iš pradžių tankas atrodė daugiau nei naujoviškas ir kėlė didžiulį susidomėjimą. Tačiau transporto priemonė buvo pernelyg brangi.\n\nDėl to Gynybos ministerija priėjo prie išvados, kad nereikia skubėti su didelėmis „Armatų“ partijomis, o daugiau dėmesio reikėtų skirti „T-72“, „T-80“ ir „T-90“, išnaudojant didžiulį modernizavimo potencialą, įgautą dar sovietmečiu“.\n\nTačiau Ukraina tvirtina, kad Rusijos tankų gamybą paralyžiavo Vakarų sankcijos, dėl kurių gamintojai neteko importuojamų komponentų – ypač elektronikos – ir kurių Rusija negali pasigaminti savo šalyje.\n\nAtsižvelgiant į tai, kad daugelyje Ukrainoje rastų rusiškų ginklų rasta vakarietiškos elektronikos, kyla klausimas, ar Rusijos pramonė tebegali gaminti „Armatas“ – nes sankcijos tęsiasi.\n\nIr tai negali nekelti nerimo Kremliui. Kaip ir daugelis kitų Rusijos „stebuklingųjų ginklų“ – pavyzdžiui, keista branduolinė kruizinė raketa ir „nematomieji“ naikintuvai „Su-57“, kurie vargiai buvo naudojami Ukrainoje – naujieji Rusijos ginklai, atrodo, yra labiau susiję su propaganda nei su kariniais pajėgumais.\n\nJei tokia šalis kaip Indija, kuri nuo 1950-ųjų naudojo sovietų ir rusų gamybos tankus, nuspręstų nusipirkti bent kelias „Armatas“ – tai būtų gera reklama Rusijos technologiniam meistriškumui. Tačiau kyla klausimas, ar kitos šalys pasirinks tanką, kurio Rusijos gamyklos gali būti nepajėgios pagaminti – ir kurio pati Rusija neperka.\n\nParengta pagal „Business Insider“.",
    "V. Putinui paskelbus dalinę mobilizaciją – masinis rusų išvykimas į Suomiją": "",
    "„Mantingą“ pasaulio turo etapo pusfinalyje sustabdė FIBA reitingo lyderiai (papildyta)": "Daugelis elitinių 3x3 vyrų krepšinio komandų šį savaitgalį susirinko Debrecene (Vengrija), kur vyksta penktasis šio sezono FIBA pasaulio turo etapas. Jame dalyvavo ir Marijampolės „Mantinga“ (Evaldas Džiaugys, Tautvydas Kliučinykas, Justas Nausėdas, Žygimantas Šimonis).\n\nKetvirtfinalyje „Mantinga“ 19:17 palaužė „Princeton“ (JAV) pasipriešinimą. Po 6 tšk. prie pergalės pridėjo E.Džiaugys ir T.Kliučinykas, 5 – J.Nausėdas, 2 – Ž.Šimonis.\n\nPusfinalyje „Mantinga“ žaidė su pasaulio reitingo lyderiais – Ubo „Huishan NE“ (Serbija). Lietuviams staigmenos pateikti nepavyko – rungtynės buvo pralaimėtos rezultatu 16:21. J.Nausėdas pelnė 6 tšk., E.Džiaugys – 4, Ž.Šimonis ir T.Kliučinykas – po 3. Nugalėtojų gretose net 12 tšk. pelnė Strahinja Stojačičius.\n\n„Mantinga“ šeštadienį C grupėje išgyveno du krepšinio trilerius, po kurių prasimušė į ketvirtfinalį.\n\nPirmajame ture lietuviai vos nepateikė staigmenos, kai tik 20:22 nusileido antrą vietą pasaulio reitinge užimančiai Limano „Huishan NE“ (Serbija) komandai. Pergalingą metimą aidint sirenai iš toli pataikė Miroslavas Pašaljičius .\n\nAntrajame ture „Mantinga“ po pratęsimo 19:18 nugalėjo Tartu ALEXELA (Estija). Pergalingą metimą iš toli pratęsime pataikė Ž.Šimonis.\n\n6 geriausios turnyro komandos išsidalins 122 tūkst. JAV dolerių prizinį fondą. Nugalėtojams atiteks 40 tūkst. JAV dolerių.\n\nDebrecene taip pat kovojama dėl įskaitinių taškų, kurie nulems 12 rinktinių, pateksiančių į finalinį sezono etapą Abu Dabyje (Jungtiniai Arabų Emyratai), kuriame prizinis fondas bus beveik dvigubai didesnis nei įprastuose etapuose – 202 tūkst. JAV dolerių.\n\n„Mantinga“ galutinėje etapo įskaitoje užėmė 4-ą vietą ir gavo 16 tūkst. JAV dolerių. Bendroje sezono įskaitoje „Mantinga“ su 76 taškais šoktelėjo į 12-ą vietą, Šakių „Gulbelė“ (105 tšk.) nukrito į 8-ą poziciją.",
    "Nežinomybė Kremliuje: V. Putino kalba nukelta į trečiadienį, D. Peskovas – tyli": "Antradienio vakarą Rusijos prezidentas Vladimiras Putinos turėjo kreiptis į šalies gyventojus. Apie tai skelbė Rusijos žiniasklaida. Tačiau V.Putino kreipimosi Rusijos gyventojai antradienį taip ir neišgirdo.\n\n„Forbes“ savo „Telegram“ kanale, remdamasis dviem šaltiniais, rašo, kad V. Putino kalba atidedama, ji turėtų būti transliuojama trečiadienį.\n\n„Anonsuotas ir įrašytas prezidento kreipimasis bus parodytas rugsėjo 21 d., kai „prabus Tolimieji Rytai“, - teigiama „Forbes“ „Telegram“ kanale.\n\nApie tai, kad kalba bus transliuojama rytoj, praneša ir lenta.ru. Šis portalas teigia, kad Kremliaus atstovas Dmitrijus Peskovas neatsiliepia į skambučius.\n\nAntradienį į Rusijos gyventojus turėjęs kreipsis prezidentas V.Putinas savo kalboje daugiausia dėmesio žadėjo skirti „referendumams“ dėl okupuotų Ukrainos teritorijų prijungimo prie Rusijos.",
    "Prestižinio turnyro finale „Gulbelė“ pralaimėjo 3x3 krepšinio trilerį olimpiniams čempionams": "Monrealyje (Kanada) sekmadienį baigėsi 6-asis šio sezono FIBA pasaulio 3x3 krepšinio turo etapas. Jame antrą vietą užėmė Šakių „Gulbelės“ komanda (Paulius Beliavičius, Modestas Kumpys, Aurelijus Pukelis, Marijus Užupis).\n\nTurnyro ketvirtfinalyje „Gulbelė“ po pratęsimo 21:19 įveikė Ulan Batoro „MMC Energy“ (Mongolija). „Gulbelė“ per antrąją rungtynių pusę panaikino nemažą deficitą ir galėjo išplėšti pergalę, bet P.Beliavičius po reido link krepšio metė netiksliai, todėl teko žaisti pratęsimą. Jame viskas užtruko tik keletą sekundžių – M.Užupis „smeigė“ tolimą metimą ir eliminavo Mongolijos klubą.\n\nPergalingas M.Užupio metimas:\n\nĮspūdingai žaidęs M.Užupis ketvirtfinalyje pelnė net 15 taškų. A.Pukelis pridėjo 3 tšk. ir 13 atkovotų kamuolių, M.Kumpys pelnė 2 tšk., o P.Beliavičius – 1. Mongolijos klubą bandė gelbėti Steve‘as Siras, pelnęs 10 taškų ir pataikęs 4 tolimus metimus iš 8.\n\nPusfinalyje „Gulbelė“ 20:18 pranoko Omahos „3Ball“ (JAV). Lietuviai panaikino rungtynių pradžioje turėtą 5 taškų deficitą, ženkliai pagerino savo gynybą ir pateko į finalą. Šakių klubą vėl į pergalę vedė M.Užupis. Jis pelnė 8 tšk., atkovojo 5 kamuolius ir pataikė pergalę įtvirtinusį metimą. Dėjimais lanką drebinęs M.Kumpys surinko 7 tšk., A.Pukelis – 4, o P.Beliavičius – 1.\n\nFinale „Gulbelė“ po atkaklios kovos 17:19 nusileido Rygos „Riga“ komandai (Latvija), kuriai atstovavo visi keturi Tokijo olimpiados čempionai. Finalas dėl tinklelio keitimo vėlavo apie 15 minučių, o kai galiausiai rungtynės prasidėjo, aikštėje užvirė bekompromisė kova. Nors latviai ilgą laiką turėjo iniciatyvą, „Gulbelė“ paskutinę minutę surengė nedidelį spurtą ir po M.Užupio tolimo metimo priartėjo iki minimumo (17:18). „Riga“ tuomet atsakė dėjimu ir „Gulbelei“ liko laiko paskutinei atakai, bandant išplėšti pratęsimą. Deja, M.Kumpio metimas iš toli tikslo nepasiekė ir latviai triumfavo.\n\nA.Pukelis pelnė 7 tšk., M.Kumpys – 6 (9 atkovoti kamuoliai), M.Užupis ir P.Beliavičius – po 2. Nugalėtojams 8 tšk. surinko Karlis Lasmanis, po 4 – Nauris Miezis ir Edgaras Krūminis, 3 – Agnis Čavaras (5 atkovoti kamuoliai).\n\nŠeštadienį B grupėje „Gulbelė“ apmaudžiai 17:18 nusileido „Winnipeg“ (Kanada) klubu, bet 21:14 nugalėjo „San Juan“ (Puerto Rikas) krepšininkus. Paskutinėse grupės rungtynėse „San Juan“ 21:14 įveikė „Winnipeg“. Visos 3 grupės komandos surinko po vienodai pergalių ir pralaimėjimų, todėl teko skaičiuoti įmestus taškus. Pagal šį rodiklį pirma vieta grupėje atiteko „Gulbelei“ (38), antra – „San Juan“ (35), trečia – „Winnipeg“ (32).\n\nA.Pukelis Monrealyje išbandė jėgas ir snaiperių konkurse. Atrankoje jis surinko 6 taškus per 24.2 sek. ir su trečiu rezultatu pateko į finalo ketvertą. Jame lietuvis per 51.57 sek. sumetė 10 tšk. ir užėmė antrą vietą, nusileisdamas tik S.Sirui (11 tšk.), kuriam atiteko 500 JAV dolerių čekis.\n\n6 geriausios turnyro komandos išsidalino 122 tūkst. JAV dolerių prizinį fondą. Nugalėtojams atiteko 40 tūkst. JAV dolerių, o „Gulbelė“ gavo 30 tūkst. JAV dolerių.\n\nMonrealyje taip pat buvo kovojama dėl įskaitinių taškų, kurie nulems 12 rinktinių, pateksiančių į finalinį sezono etapą Abu Dabyje (Jungtiniai Arabų Emyratai), kuriame prizinis fondas bus beveik dvigubai didesnis nei įprastuose etapuose – 202 tūkst. JAV dolerių.\n\n„Gulbelė“ su 185 tšk. bendroje įskaitoje šoktelėjo į 6-ą poziciją. Prie pat 12-uko yra Marijampolės „Mantinga“. Ji su 76 tšk. rikiuojasi 13-a ir tik 7 tšk. atsilieka nuo Varšuvos „Lotto“ (Lenkija, 83).",
    "CNN: Ukraina atkovojo keturis kaimus pietuose, tikslas – išlaisvintas Chersonas": "ES ministrai nagrinės raginimus uždrausti atvykti rusų turistams\n\nEuropos Sąjungos užsienio reikalų ministrai šią savaitę aptars Ukrainos raginimą uždrausti Rusijos turistams lankytis Europoje.\n\nŠi idėja bus svarstoma antradienį Prahoje prasidėsiančiame dviejų dienų susitikime. Kai kurios bloko narės ją uoliai palaiko, o kitos jai nepritaria, baimindamosi, kad bus užvertos durys iš tėvynės bėgantiems rusų disidentams.\n\nSu Rusija besiribojančios Bendrijos narės jau ėmėsi žingsnių uždrausti arba apriboti vizų išdavimą rusams, tačiau ES mastu draudimas dar neįvestas.\n\nUkraina: tegul rusai lieka namie\n\nVasarį ES apribojo tam tikrų kategorijų vizų išdavimą su Kremliumi susijusiems rusams, įskaitant pareigūnus, diplomatinių pasų turėtojus ir įmonių vadovus. Tačiau išduoti turistines vizas vis dar leidžiama.\n\nUkrainos prezidentas Volodymyras Zelenskis reikalauja, kad Vakarai uždarytų sienas visiems rusams, įskaitant turistus, pabrėždamas, kad jie turėtų „gyventi savo pasaulyje, kol pakeis savo požiūrį“.\n\nUkrainos užsienio reikalų ministras Dmytro Kuleba savo ruožtu sakė: „Didžioji dalis rusų palaiko karą, džiaugiasi raketų smūgiais Ukrainos miestams ir ukrainiečių žudymui. Tad tegul rusų turistai mėgaujasi Rusija“.\n\nĮsiutęs Kremlius Kyjivo raginimą pavadino „neracionaliu“ ir pažadėjo imtis atsakomųjų veiksmų.\n\nSuomija imasi veiksmų\n\nIlgiausią Europoje sieną su Rusija turinti Suomija nuo ketvirtadienio sumažins prašymų išduoti turistinę vizą priėmimą iš Rusijos piliečių iki 10 procentų. Paprastai per dieną gaunama apie tūkstantį prašymų. Visiškai liautis priimti prašymus dėl prašytojo pilietybės neįmanoma dėl Suomijoje galiojančių įstatymų.\n\nŠi priemonė turėtų būti paveiki. Dėl ES sankcijų, kuriomis buvo uždaryta Europos oro erdvė skrydžiams iš Rusijos, rusai, norėdami patekti į kitas Europos šalis, masiškai pradėjo keliauti sausuma per Suomiją.\n\nES narės Lietuva, Latvija ir Lenkija nustojo išduoti naujas turistines vizas rusams, kai Kremliaus pajėgos vasario pabaigoje įsiveržė į Ukrainą.\n\nES Šengeno vizos\n\nLaisvalaikio kelionėms rusai naudojasi Šengeno erdvės vizomis, galiojančiomis 26-iose ES valstybėse ir asocijuotosiose šalyse, įskaitant Šveicariją ir Norvegiją.\n\nPaprastai tokios vizos leidžia šioje zonoje praleisti iki 90 dienų per 180 dienų laikotarpį.\n\nPernai šios 26 valstybės sulaukė maždaug 3 mln. prašymų išduoti Šengeno vizas. Didžiausią dalį prašymų – 536 tūkst. – pateikė rusai.\n\nEstija nori, kad ES taisyklės būtų pakeistos ir kad ji galėtų sustabdyti Šengeno vizą turinčius rusus, nepriklausomai, kuri bloko šalis ją išdavė.\n\nŠį pusmetį rotacine tvarka ES pirmininkaujanti Čekija tvirtina, kad „agresijos metu su Rusijos turistais nederėtų elgtis kaip įprasta“.\n\nES sankcijoms įvesti reikalingas vienbalsis visų 27 valstybių narių pritarimas. Viena šalis – Vengrija – vis dar palaiko draugiškus ryšius su Maskva ir gali vetuoti draudimą išduoti vizas visos ES mastu.\n\nBe to, kelios ES šalys, tarp jų Prancūzija, Vokietija ir Portugalija, primygtinai reikalauja, kad Rusijos žurnalistams ir kitiems civiliams gyventojams, nuogąstaujantiems dėl galimo persekiojamo, ir toliau būtų leidžiama atvykti į Bendriją.\n\nES užsienio politikos vadovas Josepas Borrellis, pirmininkausiantis ES ministrų susitikimui Prahoje, sakė manantis, kad draudimas visiems rusams atvykti į Europą „nėra gera idėja“.\n\nEuropos Komisija pabrėžia būtinybę suteikti humanitarinę pagalbą disidentams rusams ir sako, kad prašymai išduoti vizą turėtų būti vertinami individualiai, o ne pagal vieną bendrą taisyklę.\n\nLietuva yra sakiusi, kad jei nepavyks susitarti dėl vizų draudimo visos ES mastu, ji galėtų siekti „regioninio sprendimo“ dėl turistinių vizų neišdavimo, galbūt įtraukiant Latviją, Estiją, Suomiją ir Lenkiją.\n\n„Vanduo ant Kremliaus propagandos malūno“\n\nAnalitinio centro „European Council on Foreign Relations“ ekspertė Marie Dumoulin sakė, kad raginime uždrausti rusams atvykti į Europą esama „pavojingos analizės klaidos“.\n\n„Mažiau nei 30 proc. rusų turi pasą, o jų pagrindinės kelionių kryptys yra Turkija, Egiptas ir Jungtiniai Arabų Emyratai“, – sakė ji.\n\n„Draudimas turėtų visiškai priešingą poveikį, nei siekiama. Stigmatizuojant rusus būtų pilamas vanduo ant Kremliaus propagandos malūno, Maskvai jau daugelį metų, o ypač per invaziją Ukrainoje, smerkiant tariamą vakariečių „rusofobiją“, – kalbėjo M.Dumoulin.\n\nPasak jos, ES turėtų palaikyti ryšius su Rusijos pilietine visuomene, užuot „uždariusi ją į režimo visiškai kontroliuojamą gardą“.",
    "KARAS: UKRAINOS KARIAI IŠ RUSIJOS ATKOVOJO 4 KAIMUS NETOLI CHERSONO": "Tarptautinės atominės energijos agentūros (TATENA) vadovas Rafaelis Grossi (Rafaelis Grosis) pirmadienį pranešė vykstąs į Rusijos pajėgų kontroliuojamą Zaporižios atominę elektrinę pietryčių Ukrainoje, pastarosiomis savaitėmis tapusią kelių karinių smūgių taikiniu.\n\n„Ši diena atėjo – TATENA palaikymo ir pagalbos Zaporižioje misija jau pakeliui“, – per „Twitter“ parašė R. Grossi ir pridūrė, kad Jungtinių Tautų agentūros misija į didžiausią Europoje atominę jėgainę atvyks „vėliau šią savaitę“.\n\nPrie žinutės pridėtoje nuotraukoje matyti R. Grossi stovintis kartu su 13 žmonių komanda. Jie dėvėjo liemenes ir kepuraites su TATENA logotipu.\n\nR. Grossi jau kelis mėnesius prašė sudaryti galimybę aplankyti jėgainę ir perspėjo dėl „labai realios branduolinės katastrofos rizikos“.\n\n„Twitter“ nuotr.\n\nZaporižios elektrinė, turinti šešis reaktorius, buvo okupuota Rusijos pajėgų tuojau po Maskvos karinės invazijos pradžios vasario 24 dieną.\n\nMaskva ir Kyjivas kaltino vienas kitą šio komplekso ir jo apylinkių apšaudymais.\n\nUkrainos branduolinės energetikos agentūra „Enerhoatom“ šeštadienį, po naujausių smūgių, perspėjo dėl radioaktyvių medžiagų nuotėkio ir gaisrų grėsmės.\n\nJungtinės Tautos ragino nutraukti visus karinius veiksmus teritorijoje aplink Zaporižios elektrinę.\n\nUkraina iš pradžių baiminosi, kad TATENA vizitas legitimizuos Rusijos okupaciją, bet vėliau išreiškė visišką palaikymą tokiai misijai.\n\nUkrainos prezidentas Volodymyras Zelenskis penktadienį ragino agentūrą kuo greičiau pasiųsti savo komandą.\n\nNuo ketvirtadienio iki penktadienio jėgainė pirmąkart per savo keturių dešimtmečių istoriją buvo atkirsta nuo Ukrainos nacionalinių elektros tinklų „dėl įsibrovėlių veiksmų“, nurodė „Enerhoatom“.\n\nPenktadienio popietę jungtys vėl buvo atkurtos.\n\nRusijos prezidentas Vladimiras Putinas sutiko, kad nepriklausomų inspektorių grupė į Zaporižios AE atvyktų per Ukrainą, rugpjūčio 20-ąją pranešė Prancūzijos prezidentūra, Kremliaus vadovui pasikalbėjus su prancūzų prezidentu Emmanueliu Macronu (Emaniueliu Makronu).\n\nES ministrai nagrinės raginimus uždrausti atvykti rusų turistams\n\nEuropos Sąjungos užsienio reikalų ministrai šią savaitę aptars Ukrainos raginimą uždrausti Rusijos turistams lankytis Europoje.\n\nŠi idėja bus svarstoma antradienį Prahoje prasidėsiančiame dviejų dienų susitikime. Kai kurios bloko narės ją uoliai palaiko, o kitos jai nepritaria, baimindamosi, kad bus užvertos durys iš tėvynės bėgantiems rusų disidentams.\n\nSu Rusija besiribojančios Bendrijos narės jau ėmėsi žingsnių uždrausti arba apriboti vizų išdavimą rusams, tačiau ES mastu draudimas dar neįvestas.\n\nUkraina: tegul rusai lieka namie\n\nVasarį ES apribojo tam tikrų kategorijų vizų išdavimą su Kremliumi susijusiems rusams, įskaitant pareigūnus, diplomatinių pasų turėtojus ir įmonių vadovus. Tačiau išduoti turistines vizas vis dar leidžiama.\n\nUkrainos prezidentas Volodymyras Zelenskis reikalauja, kad Vakarai uždarytų sienas visiems rusams, įskaitant turistus, pabrėždamas, kad jie turėtų „gyventi savo pasaulyje, kol pakeis savo požiūrį“.\n\nUkrainos užsienio reikalų ministras Dmytro Kuleba savo ruožtu sakė: „Didžioji dalis rusų palaiko karą, džiaugiasi raketų smūgiais Ukrainos miestams ir ukrainiečių žudymui. Tad tegul rusų turistai mėgaujasi Rusija“.\n\nĮsiutęs Kremlius Kyjivo raginimą pavadino „neracionaliu“ ir pažadėjo imtis atsakomųjų veiksmų.\n\nSuomija imasi veiksmų\n\nIlgiausią Europoje sieną su Rusija turinti Suomija nuo ketvirtadienio sumažins prašymų išduoti turistinę vizą priėmimą iš Rusijos piliečių iki 10 procentų. Paprastai per dieną gaunama apie tūkstantį prašymų. Visiškai liautis priimti prašymus dėl prašytojo pilietybės neįmanoma dėl Suomijoje galiojančių įstatymų.\n\nŠi priemonė turėtų būti paveiki. Dėl ES sankcijų, kuriomis buvo uždaryta Europos oro erdvė skrydžiams iš Rusijos, rusai, norėdami patekti į kitas Europos šalis, masiškai pradėjo keliauti sausuma per Suomiją.\n\nES narės Lietuva, Latvija ir Lenkija nustojo išduoti naujas turistines vizas rusams, kai Kremliaus pajėgos vasario pabaigoje įsiveržė į Ukrainą.\n\nES Šengeno vizos\n\nLaisvalaikio kelionėms rusai naudojasi Šengeno erdvės vizomis, galiojančiomis 26-iose ES valstybėse ir asocijuotosiose šalyse, įskaitant Šveicariją ir Norvegiją.\n\nPaprastai tokios vizos leidžia šioje zonoje praleisti iki 90 dienų per 180 dienų laikotarpį.\n\nPernai šios 26 valstybės sulaukė maždaug 3 mln. prašymų išduoti Šengeno vizas. Didžiausią dalį prašymų – 536 tūkst. – pateikė rusai.\n\nEstija nori, kad ES taisyklės būtų pakeistos ir kad ji galėtų sustabdyti Šengeno vizą turinčius rusus, nepriklausomai, kuri bloko šalis ją išdavė.\n\nŠį pusmetį rotacine tvarka ES pirmininkaujanti Čekija tvirtina, kad „agresijos metu su Rusijos turistais nederėtų elgtis kaip įprasta“.\n\nES sankcijoms įvesti reikalingas vienbalsis visų 27 valstybių narių pritarimas. Viena šalis – Vengrija – vis dar palaiko draugiškus ryšius su Maskva ir gali vetuoti draudimą išduoti vizas visos ES mastu.\n\nBe to, kelios ES šalys, tarp jų Prancūzija, Vokietija ir Portugalija, primygtinai reikalauja, kad Rusijos žurnalistams ir kitiems civiliams gyventojams, nuogąstaujantiems dėl galimo persekiojamo, ir toliau būtų leidžiama atvykti į Bendriją.\n\nES užsienio politikos vadovas Josepas Borrellis (Žozepas Borelis), pirmininkausiantis ES ministrų susitikimui Prahoje, sakė manantis, kad draudimas visiems rusams atvykti į Europą „nėra gera idėja“.\n\nEuropos Komisija pabrėžia būtinybę suteikti humanitarinę pagalbą disidentams rusams ir sako, kad prašymai išduoti vizą turėtų būti vertinami individualiai, o ne pagal vieną bendrą taisyklę.\n\nLietuva yra sakiusi, kad jei nepavyks susitarti dėl vizų draudimo visos ES mastu, ji galėtų siekti „regioninio sprendimo“ dėl turistinių vizų neišdavimo, galbūt įtraukiant Latviją, Estiją, Suomiją ir Lenkiją.\n\n„Vanduo ant Kremliaus propagandos malūno“\n\nAnalitinio centro „European Council on Foreign Relations“ ekspertė Marie Dumoulin (Mari Dumulen) sakė, kad raginime uždrausti rusams atvykti į Europą esama „pavojingos analizės klaidos“.\n\n„Mažiau nei 30 proc. rusų turi pasą, o jų pagrindinės kelionių kryptys yra Turkija, Egiptas ir Jungtiniai Arabų Emyratai“, – sakė ji.\n\n„Draudimas turėtų visiškai priešingą poveikį, nei siekiama. Stigmatizuojant rusus būtų pilamas vanduo ant Kremliaus propagandos malūno, Maskvai jau daugelį metų, o ypač per invaziją Ukrainoje, smerkiant tariamą vakariečių „rusofobiją“, – kalbėjo M. Dumoulin.\n\nPasak jos, ES turėtų palaikyti ryšius su Rusijos pilietine visuomene, užuot „uždariusi ją į režimo visiškai kontroliuojamą gardą“.\n\nG-7 reikalauja užtikrinti TATENA komandai nevaržomą prieigą prie Zaporižios AE\n\nDidžiojo septyneto (G-7) valstybės pirmadienį pareikalavo, kad į Ukrainą vykstančiai Tarptautinės atominės energijos agentūros (TATENA) komandai būtų užtikrinta nevaržoma prieiga prie Rusijos pajėgų kontroliuojamos Zaporižios atominės elektrinės, pastarosiomis savaitėmis tapusios virtinės karinių smūgių taikiniu.\n\nTATENA darbuotojams turi būti sudarytos sąlygos laiku, saugiai ir „be jokių kliūčių“ patekti į visus branduolinius objektus Ukrainoje, išplatintame pareiškime nurodė G-7 Branduolinio ginklo neplatinimo direktorių grupė.\n\nTATENA darbuotojams taip pat turėtų būti leista „tiesiogiai ir netrukdomai bendrauti su ukrainiečių personalu, atsakingu už šių objektų eksploatavimą“, rašoma pareiškime.\n\nPasak pareiškimo, Rusijos pajėgos, toliau kontroliuodamos Zaporižios AE, kelia „rimtą grėsmę“ tokių objektų „saugumui ir apsaugai“.\n\n„Šie veiksmai labai padidina branduolinės avarijos ar incidento riziką ir kelia pavojų Ukrainos, kaimyninių valstybių gyventojams ir visai tarptautinei bendruomenei“, – perspėjo G-7 Branduolinio ginklo neplatinimo direktorių grupė.\n\nAtominė elektrinė neturėtų būti naudojama karinei veiklai ar karinių medžiagų saugojimui, pabrėžė grupė.\n\nPietryčių Ukrainoje esanti didžiausia Europoje Zaporižios elektrinė, turinti šešis reaktorius, buvo okupuota Rusijos pajėgų tuojau po Maskvos karinės invazijos pradžios vasario 24 dieną.\n\nMaskva ir Kyjivas kaltino vienas kitą šio komplekso ir jo apylinkių apšaudymais.\n\nPirmadienį TATENA vadovas Rafaelis Grossi (Rafaelis Grosis) paskelbė, kad jo vadovaujama komanda vyksta į Zaporižios AE.\n\nR. Grossi jau kelis mėnesius prašė sudaryti galimybę aplankyti jėgainę ir perspėjo dėl „labai realios branduolinės katastrofos rizikos“.\n\nUkraina iš pradžių baiminosi, kad TATENA vizitas legitimizuos Rusijos okupaciją, bet vėliau išreiškė visišką palaikymą tokiai misijai.\n\nM. Podoliakas: Rusijos mėginimai aneksuoti Ukrainos teritoriją tariamais referendumais neduos rezultatų\n\nUkrainos prezidento biuro vadovo patarėjas Michailas Podoliakas pareiškė, kad Rusijos mėginimai aneksuoti Ukrainos teritoriją tariamais referendumais neduos rezultatų, praneša UNIAN.\n\n„Priminsiu... Barbarai planavo užgrobti Kyjivą per tris dienas. Paskui – užgrobti Donbasą iki gegužės 9 d., o vėliau – bent jau iki rugsėjo. Nė vienas iš šių planų neįvykdytas. Taip pat neduos rezultatų ir mėginimai aneksuoti Ukrainos teritorijas tariamais referendumais arba sužlugdyti Vakarų paramą dujų šantažu“, – parašė tviteryje M. Podoliakas.\n\nJis taip pat pabrėžė, kad rusų okupuotame Kryme nežinomos kilmės atakų skaičius tik didės.\n\nUkraina praneša, kad nuo karo pradžios jau sunaikinta daugiau kaip 47 tūkst. okupantų rusų\n\nRusijos armija Ukrainoje nuo vasario 24 d. iki rugpjūčio 29 d. jau neteko apie 47 100 kareivių. Tai pirmadienį pranešė naujienų agentūra „Ukrinform“, remdamasi Ukrainos ginkluotųjų pajėgų generaliniu štabu.\n\nBe to, per šį laikotarpį okupantai rusai neteko 1 947 tankų, 4 269 šarvuotųjų kovos mašinų, 1 060 artilerijos sistemų, 279 reaktyvinių salvinės ugnies sistemų, 149 priešlėktuvinės gynybos priemonių, 234 lėktuvų, 203 sraigtasparnių, 844 dronų, 196 sparnuotųjų raketų, 15 laivų, 3 188 automobilių, 101 specialiosios technikos vieneto.\n\nPasak štabo atstovų, duomenys tikslinami. Skaičiavimą apsunkina intensyvūs karo veiksmai.\n\nVasario 24 d. Rusija pradėjo tarptautinės bendruomenės smerkiamą karinį įsiveržimą į Ukrainą. Jos pajėgos atakuoja ir civilinius objektus. Vakarų šalys, reaguodamos į agresiją, paskelbė Rusijai griežtas sankcijas ir teikia ekonominę bei karinę paramą Ukrainai.\n\nIš Odesos srities uostų išplaukė dar trys laivai su ukrainietiškais grūdais\n\nPirmadienio rytą iš Odesos srities uostų „grūdų koridoriumi“ išplaukė trys laivai su Ukrainos žemės ūkio produkcija.\n\nTai pranešė Turkijos gynybos ministerija, kuria remiasi „Ukrinform“.\n\n„Pirmadienio rytą iš Ukrainos uostų išplaukė dar trys laivai su grūdais“, - sakoma pranešime.\n\nJame taip pat pažymima, kad eksportui skirti grūdai kraunami pagal planą, darbus kontroliuoja Bendrasis koordinavimo centras Stambule.\n\nSekmadienį iš Odesos srities uostų išplaukė šeši laivai su grūdais.\n\nIš viso nuo jūrų blokados nutraukimo iš Odesos srities uostų išplaukė 54 laivai su ukrainietiška žemės ūkio produkcija.\n\nLiepos 22 d. Stambule dalyvaujant Turkijos prezidentui Recepui Tayyipui Erdoğanui ir Jungtinių Tautų generaliniam sekretoriui António Guterresui buvo pasirašyta sutartis dėl saugaus grūdų gabenimo iš Ukrainos uostų. Dokumentą pasirašė Ukrainos, Rusijos, JT ir Turkijos atstovai.\n\nKaip jau buvo pranešta, laivai, Juodąja jūra gabenantys grūdus Iš Ukrainos, plaukia specialia buferine 10 jūrmylių (maždaug 18,5 kilometro) zona.\n\nJK: Rusijos vadovybė stumia S. Šoigu į nuošalę\n\nRusijos vadovybė, pasak Jungtinės Karalystės (JK) gynybos ministerijos, stumia gynybos ministrą Sergejų Šoigų į nuošalę ir dabar prezidentą Vladimirą Putiną apie karo eigą tiesiogiai informuoja operatyviniai vadai, praneša agentūra „Sky News“.\n\nKaip teigiama ministerijos kasdien skelbiamoje žvalgybos duomenų suvestinėje, tai veikiausiai lėmė Rusijos patiriamos problemos jos kare prieš Ukrainą. Ministerijos teigimu, Rusijos pareigūnai ir kariai „veikiausiai nuolat šaiposi“ iš S. Šoigu dėl jo „neveiksmingos lyderystės“, Maskvai siekiant padaryti pažangą Ukrainoje.\n\nAnot ministerijos, S. Šoigu prieš tai, kai buvo paskirtas Rusijos gynybos ministru praleido didžiąją dalį savo gyvenimo dirbdamas statybų sektoriuje, tad jis „veikiausiai jau ilgą laiką bando pakeisti savo kaip pareigūno, neturinčio daug karinės patirties, reputaciją“.\n\nRusijoje vyks karinės pratybos „Vostok 2022“\n\nRusijoje šią savaitę vyks karinės pratybos „Vostok 2022“, kuriose dalyvaus daugiau kaip 50 tūkst. karių.\n\nŠalies gynybos ministerija pirmadienį pareiškė, kad pratybų metu bus naudojama daugiau kaip 5 tūkst. įvairios ginkluotės vienetų, 140 lėktuvų ir 60 karo laivų. Ministerija tikino, kad šių pratybų tikslas – užtikrinti Rusijos ir jos sąjungininkių karinį saugumą.\n\nKaip pranešama, ketvirtadienį prasidėsiančios ir kitą trečiadienį pasibaigsiančios pratybos vyks poligonuose Rytų Sibire ir Rusijos Tolimuosiuose Rytuose bei Japonijos jūroje. Jose dalyvaus kariai iš Rusijos, Baltarusijos, Kinijos ir Indijos.\n\nPratybos organizuojamos Rusijos karui Ukrainoje įžengus į septintą mėnesį.\n\nEstijos URM vadovas: nepriimtina, kad valstybės agresorės piliečiai gali laisvai lankytis Europos Sąjungoje\n\nArtėjant Prahoje įvyksiančiam Europos Sąjungos šalių užsienio reikalų ministrų susitikimui, Estijos diplomatijos vadovas Urmas Reinsalu paragino Bendriją apriboti vizų išdavimą Rusijos piliečiams, praneša portalas ERR.\n\n„Mes esame prieš genocidą. Bet kaip tik dabar rusai jį vykdo Ukrainoje, - pareiškė Estijos URM vadovas interviu laikraščiui „Die Welt“. – Tai, kad neribojamas valstybės agresorės piliečių įvažiavimas (į ES), kad jie vis dar gali važiuoti pas mus atostogauti, apsipirkti ir apeiti sankcijas, – moraliai nepriimtina“.\n\nU. Reinsalu taip pat priminė grėsmę saugumui, kadangi į ES atvykstantys rusai gali būti šnipai: „Europoje vyksta karas, o mes dažnai nežinome, kas pas mus atvažiuoja“.\n\nDalis ES šalių, tarp jų – Baltijos valstybės, ragina visiškai uždrausti vizų išdavimą rusams dėl Maskvos agresijos prieš Ukrainą. Bet Bendrijoje nėra sutarimo šiuo klausimu. Pavyzdžiui, anksčiau prieš draudimą pasisakė Vokietijos kancleris Olafas Scholzas.\n\nĮ Ukrainą iš Baltarusijos oro erdvės paleistos mažiausiai penkios raketos\n\nRugpjūčio 28 d. vakarą į Baltarusijos oro erdvę įskrido penki Rusijos lėktuvai ir iš ten į Ukrainos teritoriją paleido mažiausiai penkias raketas, praneša agentūra „Ukrinform“, remdamasi karo veiksmų stebėsenos grupe „Belaruski Hajun“.\n\nPasak „Belaruski Hajun“, 19 val. 14 min. į Baltarusijos oro erdvę virš Mogiliovo srities iš Rusijos teritorijos įskrido mažiausiai penki rusų naikintuvai, tarp jų – keli bombonešiai „Tu-22M“. Jie tuomet praskrido virš Rahačiovo miesto Akciabrskij miestelio Gomelio srityje link. Iš ten 19 val. 29 min. buvo paleista pirmoji raketa. Po to raketos buvo paleidžiamos kas tris minutes.\n\nKiek vėliau virš Mikaševičų, Lunineco ir Stolino miestų Baltarusijoje pasigirdo penki sprogimai ar raketų paleidimo garsai. Tuomet tarp 19 val. 44 min. ir 19 val. 53 min. lėktuvai grįžo į Rusiją.\n\nBaltarusija yra artima Rusijos sąjungininkė. Šalis leidžia Maskvai naudotis savo teritorija vykdant Ukrainos puolimą.\n\nMariupolyje rusų kariai aktyvina pasiruošimą „referendumui“\n\nOkupantai Mariupolyje suaktyvino pasiruošimą vadinamajam referendumui, bet mėginimai sudaryti balsavimo komisijas kol kas nesėkmingi.\n\nTai pirmadienį „Telegram“ kanale pranešė Mariupolio mero patarėjas Petro Andriuščenka, kuriuo remiasi „Ukrinform“.\n\n„Referendumas. Mūsų žiniomis, iš Kremliaus gautas dar vienas fantastinis nurodymas – iki rugsėjo 15 d. pasiekti Donecko srities sieną. Todėl vėl atnaujintas pasiruošimas „referendumui“. Mėginama sudaryti keturis balsavimo komisijas – kol kas nesėkmingai“, - parašė jis.\n\nPasak P. Andriuščenkos, taip pat duotas nurodymas patikslinti mariupoliečių asmens duomenis.\n\n„Visi masiškai apskambinami ir klausiami, ar ketina balsuoti. Bet data nenurodoma, sako, kad ji bus paskelbta vėliau“, - papasakojo Mariupolio mero patarėjas.\n\n„Ukrinform“ primena, kad Rusijos agresija sukėlė Mariupolyje didžiulę humanitarinę katastrofą. Miestas beveik visiškai sugriautas, jame neužtikrinamas normalus elektros, vandens ir dujų tiekimas. Nuo karo pradžios Maroiupolyje žuvo apie 22 tūkst. civilių, daugiau kaip 50 tūkst. gyventojų buvo deportuoti į Rusiją ir laikinai okupuotas Donecko srities teritorijas.\n\nAnksčiau buvo pranešta, kad okupantai planavo surengti „referendumą“ dėl užgrobtų teritorijų prijungimo prie Rusijos rugsėjo 11 d.\n\nKremlius ragina spausti Ukrainą dėl Zaporižios AE\n\nKremlius pirmadienį paragino daryti „spaudimą“ Kyjivui, kad sumažėtų įtampa dėl Maskvos pajėgų užimtos Zaporižios atominės elektrinės pietryčių Ukrainoje, dėl kurios apšaudymų Maskva ir Kyjivas kaltina vienas kitą.\n\n„Visos šalys privalo daryti spaudimą Ukrainos pusei, kad ji liautųsi kėlusi pavojų Europos žemynui apšaudydama“ šią jėgainę, žurnalistams sakė Kremliaus atstovas Dmitrijus Peskovas.\n\nŠie komentarai buvo išsakyti Tarptautinės atominės energijos agentūros (TATENA) vadovui Rafaeliui Grossi (Rafaeliui Grosiui) paskelbus, kad jis kartu su šios Jungtinių Tautų organizacijos ekspertų grupe išvyksta į Zaporžios AE, didžiausią atominę jėgainę Europoje, kuri yra kontroliuojama Rusijos pajėgų nuo Maskvos įsiveržimo į Ukrainą pirmųjų savaičių.\n\n„Šios misijos laukėme ilgą laiką. Laikome ją būtina“, – teigė D. Peskovas.\n\nPasak jo, Maskva užtikrins TATENA misijos saugumą Rusijos kontroliuojamoje teritorijoje, „atsižvelgdama į nuolat ten gresiančius pavojus“.\n\nTuo metu Ukrainos atominės energetikos agentūra „Enerhoatom“ pirmadienį perspėjo, kad dėl apšaudymų iš Zaporižios jėgainės gali pasklisti radioaktyvių teršalų.\n\nAgentūra nurodė, kad per pastarąją parą Rusijos kariuomenė toliau apšaudė šalia jėgainės esantį Enerhodaro miestą ir elektrinės kompleksą.\n\n„Enerhoatom“ pranešime sakoma, kad du iš šešių jėgainės reaktorių, vėl prijungti prie Ukrainos elektros tinklų po jų išsijungimo praeitą savaitę, šiuo metu veikia stabiliai.\n\nTačiau agentūra pažymėjo, kad Rusijos karių, ginkluotės, technikos ir sprogmenų buvimas kelia didelį pavojų Zaporižios AE darbo saugumui. Dėl reguliarių apšaudymų iškilo vandenilio nuotėkio ir radioaktyvių medžiagų pasklidimo pavojus, taip pat išlieka didelė gaisrų grėsmė.\n\nES planuoja stabdyti susitarimo, palengvinančio rusams kelią prašyti vizų, galiojimą\n\nEuropos Sąjunga planuoja sustabdyti susitarimo, kuriuo rusams palengvinamas kelias prašyti vizų kelionėms į bloką, galiojimą, pirmadienį žurnalistams sakė vienas bloko diplomatas.\n\n„Negalime tęsti ligšiolinės vizų politikos“, – prieš Prahoje rengiamą ES užsienio reikalų ministrų susitikimą, skirtą aptarti Rusijos invaziją į Ukrainą, sakė diplomatas, kalbėjęs su anonimiškumo sąlyga.\n\n„Turizmas nėra žmogaus teisė“, – pridūrė jis, pabrėždamas simbolinę 2007 metų susitarimo dėl vizų režimo supaprastinimo, kuriuo mėginta sukuri šiltesnius ryšius su Maskva, svarbą.\n\nŠi priemonė, kuri, jei ją patvirtins valstybės narės, gali įsigalioti spalį, nereiškia oficialaus turizmo vizų draudimo, kurį ragina paskelbti kai kurios ES priklausančios Rusijos kaimynės.\n\nTačiau ji apsunkintų vizų gavimo procesą ir galėtų sulėtinti į Europą vykstančių rusų srautą, o tai padidintų Maskvos tarptautinę izoliaciją.\n\nES jau nebetaiko vizų režimo supaprastinimo Rusijos oficialioms delegacijoms ir verslo lyderiams, tačiau dabar planuoja, kad tokia pat tvarka įsigaliotų ir kitų trumpalaikių vizitų atžvilgiu.\n\nVasarį Rusijos pajėgos įsiveržė į Ukrainą ir pradėjo intensyviausią karą Europoje per pastaruosius dešimtmečius, o Kyjivo sąjungininkai Vakaruose ėmė taikyti Maskvai sankcijas.\n\nLietuva, Estija, Latvija, Lenkija ir Suomija paragino Briuselį uždrausti Rusijos turistams gauti vizas į ES bendrąją Šengeno erdvę.\n\nTačiau kai kurios šalys, pavyzdžiui, Vokietija, nepritaria visiškam draudimui.\n\nDėl ES sankcijų, kuriomis buvo uždaryta Europos oro erdvė skrydžiams iš Rusijos ir į ją, rusai, norėdami patekti į kitas Europos šalis, masiškai pradėjo keliauti sausuma per Suomiją ir Baltijos šalis.\n\nLietuva įspėjo, kad Rusijos kaimynės ES gali uždaryti savo sienas rusų turistams, jei kitos blokui priklausančios šalys nesutiks uždrausti vizų išdavimo.\n\nŠis klausimas bus svarstomas antradienį Prahoje prasidėsiančiame dviejų dienų ES užsienio reikalų ministrų susitikime, tačiau nesitikima, kad jis bus galutinai išspręstas.\n\nDiplomatinis šaltinis teigė, kad susitikime tikisi „aktyvių diskusijų“, tačiau sakė, kad visiškas draudimas išduoti vizas privalėtų būti įtrauktas į naują sankcijų paketą ir sulaukti vieningo valstybių narių pritarimo.\n\nPaskelbus tokį draudimą galėtų būti numatytos išimtys humanitariniais atvejais, taip pat studentams ir pilietinei visuomenei.\n\nPraėjusiais metais 26 Šengeno kelionių zonai priklausančios šalys – 22 ES valstybės narės bei Norvegija, Islandija, Šveicarija ir Lichtenšteinas – išnagrinėjo 536 000 rusų prašymų dėl trumpalaikių vizų.\n\nVokietijoje įvyks JAV ir sąjungininkų gynybos ministrų susitikimas dėl Ukrainos\n\nJAV gynybos sekretorius Lloydas Austinas (Loidas Ostinas) rugsėjo 8 dieną Vokietijoje susitiks su kolegomis iš šalių sąjungininkių aptarti paramos Rusijos užpultai Ukrainai, pirmadienį pranešė Jungtinių Valstijų kariuomenė.\n\nUkrainos gynybos kontaktinė grupė surengs tiesiogines derybas Ramšteino oro pajėgų bazėje, pranešė JAV oro pajėgos Europoje ir oro pajėgos Afrikoje.\n\nNyderlandai nusiųs į Ukrainą daugiau ekspertų padėti TBT tyrimui\n\nNyderlandai pirmadienį pranešė, kad nusiųs į Ukrainą dar tris tyrėjų grupes, kurios padės Tarptautiniam Baudžiamajam Teismui (TBT) tirti karo nusikaltimus, įvykdytus nuo Rusijos invazijos į provakarietišką kaimynę pradžios.\n\nŠios misijos numatytos šių metų gale ir ateinančiais metais.\n\nGegužę į Ukrainą buvo išsiųsti keli olandų tyrėjai dalyvauti didžiausioje tokio pobūdžio TBT misijoje per šios institucijos istoriją.\n\n„Mes ir toliau esame visiškai įsipareigoję siekti teisingumo už karo nusikaltimus Ukrainoje“, – socialiniame tinkle „Twitter“ parašė Nyderlandų užsienio reikalų ministras Wopke Hoekstra (Vopkė Hukstra).\n\n„Dėl to Nyderlandai greitu metu atsiųs tris naujas teismo ekspertų grupes padėti ukrainiečiams ir Tarptautiniam Baudžiamajam Teismui vykdyti tyrimą“, – rašė jis.\n\nNyderlandų užsienio reikalų, gynybos ir teisingumo ministerijos bendrame laiške parlamentui nurodė, kad tyrėjai dirbs „po Tarptautinio Baudžiamojo Teismo vėliava“. TBT būstinė yra Nyderlandų mieste Hagoje.\n\nNyderlandų karo policijos komandos bus atsiųstos „2022 metų rudenį ir, jei situacija leis, 2023 metų pavasarį bei tų metų rudenį“, nurodoma bendrame laiške.\n\nTBT, kuris jau 20 metų nagrinėja sunkiausių nusikaltimų bylas, tuojau po Rusijos karinės invazijos pradžios vasario 24 dieną paskelbė pradedantis išsamų įtariamų karo nusikaltimų ir nusikaltimų žmoniškumui Ukrainoje tyrimą.\n\nGegužę TBT išsiuntė į Ukrainą 42 tyrėjų komandą, kurioje dirba „daug olandų ekspertų“.\n\nKol kas TBT atsisako nurodyti, kada tikisi pateikti pirmuosius kaltinimus dėl nusikaltimų Ukrainoje.\n\nBirželį Nyderlandai pranešė užkirtę kelią infiltruotis į TBT Rusijos karinės žvalgybos agentui, apsimetusiam stažuotoju iš Brazilijos.\n\nUkrainos ginkluotosios pajėgos praneša prasiveržusios pro Rusijos fronto linijas Chersone\n\nUkrainos ginkluotosios pajėgos prasiveržė pro Rusijos fronto linijas Chersone, pranešė portalas „Hromadske“, remdamasis kariuomenės atstove.\n\n„Ukrainos ginkluotosios pajėgos pradėjo puolamąsias operacijas daugelyje Pietų Ukrainos dalių“, – teigė Pietų Ukrainos gynybos pajėgų spaudos centro vadovė Natalija Humeniuk.\n\nKaip pranešama, Donecko separatistų daliniai ir Rusijos jūrų pėstininkai buvo priversti pasitraukti iš šių teritorijų. Daugiau detalių neskelbiama.\n\nŠios informacijos nepriklausomai patvirtinti negalima.\n\nŠvedija skirs Ukrainai 1 mlrd. kronų vertės karinės ir civilinės pagalbos\n\nŠvedija skirs 500 mln. kronų (46,75 mln. dolerių) karinės pagalbos Ukrainai, kad padėtų jai atremti Rusijos agresiją.\n\nApie tai pranešė Švedijos ministrė pirmininkė Magdalena Andersson po susitikimo su Ukrainos užsienio reikalų ministru Dmytro Kuleba, praneša „Ukrinform“, remdamasi „Reuters“.\n\n„Kol vyksta karas, mes remsime Ukrainą“, – pabrėžė M. Andersson. Ji sakė, kad Švedijos vyriausybė iš viso Ukrainai papildomai suteiks 1 mlrd. kronų karinės ir civilinės pagalbos paketą.\n\nM. Andersson nepateikė karinio paketo detalių, tačiau teigė, kad jis bus panašus į ankstesnę paramą, kurią sudarė prieštankiniai ginklai, asmeninės apsaugos priemonės ir išminavimo įranga.\n\nCivilinė pagalbos paketo dalis apims ukrainietiškų kviečių pirkimą, jie bus perduoti šalims, patiriančioms maisto trūkumą, ir prisidės prie Ukrainos ekonomikos plėtros.\n\nSavo ruožtu D. Kuleba paragino Švediją tiekti Kyjivui ginklus, pavyzdžiui, haubicas ir sviedinius. „Kol vyksta karas, mes prašysime daugiau ginklų. Svarbus kiekvienas euras, kiekviena kulka, kiekvienas šovinys“, – sakė jis.\n\nD. Kuleba rugpjūčio 29-31 dienomis lankosi Švedijoje ir Čekijoje, kur aptars sankcijų Rusijai stiprinimo klausimus.\n\nNužudytas Ukrainos parlamentaras, perėjęs dirbti rusų okupantams\n\nOkupuotoje pietų Ukrainoje buvo nužudytas Ukrainos įstatymų leidėjas, kuris perėjo dirbti Rusijos valdžios institucijoms, teigia Rusijos tyrėjai.\n\nPreliminariais duomenimis, 33 metų Oleksijus Kovaliovas buvo nušautas savo namuose, „Telegram“ paskelbė Rusijos kriminalinių tyrimų institucijos.\n\nPer išpuolį taip pat žuvo jo draugė, teigiama pranešime. Pasak Ukrainos šaltinių, ji buvo subadyta peiliu ir mirė ligoninėje.\n\nApie O. Kovaliovo mirtį pranešė keli Ukrainos parlamentarai. Jis jau buvo išgyvenęs sprogimą birželio mėnesį.\n\nVerslininkas O. Kovaliovas į Aukščiausiąją Radą buvo išrinktas 2019 metais Chersono regione nuo prezidento partijos „Tautos tarnas“.\n\nBalandžio mėnesį, grįžęs į gimtąjį regioną, jis buvo pašalintas iš partijos ir parlamentinės frakcijos, įtariant bendradarbiavimu su Maskva, o prokuratūra pradėjo tyrimą dėl valstybės išdavystės.\n\nRusijos kontroliuojamame Chersone jis ėjo okupacinės valdžios vadovo pavaduotojo ir žemės ūkio ministro pareigas.\n\nPastarosiomis savaitėmis buvo įvykdyti ir daugiau išpuolių prieš ukrainiečius, perėjusius tarnauti okupacinėms pajėgoms.\n\nUkraina pradeda kontrpuolimą, kad atsiimtų okupuotą Chersoną\n\n\n\nUkrainos pajėgos pradėjo kontrpuolimą, siekdamos atkovoti pietinį Chersono miestą, kurį šiuo metu yra užėmusios Rusijos pajėgos, pirmadienį pranešė vietos valdžios pareigūnas.\n\n\n\n„Ukrainos ginkluotosios pajėgos pradėjo puolimą keliose vietovėse pietuose“, – „Telegram“ pranešė regiono administracijos vadovas Jaroslavas Januševyčius.\n\n\n\n„Prašome Chersono gyventojų laikytis saugumo nurodymų: laikytis arti slėptuvių ir kuo toliau nuo Rusijos pozicijų“, – pridūrė jis.\n\n\n\n„Šiandien buvo surengta galinga artilerijos ataka į priešo pozicijas... visoje okupuotoje Chersono regiono teritorijoje“, – Ukrainos televizijos kanalui „Pryamyi TV“ sakė vietos deputatas ir regiono gubernatoriaus patarėjas Serhijus Chlanis.\n\n\n\n„Tai yra pranešimas, kurio laukėme nuo pavasario – tai Chersono regiono okupacijos pabaigos pradžia“, – sakė jis.\n\n\n\n„Tai, kas vyksta dabar, yra parengta, gerai subalansuota kontrpuolimo pradžia“, – AFP sakė S. Chlanis, pridurdamas, kad pirmadienį Ukrainos lėktuvai veikė „palei visą fronto liniją“.\n\n\n\nRusijos pajėgos užėmė 280 tūkst. gyventojų turintį Chersono miestą kovo 3 dieną. Tai buvo pirmasis didelis miestas, kritęs po Maskvos invazijos į Ukrainą pradžios vasario 24 dieną.\n\n\n\nS. Chlanis sakė, kad Ukrainos pajėgos dabar turi „pranašumą“ pietiniame fronte. Pastarosiomis savaitėmis keli smūgiai buvo nukreipti į regiono tiltus siekiant apsunkinti Rusijos kariuomenės logistiką.\n\n\n\nKiek anksčiau Ukrainos žiniasklaida citavo pietinės kariuomenės vadovybės atstovę Nataliją Gumeniuk, kuri teigė, kad Kyjivo pajėgos puola frontą iš „daugelio krypčių“.\n\n\n\nSocialiniame tinkle „Facebook“ ukrainiečių karinė grupuotė „Kachova“ pranešė, kad pastebėjo prorusiškų separatistų kovotojų „atsitraukimą“ iš savo pozicijų regione.\n\n\n\nPirmasis deokupacijos etapas – Chersono regiono dešinysis krantas, sakė S. Chlanis.\n\n\n\n„Apie kairiojo kranto išlaisvinimą kol kas sunku kalbėti, nes pažeisti transporto keliai sulaikys mūsų ginkluotąsias pajėgas“, – sakė jis.\n\n\n\nNė vieno iš šių teiginių nebuvo galima patikrinti per nepriklausomus šaltinius.\n\n\n\nLiepos pabaigoje S. Chlanis sakė, kad Kyjivo pajėgos regioną atgaus iki rugsėjo mėnesio.\n\nRusijos kariuomenė teigia sužlugdžiusi Ukrainos atakas Chersone\n\nRusijos kariuomenė pirmadienį pranešė, kad užkirto kelią Ukrainos puolimui pietiniuose Chersono ir Mykolajivo regionuose ir padarė „didelių nuostolių“ Kyjivo pajėgoms.\n\n„Šis naujausias priešo bandymas surengti puolamąsias operacijas visiškai žlugo“, – sakoma Rusijos gynybos ministerijos pranešime.\n\nCNN: ukrainiečiai iš Rusijos atkovojo 4 kaimus netoli Chersono\n\nRemdamasis kariniais šaltiniais, CNN informuoja apie tai, kad Ukrainos kariai iš Rusijos atkovojo keturis kaimus šalies pietuose netoli Chersono. Pagrindiniu ukrainiečių taikiniu yra Chersono miestas.\n\n187-oji karo Ukrainoje diena\n\n\n\n\n\n\n\n\n\n\n\n\n\nScanpix nuotr."
}