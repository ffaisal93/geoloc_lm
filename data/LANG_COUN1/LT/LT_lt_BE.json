{
    "Belgijos ministro „pagrobimo sąmoksle“ suimti keturi asmenys": "Nacionalinės prokuratūros duomenimis, įtariamąjį, 21 metų olandą, sulaikė Nyderlandų policija.\n\nPenktadienio vakarą Olandijoje taip pat buvo suimti dar trys olandai.\n\nTai įvyko po to, kai šios savaitės pradžioje prie teisingumo ministro V.van Quickenborne'o namų buvo rastas automobilis su šaunamaisiais ginklais.\n\nNuo to laiko ministras po „rimtos grėsmės“ buvo griežčiau policijos prižiūrimas, šeštadienį pranešė federaliniai prokurorai.\n\nJie sakė, kad praėjusią savaitę buvo „informuoti apie galimą grėsmę“ politiko saugumui, kuri buvo įvertinta labai „rimtai“, ir pradėjo tyrimą.\n\nTačiau tikslios grasinimo detalės liko neaiškios. Plačiai pranešama, kad tai buvo bandymas pagrobti žmogų, o kai kurios Belgijos žiniasklaidos priemonės sąmokslą siejo su narkotikų nusikaltėliais.\n\nProkuratūra šių detalių nepatvirtino.\n\nŠeštadienį sulaikius tris įtariamuosius, V.van Quickenborne'as „Facebook“ paskyroje pranešė, kad jam buvo skirta „griežta apsauga“ ir artimiausiomis dienomis jis nedalyvaus planuotuose renginiuose.\n\nJis teigė, kad visi, kurie dirba kovoje su organizuotu nusikalstamumu, žino, kokia rizika gresia, ir jis toliau sieks kovoti su nusikalstamomis grupuotėmis, „pasitelkdamas daugiau žmonių ir išteklių nei anksčiau“.\n\n„Leiskite man aiškiai pasakyti: už to stovintys žmonės pasiekia priešingą rezultatą, nei ketina, – sakė jis. – Tai stiprina mano įsitikinimą, kad turime tęsti kovą. Nusikaltėliai jaučiasi įvaryti į kampą. Šis jausmas yra teisingas.“\n\nBelgijos ministras pirmininkas Alexanderis De Croo sakė, kad grasinimas yra „visiškai nepriimtinas“, ir pridūrė, kad „niekas mūsų negąsdins“.\n\nDabar policija bando susigrąžinti keturis įtariamuosius iš Nyderlandų.\n\nTyrėjus prie vyrų atvedė automobilis su olandiškais numeriais, rastas prie V.van Quickenborne'o namų flamandiškame Kortrijko mieste.\n\nBelgijos naujienų televizija VRT praneša, kad prie namo, kuriuo ministras dalijasi su žmona ir sūnumi, automobilyje buvo rasta kalašnikovo automatų, šaunamųjų ginklų ir du buteliai benzino.\n\nPastarosiomis savaitėmis Belgija ėmėsi griežtesnių kovos su organizuotu nusikalstamumu priemonių – paskelbė planą, pagal kurį vietos valdžios institucijoms suteikiama daugiau galių kovoti su smurtu.\n\nAntverpeno uostamiestyje 2021 m. konfiskuota daugiau kaip 89 tonos narkotikų.\n\nPraėjusiais metais Europos Sąjungos policijos agentūra Europolas paskelbė ataskaitą, kurioje Belgija ir Nyderlandai įvardijami kaip „kokaino rinkos Europoje epicentras“.",
    "Sakartvelo federacija kviečia fanus nemokamai palaikyti Belgiją mače su Bulgarija": "Norint Sakartvelo rinktinei žengti į kitą etapą, jiems reikia ne tik pergalės prieš Juodkalniją, bet ir Belgijos triumfo mače su Bulgarija. Dėl to Sakartvelo federacija kviečia nemokamai palaikyti belgus.\n\nNuotr.: FIBA\n\nSakartvelo krepšinio federacija socialiniuose tinkluose pasidalino žinute, kurioje kviečiama palaikyti Belgiją trečiadienio rungtynėse su Bulgarija.\n\nJei Belgija iškovos pergalę, tai Sakartvelas vis dar turės šansų žengti į kitą etapą.\n\n„Norint išeiti iš grupės, Sakartvelo rinktinė turi nugalėti Juodkalniją. Bet jei prieš tai Belgija neįveiks Bulgarijos, tai bus nebesvarbu, – rašė Sakartvelo krepšinio federacija. – Kita vertus, Belgija turi gana daug motyvacijos, nes pralaimėjimo atveju jie patys nepasieks kito etapo.\n\nTaigi, Belgija žaidžia ne už tik save, bet ir už Sakartvelą. Todėl norėtųsi, kad kartvelų sirgaliai atvyktų į šias rungtynes ir palaikytų belgus.\n\nŽiūrovai gali apsilankyti rungtynėse nemokamai. Kuo daugiau sirgalių atvyks į Tbilisio areną, tuo geriau Belgijai ir Sakartvelui.“\n\nA grupėje vietas į aštuntfinalį jau užsitikrino Ispanija ir Turkija.\n\n„BasketNews.lt podkastas“:",
    "Supykusi Turkija ankstyvu smūgiu parbloškė Belgiją": "Pirmyn turkai šovė jau pačioje rungtynių pradžioje ir laimėjo pirmąjį kėlinį net 20:6. Nors vėliau skirtumas taip sparčiai nebeaugo, Turkija užtikrintai nužygiavo į pergalę, neleidusi varžovams pirmauti nė karto.\n\nAlperenas Sengunas sužaidė puikias rungtynes – pelnė 24 taškus, atkovojo 8 kamuolius, atliko 6 rezultatyvius perdavimus ir surinko 28 naudingumo balus.\n\nPralaimėjusiems 15 taškų pelnė ir 5 kamuolius sugriebė Haris Bratanovičius.\n\nBelgai suklydo 14 kartų, po varžovų klaidų turkai pelnė 10 taškų, dar 9 pridėjo greitomis atakomis. Turkija realizavo 71 proc. dvitaškių (22/31) ir 31 proc. tritaškių (8/26).\n\nTiek Turkija, tiek Belgija turėjo po dvi pergales ir vieną pralaimėjimą prieš šį susitikimą, tad dabar turkai atsidūrė geresnėje pozicijoje A grupėje.\n\nTurkija: A.Sengunas 24 (8 atk. kam., 6 rez. perd.), F.Korkmazas 16, E.Osmani 12.\n\nBelgija: H.Bratanovičius 15 (5 atk. kam.), H.Vanwijnas 11, E.Lecomte'as 8.",
    "„EuroBasket“ aštuntfinalyje Slovėnija įveikė Belgiją": "Luka Dončičius. FIBA nuotr.\n\nSlovėnijos rinktinės lyderis Luka Dončičius sužaidė dar vienas puikias rungtynes ir išvedė slovėnus į ketvirtfinalį. Belgija įveikta 88:72.\n\nBelgijos krepšininkai rungtynėse su slovėnais tris kėlinius priešinosi varžovams, tačiau lemiamą ketvirtį pralaimėjo 12:25.\n\nAštuntfinalyje slovėnas L. Dončičius pelnė 35 taškus ir surinko 33 naudingumo balus.\n\nBelgijos rinktinėje rezultatyviausiai pasirodė Emmanuelis Lecomte'as, rungtyniaujantis Jonavos „C Bet“ klube, jis surinko 16 taškų.\n\nNemokami naujienlaiškiai į savo el. pašto dėžutę: Verslo valdymas\n\nRinkodara\n\nFinansai ir apskaita\n\nRinkos\n\nMano verslas\n\nPrekyba\n\nStatyba ir NT\n\nPramonė\n\nTransportas\n\nTechnologijos\n\nLaisvalaikis\n\nMano pinigai\n\nSvarbiausios dienos naujienos trumpai: Verslo naujienos\n\nVŽ Premium naujienos\n\n\n\nKetvirtfinalyje slovėnai susikaus su Lenkijos ir Ukrainos rungtynių nugalėtoja. Jų susitikimas sekmadienį.\n\nAnksčiau šiandien vykusiose rungtynėse po pratęsimo Prancūzijos rinktinė įveikė Turkiją rezultatu 87:86 ir pakliuvo į ketvirtfinalį.\n\n[infogram id=\"dea388b8-c419-4160-bb8f-87d39e273878\" prefix=\"pqw\" format=\"interactive\" title=\"Copy: Laisvalaikis: Europos krepšinio čempionatas 2022: ketvirtfinalis-finalas\"]\n\nLuka Dončičius. FIBA nuotr.",
    "Visų žvilgsniai krypsta į Belgiją, kai kurios ES šalys siekia uždrausti rusiškus deimantus": "Penkios iš 27 valstybių narių bendrame „Reuters“ pasiūlyme pareiškė, kad Europos Sąjunga turėtų nustoti importuoti deimantus iš Rusijos, nes Europos Sąjunga ruošiasi naujoms sankcijoms Maskvai dėl jos karo su Ukraina.\n\nEuropos Sąjungai, iki šiol įgyvendinusiai šešis sankcijų raundus nuo Rusijos įsiveržimo į Ukrainą vasario 24 d., reikia sutarimo, kad sutiktų su bet kokiu tokiu draudimu, kurio Belgija, kurioje yra didžiausias pasaulyje deimantų prekybos centras, yra Antverpenas, anksčiau atmetė.\n\nBlokas buvo priverstas imtis naujų veiksmų po to, kai praėjusią savaitę prezidentas Vladimiras Putinas įsakė atlikti dalinę karinę mobilizaciją ir persikėlė į Rytų Ukrainos dalis.\n\nRegistruokitės dabar ir gaukite nemokamą neribotą prieigą prie Reuters.com Registruotis\n\nTikimasi, kad Europos Sąjungos vykdomoji valdžia šią savaitę pateiks oficialų pasiūlymą dėl tolesnių sankcijų valstybėms narėms.\n\nLenkija, Airija, Lietuva, Estija ir Latvija pasiūlė atsakomąjį draudimą deimantų importui iš Rusijos, kur „Alrosa“ (ALRS.MM) yra didžiausia pasaulyje neapdorotų brangakmenių gamintoja.\n\nAntverpeno pasaulio deimantų centras teigė, kad sankcijos panaikins apie 30% verslo ir bus naudingos konkuruojantiems prekybos centrams, pridūrė, kad klientams turėtų būti leista patiems nuspręsti, ar jie nori Rusijos brangakmenių.\n\nBelgijos užsienio reikalų ministerija ir diplomatinė atstovybė prie Europos Sąjungos neatsakė į prašymus pakomentuoti.\n\nTačiau rugsėjo 14 d. ministras pirmininkas Alexandre’as de Croo per tarptautinę deimantų konferenciją sakė, kad toks draudimas būtų „didžiulis nuostolis“ ir nukentėtų pramonė, kuri sudaro 5% Belgijos eksporto ir palaiko apie 30 000 darbo vietų.\n\nES pareigūnas ir diplomatas, dalyvaujantis rengiantis naujoms priemonėms prieš Rusiją, sakė, kad Belgija dabar turėtų panaikinti veto.\n\nKomisijai pasiūlius naujas sankcijas, diplomatai ir ministrai derėsis tol, kol pasieks konsensusą, kitu atveju tai atiteks 27 šalių lyderiams, kai jie susitiks Prahoje spalio 6–7 dienomis.\n\nRegistruokitės dabar ir gaukite nemokamą neribotą prieigą prie Reuters.com Registruotis\n\nParašė Gabriela Baczynska; Redagavo Emilia Sithole Mataris\n\nMūsų kriterijai: Thomson Reuters pasitikėjimo principai.",
    "Belgija rungtynių pabaigoje palaužė ispanus": "Ispanijos (2/1) rinktinė patyrė netikėtą pralaimėjimą Europos čempionato rungtynėse.\n\nSergio Scariolo auklėtiniai 73:83 (11:15, 22:17, 21:25, 19:26) nusileido Belgijos (2/1) nacionalinei komandai.\n\nEmmanuelis Lecomte nugalėtojams pelnė 20 taškų, 14 taškų įmetė Pierre-Antoine Gilletas.\n\nPralaimėjusiems Willy Hernangomezas pelnė 18 taškų, po 11 įmetė Juancho Hernangomezas ir Lorenzo Brownas.\n\nPirmoje mačo pusėje ispanai pelnė 15 taškų be atsako ir tada pirmavo devyniais taškais, bet belgai rankų nenuleido.\n\nLikus daugiau nei trejoms minutėms Belgija atsiliko dviem taškais, tačiau tada ji pelnė 12 taškų iš eilės ir uždarė rungtynes.\n\nIspanijos rinktinė: Willy Hernangomezas 18, Juancho Hernangomezas ir Lorenzo Brownas po 11, Xabi Lopezas-Arostegui 8.\n\nBelgijos rinktinė: Emmanuelis Lecomte 20, Pierre-Antoine Gilletas 14, Retinas Obasohanas 11, Ismaelis Bako 10.",
    "Pirmasis čempionato pratęsimas: Belgija dramatiškai patiesė spurtavusį Sakartvelą": "Griežtai draudžiama DELFI paskelbtą informaciją panaudoti kitose interneto svetainėse, žiniasklaidos priemonėse ar kitur arba platinti mūsų medžiagą kuriuo nors pavidalu be sutikimo, o jei sutikimas gautas, būtina nurodyti DELFI kaip šaltinį.\n\n36 Pasidalino\n\nPasidalino\n\n\n\n\n\n\n\n\n\nNuorodos kopijavimas Pirmasis čempionato pratęsimas: Belgija dramatiškai patiesė spurtavusį Sakartvelą Nuoroda nukopijuota\n\n",
    "Už pradangintą brangią siuntą – pašto išmalda": "Per Lietuvos paštą į Belgiją siųsta siunta dingo. Pačios klientės pastangos ją surasti rezultatų nedavė, o jai pasiūlyta kompensacija nepadengia nė dešimtadalio siuntinio vertės.\n\nAdresato nepasiekė\n\nKaunietė dizainerė Sandra Žilinskienė „Kauno dienai“ pasakojo, kad dar birželį į Belgiją klientams siuntė komplektą personalizuotos darbo aprangos su įmonės logotipais, tačiau siunta adresato taip ir nepasiekė.\n\nMoteris siuntą į užsienį siuntė per Lietuvos paštą. Belgijoje šiuo siuntiniu turėjo pasirūpinti šios šalies paštas. Tačiau kaunietė neslepia nusivylimo, nes nė vienas paštas atsakomybės neprisiima.\n\nNusivylė: pradanginus siuntą, kaunietė nebenori jų daugiau siųsti per Lietuvos paštą. (Justinos Lasauskaitės nuotr.)\n\n„Mums pagal siuntų sekimo numerį rodo, kad siunta pasiekė Belgiją, bet paskirstymo centras neatiduoda ir rašo, kad ji dingusi. Skambinome ir ten, jie tikina, kad siuntos neturi, nieko daugiau pas juos sistemoje neįvesta“, – rūpesčiais dėl dingusios siuntos dalijosi kaunietė.\n\n„Belgija sako, kad kalta Lietuva, mūsų paštas – kad siunta dingo ne pas juos. Vieni nuo kitų mėto, sako, kad nėra atsakingi. Kiek paskui skaičiau Lietuvos pašto siuntų siuntimo nuostatas, tai susidarė įspūdis, kad jie niekada neprisiims atsakomybės už pradangintą siuntą“, – piktinosi S.Žilinskienė.\n\nMinimali kompensacija\n\nPersonalizuotos aprangos, kokią kuria S.Žilinskienė, siuntinio vertė buvo 1,8 tūkst. eurų. Tačiau kaunietei už pradangintą siuntą siūloma vos 120 eurų kompensacija.\n\nSiunta neturėjo papildomo draudimo. Tokią paslaugą siūlo Lietuvos paštas, tačiau aprangą iš S.Žilinskienės pirkusios klientės šios paslaugos neužsakė.\n\nSiuntinio vertė buvo 1,8 tūkst. eurų, tačiau už pradangintą siuntą siūloma vos 120 eurų kompensacija.\n\nVis dėlto, siekiant gauti didesnę kompensaciją už dingusią siuntą, dizainerei tiek į Belgiją, tiek Lietuvos paštui teko siųsti įvairių dokumentų, įrodančių siuntos vertę ir tai, kad už tokią sumą klientai tikrai užsakė prekių. Siuntą išsiuntusi moteris liko nustebusi, kad pasiūlyta kompensacija nesiekia nė dešimtadalio siuntos vertės.\n\n„Lietuvos paštas prisiuntė mums laiškų, kad nėra už nieką atsakingi ir nieko daugiau padaryti negali, tik atiduoti tą nedidelę dalį už siuntą, ir tiek“, – apmaudo neslėpė S.Žilinskienė.\n\nDizainerė tikino, kad patirti dideli nuostoliai privertė atsisakyti Lietuvos pašto paslaugų. Dabar jos klientai galės rinktis tik kurjerių pristatymą.\n\n„Man reikės klientei kompensuoti viską ir siųsti naują aprangą. Tačiau jau panaikinome galimybę klientams rinktis siuntas siųsti per Lietuvos paštą. Palikome tik kitas kurjerių kompanijas, kurios veiklą vykdo ir tarptautiniu lygiu“, – pažymėjo S.Žilinskienė.\n\nNuostoliai: S.Žilinskienės kurta apranga taip ir nepasiekė klientės. (Asmeninio archyvo nuotr.)\n\nPašto pozicija\n\nLietuvos pašto atstovai „Kauno dienai“ aiškino, kad paieškos sistemoje yra nurodomos siuntų skenavimo vietos. Tai reiškia, kad šiuo atveju dizainerės S.Žilinskienės siųsta siunta paskutinį sykį buvo nuskenuota būtent Belgijos paskirstymo centre. Vis dėlto, Belgijos pašto atstovai šią siuntą esą dabar laiko prarasta.\n\n„Tuo atveju, jeigu tarptautinė siunta prarandama, siuntėjas išsiuntimo šalyje turi pildyti paieškos užklausą. Nuo siuntos išsiuntimo praėjus dviem mėnesiams, šios užklausos pateikimas yra nemokamas. Užpildžius užklausą, siuntėjas pradeda vykdyti detalią siuntos paiešką. Atkreipiame dėmesį, kad šios konkrečios siuntos atveju atsakomybę už siuntos praradimą prisiėmė Belgijos paštas. Konkretus kompensacijos už prarastą tarptautinę siuntą dydis yra nustatomas remiantis Pasaulinėje pašto konvencijoje nustatytais tarifais ir priklauso nuo siuntos tipo ir nuo jos svorio“, – dienraščiui komentavo Lietuvos pašto komunikacijos projektų vadovas Lukas Zadarackas.\n\nSpecialistas aiškino, kad minėtu atveju buvo siųsta neįvertinta siunta (t.y. nebuvo nurodyta siunčiamų prekių vertė), o kompensacija už jos praradimą buvo apskaičiuota pagal minėtoje pašto konvencijoje nustatytą tokių siuntų tarifą.\n\nSkaičiuoja: Lietuvos paštas tikina, kad kompensacijos už prarastą tarptautinę siuntą dydis nustatomas remiantis Pasaulinėje pašto konvencijoje nustatytais tarifais. (L. Balandžio/BNS nuotr.)\n\n„Norime atkreipti dėmesį, kad kiekviena šalis, į kurią keliauja siunta, yra nustačiusi skirtingą maksimalią siuntos deklaravimo vertę. Konkrečiai siunčiant siuntą į Belgiją, deklaruojama didžiausia jos vertė negali viršyti 1 tūkst. eurų“, – nurodė Lietuvos pašto atstovas.\n\nL.Zadarackas informavo, kad žala už tarptautinę pašto siuntą yra atlyginama per 90 kalendorinių dienų nuo pretenzijos pateikimo dienos.",
    "30 minučių su belgais vargę slovėnai žengė į „Eurobasket“ ketvirtfinalį": "Daugiau nei 30 minučių slovėnams nervus tampiusi Belgijos rinktinė baigė pasirodymą Europos čempionate. Luka Dončičiaus tempiama Slovėnijos rinktinė laimėjo aštuntfinalį 88:72 (24:19, 20:22, 19:19, 25:12).\n\nNors Slovėnija buvo akivaizdi rungtynių favoritė, belgai iki pat ketvirtojo kėlinio pradžios išliko kovoje ir gadino nervus Europos čempionams.\n\nPrasidėjus ketvirtajam kėliniui belgai net persvėrė rezultatą – įsiveržė į priekį 64:63, o tai kaip reikiant užgavo slovėnų ambicijas.\n\nLuka Dončičiaus ir Klemeno Prepeličiaus išjudintas slovėnų puolimas pasidarė nebeįkandamas belgams, kurie subyrėjo per kelias minutes – slovėnai nutolo dviženkliu skirtumu.\n\nRungtynių pabaiga belgams buvo itin skaudi – kraujo skonį pajutę slovėnai įgijo triuškinančią persvarą ir žengė į ketvirtfinalį, kuriame susitiks su Ukrainos – Lenkijos poros nugalėtoju.\n\nBelgus skriaudė L. Dončičius, tapęs pirmuoju žaidėju Europos čempionatų istorijoje, rinkusiu bent 30 taškų trejas rungtynes iš eilės.\n\nJis per 36 minutes surinko 35 taškus, atkovojo 5 kamuolius, atliko 5 rezultatyvius perdavimus ir užfiksavo 33 naudingumo balus.\n\nBelgijos rinktinėje geriausiai pasirodė 16 taškų surinkęs Emmanuelis Lecomte`as. Puikiai žaidė ir Pierre`as-Antoine`as Gillet, pelnęs 15 taškų bei atkovojęs 10 kamuolių.\n\nSlovėnija: Luka Dončičius 35 (4/10 trit., 5 atk. kam., 5 rez. perd.), Klemenas Prepeličius 13, Mike`as Tobey 12, Goranas Dragičius 11, Vlatko Čančaras 8.\n\nBelgija: Emmanuelis Lecomte`as 16, Pierre`as-Antoine`as Gillet 15 (10 atk. kam.), Jonathanas Tabu 9, Jeanas-Marcas Mwema 7.",
    "Kol laukiama „Vesper“ premjeros Lietuvoje, filmas triuškinamai triumfavo Belgijoje": "Lietuvos vardas garsiai nuskambėjo tarptautinėje arenoje. Viename didžiausių žanrinio kino renginių Europoje, Briuselio tarptautiniame fantastinių filmų festivalyje (BIFFF), lietuvės Kristinos Buožytės ir prancūzo Bruno Samper filmas „Vesper“ įvertintas aukščiausiu apdovanojimu – „Auksiniu varnu“, rašoma pranešime žiniasklaidai.\n\nKaip sakė pagrindinį festivalio prizą įteikęs žiuri narys japonų režisierius Ryuhei Kitamura, dėl „Vesper“ abejonių nekilo – komisija apsisprendė per penkias sekundes. „Filmas išskirtinis vaidyba, istorija, vizualiniais sprendimais, muzika ir garso dizainu – jis unikalus, o tai šiais laikais labai sudėtinga pasiekti“, – scenoje skelbė R. Kitamura.\n\nApdovanojimą ceremonijos metu atsiėmęs B. Samper sako, kad japonų kūrėjas jį patikino, jog Lietuvoje sukurtas mokslinės fantastikos filmas nuoširdžiai nustebino savo emocionalumu. „Vesper“ – tai istorija apie ateityje gyvenančią 13-metę, kuri po ekosistemos žlugimo bando išgyventi keistame ir pavojingame pasaulyje.\n\nKad „Vesper“ sėkmė – neatsitiktinė, liudija ir tai, kad jis pasirinktas jubiliejų šiemet mininčio festivalio atidarymo filmu. Režisierė K. Buožytė teigia, kad išskirtinis BIFFF bruožas – itin aktyvi auditorija, laužanti Lietuvoje žinomą stereotipą „ramus kaip belgas“: „Tiek premjeros metu, tiek atsiimant apdovanojimą visi kino kūrėjai, užlipę į sceną, privalo sudainuoti dainą – to reikalauja publika.“\n\nAtidarymo „numeriui“ tarptautinė filmo komanda pasirinko „Pink Floyd“ kūrinį „Another Brick in the Wall“, o atsiimdamas „Auksinį varną“ B. Samper užtraukė Charlezo Aznavouro šansoną „La Bohème“ – jam karštai pritarė BIFFF apdovanojimų stebėti susirinkusi auditorija.\n\nFilmas „Vesper“ įvertintas aukščiausiu apdovanojimu – „Auksiniu varnu“. Kristina Buožytė, Bruno Samper / Filmo kūrėjų archyvo nuotr.\n\nBe įdomiausių pastaraisiais metais sukurtų fantastinių ir siaubo filmų kūrėjų, 40-ojo Briuselyje vykstančio festivalio svečiais šiemet tapo tokie kino grandai, kaip „Vyrų juodais drabužiais“ ir „Adamsų šeimynėlės“ režisierius Barry Sonnenfeld bei „Kieto Riešutėlio“ ir „Grobuonies“ autorius Johnas McTiernanas.\n\nRežisierė K. Buožytė BIFFF pirmąkart lankėsi prieš 10 metų, kai pristatė filmą „Aurora“. Didįjį BIFFF prizą lietuvė vertina kaip svarbų įvertinimą ne tik „Vesper“ komandai, bet ir visai Lietuvos kino industrijai: „Tai didelis pripažinimas ir puikus būdas dar plačiau paskleisti žinią apie mus – tikiuosi, tai paskatins ir Lietuvos žiūrovus nepraleisti progos filmą pamatyti didžiajame ekrane, kuriam jį ir kūrėme.“\n\nFilmas „Vesper“ įvertintas aukščiausiu apdovanojimu – „Auksiniu varnu“ / Filmo kūrėjų archyvo nuotr.\n\n„Vesper“ Lietuvos kino teatruose debiutuoja jau rugsėjo 30 dieną.\n\n„Vesper“ kuria prodiuserių kompanija kompanijos „Natrix Natrix“ (Asta Liukaitytė, Daiva Varnaitė-Jovaišienė, Kristina Buožytė, Lietuva), „Ruble Fish“ (Alexis Perrin, Prancūzija) „1080 Films“ (Benoit Ronald, Belgija).",
    "Draminis serialas „Laimės pažadas“ 2/5 s.": "Man jau yra 14 metų",
    "Armėno Michailo gyvenimą pakeitė į namus Bučoje paleista rusų raketa: išvykęs į Belgiją vietinius žavi kepamomis spurgomis": "Sėkmingą konditerijos gamyklą Ukrainoje valdęs armėnas Michailas Rakilenas savo gyvenimą dabar kuria Belgijoje, kur netrukus turėtų atidaryti spurginę. Bučoje gyvenęs vyras Rusijai įsiveržus į Ukrainą negalvojo palikti šalies, kuri per 20 metų tapo jo namais, bet viską aukštyn kojomis apvertė rusų paleista raketa į jo namą.",
    "Janas Vertonghenas sugrįžo į Belgiją": "2022-09-02 21:39 © Anderlecht nuotr.\n\nJanas Vertonghenas į karjeros pabaigą grįžta žaisti į gimtinę.\n\nBriuselio „Anderlecht“ oficialiai paskelbė, kad iš Lisabonos „Benficos“ nemokamai įsigijo 35-erių centro gynėją.\n\nJ. Vertonghenas geriausius savo karjeros metus praleido „Tottenham“ ekipoje, nuo 2012 iki 2020 metų. Prieš tai gynėjas žaidė „Ajax“ komandoje.\n\n„Anderlecht“ šį sezoną rungtyniaus Konferencijų lygoje.\n\nĮdomu tai, kad lemiame kvalifikacijos etape Konferencijų lygoje Briuselio ekipa išmetė kito buvusio „Tottenham“ gynėjo Toby Alderweireldo ekipą „Royal Antwerp“.",
    "Juodkalnija išrašė pirmąjį pralaimėjimą Belgijai": "Boško Radovičiaus auklėtiniai Tbilisyje 76:70 (17:14, 20:18, 31:18, 8:20) nugalėjo pirmąją nesėkmę patyrusius Belgijos (1-1) krepšininkus.\n\nĮ priekį nugalėtojus tempė po krepšiais dominavęs Bojanas Dubljevičius. Jis per 32 minutes pelnė 21 tašką, atkovojo 11 kamuolių, atliko 4 rezultatyvius perdavimus ir surinko 30 naudingumo balų.\n\nJuodkalnijos rinktinė pabėgo antrajame kėlinyje, kai spurtavo 12:0 ir atsiplėšė 29:14. Iki pertraukos belgai dar buvo priartėję, tačiau prasidėjus antrai mačo pusei juodkalniečiai vėl spurtavo ir atstatė dviženklę persvarą 50:36.\n\nJuodkalnijos krepšininkai išlaikė rungtynių kontrolę ir ketvirtajame kėlinyje, o belgai skirtumą iki vienženklio skaičiaus sumažino tik paskutinėmis susitikimo akimirkomis.\n\nPirmosiose A grupės rungtynėse Juodkalnija 68:72 nusileido Turkijai, o Belgija 79:76 išvargo pergalę prieš Sakartvelą.\n\nSekmadienį Juodkalnija susitiks su Bulgarija, o Belgija žais su Ispanija.\n\nJuodkalnija: Bojanas Dubljevičius 21 (11 atk. kam.), Kendrickas Perry 19 (5 rez. perd.), Vladimiras Mihailovičius 14.\n\nBelgija: Retinas Obasohanas 25, Manu Lecomte'as 10, Hansas Vanwijnas 8 (7 atk. kam.).",
    "Lietuvių publika siūbtelėjo į „Vesper“ – stiprų ir stulbinantį kino šedevrą": "Rugsėjo 26-ąją kultūros, politikos garsenybės rinkosi į kino centrą „Forum Cinemas Vingis“ pasižiūrėti brangiausio lietuviško filmo premjeros: įvertinimo Lietuvoje ir užsienyje ne kartą sulaukęs Kristinos Buožytės ir Bruno Samper duetas pristatė mokslinės fantastikos filmą „Vesper“.\n\nDu penktadalius filmo sudaro kompiuterinė grafika. Užsienio kino kritikai teigia, esą filmas – unikalus: išskirtinis vaidyba, istorija, vizualiniais sprendimais, muzika ir garso dizainu. Dar jis vadinamas „stipriu ir stulbinančiu šedevru“.\n\nTad nenuostabu, kad „Vesper“ į Lietuvą šiandien grįžta pelniusi ne vieną užsienio festivalių apdovanojimą.\n\nAnot režisierės K. Buožytės, nors filmo biudžetas yra didžiausias Lietuvos kino istorijoje (5 mln. eurų), iš tiesų jis gana mažas tokiam ambicingam sumanymui. Kolegos užsienio kūrėjai stebisi, kaip Kristinai ir Bruno pavyko už palyginti nedidelius pinigus ekrane pasiekti tokios įtaigos, atkurti fantastinį pasaulį.\n\nJuosta nufilmuota geografiškai gana koncentruotoje teritorijoje – Vilniaus apylinkėse ir šalia Trakų. Anot kūrėjų, į juostą jie sugebėjo perkelti visą Lietuvos grožį ir lietuvišką nuotaiką.\n\n„Vesper“ kūrybos procesas nuo ištakų, idėjos truko 6 metus. Apie naują sumanymą Kristina ir Bruno ėmė svarstyti po dramos „Aurora“ premjeros, kuri įvyko prieš 10 metų. Tiek laiko jiems prireikė suburti patikimą komandą ir išauginti išties tarptautinį Lietuvos, Prancūzijos, Belgijos projektą.\n\nLietuviško mokslinės fantastikos filmo „Vesper“ premjera / L. Balandžio/BNS nuotr.\n\n„Filmą kūrėme didiesiems kino ekranams, kad publika galėtų pilnai į jį pasinerti“, – LRT TELEVIZIJOS laidai „Labas rytas, Lietuva!“ kalbėjo K. Buožytė.\n\n„Vesper“ pasakoja istoriją apie ateityje gyvenančią 13-metę, po ekosistemos žlugimo ji mėgina išgyventi keistame ir pavojingame pasaulyje.\n\n„Filmas sklebia svarbią žinią mūsų visuomenei: jei sugebėsime įžvelgti viltį, net beviltiškoje situacijoje turėsime priežastį gyventi, kovoti ir keisti įvykių eigą. Filmas kalba apie laisvės, žmoniškumo, bendradarbiavimo vertybes, kurios yra absoliuti priešprieša Putino ir Rusijos agresijai ir diktatūrai“, – yra sakiusi K. Buožytė.\n\nKadras iš filmo „Vesper“ / Filmo kūrėjų archyvo nuotr.\n\n„Vesper“ filmavo kino operatorius Feliksas Abrukauskas, vienu pagrindinių filmo dailininkų tapo Raimondas Dičius. Juostos veiksmas vyksta Žemėje. Talentinga trylikametė Vesper (Raffiella Chapman), kartu su sergančiu tėvu Dariumi (Richardas Brake`as) po ekosistemos žlugimo mėgina išgyventi keistame ir pavojingame pasaulyje. Vieną dieną Vesper suranda paslaptingą moterį Kameliją (Rosy McEwen), kuri liko gyva po lėktuvo katastrofos.\n\nFilmą kuria prodiuserių kompanija kompanijos „Natrix Natrix“ (Asta Liukaitytė, Daiva Varnaitė-Jovaišienė, Kristina Buožytė, Lietuva), „Ruble Fish“ (Alexis Perrin, Prancūzija) „1080 Films“ (Benoit Ronaldas, Belgija).\n\nPasaulinė „Vesper“ premjera įvyko Karlovy Varuose, Lietuvos kino teatrus ji pasieks rugsėjo 30 dieną.",
    "Ukrainoje gamyklą valdęs Michailas Belgijoje turi pradėti nuo nulio – viską pakeitė į namą Bučoje pataikiusi rusų raketa": "Vasario 24-ąją Rusijai užpuolus Ukrainą, Bučoje gyvenęs Michailas Rakilenas neturėjo net minties palikti šalį. Jis buvo sėkmingas verslininkas, jo konditerijos gamykloje „Mariam“ dirbo apie 300 darbuotojų. Viskas pasikeitė per sekundę, kai į jo namą pataikė raketa. „Ačiū Dievui, mes visi tuo metu buvome pas kaimynę“, – persižegnoja Michailas.\n\nSu Michailu susitinkame Briuselyje, kur šiuo metu vyras apsistojęs su broliu ir jo šeima. Išvežęs savo šeimą, brolis ketina grįžti į Ukrainą kovoti, nors Michailas ir bando jį sulaikyti – baisu dėl artimojo gyvybės.\n\nPats vyras sako išgyvenantis jau antrą karą – pirmą Armėnijoje, iš kurios yra kilęs ir kur pats į kovą stojo su ginklu, ir dabar, Rusijai užpuolus Ukrainą. Tačiau ginklo į rankas šį kartą nesiryžta imti, sako, kiekvienas turi prisidėti prie Ukrainos pergalės taip, kaip moka geriausiai. Ir nors yra armėnas, jis daugiau kaip 20 metų savo gyvenimą kūrė Ukrainoje, ją ir vadina tikraisiais namais.\n\n„Gyvenimas buvo nuostabus, sąlygos Ukrainoje priminė rojų, čia užauginau du savo sūnus“, – sako jis. Rūkydamas vieną cigaretę po kitos Michailas pasakoja, kaip visiško atsitiktinumo dėka atsidūrė ir pasiliko Belgijoje, kur neturėjo nei pažįstamų, nei artimųjų, ir kaip nusprendė kurti spurgų verslą „Ponchik“.\n\n„Kišenėje liko 50 eurų, todėl tiesiog privalėjome sustoti“, – prisimena jis.\n\nPasibaisėjo, kad ukrainiečiai geria tik tirpiąją kavą\n\nNors dėl Rusijos pradėto karo visas Ukrainoje kurtas vyro gyvenimas sugriuvo per akimirką, Michailas iš paskutiniųjų bando įžvelgti ir pozityvių dalykų ir tik retkarčiais šypseną veide pakeičia ašaros akyse.\n\nTiesa, Michailas pripažįsta, kad visiškai nustojo mąstyti apie ateitį ir netgi rytojų, todėl nieko neplanuoja, nieko nesitiki.\n\n„Nustojau po to, kas įvyko. Tiesiog nežinau, kur atsidursiu po pusės metų, po metų. Viskas Dievo valioje. Visą laiką dirbome, kūrėme namus, verslą, o vieną dieną viskas susilygino su nuliu. Nusprendžiau, kad neverta planuoti rytojaus, nes šiandiena parodo, kad viskas gali būti kiek kitaip“, – sako jis.\n\nĮsivaizduokite, kad reikia savaitę gyventi rūsyje – nei šviesos, nei vandens – nieko. Tai yra šokas, tam niekaip nepasiruoši. Michailas\n\nUkrainoje Michailas kūrė verslą, turėjo konditerijos gamyklą „Mariam“, joje dirbo apie 300 žmonių.\n\n„2015–2017 m. netgi buvome prezidento apdovanoti kaip vienas iš geriausių fabrikų šalyje“, – didžiuojasi jis, nors, kaip pats juokiasi, planų kepti tortus iš pradžių nebuvo, konditerija vyro gyvenime atsirado nepavykus pirmai verslo idėjai.\n\n„Atvykau į Kyjivą 2000-aisiais, tada visi Ukrainoje gėrė tik tirpiąją kavą iš skardinių, o pas mus Armėnijoje visi geria tik natūralią juodą kavą, todėl nusprendėme ją gaminti. Pasistatėme nedidelę gamyklą, ėmėme skrudinti pupeles, jas malti, pakuoti, bet žmonės nepirko. Reikėjo kažką daryti, iš kažko gyventi, todėl nusprendėme kepti tortus“, – prisimena.\n\nSiaubą Bučoje pamatė ją jau palikęs\n\nVerslas klostėsi gerai, gamykla augo, Michailas įsikūrė Bučoje, kur turėjo didelį namą. Viskas apsivertė Rusijai įsiveržus į Ukrainą.\n\n„Buča, Vaicekovskajos gatvė 2, – kaipmat išpyškina adresą ir susimąsto. – Viskas prasidėjo Bučoje. Taip, buvo Chersonas ir pan., bet Buča buvo jau Kyjivo apskritis. Žinojome, kad kažkas bus, juk perspėjo. Ir jautėme. Kaip gyvūnai jaučia kažkokią pradžią, kad bus uraganas ar kažkas panašaus, taip ir žmonės jautė, kad kažkas įvyks. Bet vis tiek ištinka šokas. Na, įsivaizduokite, kad reikia savaitę gyventi rūsyje – nei šviesos, nei vandens – nieko. Tai yra šokas, tam niekaip nepasiruoši.“\n\nMichailo namas Bučoje / Asmeninis archyvas\n\nNors buvo baisu, Michailas sako, kad net sėdint rūsyje nebuvo minčių palikti šalį. Viskas pasikeitė į jų namą pataikius rusų raketai.\n\n„Turėjome uždaryti gamyklą, žmonės iš regionų, kurie dirbo pas mus, išvažiavo, o patys nesiruošėme niekur važiuoti, tačiau į mūsų namą pataikė bomba. Namą praradome, viską praradome, todėl sėdome į automobilį ir išvažiavome“, – pasakoja Michailas.\n\nVyras žegnojasi – tuo metu, kai atskrido viską pakeitusi raketa, jis su visa šeima buvo pas kaimynus, todėl visi liko gyvi. Dar ir dabar už tai dėkoja Dievui, ne likimui.\n\n„Mes, armėnai, esame krikščionys ir tikėjimas mums labai svarbus. Tikėjimas yra vienintelis, kas mums beliko“, – sako jis.\n\nRusijos karas prieš Ukrainą. Buča / AP nuotr.\n\nMichailo šeimos automobilis buvo labai apgadintas, bet dar galėjo važiuoti. Be jokio plano vyras sėdo į apniokotą automobilį ir pajudėjo Moldovos link, kelyje stebėdamas sugriautus namus, gatves. Tragiškus vaizdus iš Bučos, kurie apskriejo visą pasaulį, kai rusų kareiviai šaudė tiesiog į civilius gyventojus, Michailas pamatė jau išvykęs iš Ukrainos. Paklaustas, kaip reagavo išvydęs tai, kas liko iš Bučos, – gatves, kuriomis vaikščiojo, kaimynus, su kuriais bendravo, Michailas tepasakė kelis mėnesius negalėjęs kalbėti.\n\nLemtingas picos gabaliukas\n\nMoldovos link pajudėjęs vyras sako neturėjęs jokio plano – tiesiog važiavo į priekį. Artimųjų Ukrainoje neturėjo, grįžti į Armėniją, su kuria visi ryšiai nutrūko jau prieš dešimtmečius, o artimųjų gyvų nėra likę, irgi nenorėjo.\n\n„Išvažiavome per Moldovą, pernakvojome Uždniestrėje ir kitą dieną pasiekėme Rumuniją. Paskui prasidėjo didysis kelias – Rumunija, Vengrija, Slovakija, Lenkija, Vokietija ir tada Belgija“, – vardija.\n\nMichailo automobilis, kuriuo jis išvyko iš Bučos / Asmeninis archyvas\n\nBelgijoje neturėjo net pažįstamų, bet taip atsitiko, kad pasiekus šalį kišenėje buvo telikę 50 eurų.\n\n„Buvome labai alkani, norėjome kur nors pavalgyti, o taip, tiesą sakant, picos norėjosi. Kaip šiandien pamenu – sėdi kažkoks berniukas ant šaligatvio, paklausėme, kur picos gabaliuką nusipirkti, o jis atsakė: „Štai čia.“ Užėjome į piceriją – ten jauni italai dirba. Tai mums tokį stalą padengė – viskas buvo nemokamai. Paskui dar ir desertais, gėrimais vaišino, didelę dėžę su produktais davė – spagečiais, padažais – ir viskas dovana. Ir dar prieš mums išeinant pasakė: „Jei būsite alkani, visada užeikite pas mus, mes jus maitinsime.“ Po šios istorijos nusprendėme ten ir pasilikti“, – šypsosi Michailas.\n\nVyras netgi susigraudina – taip šiltai juos visur priėmė, nesitikėjo tokio svetingumo.\n\nVaizdai iš Bučos, kuriuos pamačiau, du mėnesius manęs neapleido. Beveik nekalbėjau, o Christianas vis bandė kalbėti, nors jis irgi yra tylenis, bet kalbėjo net daugiau nei aš. Michailas\n\nUžsiregistravus ukrainiečių karo pabėgėlių centre, netrukus juos priėmė Flandrijoje gyvenanti šeima – čia gyveno kiek daugiau nei du mėnesius.\n\n„Christianas yra labai geras vyras, galiu net jo pavardę pasakyti. Buvo toks jausmas, kad mes esame namie, žmonės tokią atmosferą sukūrė, kad esu priblokštas. Iki šiol jis labai padeda, jo namas didelis, bent po 12–13 ukrainiečių iki šiol ten gyvena“, – susijaudina Michailas, bet netrukus šypteli.\n\n„Vaizdai iš Bučos, kuriuos pamačiau, du mėnesius manęs neapleido. Beveik nekalbėjau, o Christianas vis bandė kalbėti, nors jis irgi yra tylenis, bet kalbėjo net daugiau nei aš“, – juokiasi.\n\nSu Christianu vyras kalbėjo per kalbos vertimo programėles. Michailas nekalba angliškai, o Christianas – rusiškai, bet vyrams tai nesutrukdė rasti bendros kalbos.\n\nNenorėjo sėdėti ant sprando\n\nNors Michailas ką tik save pavadino tyleniu, to nepasakysi iš to, kiek jis pasakoja ir vis juokiasi.\n\n„Nors Belgijoje moka daugiausiai (žinau, nes draugai išvažiavo į skirtingas šalis), ant sprando vis tiek sėdėti negalima, reikia pačiam užsidirbti. Mes visą gyvenimą dirbome, nebuvo tokio laikotarpio, kad mums nemokamai kažką duotų, išskyrus Belgiją, Belgijoje nemokamai duoda viską jau kiek mėnesių“, – kvatoja Michailas.\n\nIki šiol jis gauna kasmėnesinę išmoką, siekiančią 740 eurų.\n\nMichailo keptos cinamoninės bandelės / Asmeninis archyvas\n\n„Gyveni pas svetimus žmones, jis kažką daro, kažką tu – tai pusryčius, tai pietus pagaminti. Pradėjau gaminti armėniškus patiekalus ir jis (Christianas – LRT.lt) sako, kad viskas, ką aš pagaminu, jam patinka, – su nuostaba net sušunka Michailas. – Paskui pradėjau kepti apkepėles, gaminome armėnišką picą, pradėjome vaišinti ir kaimynus – visiems labai patiko. Pradėjome mąstyti, kad jei patinka, gal iš tikrųjų verta daryti kažką daugiau. Nors vyriausybės pagalba labai svarbi, norisi kažką pačiam daryti.“\n\nSpurgas pradėjo kepti tiesiog virtuvėje\n\nJau netrukus vyras kartu su brolio sūnumi ir žmona išsinuomojo nedidelį dviejų kambarių būstą ir persikėlė į Briuselį. Čia pradėjo kepti spurgas tiesiog virtuvėje, sukūrė puslapį feisbuke ir pradėjo siūlyti jas nusipirkti.\n\n„Viską pradėjome nuo ukrainietiškų... Na, iš tikrųjų, armėniškų spurgų. Ukrainoje taip pat kepa spurgas, bet jos truputį kitokios. Mes sukūrėme tokį miksą – ukrainietišką-armėnišką spurgą“, – pasakoja Michailas.\n\nPaklaustas, kodėl būtent spurgos, Michailas atvirauja – jas paprasta pagaminti, nors užtrunka. Be to, tai labai skanu.\n\nSpurgos / Asmeninis archyvas\n\n„Tada pradėjome kepti ir cinamonines bandeles, pyragėlius – tikrai labai skanūs. Tokių Belgijoje aš neragavau, nors Belgijos konditerija yra labai aukšto lygio, šokoladas turbūt geriausias pasaulyje, ir tortai labai skanūs, bet mūsų irgi geri“, – patikina jis.\n\nSpurgas nori kepti legaliai\n\nMichailas pripažįsta – kol kas verslu to negalėtų pavadinti, nes spurgomis prekiavo neturėdamas tam leidimo, tačiau jau tuoj baigs tvarkytis dokumentus ir pradės prekiauti legaliai, plės gamybą ir prekybą. Be to, nuo rugsėjo jis pradės lankyti prancūzų kalbos kursus.\n\n„Norisi viską daryti belgiškai“, – nusijuokia.\n\nNegalime sėdėti kažkam ant sprando, ačiū Dievui, yra sveikatos, galime sau leisti dirbti. Tai labai svarbu. Michailas\n\nTačiau per kelis mėnesius trukusią spurgų kepimo avantiūrą Michailas pastebėjo ir nerimą keliantį belgų bruožą, kuris visiškai skiriasi nuo ukrainiečių.\n\n„Iš pradžių žmonės užsakinėjo iš mūsų, nes mes iš Ukrainos. Turbūt jautė, kad nusipirkdami spurgų padės ir Ukrainai. Manau, kad jiems net nebuvo svarbu, ką jie perka. Bet jau po antro trečio užsakymo pajutome, kad žmonėms mūsų spurgos ir patinka. Bet belgai po daug neužsakinėja. Čia turbūt nacionalinis bruožas, parduotuvėse tas irgi gerai matyti – jie pasiima mažą torto gabaliuką ir tiek. Lietuvoje nebuvau, bet Ukrainoje žmonės ramiai 1–2 kg tortą nusiperka ir su šeima, gerdami arbatą vakare, jį suvalgo“, – juokiasi.\n\nMichailo keptas tortas / Asmeninis archyvas\n\nVieną spurgą be įdaro vyras parduoda už 2 eurus, su vanilės kremu – 2,5 euro. Ir nors per kelis mėnesius trukusį eksperimentą užsidirbo tik simbolines sumas, kurias iškart siųsdavo į Ukrainą, tai vyro neišgąsdino ir jau po kelių savaičių jis tikisi pakviesti į virtuvę, kuri atitiks visas būtinas higienos normas, o jo verslas – visus teisės aktų reikalavimus.\n\n„Negalime sėdėti kažkam ant sprando, ačiū Dievui, yra sveikatos, galime sau leisti dirbti. Tai labai svarbu. O su Dievo pagalba viskas bus gerai – ir ten (turi omenyje Ukrainą – LRT.lt), ir visur. Žmonės čia labai geri, o lietuviams visada pritaikysime 20 proc. nuolaidą. Aš rimtai“, – juokiasi Michailas.",
    "Paaiškėjo pirmoji Europos čempionato aštuntfinalių porų pusė": "Senojo žemyno pirmenybių atkrintamąsias pradės Vokietijos ir Juodkalnijos akistata, vėliau susitiks Lietuva ir Ispanija. Slovėnija žais su Belgija, o Turkijos laukia Prancūzijos išbandymas.\n\nPaaiškėjo ir rungtynių laikai. Lietuva šeštadienį savo aštuntfinalį žais vėliausiu laiku 21:45 val.\n\nŠeštadienį 13 val. aštuntfinalius Berlyne pradės Turkija ir Prancūzija, 15.45 val. varžysis Slovėnija ir Belgija, 19 val. susitiks Vokietija ir Juodkalnija.\n\nLikusios aštuntfinalio etapo poros paaiškės ketvirtadienį, o šių aštuntfinalių mačai bus žaidžiami sekmadienį.\n\nConfirmed Round of 16 match-ups:\n\nGermany 🇩🇪⚔️🇲🇪 Montenegro\n\nSpain 🇪🇸⚔️🇱🇹 Lithuania\n\nSlovenia 🇸🇮⚔️🇧🇪 Belgium\n\nTurkey 🇹🇷⚔️🇫🇷 France#EuroBasket x #BringTheNoise\n\n— #EuroBasket 2022 (@EuroBasket) September 7, 2022\n\nĮ paskutiniuosius klausimus buvo atsakyta po to, kai Juodkalnija (3-2) laimėjo išlikimo mačą prieš Sakartvelo (1-4) rinktinę 81:73 (21:19, 20:16, 17:17, 23:21).\n\nJuodkalniečiai A grupėje iškovojo trečiają vietą aukščiau praleisdami tik grupės nugalėtojais tapusius ispanus bei antroje vietoje likusius turkus.\n\nLemiamame mače nugalėtojus į priekį vedė lemiamu metu spindėjęs Igoris Drobnjakas, kuris pelnė 22 taškus. Kendrickas Perry pridėjo 17 taškų ir 9 rezultatyvius perdavimus.\n\nIš ketvirtos vietos į aštuntfinalį keliauja Belgija (3-2), kuri baigė grupės etapą 89:80 (20:19, 21:11, 25:30, 23:20) eliminavo penktoje vietoje likusią Bulgariją (1-4).\n\nBelgus į priekį vedė 25 taškus pelnęs Retinas Obasohanas, o bulgarų nuo atsisvekinimo su čempionatu nešigelbėjo dar vienas galingas Aleksandro Vezenkovo pasirodymas – 26 taškai ir 13 atkovotų kamuolių.\n\nB grupės kovas trečiadienį pabaigė triuškinanti Vokietijos (4-1) pergalė 106:71 (22:19, 32:20, 27:19, 25:13) prieš Vengriją (0-5).\n\nNugalėtojų gretose iššovė 22 taškus pelnęs Christianas Sengfelderis. 21 tašką pridėjo Maodo Lo, o 19 – buvęs žalgirietis Nielas Giffey.",
    "Jaunimo užduotis Europos čempionate – nustebinti save ir varžovus bei nudžiuginti gerbėjus": "„Nuotaikos labai geros, visa komanda kovingai nusiteikusi“, – nusišypsojo jaunoji irkluotoja Martyna Kazlauskaitė prieš rytoj Hazevinkelyje (Belgija) prasidėsiantį Europos jaunimo irklavimo čempionatą, rašoma federacijos pranešime žiniasklaidai.\n\nRugsėjo 3-4 dienomis vyksiančiose pirmenybėse startuos penkios Lietuvos įgulos: Europos čempionų titulą gins pavienę dvivietę irkluojantys broliai Domantas ir Dovydas Stankūnai, vaikinų porine dviviete varžysis Martynas Vaitkevičius ir Benas Paunksnis, porinę keturvietę irkluos Domantas Maročka, Saulius Aušbikavičius, Virgilijus Prušinskas ir Arnedas Kelmelis, pavienę keturvietę – Deimantas Romeris, Benas Volkovas, Valdas Venckus, Jonas Šaparavičius, o merginų porinių keturviečių lenktynėse dalyvaus naujai suformuota įgula – Raminta Morkūnaitė, Ūla Jonušaitė, M. Kazlauskaitė ir Saulė Kryževičiūtė.\n\n„Taip, įgula nauja, todėl prireikė laiko vienai prie kitos priprasti, – sakė M. Kazlauskaitė, šiais metais pasaulio jaunimo čempionate su Kamile Kralikaite iškovojusi sidabro medalį pavienių dviviečių valčių klasėje, o pernai Europoje su Dovile Rimkute pasipuošusi bronzos medaliu. – Paskutinės treniruotės buvo geresnės, todėl suteikė daugiau pasitikėjimo įgulai. Kartu valtyje sėdime tik dvi savaites, todėl pasiruošimą vertinu teigiamai. Per trumpą laiką pasiekėme maksimaliai, kiek galėjome. Įgulą galima vadinti jauna, su perspektyva ateičiai. Ūla su Saule tik kitais metais įkops į jaunimo amžiaus grupę, tad gera pradžia joms šiais metais sudalyvauti Europos U23 čempionate“.\n\nM. Kazlauskaitė pasakojo, kad per tas dvi pasirengimo savaites teko darbuotis su dviem treneriais. „Vieną savaitę dirbome su Tomu Valčiuku, kuris akcentavo rankų išvedimą. Antrą savaitę mus treniravo Karolis Sunklodas, kuris skyrė daug dėmesio „susiirklavimui“ ir greitam kojų darbui per vandenį, – sakė irkluotoja. – Esame nauja komanda, todėl nežinome kaip atrodome tarp kitų šalių įgulų. Sunku nuspėti kaip mums seksis, bet, kaip ir minėjau anksčiau, nuotaikos geros – tikslai irgi aukšti. Sieksime geriausio rezultato“.\n\nVaikinų porinė keturvietė, pasaulio čempionate užėmusi šeštą vietą, Belgijoje startuos kiek pakitusios sudėties. Įguloje Povilą Juškevičių pakeitė V. Prušinskas.\n\nP. Juškevičius sėdo į suaugusiųjų pavienę keturvietę, kuri jau pradėjo pasirengimą rugsėjo 18-25 dienomis Čekijoje vykstančioms pasaulio pirmenybėms. Beje, dėl tos pačios priežasties šįkart su jaunimo rinktine nevyko ir D. Rimkutė, o K. Kralikaitė privalėjo grįžti į JAV tęsti studijų.\n\n„Įguloje be Povilo praradome jėgą, kurią reikia kompensuoti visai komandai, – teigė porinės keturvietės narys S.Aušbikavičius. – Treniruočių procese teko skirti daugiau dėmesio susiirklavimui iš naujo, atrasti vietą naujam įgulos nariui. Tačiau tai neužtruko taip ilgai kaip suformuoti visiškai naują įgulą. Treniruotėse akcentavome komandinį darbą, protingą jėgų išnaudojimą, kad būtų ne tik pastangos, bet ir rezultatas“.\n\nJaunimo rinktinės komandos vadovas Karolis Sunklodas, paklaustas apie lūkesčius, buvo atviras: „Nustebinti save ir varžovus bei nudžiuginti Lietuvoje likusius gerbėjus“.",
    "Po operacijos, per kurią sulaikyti tarptautinės gaujos nariai, prabilo pareigūnai: įtariamuosius nori susigrąžinti ir teisti tėvynėje": "Milijonus eurų iš nusikalstamo verslo kelerius metus uždirbdavusi gauja priėjo liepto galą – Ispanijos, Lietuvos, Belgijos, Norvegijos ir Prancūzijos teisėsaugininkai sulaikė 12 šios grupuotės narių ir pateikė jiems įtarimus dėl narkotikų kontrabandos, nelegalaus tabako gamybos ir neteisėtų piniginių lėšų realizavimo.\n\nTarp įtariamųjų mažiausiai 6 lietuviai, kiti gaujos nariai yra Ukrainos ir Lenkijos piliečiai.\n\nBandys susigrąžinti į Lietuvą\n\nVienas Lietuvos pilietis sulaikytas Vilniuje, savo namuose, dar keturi įkliuvo Belgijoje, o gaujos vadu vadinamą asmenį pareigūnai surakino antrankiais Prancūzijoje.\n\n„Sulaikymai vyko visai neseniai, todėl dar nesame gavę visų duomenų apie sulaikytuosius.\n\nTurime informacijos tiktai apie tuos asmenis, kuriems Lietuva buvo išdavusi Europos Sąjungos arešto orderius.\n\nŠiuos asmenis bandysime susigrąžinti į Lietuvą ir čia juos teisti“, – „Lietuvos rytui“ sakė ikiteisminį tyrimą kontroliuojantis Generalinės prokuratūros prokuroras Šarūnas Astrauskas.\n\nNeabejojama, kad Belgijoje sulaikytiems lietuviams klausimų turės ir tos šalies teisėsaugininkai, nes įtariamieji buvo sučiupti nelegaliuose tabako gamybos fabrikuose.\n\nGali būti, kad jie į Lietuvą bus grąžinti tik po to, kai išklausys nuosprendžius Belgijoje.\n\nSiūlo galu tapo gabentojai\n\nApie šios grupuotės egzistavimą pareigūnai sužinojo prieš pustrečių metų, kai 2020 metų pavasarį Ispanijoje, Malagos mieste, buvo sulaikyti Lietuvos piliečiai, vežę pomidorų skardines.\n\nPatikrinus jų krovinį paaiškėjo, kad deklaruojamos prekės neatitinka jų turinio, – 210 skardinių buvo ne pomidorai, o hašišas.\n\nIškračius jį iš skardinių ir pasvėrus nustatyta, kad lietuviai iš viso gabeno 207 kilogramus šios narkotinės medžiagos.\n\nNarkotikų kontrabandininkai buvo sulaikyti ir dabar atlieka bausmes Ispanijos kalėjimuose.\n\nPo metų istorija pasikartojo. 2021 metų pavasarį taip pat Ispanijoje buvo sulaikytas vilkikas, kurį vairavo Lietuvos pilietis.\n\nVilkike rasta ir paimta 200 kilogramų narkotinės medžiagos – marihuanos.\n\nŠis asmuo taip pat atsidūrė už grotų. Tačiau per apklausas tiek jis, tiek anksčiau sulaikytieji prasitarė, jog yra tik eiliniai gaujos nariai, vykdantys savo vadų nurodymus.\n\nTaip teisėsaugos akiratyje atsidūrė lietuvis ir kiti asmenys, o po ilgo ir kruopštaus teisėsaugininkų darbo buvo atskleisti ne tik kiti gaujos nariai, bet ir šios grupuotės veiklos mastas.\n\nVeikla krovė milijonus\n\nTyrimo metu nustatyta, kad Lietuvos piliečio suburta nusikalstama grupuotė dideliais kiekiais Ispanijoje bei Pietų Afrikos valstybėse įsigydavo narkotinių ir psichotropinių medžiagų, daugiausia kokaino, hašišo bei marihuanos, ir jas parduodavo kitose Europos šalyse, taip pat ir Lietuvoje.\n\nNarkotikus gaujos nariai gabendavo pačiais įvairiausiais būdais – veždavo sausuma, plukdydavo jūromis ir net skraidindavo lėktuvais.\n\nBelgijoje gauja buvo įsirengusi mažiausiai du nelegalius cigarečių gaminimo fabrikus, kuriuose kasdien pagamindavo milijonus cigarečių.\n\nVien per kratas šiomis dienomis Belgijos pareigūnai fabrikuose rado daugiau kaip 48 milijonus jau pagamintų cigarečių ir 32 tonas joms gaminti reikalingo tabako.\n\nTarptautinės operacijos metu šiuose fabrikuose pagamintų cigarečių rasta ne vienoje Europos šalyje.\n\nPasak pareigūnų, iš viso iš apyvartos buvo išimta apie 150 milijonų pagamintų ir realizuoti skirtų cigarečių. Klastotės buvo supakuotos į „Marlboro“, „Winston“, „Richmond“ ir „Lambert & Butler“ pakelius.\n\nBelgija apskaičiavo, kad jeigu visos šios cigaretės būtų realizuotos, valstybei padaryta žala siektų daugiau kaip 76 milijonus eurų.\n\nGautus milijonus grupuotės nariai leido išmaniai. Jie ne tik investuodavo į savo tolesnį „verslą“, bet ir pirkdavo nekilnojamąjį turtą Europoje, taip pat ir Lietuvoje, įsigydavo įvairių įmonių akcijų.\n\nNariai – skirtingo amžiaus\n\nLietuvoje sulaikytas gaujos narys, pasak pareigūnų, nusikalstamoje grupuotėje ėjo aukštas pareigas.\n\n„Jis buvo labai svarbus asmuo“, – „Lietuvos rytui“ sakė Policijos departamento atstovas Ramūnas Matonis.\n\nAr sulaikyti lietuviai anksčiau buvo žinomi teisėsaugininkams, kol kas neatskleidžiama. Tačiau prokuroras Š.Astrauskas pažymėjo, kad gaujos nariai buvo labai skirtingo amžiaus – jauniausias gimęs 1993 metais, vyriausias – 1964 metais.\n\nLietuvoje Kriminalinės policijos biuro ir Lietuvos policijos antiteroristinių operacijų rinktinės „Aras“ pareigūnai iš viso atliko 12 kratų.\n\nJos atliktos ne tiktai Vilniuje sulaikyto asmens gyvenamojoje vietoje, bet ir kitų užsienyje sulaikytų įtariamųjų namuose, patalpose, automobiliuose.\n\nPer kratas buvo rasta ir paimta dešimtys tūkstančių eurų grynųjų pinigų, narkotinės medžiagos ir kitų civilinėje apyvartoje draudžiamų daiktų.\n\nPareigūnų teigimu, gaujos nariams už jų nusikaltimus gresia laisvės atėmimas iki 15 metų.",
    "Pasaulio moterų krepšinio čempionate – neįtikėtinas taškų šou: JAV pagerino rezultatyvumo rekordą": "Rekordas\n\nSidnėjuje vykstančiose pasaulio moterų krepšinio pirmenybėse ir pirmadienį buvo gausu triuškinamų rezultatų. Ketvirtajame ture labiausiai pasižymėjo čempionės vardą ginanti JAV rinktinė, kuri net 145:69 sutriuškino Korėjos komandą.\n\n145 taškus įmetusi JAV rinktinė pasiekė pasaulio pirmenybių rezultatyvumo rekordą. Iki tol rekordas priklausė Brazilijos rinktinei, kuri 1990 metais sutriuškino Malaizijos krepšininkes 143:50.\n\n„Anksčiau niekada nežaidžiau komandoje, sugebančioje taip gerai pulti, – džiūgavo viena iš JAV rinktinės lyderių A‘ja Wilson. – Tai – beprotybė. Pelnėme 145 taškus! Manau, visos esame labai gabios, susibūrėme, kad žaistume kartu, ir žaidžiame kartu“.\n\n„Varžovėms kilo problemų dėl mūsų ūgio pranašumo. Tikriausiai apie 90 taškų pelnėme iš baudos aikštelės. Ir manau, kad labai gerai perdavinėjome kamuolį“, – savo komandos privalumus pažymėjo JAV rinktinės trenerė Cheryl Reeve.\n\nKelialapiai\n\nJAV ir Kanados rinktinės jau po trečiojo turo buvo užsitikrinusios teisę žaisti atkrintamosiose varžybose. Ketvirtajame ture kelialapius į ketvirtfinalį rezervavo Kinijos, Belgijos, Prancūzijos, Australijos ir Serbijos krepšininkės.\n\nAntradienį dėl paskutinės laisvos vietos kovos Puerto Riko ir Korėjos komandos.\n\nNuopuolis\n\nĮ pasaulio pirmenybių ketvirtfinalį nepateko Japonijos rinktinė, kuri pernai iškovojo Tokijo olimpinių žaidynių sidabro medalius ir tapo Azijos čempione.\n\nJaponės prarado galimybę B grupėje pakilti bent į ketvirtąją vietą, kai pirmadienį pralaimėjo Prancūzijos rinktinei 53:67.\n\nPernai japonės ir prancūzės kartu stovėjo ant Tokijo žaidynių garbės pakylos. Japonės – ant antrojo laiptelio, prancūzės – ant trečiojo. Šios komandos susitiko olimpinio turnyro pusfinalyje, o pergalę tuomet šventė Japonijos krepšininkės.\n\nPer trylika mėnesių abiejose komandose įvyko daug permainų – pasikeitė ir treneriai, ir po šešias žaidėjas. Pasaulio pirmenybėse nerungtyniauja ir buvusios olimpinių rinktinių lyderės – į Tokijo žaidynių geriausių krepšininkių penketą išrinktos prancūzė Sandrine Gruda bei japonė Rui Mačida.\n\nPermainos mažiau pakenkė Prancūzijos ekipai, kuri pirmadienį pasiekė saldų revanšą.\n\nDrama\n\nJaponėms net ir po pirmadienį patirto pralaimėjimo liko nedidelė viltis, bet ją atėmė paskutinėse dienos rungtynėse pergalę iškovojusi Australijos rinktinė. Turnyro šeimininkės po permainingos kovos 75:72 palaužė iki tol be nesėkmių žygiavusią Kanados rinktinę.\n\nAustralės antrajame kėlinyje atsiliko 14 taškų skirtumu 19:33, bet tada pelnė 19 taškų be atsako ir prieš pertrauką išsiveržė į priekį 38:33. Trečiajame ir ketvirtajame kėliniuose pirmaujanti komanda keitėsi dar kelis kartus, tačiau pabaigoje tiksliau žaidė šeimininkės.\n\nKitose B grupės rungtynėse Serbijos krepšininkės nugalėjo Malio rinktinę 81:68.\n\nAustralijos, Kanados ir Prancūzijos komandos iškovojo po tris pergales, serbės laimėjo du kartus, japonės – vieną, malietės – nė sykio.\n\nTriuškinimai\n\nA grupėje pirmadienį visos trejos rungtynės baigėsi 30 taškų ar didesniu skirtumu. Varžoves sutriuškino ne tik amerikietės, bet ir kinės bei belgės.\n\nKinija nugalėjo Puerto Riką 95:60, Belgija – Bosniją ir Hercegoviną 85:55.\n\nŠioje grupėje pirmąją vietą užsitikrino keturias pergales iškovojusios amerikietės. Po tris kartus laimėjo kinės ir belgės, po vieną pergalę turi puertorikietės ir korėjietės.\n\nPuerto Riko ir Korėjos komandos antradienį žais lemiamas tarpusavio rungtynes dėl ketvirtosios vietos grupėje ir paskutinio kelialapio į ketvirtfinalį.\n\nAutsaiderės\n\nGalimybę patekti į ketvirtfinalį prarado pirmadienį ketvirtuosius pralaimėjimus patyrusios Malio bei Bosnijos ir Hercegovinos rinktinės.\n\nPernai per Europos pirmenybes geru žaidimu stebinusios ir pirmą kartą kelialapį į pasaulio pirmenybes iškovojusios Bosnijos ir Hercegovinos krepšininkės šiemet stebina bejėgiškumu. Bosnės visas ketverias rungtynes pralaimėjo didesniu nei 20 taškų skirtumu, ir neturi didelių vilčių geriau pasirodyti paskutiniajame ture. Antradienį jos žais su amerikietėmis.\n\nYpač sunyko natūralizuota Bahamų Salų krepšininkė Jonquel Jones. Pernai per Europos pirmenybes 198 cm ūgio vidurio puolėja įmesdavo 24,3 taško bei atkovodavo 16,8 kamuolio ir pagal abu šiuos rodiklius užėmė pirmąją vietą. Šiais metais pasaulio pirmenybėse J.Jones vidurkiai yra tik 15,3 taško ir 8,5 atkovoto kamuolio.\n\n„Esame psichologiškai sugniuždytos. Stengiamės, bet niekas nepavyksta, darome vieną klaidą po kitos, – kas atsitiko komandai, negalėjo suprasti ir treneris Goranas Lojo. – J.Jones yra labai pavargusi. Dabar galvojame apie tai, kaip pagerinti žaidimą iki rudenį vyksiančių Europos pirmenybių atrankos rungtynių“.\n\n4 turas\n\nA grupė\n\nBelgija – Bosnija ir Hercegovina 85:55. H.Ben Abdelkader 18 / N.Elez ir M.Tavič po 13.\n\nJAV – Korėja 145:69. B.Jones 24, A.Wilson 20 / Park Hye-jin 17.\n\nKinija – Puerto Rikas 95:60. Li Yueru 16 / T.San Antonio 19.\n\nLentelė: JAV – 4, Kinija – 3, Belgija – 3, Puerto Rikas – 1, Korėja – 1, Bosnija ir Hercegovina – 0.\n\nB grupė\n\nSerbija – Malis 81:68. S.Čadžo 20, T.Krajišnik 17 / S.Kone 13, 11 atk.kam.\n\nPrancūzija – Japonija 67:53. G.Williams 16, I.Rupert 15, 12 atk.kam. / S.Mijazaki 13.\n\nAustralija – Kanada 75:72. E.Magbegor 16, S.Whitcomb 15 / N.Fields 17, B.Carleton 16.\n\nLentelė: Australija – 3, Kanada – 3, Prancūzija – 3, Serbija – 2, Japonija – 1, Malis – 0.",
    "G. Šimkus: Vyriausybės siūlymas dėl MMA ir NPD didinimo atitinka Lietuvos banko kryptį": "",
    "Nukeliavo iki pusfinalio: „Gulbelė“ neatsilaikė prieš antrą vietą pasaulio reitinge užimančius serbus": "Ketvirtfinalyje „Gulbelė“ be didesnių problemų 22:15 eliminavo Antverpeno „Antwerp“ (Belgija) komandą, savo gretose turinčią 3 iš 4 Tokijuje ketvirtą vietą užėmusios Belgijos olimpinės rinktinės narių. „Gulbelė“ šias rungtynes pradėjo taip įspūdingai, kad vienu metu pirmavo net 11:1. Vėliau jų persvara buvo dar išaugusi (13:2, 18:6, 19:7). 11 tšk. pelnė vos vieną metimą prametęs A. Pukelis. P. Beliavičius (6 atkovoti kamuoliai) ir M. Užupis surinko po 4 tšk., o M. Kumpys – 3.\n\nPusfinalyje „Gulbelė“ 14:21 neatsilaikė prieš antrą vietą pasaulio reitinge užimančią Limano „Huishan NE“ (Serbija) komandą. 6 tšk. pelnė dėjimais lanką drebinęs M. Kumpys, 4 – A. Pukelis, 3 – P. Beliavičius ir 1 – M. Užupis. Lietuvius nemaloniai nustebino Aleksandaras Ratkovas, pataikęs visus 3 mestus tolimus metimus.\n\nREKLAMA\n\n„Huishan NE“ galiausiai tapo ir turnyro nugalėtojais, finale 21:15 įveikę „Paris“ (Prancūzija).\n\n„Gulbelė“ šeštadienį užtikrintai tapo D grupės nugalėtojais. Lietuviai 22:15 nugalėjo kvalifikaciją įveikusią Konstancos „CSU Neptun“ (Rumunija) ekipą ir 22:16 pranoko Vienos „Vienną“ (Austrija).\n\nTurnyre dalyvavo ir Marijampolės „Mantinga“ (Evaldas Džiaugys, Tautvydas Kliučinykas, Justas Nausėdas, Žygimantas Šimonis). B grupėje lietuviai patyrė dvi skaudžias nesėkmes – 19:21 prieš Utrechto „Utrecht“ (Nyderlandai) ir 19:20 prieš „Antwerp“.\n\nREKLAMA\n\nREKLAMA\n\nBeje, šeštadienį turnyrą paženklino ir jaudinanti akimirka. Turnyro didžėjus Mike‘as pasipiršo savo merginai.\n\n6 geriausios turnyro Utrechte komandos išsidalino 122 tūkst. JAV dolerių prizinį fondą. Nugalėtojams atiteko 40 tūkst. JAV dolerių, o trečią vietą užėmusi „Gulbelė“ pelnė 22 tūkst. JAV dolerių.\n\nUtrechte buvo kovojama ir dėl įskaitinių pasaulio turo taškų, kurie vėliau nulems 12 pajėgiausių komandų, pateksiančių į finalinį sezono etapą. „Gulbelė“ su 255 taškais bendroje sezono įskaitoje pakilo į 4-ą vietą, o „Mantinga“ (96 tšk.) įtemptai kovoja dėl patekimo į 12-uką ir šiuo metu kaip tik yra 12-a. Marijampoliečiai Utrechte užėmė 9-ą vietą.",
    "JAV krepšininkės įveikė kines ir pirmosios pateko į pasaulio pirmenybių ketvirtfinalį": "Nors per du pirmuosius turus Kinijos krepšininkės varžoves triuškino net didesniu skirtumu negu JAV komanda, A grupės lyderių rungtynėse azijietės nustebinti turnyro favoričių nesugebėjo. Amerikietės šeštadienį trečiajame ture įtikinamai nugalėjo Kinijos rinktinę 77:63.\n\nPasaulio čempionės vardą ginanti JAV rinktinė pasiekė trečiąją pergalę, tapo vienvalde A grupės lydere ir pirmoji užsitikrino kelialapį į ketvirtfinalį.\n\nPo dvi pergales turi Kinijos ir Belgijos komandos.\n\nBelgės trečiajame ture palaužė Puerto Riko rinktinę 68:65. Šios rungtynės buvo kol kas atkakliausios čempionate. Skirtumas nė karto nebuvo dviženklis, o pirmaujanti komanda keitėsi 14 kartų (vien ketvirtajame kėlinyje – 6 kartus). Paskutinėmis sekundėmis dviem taškais atsilikusios puertorikietės turėjo gerą galimybę išlyginti rezultatą, bet jų ataka tikslo nepasiekė, o paskui belgės baudos metimais įtvirtino pergalę.\n\nBelgijos rinktinės žvaigždė Emma Meesseman surinko neįprastą dvigubą dviženklį. Ji pelnė tik 6 taškus, bet atkovojo 12 kamuolių ir atliko 11 rezultatyvių perdavimų.\n\nĮdomu, kad pernai E.Meesseman buvo rezultatyviausia olimpinio turnyro žaidėja (pelnydavo 27,3 tšk.), bet šiose pasaulio pirmenybėse jos vidurkis yra tik 6,3 taško.\n\nPirmosios pergalės vis dar laukia pasaulio pirmenybių debiutantė Bosnijos ir Hercegovinos rinktinė. Nors šeštadienį bosnės rungtynes su Korėjo komanda pradėjo spurtu 9:0, pranašumo neišvystė. Korėjos krepšininkės netrukus persvėrė rezultatą ir sutriuškino europietes 99:66.\n\nKorėjos rinktinės lyderė Kang Lee-seul pelnė net 37 taškus (6/7 dvitaškių, 7/14 tritaškių, 4/4 baudų). 28 metų puolėja 37,5 min. žaidė be keitimo ir ant suolo atsisėdo tik tada, kai likus 2 min. 30 sek. trenerė Jung Sun-min pakeitė visą savo komandos penketą.\n\nPasaulio pirmenybėse žaidžia dvylika komandų. Jos pirmajame etape suskirstytos į dvi grupes. Po keturias geriausias grupių komandas pateks į ketvirtfinalį.\n\nB grupės komandos trečiojo turo rungtynes žais sekmadienį.\n\n3 turas\n\nJAV – Kinija 77:63. A.Wilson 20 / Li Meng 21, Wang Siyu 17.\n\nKorėja – Bosnija ir Hercegovina 99:66. Kang Lee-seul 37 / J.Jones 21.\n\nBelgija – Puerto Rikas 68:65. K.Linskens 24, 13 atk.kam., A.Delaere 13 / A.Guirantes 27, 10 atk.kam.\n\nLentelė: JAV – 3, Kinija – 2, Belgija – 2, Puerto Rikas – 1, Korėja – 1, Bosnija ir Hercegovina – 0.",
    "Įspūdinga: Graikijoje pagerintas pasaulio čempionato atrankos rekordas": "Beveik 20 tūkst. graikų Atėnuose susirinko į OAKA areną pamatyti Giannio Antetokounmpo debiuto Graikijos rinktinėje namų arenoje. Taip pagerintas FIBA pasaulio čempionato atrankos rungtynių rekordas.\n\nGraikijos rinktinė šiose rungtynėse 85:68 įveikė Belgiją ir iškovojo labai svarbią pergalę kovoje dėl bilieto į pasaulio čempionatą.\n\nFIBA praneša, kad rungtynės OAKA arenoje stebėjo net 19 tūkst. 445 žiūrovai ir tai yra naujas turnyro rekordas.\n\nPraėjusią savaitę Belgrade mačą tarp Serbijos ir Graikijos stebėjo 19 tūkst. 150 sirgalių.\n\nNamų rungtynėse graikai 30:15 laimėjo pirmąjį ketvirtį ir vėliau neleido belgams priartėti. G. Antetokounmpo pirmą kartą oficialiose rungtynėse žaidė Graikijoje. Jis pelnė 26 taškus.\n\nGrupėje I šiuo metu pirmauja Latvija (5-1), toliau žengia Graikija (4-2), Belgija (3-3), Serbija (3-3), Turkija (2-4) ir Didžioji Britanija (1-5).\n\nĮ pasaulio čempionatą pateks tik 3 grupės komandos. Visos rinktinės dar sužais po 4 rungtynes.",
    "Draminis serialas „Laimės pažadas“ 1/7 s.": "Man jau yra 14 metų",
    "Pasaulio čempionai gavo skambų antausį nuo danų": "„L‘Equipe Tricolore“ sekmadienį Kopenhagoje pralaimėjo dvikovą su danais 0:2 ir A diviziono pirmoje grupėje su vos 5 taškais užėmė trečią vietą.\n\nĮvarčius nugalėtojams 34-ą ir 39-ą min. atitinkamai pelnė Kasperas Dolbergas ir Andresas Skovas Olsenas. Antroje dvikovos dalyje Kylianas Mbappe turėjo tris puikias progas įvarčiui pelnyti, tačiau jų neišnaudojo.\n\nPernai UEFA Tautų lygoje triumfavę prancūzai vis dar yra tarp rinktinių, kurios prieš artėjantį pasaulio čempionatą Katare ieško savo sportinės formos. Prie jų galima priskirti į B divizioną krentančią Angliją.\n\nNyderlandai sekmadienį 1:0 įveikė savo kaimynus belgus ir prasibrovė į finalo ketverto varžybas. Louiso Van Gaalo auklėtiniai po Virgilo van Dijko įvarčio 73-ią min. užsitikrino A diviziono 4-os grupės pirmąją vietą.\n\nKitose šios grupės rungtynėse lenkai išvykoje 1:0 nugalėjo Velsą, taip pat krentantį į žemesnį B divizioną. Vienintelio įvarčio autorius – Karolis Swiderskis (58 min.).\n\nA diviziono pirmoje grupėje pasaulio vicečempionai kroatai 3:1 (1:1) įveikė Austrijos rinktinę, kuri taip pat turės palikti A divizioną. Grupės nugalėtojais tapę kroatai pateko tarp keturių rinktinių, kurios 2023 metų birželį kovos dėl šio turnyro čempionų titulo.\n\nNugalėtojams įvarčius pelnė Luka Modričius, Marko Livaja ir Dejanas Lovrenas. Austrams įvartį pelnė Christophas Baumgartneris.\n\nKiti du UEFA Tautų lygos finalo dalyviai paaiškės po rungtynių pirmadienį ir antradienį.\n\n⏰ RESULTS ⏰\n\nNetherlands and Croatia seal finals berths! 🥳#NationsLeague\n\n— UEFA Nations League (@EURO2024) September 25, 2022\n\n\n\nSekmadienio UEFA Tautų lygos rungtynių rezultatai\n\nA divizionas 1 grupė\n\nAustrija 1 – 3 Kroatija\n\nDanija 2 – 0 Prancūzija\n\nStandings provided by SofaScore\n\nA divizionas 4 grupė\n\nNyderlandai 1 – 0 Belgija\n\nVelsas 0 – 1 Lenkija\n\nStandings provided by SofaScore\n\nC divizionas 1 grupė\n\nLiuksemburgas 1 – 0 Lietuva\n\nFarerų salos 2 – 1 Turkija\n\nStandings provided by SofaScore\n\nC divizionas 3 grupė\n\nAzerbaidžanas 3 – 0 Kazachstanas\n\nSlovakija 1 – 1 Baltarusija\n\nStandings provided by SofaScore\n\nD grupė 1 grupė\n\nAndora 1 – 1 Latvija\n\nMoldova 2 – 0 Lichtenšteinas",
    "Turkijos ultimatumą atšaukęs E. Atamanas prašo sustiprinti apsaugą Europos čempionate": "„Visų pirma, pralaimėjome dėl savo individualių klaidų. Prieš pratęsimą negalėjome pataikyti laisvų metimų, Alperenas Šengunas nepataikė svarbių baudų metimų. Jis pataikė vieną iš keturių. Kita vertus, Thaddusas McFaddenas pataikė keletą svarbių metimų iš labai toli. Didžiuojuosi vaikinų kova. Tai jauna komanda, čia vyrauja intensyvi atmosfera. Žinoma, pabaigoje buvo keletas juokingų sprendimų ir Gruzija laimėjo“, – sekmadienio dvikovą kitą dieną komentavo iš rungtynių išvarytas Turkijos rinktinės treneris Erginas Atamanas.\n\nKetvirtajame kėlinyje gruzinams pirmaujant 62:59 Duda Sanadze prasižengė prieš turką Furkaną Korkmazą, o vėliau praeidamas pro varžovą mestelėjo repliką, į kurią F.Korkmazas iškart sureagavo. Aikštėje kilo susistumdymas, o abu žaidėjai buvo išvaryti iš rungtynių.\n\nKonfliktas prasidėjo likus žaisti 4 min. 48 sek., tačiau po ilgos pertraukos grįžus žaidėjams į aikštę mistiškai dingo 22 sekundės.\n\n„Prarasti 22 sekundes yra skandalas. Paskutini ataka priklausė mums, tad jei būtume galėję kamuolį turėti 24 sekundes, galėjome turėti kitokį galutinį rezultatą. Mes pareiškėme prieštaravimą ir protestą. Tai aiški taisyklių klaida. Prieštaravome net ir tuo metu žaidime, bet jie mus atstūmė nuo sekretoriato stalo. Šis įvykis paveikė galutinį rezultatą. Reikalavome, kad rungtynės būtų pakartotos arba bent jau paskutinės 4:30 minučių. Tikimės, kad toks bus rezultatas. Tačiau FIBA yra pasenusi organizacija, negalime rasti problemų sprendimo“, – po pirmadienio treniruotės kalbėjo E.Atamanas.\n\nRungtynes itin apkartino konfliktas įvykęs už aikštės ribų. Po konflikto F.Korkmazas buvo užpultas varžovų pareigūnų bei žaidėjų.\n\n„Jei negausime vaizdo kamerų įrašų, paliksime turnyrą“, – oficialiame pranešime skelbė Turkijos krepšinio federacijos viceprezidentas O.Onanas.\n\nVisgi, pirmadienį rinktinės treneris E.Atamanas paneigė Turkijos grasinimą palikti turnyrą.\n\n„Tiesą sakant, aš nežinau, – į klausimą apie filmuotos medžiagos gavimą atsakė E.Atamanas. – Prašėme visko, FIBA ir Gruzijos policijos apie kamerų įrašus ir to, kas atsitiko persirengimo kambaryje. Kiek žinau, kol kas nieko neturime. Viską analizuojame. Mes laukiame.\n\nNe, mes negalvojame apie pasitraukimą iš turnyro. Žinoma, jei taip ir toliau, tada negalėsime žaisti krepšinio, – aiškino E.Atamanas, – kalbėjomės su kitomis komandomis ir visi skundžiasi situacija. Visi skundžiasi. Kalbėjausi su Juodkalnijos organizacija, kalbėjausi su Sergio Scariolo. Visi skundžiasi“.\n\nTurkijos treneris teigia, kad komandai yra būtina apsauga.\n\n„Jei neturėsime apsaugos, svarstysime su savo federacija ir vyriausybe. Taip pat šiandien mūsų vyriausybė paskambino man ir federacijos prezidentui Hedo Turkoglu. Dabar įtraukti visi, taip pat ir mūsų ambasada. Mums reikia mūsų žaidėjų saugumo. Policija negali atėjusi į rūbinę pulti mūsų žaidėjų ir darbuotojų. Jei nusipelnėme, važiuosime į Berlyną ir žaisime. Esame čia tam, kad žaistume krepšinį. Tai viskas“, – teigė E.Atamanas.\n\nTurkijos rinktinė po 3 rungtynių, kaip ir 3 kitos komandos, turi 2 pergales. E.Atamano auklėtiniams grupių etape liko rungtynės prieš Belgiją ir Ispaniją.\n\nA grupėje varžosi Turkijos, Gruzijos, Ispanijos, Belgijos, Juodkalnijos ir Bulgarijos rinktinės.",
    "EK siūlo skirti Lietuvai dar 142 mln. eurų padengti karantino prastovų subsidijas": "Europos Komisija siūlo Lietuvai skirti papildomą 142 mln. eurų paramą finansuoti 2021 metų Vyriausybės išlaidas, mokant darbo užmokesčio subsidijas už prastovas karantino metu, kai neveikė dalis verslų.\n\nTokiu būdu bendra parama Lietuvai siektų 1,1 mlrd. eurų, pranešė EK atstovybė Lietuvoje.\n\nES Tarybai pritarus pasiūlymui, parama bus teikiama kaip lengvatinės paskolos.\n\nPapildomos vadinamosios SURE paramos yra paprašiusios devynios valstybės narės: Belgija, Kipras, Graikija, Latvija, Lietuva, Malta, Vengrija, Bulgarija ir Kroatija.\n\nEuropos Komisija / Shutterstock nuotr.\n\nJei pasiūlymas skirti papildomą paramą bus priimtas, bendra jos suma sieks 94,5 mlrd. eurų, iš jų 19-ai valstybių jau išmokėta 91,8 mlrd. eurų, o būsimiems prašymams dar galima skirti 5,5 mlrd. eurų.",
    "Istorinė drama „Liaudis ir jos karalius“": "Man jau yra 14 metų",
    "Lietuvos vyrų 3x3 krepšinio rinktinė Europos čempionate liko ketvirta": "Grace (Austrija) baigėsi Europos vyrų 3x3 krepšinio čempionatas, kuriame ketvirtą vietą užėmė Lietuvos rinktinė (Evaldas Džiaugys, Ignas Razutis, Darius Tarvydas ir Marijus Užupis).\n\nČempionato ketvirtfinalyje lietuviai dramatiškai – 18:17 – išplėšė pergalę prieš Belgiją. Lemiamai atakai lietuviai turėjo kiek daugiau nei 20 sek. Belgai gynėsi sėkmingai, tačiau tada koja paspyrė kamuolį. Lietuviai gavo naujas 12 sek. atakai ir galėjo laikyti kamuolį beveik iki rungtynių pabaigos. Atrodė, kad iniciatyvos imsis I.Razutis, bet jis po reido link krepšio neatliko metimo, o perdavė kamuolį M.Užupiui. Šis pataikė sudėtingą metimą viena ranka, o belgai per 2 sek. nebespėjo atlikti metimo ir lietuviai žengė į pusfinalį!\n\nPergalingas M.Užupio metimas:\n\nLietuva: M.Užupis 6 taškai, E.Džiaugys 5 (5 atkovoti kamuoliai), D.Tarvydas 5, I.Razutis 2.\n\nBelgija: N.Celis 10 (5 atkovoti kamuoliai), Th.Vervoortas 3, B.De Valckas 2, C.Augustijnenas 2.\n\nPusfinalyje lietuviai patyrė skaudų pralaimėjimą – 20:21 – prieš Tokijo olimpinius čempionus latvius. Mūsiškiai iniciatyvą turėjo beveik visų rungtynių metu, buvo susikrovę ir 5 taškų persvarą, bet ją išbarstė. Nepaisant to, paskutinėmis minutėmis lietuvių situacija buvo geresnė. Mūsiškiai pirmavo 20:18 ir neapsigynė – latviai priartėjo iki minimumo (20:19). I.Razutis tuomet bandė išplėšti pergalę, bet kamuolys, kelis kartus pašokinėjęs ant lanko, neįkrito į krepšį. Nauris Miezis tuomet atliko staigų metimą iš toli ir išplėšė pergalę latviams.\n\nLietuva: D.Tarvydas 8 taškai (3/5 tolimų metimų), I.Razutis 5, E.Džiaugys 4, M.Užupis 3.\n\nLatvija: K.Lasmanis 12, N.Miezis 5 (5 atkovoti kamuoliai), E.Krūminis 2, A.Čavaras 2.\n\nDramatiška rungtynių atomazga:\n\nPo tokio skaudaus pralaimėjimo lietuviams atsitiesti nepavyko. Mažajame finale mūsiškiai 10:21 neprilygo Nyderlandų krepšininkams.\n\nLietuva: D.Tarvydas 4 taškai, E.Džiaugys 3, I.Razutis 2, M.Užupis 1.\n\nNyderlandai: D.van der Horstas 10 (6 atkovoti kamuoliai), A.Slagteris 8, J.Driessenas 3, J.Jaringas 0.\n\nLietuviai B grupėje startavo sunkia pergale 19:18 prieš Vengriją, o antrajame ture 21:15 pranoko šeimininkus austrus. Belgai D grupėje tik 14:13 įveikė Azerbaidžaną ir 17:21 nusileido Nyderlandams.\n\nLietuvos rinktinėje nebuvo dviejų šių metų pasaulio vicečempionų – Gintauto Matulio ir Igno Vaitkaus , kurių į Europos čempionatą neišleido jų atstovaujami Utenos ir Pasvalio klubai.\n\nLietuvos vyrų rinktinė 2021 m. tapo Europos vicečempione, o 2019 m. ir 2014 m. laimėjo bronzą. Belgai medalių dar neturi, tačiau jie gali pasigirti tuo, kad žaidė 2021 m. Tokijo olimpiadoje ir ten užėmė ketvirtą vietą. Į Europos čempionatą belgai atsivežė 2 iš 4 olimpinės rinktinės žaidėjų. Šių metų pasaulio čempionate belgai buvo ketvirti.",
    "Draminis serialas „Laimės pažadas“ 1/4 s.": "Man jau yra 14 metų",
    "Iš Valančiūno mokęsis ispanų lyderis tiki saviškių pergale prieš Lietuvą": "Sakartvele vykusiame A grupės turnyre ispanai finišavo pirmi. Jie 114:87 įveikė Bulgariją – 90:64 – Turkiją, 82:65 – Juodkalniją ir 72:69 – Turkiją. Vienintelį pralaimėjimą būsimi lietuvių varžovai patyrė rungtynėse su Belgija – 73:83.\n\nSavo ruožtu turnyrą pralaimėjimais Slovėnijai, Prancūzijai ir Vokietijai pradėję Lietuvos krepšininkai vėliau nugalėjo vengrus, o pergalė prieš Bosniją ir Hercegoviną K. Maksvyčio vadovaujamai komandai leido grupėje užimti ketvirtąją vietą, suteikusią teisę tęsti kovą Berlyne.\n\nRezultatyviausias, daugiausiai kamuolių atkovojantis ir naudingiausias ispanų gretose yra komandos starto penkteto vidurio puolėjas Willy Hernangomezas – 15,4 taško, 7,4 atšokusio kamuolio ir 19,2 efektyvumo balo per 21 min.\n\nSavęs tikrai vertą varžovą Willy sutiks lietuvių gretose – Jonas Valančiūnas kol kas čempionate vidutiniškai suverčia po 18,4 taško, atkovoja po 11,4 kamuolio ir renka po 25 efektyvumo balus. Tiesa, už Hernangomezą JV ant parketo laiko praleidžia gerokai daugiau – beveik po 30 min.\n\n„Manau, visi turime didžiulį norą ir entuziazmą. Laukia varžovas, kurį gerai pažįstame. Rungtynių metu turėsime atiduoti viską ir mėgautis dvikova.\n\nNežinau, kaip seksis, bet kovosime. Jei žaisime be baimės ir užtikrintai, galime įveikti Lietuvą“, – prognozuoja ispanas.\n\nSkirtingai nei Lietuva, Ispanijos rinktinė grupių etape žygiavo be didesnių problemų ir tik kartą patyrė nesėkmės skonį – nusileista belgams.\n\n„Turėjome „Eurobasket“ startuoti maksimaliai ir be klaidų. Tai vienas dalykų, kurį Sergio Scariolo norėjo mums akcentuoti nuo pat pradžių. Prieš belgus turėjome prastą dieną, trūko susikaupimo, tai mums buvo gera pamoka.\n\nIšmokome dalykų, kurių negalime kartoti. Jei tą kartosime, bet kas gali mus įveikti.\n\nPralaimėjimas mus supykdė. Prieš Lietuvą reikia ne 100 proc., o 200 proc. mūsų galimybių, turime ant parketo atiduoti visas jėgas“, – ispanų portalui Marca kalbėjo W. Hernangomezas.\n\n„Pelicans“ aukštaūgis teigė, jog neverta dabar žiūrėti tolimesnį galimą „Eurobasket“ kelią medalių link.\n\n„Mačiau atkrintamųjų medį, tačiau dabar reikia galvoti tik apie Lietuvą. Tai labai kieta komanda, fiziškai labai galinga ekipa, turinti labai talentingus žaidėjus.\n\nJau du kartus pralaimėjome pasiruošimo etape, bet pamatėme, kad jei žaisime be baimės, užtikrintai, galime juos įveikti“, – tvirtino ispanų lyderis.\n\nWilly Hernangomez © FIBA\n\nBerlyne ant parketo W. Hernangomezas sutiks savo komandos draugą „Pelicans“ klube – Joną Valančiūną.\n\n„Tai bus ypatingos rungtynės. Mane motyvuoja žinojimas, kad prieš mane žais Jonas. Tai vienas geriausių mano draugų. Šiais metais iš jo daug išmokau.\n\nTai Jono dėka aš patobulėjau ir esu toks užtikrintas aikštėje. Aš jį labai mėgstu, bet kai tik kamuolys pakils į orą, tapsime varžovais, tai bus mūšis ir asmeniškumai bei draugystės užsimirš“, – kalbėjo W. Hernangomezas.\n\n„Kai tik susipažinau su Jonu, jam prisipažinau, kad jį sekiau, žiūrėjau vaizdo įrašus „Youtube“, kad galėčiau kažko išmokti.\n\nJis daug aukštesnis už mane ir man patinka, kaip jis išnaudoja savo kūną, kaip žaidžia pikenrolą, gerai pataiko. Mes panašūs, bet jis turi savo stiprybių, o aš – savo. Aš turėsiu panaudoti savo ginklus kovoje prieš jį“, – kalbėjo W. Hernangomezas.\n\nIspanijos rinktinės lyderis nesureikšmina savo vaidmens komandoje.\n\n„Visi esame šiek tiek lyderiai. Rudy (Fernandezas) perduoda patirtį kitiems, nors man 28-eri, stengiuosi ir aš padėti jaunimui.\n\nTai mano trečias „Eurobasket“ turnyras, todėl kitiems sakau nebijoti ir mėgautis žaidimu.\n\nŠiame vaidmenyje jaučiuosi patogiai. Galiu žaisti ramiai, be įtampos ir su trenerio bei komandos draugų pasitikėjimu“, – teigė W. Hernangomezas.\n\nWilly Hernangomez © FIBA\n\nIki šio turnyro Ispanijos rinktinė pasiekė 10 „Eurobasket“ pusfinalių paeiliui.\n\nAnot jo, tokie rinktinės rezultatai nesuteikia spaudimo.\n\n„Istorija – veidrodis, suteikiantis motyvaciją, bet ne papildomą spaudimą. Tai vyresnės, auksinės kartos pasiekimai. Dabar yra pereinamasis laikotarpis, komandoje daug jaunų žmonių. Kaip sako Sergio, mes turime į šį „Eurobasket“ žiūrėti kaip į procesą ir projektą, reikalaujantį daug darbo“, – kalbėjo W. Hernangomezas.\n\nIki šiol komandos tarpusavyje pagrindiniuose krepšinio turnyruose buvo susidūrusios vienuolika kartų, Lietuvos rinktinei nugalėti pavyko tik dusyk.\n\nIspanai (4/1) laimėjo A grupės varžybas, lietuviai B grupėje liko ketvirti (2/3).\n\nPrimename, kad Lietuvos ir Ispanijos kova dėl vietos stipriausių aštuonete šeštadienį prasidės 21.45 val. Lietuvos laiku.\n\nLietuvos ir Ispanijos aštuntfinalio poros laimėtojai ketvirtfinalyje žais su Kroatijos ir Suomijos rinktinių aštuntfinalio laimėtojais.\n\nAštuntfinalio rungtynių grafikas\n\nŠeštadienis, rugsėjo 10 d.\n\n13.00 val. Prancūzija – Turkija\n\n15.45 val. Slovėnija – Belgija\n\n19.00 val. Juodkalnija – Vokietija\n\n21.45 val. Lietuva – Ispanija\n\nSekmadienis, rugsėjo 11 d.\n\n13.00 val. Ukraina – Lenkija\n\n15.45 val. Suomija – Kroatija\n\n19.00 val. – Serbija – Italija\n\n21.45 val. – Graikija – Čekija\n\n„Eurobasket“ atkrintamosiose dirbs ir vienas arbitras iš Lietuvos – Gvidas Gedvilas.",
    "Skaičių magija, pasibaigusi netikėtu antausiu favoritams iš Serbijos": "Sekmadienį vykusiose Europos čempionato aštuntfinalio rungtynėse užfiksuotas retas sutapimas - trejos rungtynės baigėsi vienodu rezultatu 94:86. Tokie skaičiai kelialapius į ketvirtfinalį atnešė lenkams, suomiams ir italams. Pastarieji pateikė staigmeną - eliminavo vienus iš čempionato favoritų serbus.\n\nSekmadienį vykusiose Europos čempionato aštuntfinalio rungtynėse užfiksuotas retas sutapimas - trejos rungtynės baigėsi vienodu rezultatu 94:86. Tokie skaičiai kelialapius į ketvirtfinalį atnešė lenkams, suomiams ir italams. Pastarieji pateikė staigmeną - eliminavo vienus iš čempionato favoritų serbus.\n\nItalai smogė Serbijos krepšiniui antrą skaudų smūgį per dvejus metus. Pernai jie paliko serbus be olimpinio kelialapio ir tai pastariesiems buvo ypač apmaudu todėl, kad atrankos turnyras vyko Belgrade. Europos čempionate serbai laimėjo D grupės varžybas, italai liko tik ketvirti C grupėje, tačiau aštuntfinalyje sukūrė sensaciją.\n\nSerbijos rinktinė antrajame kėlinyje turėjo 14 taškų persvarą, bet trečiajame iš jos nieko neliko. Italams nesutrukdė ir tai, kad trečiojo ketvirčio pabaigoje už antrąją techninę pražangą buvo diskvalifikuotas treneris Džanmarkas Pocekas (Gianmarco Pozzecco). Panašu, kad netgi padėjo, nes paskutinį kėlinį jie pradėjo spurtu 16:2.\n\nLygiai tokiu pačiu rezultatu - 94:86 - lenkai eliminavo ukrainiečius, o suomiai - kroatus. Fantastišką pasirodymą surengė Suomijos rinktinės lyderis Lauris Markanenas (Lauri Markkanen), kurio sąskaitoje - 43 taškai ir 47 naudingumo balai. Aukštaūgis tapo trečiuoju krepšininku, šiame čempionate peržengusiu 40 taškų ribą. Iki jo grupių varžybose tai padarė slovėnas Luka Dončičius (47 tšk.) ir Graikijos atstovas Janis Adetokumbas.\n\nNedaug trūko, kad rezultatas 94:86 būtų užfiksuotas ir ketvirtosiose sekmadienio rungtynėse. Jose graikai 94:88 įveikė čekus. Lygi kova vyko daugiau nei tris kėlinius, tačiau lemiamą žodį tarė J.Adetokumbas, po pertraukos surinkęs 23 iš 27 savo taškų.\n\nŠeštadienį aštuntfinalio mačuose Prancūzija tik po pratęsimo 87:86 palaužė Turkiją, Slovėnija 88:72 nugalėjo Belgiją, o varžybų šeimininkė Vokietija 85:79 įveikė Juodkalniją. Čempionatas Vokietijos sostinėje Berlyne tęsis iki sekmadienio. Ketvirtfinalyje antradienį vokiečiai susitiks su graikais, o ispanai - su suomiais. Trečiadienį slovėnai žais su lenkais, o prancūzai - su italais.\n\nRezultatai\n\nPrancūzija - Turkija 87:86, po pratęsimo (18:11, 25:24, 6:22, 28:20; 10:9)\n\nPrancūzija: Rudis Goberas 20 (17 atk. kam.), Tomas Eurtelis 13 (7 rez. perd.), Evanas Furnjė 13...\n\nTurkija: Bugrahanas Tunčeras 22, Furkanas Korkmazas 18, Sertačas Šanli 12...\n\nSlovėnija - Belgija 88:72 (24:19, 20:22, 19:19, 25:12)\n\nSlovėnija: Luka Dončičius 35, Klemenas Prepeličius 13, Maikas Tobis 12...\n\nBelgija: Emanuelis Lekomtas 16, Pjeras Antuanas Žilė 15 (10 atk. kam.), Žonatanas Tabu 9...\n\nVokietija - Juodkalnija 85:79 (19:10, 29:14, 19:26, 18:29)\n\nVokietija: Denisas Šrioderis 22 (8 rez. perd.), Francas Vagneris 14, Maodo Lo 14...\n\nJuodkalnija: Kendrikas Peris 25, Bojanas Dubljevičius 22, Markas Simonovičius 13...\n\nLenkija - Ukraina 94:86 (24:21, 18:24, 27:22, 25:19)\n\nLenkija: Ei Džei Sloteris 24, Mateušas Ponitka 22, Aleksandras Balcerovskis 14...\n\nUkraina: Viačeslavas Bobrovas 15, Isufas Sanonas 13 (8 rez. perd.), Artiomas Pustovijus 13...\n\nSuomija - Kroatija 94:86 (20:21, 25:22, 22:22, 27:21)\n\nSuomija: Lauris Markanenas 43, Sasu Salinas 17, Edonas Madžunis 16...\n\nKroatija: Bojanas Bogdanovičius 23, Džeilinas Smitas 17, Darijus Šaričius 12...\n\nItalija - Serbija 94:86 (20:28, 25:23, 21:17, 28:18)\n\nItalija: Markas Spisu 22, Nikolas Melis 21, Simonė Fontekijus 19...\n\nSerbija: Nikola Jokičius 32 (13 atk. kam.), Vasilijė Micičius 16 (8 rez. ped.), Nikola Kaliničius 12...\n\nGraikija - Čekija 94:88 (20:20, 21:25, 22:22, 31:21)\n\nGraikija: Janis Adetokumbas 27 (10 atk. kam.), Nikas Kalatesas 14, Joanis Papapetru 13...\n\nČekija: Janas Veselas 21, Vojtechas Hrubanas 17, Ondžejus Balvinas 12, Patrikas Auda 12...",
    "Kino programoje „Lokys, liūtas ir šakelė“ – festivalinio kino sezono hitai": "Rež. Luko Dhonto filmo „Arti“ („Close“, 2022 m., Belgija, Nyderlandai, Francūzija) kadras\n\nKanų prizininkai, naujiena iš Venecijos, kino meistrų darbai iš Berlinalės. Tokia kino programa „Lokys, liūtas ir šakelė“ spalio 4–9 d. bus parodyta septyniuose Lietuvos miestuose. Tuo pačiu metu filmus rodys ne tik Vilniaus, bet ir Kauno, Klaipėdos, Šiaulių, Panevėžio, Marijampolės ir Alytaus kino teatrai.\n\nPagrindinių pasaulio kino festivalių koncentratas – vienuolika filmų – bus pristatyti savaitės trukmės programoje. Žiūrovai pamatys mylimų režisierių, tokių kaip François Ozonas, Rubenas Östlundas, filmus, sinefilų simpatijas ir apdovanojimus pelniusias juostas.\n\n„Siekdami parodyti aktualiausius šių metų kino sezono filmus, atspindinčius šiuolaikinio kino aktualijas, antrus metus organizuojame kino programą. Daugumą kūrinių programoje bus galima pamatyti pirmiau, nei jų premjeros įvyks filmų sukūrimo šalyse“, – apie kino programą pasakoja jos sudarytoja Giedrė Krikščiūnaitė, daugiau nei 10 metų Lietuvoje rodanti festivalių filmus.\n\nPavadinimas „Lokys, liūtas ir šakelė“ su šypsena referuoja į trijų pagrindinių festivalių – Berlyno, Venecijos ir Kanų – prizus.\n\n„Pagrindiniai kino festivaliai iš tūkstančių jiems pateiktų filmų atrenka apie du šimtus. Iš tų kelių šimtų mes parenkame vienetus, galima sakyti, kad mūsų programa – dvigubos selekcijos. Taip suformuojama aukštos meninės kokybės, šiuolaikinės kino kalbos ir stipraus poveikio programa. Filmas turi sukelti jausmus, priversti jį įsimylėti“, – apie filmų atrankos kriterijus pasakoja G. Krikščiūnaitė.\n\nRež. Tariko Saleho filmo „Kairo sąmokslas“ („Boy from Heaven“, 2022 m., Švedija, Danija, Suomija, Prancūzija) kadras\n\nRež. François Ozono filmo „Peteris fon Kantas“ („Peter von Kant“, 2022 m., Prancūzija, Vokietija) kadras\n\nKanų prizininkai\n\nSpalio pradžioje bus pristatyti keturi Kanų kino festivalio laimėtojai – pagrindinį prizą, „Auksinę palmės šakelę“, pelniusi Rubeno Östlundo satyra „Liūdesio trikampis“, Didžiojo prizo laureatas Luko Dhonto „Arti“, Tariko Saleho už geriausią scenarijų apdovanotas „Kairo sąmokslas“ bei Ali Abbasi „Šventasis voras“, kuris Zarai Amir-Ebrahimi atnešė geriausios aktorės prizą.\n\nR. Östlundas šiemet antrą kartą pelnė Kanų „Auksinę šakelę“, pirmąją 2017 m. gavo už filmą „Kvadratas“. Naujame kūrinyje režisierius tai, kas instagramiška, paverčia pragariška. Į glamūrinį kruizą susirenka uberturtuoliai, gražuolė manekenė ir jos deimantinis vaikinas. Prabangiai jachtai nuskendus ir daliai šios kompanijos išsigelbėjus negyvenamoje saloje, vaidmenys socialinėje hierarchijoje apsiverčia aukštyn kojom.\n\nRyški šių metų tendencija – Vakaruose gyvenantys režisieriai gilinasi į savo šaknis ir kuria filmus apie šalis už Europos sienų. Politinis detektyvas „Kairo sąmokslas“ vaizduoja jauno protingo žmogaus kovą su aukščiausiais valdžios ir religijos sluoksniais Egipte, o kriminalinis trileris „Šventasis voras“ pasakoja apie prostitučių žudiką dvasinės Irano sostinės gatvėse.\n\nAbiejų filmų režisieriai gyvena ir kuria Skandinavijoje. Prancūzijoje gyvenantis Davy Chou žvelgia dar toliau. Jo filmas „Sugrįžimas į Seulą“ nukelia į Pietų Korėją ir pasakoja apie ten atvykusią dvidešimt penkerių Fredi, kuri vos gimusi buvo įvaikinta Prancūzijoje.\n\nLietuvos žiūrovams dėl ankstesnio savo kūrinio „Adomas“ pažįstama režisierė Maryam Touzani pasakoja jaukią šeimos istoriją Maroke. Į sąžiningumo, ištikimybės ir intymių susitarimų tarp žmonių klausimus besigilinantis filmas „Žydrasis kaftanas“ Kanų „Ypatingo žvilgsnio“ programoje pelnė kritikų prizą „Fipresci“.\n\nPortugalo João Pedro Rodrigueso filmas „Žaltvykslė“ – tikra provokacija, skirta drąsiems ir laisviems žiūrovams. Šioje muzikinėje erotinėje komedijoje su mokslinės ir maginės fantastikos elementais draugiškai pajuokiamos šiandien eskaluojamos temos: klasinis ir rasinis antagonizmas, klimato kaita, LGBT klausimai. Kaip žaltvykslė – vaiduokliška pelkių ugnelė – paklaidina keliautojus, taip ir šis filmas gali suerzinti pernelyg rimtai nusiteikusius.\n\nPrieš keletą metų festivalinio kino gerbėjus sužavėjusio jauno belgų režisieriaus Luko Dhonto naujas filmas „Arti“ pasirinktas kino programos atidarymo filmu. Ypatingos gerumo ir šviesos atmosferos kupiname filme pasakojama apie itin sudėtingą ir jautrų laiką žmogaus gyvenime – žengimą iš vaikystės į suaugusiųjų pasaulį.\n\nRež. Davy Chou filmo „Sugrįžimas į Seulą“ („Return to Seoul“, 2022 m., Prancūzija, Belgija, Vokietija) kadras\n\nRež. Ulricho Seidlo filmo „Riminis“ („Rimini“, 2022 m., Austrija, Prancūzija, Vokietija) kadras\n\nKino meistrų kūriniai\n\nStebinti publikos nesiliaujantis prancūzų režisierius François Ozonas naujuoju savo filmu atiduoda duoklę vokiečių kino provokatoriui Raineriui Werneriui Fassbinderiui. Berlyno kino festivalyje jis pateikė naują – sodrią, pikantišką ir itin stilingą – klasika tapusio filmo „Karčios Petros fon Kant ašaros“ versiją. Ryškiomis spalvomis nutapyta teatrališka melodrama vilioja pasinerti į geismo ir grožio spektaklį. Žiūrovų, nemačiusių filmo originalo, laukia svaiginanti meilės geometrija ir retro pulsuojanti estetika, o su R. W. Fassbinderio kūryba pažįstami sinefilai išvys dekonstruotą vokiečių kino meistro šedevrą ir pasijus, lyg tuo pat metu žiūrėtų du skirtingus, vienas su kitu flirtuojančius filmus.\n\nKanadiečio Denis Côté filmai Lietuvos kino festivalių lankytojams taip pat puikiai pažįstami. Berlinalėje pristatytame, 16 mm juosta nufilmuotame filme „Tokia ta vasara“ jis nagrinėja delikačią temą – priklausomybę nuo sekso. Trys jaunos moterys kelioms savaitėms užsidaro gamtos apsuptyje, kur su terapeute dalinasi savo patirtimis. Režisierius nemoralizuodamas tyrinėja intymumo, seksualinės tapatybės ir skirtingų artumo formų ribas.\n\nAustrijos kino meistras Ulrichas Seidlas žinomas dėl ironiško dokumentinio stiliaus. Kino programoje „Lokys, liūtas ir šakelė“ bus parodytas Berlinalėje pristatytas filmas „Riminis“, pasakojantis apie pagyvenusį estrados dainininką, linksminantį ne sezono metu į Italiją atvažiavusias vokiečių turistes.\n\nRež. Lav Diazo filmo „Kai bangos išnyks“ („When the Waves Are Gone“, 2022 m., Filipinai, Prancūzija) kadras Rež. Maryam Touzani filmo „Žydrasis kaftanas“ („The Blue Caftan“, 2022 m., Prancūzija, Marokas, Belgija, Danija) kadras Rež. João Pedro Rodrigueso filmo „Žaltvykslė“ („Will-o'-the-Wisp“, 2022 m., Portugalija, Prancūzija) kadras Rež. Denis Côté filmo „Tokia ta vasara“ („That Kind of Summer“, 2022 m., Kanada) kadras Rež. Ali Abbasi filmo „Šventasis voras“ („Holy Spider“, 2022 m., Danija, Vokietija, Švedija, Prancūzija) kadras Rež. Rubeno Östlundo filmo „Liūdesio trikampis“ („Triangle of Sadness“, 2022 m., Prancūzija, Vokietija, Švedija, Jungtinė Karalystė, JAV) kadras\n\nKą tik po premjeros Venecijoje\n\nRugsėjo 10 d. pasibaigusio Venecijos kino festivalio programoje pristatytas Filipinų režisieriaus Lav Diazo „Kai bangos išnyks“ spės laiku atvykti pas „Lokį, liūtą ir šakelę“. L. Diazas – daugybę prestižinių apdovanojimų pelnęs kino meistras, kuriam būdingas unikalus braižas: nepaprastai kinematografiškais kadrais kalbėti apie sudėtingą savo šalies istoriją.\n\nŠiuo atveju narpliojama moralinė dilema – ar po tarnystės kruvinam režimui įmanoma gyventi toliau? Šiame 16 mm juosta nufilmuoto film noir stiliaus filme groteskiškai niūriai (o kartais – netikėtai juokingai) pasakojama detektyvinė dviejų policininkų – mokytojo ir mokinio – draugystės bei keršto istorija.\n\nKino programa „Lokys, liūtas ir šakelė“ vyks spalio 4–9 d. Vilniuje, Kaune, Klaipėdoje, Šiauliuose, Panevėžyje, Alytuje ir Marijampolėje.",
    "Slapti Rusijos brangakmenių pardavimai supriešino deimantų pasaulį": "Daugelis pramonės atstovų po invazijos į Ukrainą – ir po to, kai kasybos milžinui „Alrosa PJSC“ buvo paskelbtos JAV sankcijos – atsisakė prekiauti rusiškais brangakmeniais. Tačiau yra keletas Indijos ir Belgijos pirkėjų, kurie pelningomis sąlygomis susišluoja didžiulius jų kiekius, išsirankiodami jiems reikalingus deimantus, kol kiti laikosi atokiau.\n\nŠie sandoriai vykdomi tyliai – net ir paslaptimis garsėjančio deimantų pasaulio standartais.",
    "E.Atamanas išsirinko Turkijos rinktinės dvyliktuką": "Turkus treniruojantis Erginas Atamanas, dukart iš eilės laimėjęs Eurolygą su Stambulo „Anadolu Efes“, dvyliktuką paskelbė po pasaulio čempionato atrankos rungtynių su Serbija (72:79).\n\nTurkams tai buvo ketvirta nesėkmė iš eilės prieš Europos čempionatą. Iš viso šį mėnesį jie sužaidė 8 rungtynes, laimėjo trejas.\n\nPirmaisiais smuikais Europos čempionate turėtų griežti natūralizuotas amerikietis Shane‘as Larkinas ir NBA lygoje rungtyniaujantys Cedi Osmanas, Furkanas Korkmazas bei Alperenas Šengunas.\n\nTurkai turi ir daugiau NBA žaidėjų, bet į rinktinę kviestas Omeras Yurtsevenas į ją neatvyko.\n\nSuprasti akimirksniu: Turkijos rinktinės dvyliktukas Shane'as Larkinas, Cedi Osmanas, Furkanas Korkmazas, Alperenas Šengunas, Bugrahanas Tunceras, Melihas Mahmutoglu, Onuralpas Bitimas, Sadikas Emeras Kabaca, Sertačas Šanli, Shane’as Larkinas, Šehmusas Hazeras, Yigitcanas Saybiras, Erceanas Osmani.\n\nRugsėjo 1-ąją startuojančiame „Eurobasket 2022“ turkai žais A grupėje su Ispanija, Sakartvelu, Belgija, Belgija, Juodkalnija ir Bulgarija.",
    "Slovėnija ir Vokietija aštuntfinalyje gali turėti netekčių": "Vokietijos rinktinei aštuntfinalyje gali tekti verstis be Nicko Weilerio-Babbo paslaugų, o Slovėnijos rinktinei – be Mike'o Tobey.\n\nNuotr.: FIBA\n\nNuotr.: FIBA\n\nNuotr.: FIBA\n\nNuotr.: FIBA\n\nNuotr.: FIBA\n\nEuropos čempionato aštuntfinalį pasitinkančios Vokietijos ir Slovėnijos rinktinės gali kitame etape startuoti su netektimis.\n\nVokietijos rinktinės vyr. treneris Gordonas Herbertas pranešė, kad vis dar nėra žinoma, ar Nickas Weileris-Babbas pasirodys šeštadienio rungtynėse su Juodkalnija.\n\n„Nickas vakar išvyko į Miuncheną, bet jis šiandien atvyks į Berlyną. Labai abejoju, ar jis ryt žengs į aikštę“, – Herberto praneštą informaciją paskelbė žurnalistas Robertas Heuselas.\n\nNors Weilerio-Babbo puolimo rodikliai Europos čempionate nėra įspūdingi (vid. 1,8 taško), tačiau jis yra gana svarbi Vokietijos gynybos grandis.\n\n26-erių amerikietis gavo leidimą žaisti vokiečių gretose prieš pat šį Europos čempionatą.\n\nTuo metu Slovėnijos rinktinės narys Mike'as Tobey Berlyne treniravosi atskirai nuo komandos.\n\nSlovėnijos krepšinio federacijos teigimu, sprendimas dėl jo pasirodymo aikštėje bus priimtas prieš pat rungtynes su Belgija.\n\nTobey susižeidė čiurną mače su Vokietija, kai šoko kovoti dėl pirmojo kamuolio ir nesėkmingai nusileido ant kojos.\n\nPo šio epizodo į rūbinę išėjęs 27-erių puolėjas vėliau sugrįžo ant parketo, tačiau praleido kitas rungtynes su Prancūzija.\n\nTobey Europos čempionate vidutiniškai renka po 11,8 taško, 7,3 atkovoto kamuolio ir 17,5 naudingumo balus.",
    "Paaiškėjo galutinė Lietuvos rinktinės vieta: ji – prasčiausia istorijoje": "Dvi pergales iškovojusi ir keturis pralaimėjimus Vokietijoje patyrusi Kazio Maksvyčio kariauna tarp 24 komandų užėmė 15-ąją poziciją.\n\nTai yra prasčiausias visų laikų Lietuvos rinktinės pasirodymas per Europos pirmenybių istoriją.\n\nIki šiol prasčiausiai Lietuva žaidė žemyno čempionate 2001-aisiais, kai Turkijoje vykusiame turnyre liko dvylikta.\n\n2009 m. Lenkijoje lietuviai užėmė 11-ą poziciją.\n\nRikiuotė (pergalės ir pralaimėjimai):\n\n9. Serbija (5:1)\n\n10. Turkija (3:3)\n\n11. Ukraina (3:3)\n\n12. Kroatija (3:3)\n\n13. Juodkalnija (3:3)\n\n14. Belgija (3:3)\n\n15. Lietuva (2:4)\n\n16. Čekija (2:4)\n\n17. Izraelis (2:3)\n\n18. Bosnija ir Hercegovina (2:3)\n\n19. Estija (1:4)\n\n20. Bulgarija (1:4)\n\n21. Sakartvelas (1:4)\n\n22. Nyderlandai (0:5)\n\n23. Vengrija (0:5)\n\n24. Didžioji Britanija (0:5)",
    "Pasaulio moterų krepšinio čempionato atidarymą papuošė legendos L. Jackson sugrįžimas": "Australijos ir Prancūzijos krepšininkių dvikova bet kuriuo atveju būtų buvusi svarbiausias pasaulio pirmenybių pirmojo turo įvykis. Susidomėjimas rungtynėmis dar labiau šovė į viršų, nes į Australijos rinktinę po šešerių metų pertraukos grįžo viena geriausių visų laikų pasaulio krepšininkių Lauren Jackson.\n\nJai ir kitoms Australijos krepšininkėms nepavyko nudžiuginti gausiai į Sidnėjaus „Super Dome“ areną susirinkusių sirgalių. Pirmenybių šeimininkės australės po lygios kovos pralaimėjo paskutiniame kėlinyje tiksliau žaidusiai Prancūzijos rinktinei 57:70.\n\nL.Jackson žaidė 10,5 min., pelnė 3 taškus (1/4 metimų) ir gavo 4 pražangas.\n\nPergalę pasiekusioje Prancūzijos rinktinėje, kurią treniruoja buvusio Kauno „Žalgirio“ krepšininko Axelio Toupane‘o tėvas Jeanas Aime Toupane‘as, rezultatyviausiai žaidė 23 taškus pelniusi Gabby Williams.\n\nLegenda\n\nXXI amžiaus pirmajame dešimtmetyje L.Jackson buvo laikoma geriausia pasaulio krepšininke, o 2006 metais jos vedama Australijos rinktinė įvykdė neįvykdomą misiją ir atėmė pasaulio čempionės vardą iš JAV komandos.\n\n2016 metais L.Jackson, kuriai tuo metu buvo 35-eri, baigė profesionalės karjerą. Ji užsiėmė įvairia su krepšiniu susijusia veikla ir augino du sūnus, gimusius 2017 bei 2018 metais.\n\nŠiais metais legendinė krepšininkė nusprendė grįžti į aikštę ir žaidė pusiau profesionalių „Albury Woodonga Bandits“ komandoje. Nors „Bandits“ net nerungtyniauja Australijos nacionalinėje lygoje ir varžosi tik antrosios pakopos Naujojo Pietų Velso turnyre, Australijos rinktinės trenerė Sandy Brondello nusprendė, kad veteranė galės būti naudinga ir per pasaulio pirmenybes.\n\nBeje, praėjusio amžiaus pabaigoje ir šio amžiaus pradžioje S.Brondello ir L.Jackson kelerius metus kartu žaidė rinktinėje. Tačiau 13 metų vyresnė S.Brondello karjerą baigė dar prieš australėms istorines 2006 metų pasaulio pirmenybes.\n\nKitos rungtynės\n\nKitose ketvirtadienį vykusiose pasaulio pirmenybių rungtynėse didelės intrigos nebuvo. Trejos rungtynės baigėsi didesniu nei 20 taškų skirtumu, o Kinijos rinktinė sutriuškino Korėjos komandą net 63 taškų skirtumu 107:44.\n\nJaponija įveikė Malį 89:56, Puerto Rikas – Bosniją ir Hercegoviną 82:58, JAV – Belgiją 87:72, Kanada – Serbiją 67:60.\n\nNors kanadiečių ir serbių rungtynės baigėsi nedideliu skirtumu, amerikiečių pranašumas buvo gana aiškus. Kanados rinktinė ilgai pirmavo dviženkliu skirtumu, o Europos čempionė Serbijos komanda prie varžovių priartėjo tik paskutinėmis minutėmis.\n\nPirmajame ture rezultatyviausiai žaidė puertorikietė Arella Guirantes. Ji pelnė 26 taškus.\n\nPasaulio pirmenybėse žaidžia dvylika komandų. Jos pirmajame etape suskirstytos į dvi grupes. Po keturias geriausias grupių komandas pateks į ketvirtfinalį.\n\n1 turas\n\nA grupė\n\nPuerto Rikas – Bosnija ir Hercegovina 82:58. A.Guirantes 26 / J.Jones 15.\n\nJAV – Belgija 87:72. B.Stewart 22 / J.Vanloo 13.\n\nKinija – Korėja 107:44. Li Meng ir Yang Liwei po 14 / Park Ji-hyun 14.\n\nB grupė\n\nKanada – Serbija 67:60. K.Alexander 13 / Y.Anderson 18.\n\nJaponija – Malis 89:56. A.Hirašita 17 / D.N‘Diaye 13.\n\nPrancūzija – Australija 70:57. G.Williams 23 / B.Allen 16.",
    "Pergalingos Lietuvos krepšinio istorijos: į Europos čempionatą išvedę M.Kalniečio pirštų galiukai": "Lietuvos rinktinė jau ketvirtadienį startuos net penkerius metus lauktame Europos čempionate, kuriame bandys medaliu sugrįžti į žemyno elitą.\n\nŠia proga Krepsinis.net portale startuoja projektas „Pergalingos Lietuvos krepšinio istorijos“, skirtas priminti įsimintiniausias rinktinės akimirkas.\n\nPrieš čempionatą simboliška yra nusikelti į 2021-ųjų vasarį ir prisiminti kartėliu pažymėta pergalę, atvėrusią rinktinei kelią į pirmenybes.\n\nNesėkmėmis nusėti atrankos „langai“\n\nAtrankoje lietuviai pateko į C grupę, kuri iš pirmo žvilgsnio didelės grėsmės nežadėjo. Dariaus Maskoliūno auklėtiniai buvo laikomi ryškiais favoritais, už jų – šeimininkų teisėmis vietą pirmenybėse jau užsitikrinusi Čekija bei prie didžiųjų Europos krepšinio jėgų nepriskiriamos Belgija ir Danija.\n\nREKLAMA\n\nVis dėlto jau pirmasis išbandymas virto itin šaltu dušu – Belgijoje lietuviai tris kėlinius niekaip neužkūrė puolimo, atsiliko net 31:68 ir galiausiai pralaimėjo 65:86. Daugeliui gerbėjų tai turėjo atnešti ne vieną košmarą ir iki šiol įsimintini kaip viena gėdingiausių nesėkmių.\n\nJau kitame mače buvo nugalėti čekai (97:89), tačiau ramybė ilgai netruko. Antrasis „langas“ vėl startavo netikėtu rezultatu, Vilniuje sugėrus Danijos niuksą (76:80). Ryškiausiomis spalvomis žėrėjęs Gabrielis Lundbergas pelnė 28 taškus ir apsunkino Lietuvos kelią link čempionato.\n\n„Langas“ buvo uždarytas geresniu, bet taip pat nepatenkinusiu rezultatu – Belgija nugalėta 84:71, įsirašant pergalę, bet ne tarpusavio pranašumą, taip prarandant galimybę pasiekti tarpusavio pranašumą.\n\nGrupėje situacija susidėliojo taip, kad antroji pergalė prieš Čekiją (94:74) nieko nereiškė ir viskas spręstis turėjo paskutiniame mače prieš Daniją.\n\nREKLAMA\n\nPralaimėjimas prieš danus būtų reiškęs nepatekimą į Europos čempionatą, bet gerbėjus ramino palankios aplinkybės. Rungtynės vyko Vilniaus „burbule“, o danai liko be lyderio G.Lundbergo, gavusio kontraktą Eurolygoje. Užtikrinta pergalė prieš čekus taip pat atnešė pasitikėjimo, tačiau niekas nebuvo pasiruošęs tam, kas nutiko vėliau.\n\nIšgelbėję M.Kalniečio pirštų galai\n\nLemiamame mače lietuviai anksti truktelėjo į priekį (23:16) ir laikė persvarą savo rankose, nors toli pabėgti ir nesugebėjo. Svečiai savo spurtą surengė trečiajame ketvirtyje, sugebėdami persverti rezultatą (55:50), o intriga išsilaikė iki pat mačo pabaigos.\n\nLietuviai atsiėmė iniciatyvą, tačiau Kevinui Larsenui pelnius du taškus su Gyčio Masiulio pražanga, D.Maskoliūnas pratrūko ir užsidirbo techninę pražangą. Tuo pasinaudoję danai priartėjo per vieną metimą (63:66).\n\nTuomet buvo įgyta devynių taškų persvara (75:66), tačiau ir ši iki mačo pabaigos neužsilaikė.\n\nPaskutinė mačo minutė pasitikta G.Masiuliui prametant du baudų metimus, o po jo paties pražangos Jonas Zohore priartino danus iki minimalaus deficito (76:77). Neilga lietuvių ataka baigėsi K.Larseno bloku Jonui Mačiuliui ir danų tvarkingai atkovotu kamuoliu.\n\nREKLAMA\n\nKoronaviruso dar sukaustytoje Lietuvoje gerbėjai į areną įleisti nebuvo, tačiau įtampą ore buvo galima raikyti peiliu. Lietuvių dalyvavimas Europos čempionate pakibo ant paskutinės varžovų atakos.\n\nNorą tapti herojumi parodė Adama Darboe, iš pirmo žvilgsnio sėkmingai veržęsis pro Mantą Kalnietį, tačiau veteranas sugebėjo iš nugaros pirštų galais blokuoti varžovą. Kamuolį lietuviai atkovojo ir paleido į varžovų aikštės pusę, nepaliekant šiems galimybės prasižengti ir išlaikant pergalę.\n\nSimboliška, kad pergalę išplėšė naudingiausias mačo lietuvis. Įžaidėjas per 27 minutes pelnė 11 taškų (1/1 dvitaškio, 3/6 tritaškių), atkovojo kamuolį, atliko 6 rezultatyvius perdavimus, nė karto nesuklydo bei neprasižengė, atliko lemiamą bloką bei surinko 16 naudingumo balų.\n\nREKLAMA\n\nLietuviai pergalės nešventė, priešingai – neatrodė žymiai linksmesni už arti staigmenos buvusius danus. Šių treneris Erezas Bittmanas kurį laiką dar reiškė nepasitenkinimą, o D.Maskoliūnas demonstravo tik nežymų palengvėjimą, laukiant ir ne pačios maloniausios spaudos konferencijos.\n\nLietuvos krepšinio gerbėjai po tokios atomazgos dėkojo tiek M.Kalniečiui, tiek įtemptame epizode teisingą sprendimą atlikusiems teisėjams. Tai buvo neišvaizdi ir išvargta, bet, tuo pačiu, viena įsimintiniausių pastarųjų metų pergalių. Bilietas į Europos čempionatą pasiektas daug sunkiau nei buvo galima tikėtis, tačiau tikslas – įvykdytas.\n\nPergalės potekstė\n\nPo rungtynių įtampa atslūgo ne iš karto, bet iš šios gimė D.Maskoliūno sparnuota frazė.\n\n„Nesakau, kad reikia klykti iš džiaugsmo. Jūsų kolegos kibiriukus paruošę laikė, bet tegu pasilaiko tas frazes apie fiasko ir katastrofas. Šiuo sunkiu laikotarpiu ir taip visi suirzę, pikti ir neramūs. Žibalo pylimas į ugnį niekam nepadeda“, – teigė strategas.\n\nREKLAMA\n\nKaip vėliau paaiškėjo, ši ugnis buvo užgesinta trumpam. Tą pačią vasarą jau visų pajėgiausių žaidėjų sulaukęs specialistas neįveikė slovėnų barjero, liko be olimpinių žaidynių bei atsistatydino iš savo posto.\n\nBanguotas pasirodymas nenumušė pasiekto rezultato vertės. Lietuvos rinktinė Europos čempionato burtuose pateko į antrąjį krepšelį, grupę laimėję belgai – vos į penktąjį, nes vietos šiuose dalintos pagal FIBA reitingą, o ne pagal pasiektų pergalių skaičių. Prie patekimo į mirtininkų grupę atranka neprisidėjo.\n\nM.Kalniečiui ir kitiems danus palaužusios rinktinės žaidėjams galima padėkoti už pasiaukojimą, nes jie iš to gavo daugiau nervų nei malonumo. Iš tuometinės rinktinės vos du žaidėjai vyks į Europos čempionatą – Mindaugas Kuzminskas ir Arnas Butkevičius. Prie lemtingos pergalės jie prisidėjo 12 taškų, likusius 65 surinko savo darbo vaisių paragauti negavę žaidėjai.\n\nREKLAMA\n\nTuo pačiu Lietuvos rinktinei tai yra proga pademonstruoti FIBA atrankos sistemos absurdiškumą. Jei vos į čempionatą patekusi, bet drastiškai pasikeitusi rinktinė pelnytų medalius, tai taptų puikia susidariusios situacijos iliustracija.\n\nTuo tarpu per plauką nuo Europos čempionato buvusiems danams panašių aukštumų pastaruoju metu užuosti neteko. Jie anksti iškrito iš Pasaulio taurės atrankos, o ir žygį link 2025-ųjų Europos pirmenybių pradėjo nesėkmėmis prieš Šiaurės Makedoniją (70:73) bei Norvegiją (75:99).",
    "Pakeliui į „EuroBasket“ – iškalbinga pergalių serija": "Lietuvos krepšininkai Europos čempionato finalo turnyrą pasitinka per rugpjūtį laimėję devynerias rungtynes iš eilės: septynerias draugiškas ir dvejas oficialias.\n\nPasirinko dvyliktuką\n\nPraeitą savaitę mūsiškiai žaidė 2023-iųjų pasaulio taurės atrankos antro etapo mačus su vengrais ir juodkalniečiais.\n\nTrenerio Kazio Maksvyčio vadovaujama rinktinė šventė pergales 88:78 (Sombathėjuje) ir 90:73 (Kaune).\n\nPo šių varžybų Lietuvos rinktinės trenerių štabas pasirinko dvylika žaidėjų, kurie vyks į Europos čempionato finalo turnyrą.\n\nPagrindinėje sudėtyje – gynėjai Rokas Jokubaitis, Lukas Lekavičius, Kristupas Žemaitis, Marius Grigonis ir Rokas Giedraitis, puolėjai Ignas Brazdeikis, Arnas Butkevičius, Mindaugas Kuzminskas ir Eigirdas Žukauskas bei vidurio puolėjai Domantas Sabonis, Jonas Valančiūnas ir Martynas Echodas.\n\nTryliktasis už brūkšnio liko puolėjas Gytis Masiulis.\n\n„Ilgai svarstėme ir nutarėme, kad kovos dvyliktuką sudarys krepšininkai, stabiliau žaidę visą pasiruošimą etapą. Mindaugas Kuzminskas labai gerai įsiliejo į komandą po traumos, Martynas Echodas įrodė, kad gali dar daugiau padėti, Eigirdas Žukauskas, nepaisant trumpalaikių sveikatos problemų, irgi neblogai pasirodė“, – kalbėjo K. Maksvytis.\n\nLaukia slovėnai\n\n„EuroBasket“ startuos rugsėjo 1-ąją, mūsiškiai B grupės rungtynes žais Kelne (Vokietija).\n\nTądien lietuviai išmėgins jėgas su Lukos Dončičiaus vedama Europos čempione Slovėnijos komanda, 3 d. – su Prancūzijos ekipa, 4 d. – su Vokietijos krepšininkais, 6 d. – su Vengrijos rinktine ir 7 d. – su Bosnijos ir Hercegovinos atstovais.\n\nfiba.com nuotr.\n\nĮ aštuntfinalį pateks 1–4 vietas užėmusios komandos ir dėl kelialapio į ketvirtfinalį susikaus su ketveriuke iš A grupės (joje – Juodkalnijos, Sakartvelo, Ispanijos, Bulgarijos, Belgijos ir Turkijos ekipos).\n\n„Šiandien mūsų žaidimu dar nesu visu 100 proc. patenkintas – turime kiečiau gintis. Per likusias iki čempionato dienas teks dėl to padirbėti“, – reziumavo K. Maksvytis.\n\nSugrįš lapkritį\n\nPasaulio taurės atrankos K grupėje dramatiškai susiklostė bosnių ir prancūzų akistata. Sarajeve dukart pratęsus rungtynes pergalę šventė Bosnijos ir Hercegovinos komanda – 96:90.\n\nVengrijos krepšininkai savo aikštėje 82:79 palaužė čekus.\n\nArtimiausi pasaulio taurės atrankos antro etapo mačai numatyti šiemet lapkritį: 11 d. lietuviai namuose susitiks su prancūzais, o 14 d. svečiuose – su juodkalniečiais.\n\n2023 m. vasario 23-iąją lauks akistata su vengrais, 26 d. – su Prancūzijos krepšininkais.\n\nĮ finalo turnyrą, kuris numatytas kitąmet rugpjūčio 25–rugsėjo 10 d. Filipinuose, Japonijoje ir Indonezijoje, pateks 1–3 vietas grupėje užėmusios rinktinės.\n\nAtviras: treneris K. Maksvytis pripažino, kad dar nėra 100 proc. patenkintas savo vadovaujamos Lietuvos rinktinės žaidimu.\n\nJėga: J. Valančiūnas per mačą su juodkalniečiais dvylika kartų atkovojo kamuolį.\n\nTandemas: pirmas „EuroBasket“ rungtynes lietuviai žais su L. Dončičiaus (kairėje) ir G. Dragičiaus vedamais slovėnais.\n\nKazys Maksvytis:\n\nTurime kiečiau gintis. Per likusias iki Europos čempionato dienas teks dėl to padirbėti.\n\nStatistika\n\nLietuva–Juodkalnija 90:73 (22:21, 17:15, 32:15, 19:22). Kaunas, „Žalgirio“ arena.\n\nLietuva: M. Grigonis 16 taškų (4/7 tritaškių, 3 klaidos), D. Sabonis (8 atkovoti kamuoliai, 7 rezultatyvūs perdavimai) ir M.Kuzminskas po 15, A. Butkevičius 13, J. Valančiūnas 12 (14 atkovotų kamuolių, 3 klaidos), I. Brazdeikis 7 (1/5 tritaškių), R. Jokubaitis 6 (10 rezultatyvių perdavimų), R. Giedraitis 5 (1/5 tritaškių), M. Echodas 1, K. Žemaitis, E. Žukauskas ir L. Lekavičius po 0.\n\nJuodkalnija: K. Perry 21 taškas (4/7 tritaškių, 4 rezultatyvūs perdavimai), N. Radovičius 14, B. Dubljevičius ir M. Simonovičius po 13, V. Mihailovičius 5, A. Iličius, Z. Nikoličius ir I. Drobnjakas po 2, P. Popovičius 1, D. Radonjičius ir Z. Vučeljičius po 0.\n\nKomandų rodikliai. Taiklumas: dvitaškių – 22/37 (59 proc.) ir 18/37 (49 proc.), tritaškių – 11/31 (35) ir 7/20 (35), baudų metimų – 13/21 (62) ir 16/23 (70). Atkovota kamuolių – 45 ir 29, perimta – 5 ir 6. Rezultatyvūs perdavimai – 24 ir 15. Klaidos – po 11.\n\nK grupė\n\n1. Lietuva 7 1 +68\n\n2. Prancūzija 6 2 +150\n\n3. Juodkalnija 5 3 +38\n\n4. Bosn.-Herceg. 4 4 –27\n\n5. Vengrija 4 4 –77\n\n6. Čekija 3 5 –36\n\nRezultatai\n\nI grupė. Latvija–Turkija 111:85, Serbija–Graikija 100:94, Belgija–Didžioji Britanija 72:57. Komandų rikiuotė: 1. Latvija (4 pergalės, 1 pralaimėjimas), 2. Graikija (3–2), 3. Belgija (3–2), 4. Serbija (2–3), 5. Turkija (2–3), 6. Didžioji Britanija (1–4).\n\nJ grupė. Suomija–Izraelis 79:73, Švedija–Vokietija 50:67, Slovėnija–Estija 104:83. Komandų rikiuotė: 1. Vokietija (6 pergalės, 1 pralaimėjimas), 2. Suomija (6–1), 3. Slovėnija (5–2), 4. Izraelis (3–4), 5. Švedija (2–5), 6. Estija (2-5).\n\nL grupė. Nyderlandai–Ispanija 64:86, Islandija–Ukraina 91:88, Italija–Sakartvelas 91:84. Komandų rikiuotė: 1. Ispanija (5 pergalės, 1 pralaimėjimas), 2. Italija (5–1), 3. Islandija (4–2), 4. Sakartvelas (3–3), 5. Ukraina (1–5), 6. Nyderlandai (0–6).",
    "Europa turi kuo didžiuotis: įvardijo, kodėl Senasis žemynas – su visais savo trūkumais – yra stulbinantis": "1958 m. sausio 1 d. Belgija, Prancūzija, Italija, Liuksemburgas, Nyderlandai ir Vokietijos Federacinė Respublika kartu įkūrė Europos ekonominę bendriją (EEB) siekdamos ekonominės integracijos ir laisvos prekybos muitų sąjungoje. Nors pirminiai tikslai buvo aiškiai ekonominiai, EEB siekiai visada buvo žymiai aukštesni.\n\nTai ištrauka iš leidyklos „Liūtai ne avys“ išleistos Vaclavo Smilo knygos knygos „Skaičiai nemeluoja. 71 dalykas, kurį turite žinoti apie pasaulį“. Vertėjas Mantas Tamulevičius.\n\nSteigiamajame dokumente, Romos sutartyje, valstybės narės išreiškė ryžtą „patiesti pamatus vis glaudesnei sąjungai tarp Europos tautų“ ir „užtikrinti sąjungos valstybių ekonominį bei socialinį progresą imantis bendrų veiksmų pašalinant sienas, dalijančias Europą“. Tuo metu šie tikslai atrodė ganėtinai nerealūs: Europą skaldė ne tik nacionaliniai išankstiniai nusistatymai ir ekonominė nelygybė, bet ir – o tai svarbiausia – Geležinė uždanga, besidriekusi nuo Baltijos iki Juodosios jūros, o visas valstybes į rytus nuo šios ribos kontroliavo Maskva.",
    "A.Zverevo sugrįžime po labai sunkios traumos – rimtos komplikacijos": "„Roland Garros“ turnyro pusfinalyje prieš Rafaelį Nadalį šiurpią čiurnos traumą patyręs Alexanderis Zverevas taikėsi sugrįžti gimtinėje vykstančiose Daviso taurės varžybose, tačiau dabar likusi sezono dalis tenisininkui pakibo ant plauko.\n\nAn unfortunate ending to a thrilling #RolandGarros semifinal clash.\n\n\n\nAlexander Zverev hobbles off with a freak injury from his match against Nadal.pic.twitter.com/4ZjP63hxIg — SuperSport 🏆 (@SuperSportTV) June 3, 2022\n\nIšgirdus diagnozę, jog Sašai plyšo kryžminiai čiurnos raiščiai, vokiečiui nedelsiant buvo atlikta operacija. Reabilitacija ėjosi sklandžiai, o nors ir buvo praleisti likę du „Didžiojo kirčio“ turnyrai, A.Zverevas vylėsi užbaigti sezoną.\n\nVisgi spaudos konferencijoje prieš pat Daviso taurės startą penktoji pasaulio raketė atskleidė apie tam tikras komplikacijas – tenisininkui diagnozuota kaulų čiulpų edema, kuri galėjo susidaryti nuo per intensyvių treniruočių siekiant kuo greičiau sugrįžti.\n\nZverev opens the press con with a Personal statement:\n\n\n\nHe will not participate in this weeks Davis Cup. Probably practiced too much. Says he has a bone edema (checks already made) : \"It causes me a lot of pain since yesterday\"\n\n\n\nSays he will be out \"weeks or months not days\" pic.twitter.com/iVbrJX5Fqe — Jannik Schneider (@schnejan) September 12, 2022\n\n„Šiuo metu jaučiu didelį skausmą. Tiksliai nežinau, ar tai tikrai atsitiko vakar, tačiau treniruotės metu akimirką sustojau ir nebegalėjau nei bėgti, nei eiti. Dabar tai nebe dienų išgijimo klausimas, o greičiausiai mėnesių“, – atviravo Zverevas.\n\nVokietijos rinktinės kapitonas į Daviso taurės komandą iškvietė Yannicką Hanfmanną (ATP-153).\n\nVienos iš Daviso taurės atrankos grupių šeimininkai pirmajame mače net ir be savo lyderio 2:1 palaužė Prancūzijos rinktinę ir turi gerus šansus patekti tarp dviejų stipriausių grupės komandų bei iškovoti bilietą į finalus. Jų grupėje taip pat yra Belgija ir Australija.",
    "Monika Guliakaitė-Danisevičienė: Ne, jums nereikės raštiško sutikimo prieš užsiimant seksu": "Seimo narių Morganos Danielės ir Ievos Pakarklytės pasiūlytas planas kovai su seksualiniu smurtu „išmušė saugiklius“: tai sutikimą seksui dabar reikės duoti raštu ar pas notarą? Kodėl valstybė kišasi į privačių gyventojų miegamuosius?\n\nBet apie viską nuo pradžių.\n\nBaudžiamojo kodekso pakeitimai ir sutikimo (consent) koncepcija\n\nLietuvoje, kaip ir daugumoje kitų Europos šalių, siekiant nusikaltimą laikyti išprievartavimu ar išžaginimu, įstatymas reikalauja įrodyti prievartos, jėgos panaudojimo, grasinimo jėga arba bejėgiškos būklės faktą. Siekiant apsaugoti nukentėjusiuosius nuo seksualinio smurto bei mažinti aukų kaltinimo (ang. victim blaming) fenomeną, siūloma keisti Lietuvos Respublikos baudžiamąjį kodeksą taip, kad išprievartavimo ar išžaginimo faktas būtų nustatomas ne vadovaujantis spaudimu atlikti tam tikrus veiksmus, o aiškinantis, ar buvo aiškus ir nedviprasmiškas abiejų šalių sutikimas seksualiniams veiksmams. Kitaip tariant, reikėtų įrodyti ne tai, ar nukentėjęs asmuo priešinosi ir aktyviais veiksmais stengėsi užkirsti kelią seksualiniam smurtui, o tai, kad galimas smurtautojas (-a) nepaisė to, jog abipusio sutikimo seksualiniams veiksmams nėra.\n\nNors Lietuvoje sutikimo samprata nėra teisiškai reglamentuota, egzistuoja bendri principai, kuriuos taiko įvairios šalys. Pagrindinis principas – sutikimas turi būti aiškus, nedviprasmiškas ir savanoriškas. Sutikimas negali būti duodamas mažamečių asmenų, taip pat asmenų, apsvaigusių nuo alkoholio ar narkotikų, miegančių ar netekusių sąmonės. Svarbu pažymėti, kad prievarta, grasinimais ar smurtu išgautas sutikimas nėra laikomas savanorišku. Be to, nevienoda galios dinamika, pavyzdžiui, seksualinė veikla tarp asmenų, kuriuos sieja subordinaciniai santykiai (darbdavys (-ė)-darbuotojas (-a), dėstytojas (-a) -studentas (-ė)), taip pat gali lemti savanoriško sutikimo nebuvimą.\n\nKartu būtina atkreipti dėmesį, jog sutikimas gali būti bet kuriuo metu atšauktas, todėl svarbu ne tai, su kuo asmuo sutiko vakar, prieš mėnesį ar netgi prieš dvi valandas, o būtent tai, su kuo sutinka dabar. Ir vien tas faktas, jog kažkas sutiko iš baro keliauti į kito asmens būstą, nereiškia, jog sutikimas yra automatiškai duotas ir seksualiniams veiksmams. Lygiai taip pat niekas nėra skolingas už gėrimus ar vakarienę, kuriais vaišino bare ar restorane. Metas pamiršti „pati kalta, ko ėjai pas jį į butą?“.\n\nŠiuo metu 13 Europos valstybių seksą be sutikimo laiko išprievartavimu: Belgija, Kroatija, Kipras, Danija, Vokietija, Graikija, Islandija, Airija, Liuksemburgas, Malta, Švedija, Jungtinė Karalystė ir neseniai prie šalių būrio prisijungusi Ispanija.\n\nIspanijos pavyzdys\n\nŠių metų rugpjūčio pabaigoje Ispanija priėmė įstatymą, viešojoje erdvėje geriau žinomą kaip „tik taip reiškia taip“ (angl. k. only yes means yes), pagal kurį lytiniams santykiams reikalingas aiškus ir nedviprasmiškas sutikimas, taip dar kartą pabrėžiant, jog tyla nėra laikoma sutikimu. Balsavimo Ispanijos parlamente metu 205 nariai balsavo už, 141 – prieš ir 3 susilaikė.\n\nŠio įstatymo priėmimą paskatino 2016 metais Pamplonoje, Šv. Fermino šventės įvykdytas grupinis 18-metės merginos išžaginimas. Tačiau byloje, pramintoje La Mandana (liet. k. Gauja, pagal užpuolikų naudotos WhatsApp grupės pavadinimą), pirmos instancijos teisme penki užpuolikai buvo nuteisti ne dėl išprievartavimo, o dėl seksualinio priekabiavimo. Anot kaltinamiesiems atstovavusių advokatų, moters sutikimą lytiniams santykiams indikavo tai, jog ji išpuolio metu nejudėjo ir buvo užsimerkusi – tai įrodo vyrų padarytas vaizdo įrašas. Nepaisant prokurorų prieštaravimų, kad nukentėjusioji buvo tiesiog per daug išsigandusi, jog galėtų pajudėti, teismas prievartautojus pripažino kaltus dėl seksualinio smurto ir skyrė 9 metų laisvės bausmę vietoj 22–25 metų, kaip to reikalavo prokurorai. Vėliau nuteistieji buvo paleisti už užstatą.\n\nGaliausiai Ispanijos aukščiausiasis teismas pripažino, jog „Gaujos“ išpuolis buvo seksualinė prievarta, todėl bausmė buvo padidinta iki 15 metų laisvės atėmimo.\n\nTai sukėlė didžiulį moterų pasipriešinimą visoje šalyje – daugybė moterų išėjo protestuoti į gatves. Viešumon kilo vis nauji prievartavimo atvejai. Galiausiai Ispanijos aukščiausiasis teismas pripažino, jog „Gaujos“ išpuolis buvo seksualinė prievarta, todėl bausmė buvo padidinta iki 15 metų laisvės atėmimo.\n\nTeisinis reglamentavimas Lietuvoje\n\nŠiuo metu teismų praktikoje vadovaujamasi pozicija, jog nesutikimas lytiškai santykiauti turi būti aiškiai išreikštas ir kaltininkas turi suvokti kito asmens nesutikimą (Lietuvos Aukščiausiojo Teismo Baudžiamųjų bylų skyriaus 2014 m. gruodžio mėn. 9 d. nutartis, priimta baudžiamojoje byloje Nr. 2K-538/2014). Tačiau praktikoje pasitaiko ir tokių pavyzdžių, kai įrodyti prievartavimo faktą nepakanka net ir nesutikimo:\n\nPasak teismo, surinkti įrodymai patvirtina, kad mergina nesipriešino, „nors ir sakė, kad nenoriu“, tačiau aktyviais veiksmais nesipriešino, o po tariamo išžaginimo su išteisinamaisiais leido kartu laiką, vaikščiojo po miestą. (delfi)\n\nLietuvos Respublikos baudžiamajame kodekse (BK) yra dvi susijusios nusikalstamos veikos – išžaginimas (BK 149 str.) ir seksualinis prievartavimas (BK 150 str.). Abu straipsniai numato atsakomybę už lytinės aistros tenkinimą su žmogumi prieš šio valią, panaudojant fizinį smurtą ar grasinant tuoj pat jį panaudoti, ar kitaip atimant galimybę priešintis, ar pasinaudojant bejėgiška nukentėjusiojo asmens būkle. Vienas iš skirtumų tarp išžaginimo ir seksualinio prievartavimo yra prievartos būdas – išžaginimo metu santykiaujama vaginaliniu būdu, o seksualinio prievartavimo metu lytinė aistra tenkinama analiniu, oraliniu ar kitokio fizinio sąlyčio būdu.\n\nSvarbu pažymėti, jog už abi BK numatytas veikas asmuo atsako tik tuo atveju, kai yra nukentėjusio asmens skundas ar jo teisėto atstovo pareiškimas, prokuroro reikalavimas arba kai ikiteisminis tyrimas pradėtas nustačius smurto artimoje aplinkoje požymius.\n\nDr. Laima Vaigė yra atkreipusi dėmesį į baudžiamajame kodekse esančią dichotomiją – 149 BK straipsnis kalba apie „lytišką santykiavimą“, o štai 150 straipsnis kalba jau tik apie „lytiškos aistros tenkinimą“. Vadinasi, analinis, oralinis ar kitoks fizinis sąlytis nelaikomas santykiavimu. Be to, pats terminas „išžaginimas“ menkina traumuojančią prievartą patyrusių moterų patirtį.\n\nŽvelgiant dar toliau, atsakomybė, numatyta už išžaginimą ir seksualinį prievartavimą taip pat kiek skiriasi – įvykdžius nusikaltimą su bendrininkų grupe, už išžaginimą skiriamas laisvės atėmimas iki dešimties metų, o už seksualinį prievartavimą – iki aštuonerių metų. Jei nukentėjęs asmuo nepilnametis, už išžaginimą skiriamas laisvės atėmimas nuo trejų iki dešimties metų, o už seksualinį prievartavimą – nuo dvejų iki dešimties metų. Jei nukentėjęs asmuo mažametis, už išžaginimą skiriamas laisvės atėmimas nuo penkerių iki penkiolikos metų, o už seksualinį prievartavimą – nuo trejų iki trylikos metų. Atleiskite už tiesmukumą – ar nuo seksualinio prievartavimo nukentėję berniukai išgyvena mažesnę traumą vien dėl to, kad neturi vaginos? Jei ne, kodėl jų prievartautojams automatiškai mažinama bausmė?\n\nAtleiskite už tiesmukumą – ar nuo seksualinio prievartavimo nukentėję berniukai išgyvena mažesnę traumą vien dėl to, kad neturi vaginos?\n\nKodėl nukentėjusieji nesipriešina?\n\nGrįžkime prie sutikimo temos. Kaip iliustruoja Ispanijos pavyzdys, pasitaiko atvejų, kai seksualinio nusikaltimo metu nukentėjusysis (-ioji) nesipriešina, nešaukia pagalbos, nenaudoja fizinės jėgos stengiantis ištrūkti.\n\nTačiau tai neturėtų stebinti – vis dėlto tyla, sustingimas (angl. k. freezing) ar kitoks neveikimas gali būti viena iš reakcijų į užpuolimą ar kitokį stresą. Daugeliui yra žinomas kovok-arba-bėk (angl. k. Fight-or-flight) organizmo atsakas į stresą, atsirandantis jaučiant grėsmę. Šiuo atveju organizmas išskiria streso hormonus, tokius kaip kortizolis ir adrenalinas, kurie padidina koncentraciją, gebėjimą reaguoti ir jėgą. Taip pat padidėja pulsas ir kraujospūdis, paaštrėja atmintis, sustiprėja imuninė sistema. Organizmas paruošiamas gintis arba pabėgti nuo galimo pavojaus.\n\nTačiau kovok-arba-bėk nėra vienintelis organizmo atsakas į stresą. Kaip teigia mokslininkai, sustingimas taip pat yra viena iš smegenų reakcijų į pavojų, ypač į užpuoliko ataką. Sustingimas įvyksta, kai migdolinis kūnas (amygdala) – itin svarbi žmonių „pavojaus sistemos“ dalis – identifikuoja ataką ir signalizuoja smegenų kamienui, kad šis slopintų judėjimą. Tai įvyksta žaibiškai, automatiškai ir sąmoningai nekontroliuojamai.\n\nVadinasi, stresinio įvykio metu nukentėjusiojo (-ios) organizmas gali reaguoti įvairiai – tiek šauktis pagalbos ir priešintis, tiek ir suakmenėti, laukiant, kol išpuolis pasibaigs. Žinant tai, akivaizdu, kad nukentėjusiojo (-ios) reakcija neturėtų būti pagrindas sprendžiant teisinės atsakomybės klausimą. Būtent dėl to svarbu kalbėti apie aiškų, nedviprasmišką ir laisva valia priimta sutikimą seksualiniams veiksmams, o ne reikalauti nukentėjusiųjų pasipriešinimo aktyviais veiksmais.\n\nAukų kaltinimas bei seksualinės prievartos kultūra\n\nSeksualinės prievartos kultūra apibrėžiama kaip kasdienio gyvenimo praktikų, leidžiančių seksualinį smurtą ir pateisinančių, kai jis įvyksta, visuma. Ir ši tema neabejotinai neatsiejama nuo diskusijų apie sutikimą lytiniams santykiams.\n\nNukentėjusieji (-osios) nuo seksualinio smurto neretai kaltinami, jog nesipriešino arba nebyliai sutiko su lytiniu aktu. Moterys taip pat kaltinamos, jog buvo „netinkamai“ apsirengusios, vartojo alkoholį ar flirtavo su prievartautoju iki išpuolio. Tą patvirtina ir turima statistika: 2016 metų duomenimis, 27 proc. europiečių manė, jog išprievartavimas tam tikrais atvejais gali būti pateisinamas, pavyzdžiui, jei moteris buvo apsvaigusi nuo alkoholio ar narkotikų (12 proc.), jei vilkėjo seksualius drabužius (10 proc.) arba jei moteris aiškiai nesipriešino ir nebandė apsiginti jėga (10 proc.).\n\nKartu paminėtini ir mūsų visuomenėje susiformavę socialiniai įpročiai bei lyčių vaidmenys. Nuo pat mažumės mergaitės ir merginos ruošiamos apsiginti nuo seksualinės prievartos, pavyzdžiui, rekomenduojama nevaikščioti vienoms tamsiu paros metu, neatrodyti „iššaukiančiai“, nesirengti tam tikrų drabužių ir kt. Tačiau berniukai ir vaikinai nėra analogiškai mokomi neprievartauti – atrodytų, kad tai tėra moterų atsakomybė. Akivaizdu, jog augant tokiame kontekste, aukų kaltinimas tampa ne pavieniu atveju, o įpročiu ir nepagrįstai perkelta atsakomybe nukentėjusiajam (-ai).\n\nAtėjo laikas įstatymų pokyčiams ir Lietuvoje, nelaukiant tokio atvejo, koks nutiko Ispanijoje.\n\nĮsigalėjusi seksualinės prievartos kultūra lemia tai, kad dažnu atveju yra kvestionuojami ne prievartautojo (-s), o nukentėjusiojo (-ios) veiksmai ar sprendimai. Tačiau būtina pabrėžti, jog prievarta yra sąmoningas smurtautojo pasirinkimas. Įstatymo pakeitimai reikalingi ne tam, kad miegamajame norėtųsi užsiimti popierizmu, o tam, kad nukentėjusieji nuo seksualinių nusikaltimų galėtų sulaukti teisingumo, o prievartautojai – tinkamo atsako.\n\nAtėjo laikas įstatymų pokyčiams ir Lietuvoje, nelaukiant tokio atvejo, koks nutiko Ispanijoje.",
    "Prancūzija ir Slovėnija pateko į EuroBasket už Rudy Gobert ir Luka Doncičiaus": "Rudy Gobertas pelnė 20 taškų ir atkovojo 17 kamuolių, olimpinio sidabro medalio laimėtojas Prancūzija šeštadienį per pratęsimą 87:86 įveikė Turkiją ir pateko į EuroBasket ketvirtfinalį.\n\nGobertui buvo likę 2,7 sekundės dėjimas, kad rezultatas būtų lygus, tada pelnė pirmuosius keturis pratęsimo taškus, o Prancūzija papildomoje sesijoje neatsiliko.\n\n„Beprotiškas žaidimas“, – sakė Gobertas.\n\nGrasesnė apdaila.\n\nTurkija, turėjusi kamuolį 12,2 sekundės, visiškai kontroliavo rungtynes. Kamuolys, padidintas dviem, pateko į pražangos liniją atliekant du baudos metimus, o po šių smūgių buvo valdomas kamuolys, kai Prancūzija buvo nušvilpta už rezultatyvią pražangą.\n\n\n\n1 yra susijęs\n\nTačiau Chedi Osmanas nepataikė abiejų baudų metimų, o tai priminė tą, kurią jis atliko 2019 m. pasaulio krepšinio čempionato pabaigoje, pralaimėdamas JAV. Prancūzija privertė pakeisti kamuolį, o Gobert’o dukas išlygino rezultatą.\n\n„Mums sudėtinga vieta, bet mums pasisekė, kad jis abu praleido“, – sakė Gobertas. „Tada sugebėjome pavogti už ribos, gauti kibirą ir pereiti į pratęsimą. Niekada nesustojome. Niekada nenustojome kovoti. Visada tikėjome. Aišku, ne geriausias mūsų žaidimas, bet aš tuo labai didžiuojuosi. Tai, kad mes niekada nepasidavėme. Daug komandų būtų pasidavusi tokioje situacijoje.\n\nTomas Hoertelis ir Ivanas Fournier pelnė po 13 taškų Prancūzijai, kuri antrojo kėlinio viduryje pirmavo 16 taškų.\n\nTačiau trečiąjį ketvirtį Turkija baigė 19:0 ir 11 taškų deficitą pavertė 57:49. Prancūzija šioje atkarpoje prametė 11 metimų iš eilės.\n\nTurkija turėjo galimybę laimėti paskutines pratęsimo rungtynes, tačiau likus dviem sekundėms Furkanas Korkmazas nepataikė savo driblingo, o jo komanda neturėjo nė vieno smūgio.\n\nBugrahanas Dunceris Turkijos komandoje pelnė 22 bėgimus, o Korkmas – 18.\n\n„Aš tikrai nežinau, ką pasakyti“, – sakė Dunzeris. „Aš taip piktas. Man taip liūdna. Jei nerandu gerų žodžių, atsiprašau. Tai nepriimtina.“\n\nPrancūzija ketvirtfinalyje žais su sekmadienio rungtynių tarp Serbijos ir Italijos nugalėtoja. Rungtynės vyks trečiadienį.\n\n„Galbūt tai yra blogiausia emocinė netektis per mano 26 metų karjerą“, – sakė Turkijos treneris Erkinas Atamanas. „Sveikiname Prancūziją. Tikiuosi, kad jie tęs ketvirtfinalyje. Tai viskas.“\n\nSlovėnija 88, Belgija 72\n\nLuka Dončičius pelnė 35 taškus, o čempiono titulą ginantis Slovėnija ketvirtajame kėlinyje panaudojo 17:0 ir užkirto kelią Belgijai.\n\nDončičius ir Goranas Dragičius kartu pelnė arba atliko rezultatyvius perdavimus už pirmuosius 40 Slovėnijos taškų antrajame kėlinyje.\n\n„Belgija žaidė geresnį krepšinį“, – sakė Dončičius, per šešerias turnyro rungtynes ​​vidutiniškai pelnantis 28 taškus, o per paskutines trejas rungtynes ​​– po 39,3 taško. „Žinojome, kad tai bus sunkios rungtynės. Jie kovojo iki galo. Bet galiausiai, manau, žaidėme šiek tiek geriau.“\n\nSlovėnijoje Dončičius atkovojo 5 kamuolius, atliko 5 rezultatyvius perdavimus ir perėmė 4 kamuolius, Klemanas Prebeličius – 13, Mike’as Toby’is – 12, o Dragičius – 11.\n\nBelgijos gretose Manu Lecomte’as pelnė 16 taškų, o Pierre’as-Antoine’as Gilletas pelnė 15 taškų ir atkovojo 10 kamuolių.\n\nSlovėnija tik 25 kartus pelnė Belgiją prieš 8.\n\n„Jau daug savaičių girdžiu žodį „lygybė“. Tačiau krepšinyje lygybės nėra“, – sakė Belgijos treneris Dario Jerkja.\n\nToliau Slovėnijos laukia trečiadienio ketvirtfinalio rungtynės su Ukrainos ir Lenkijos rungtynių nugalėtoja. Šios komandos žais sekmadienį.\n\nVokietija 85, Juodkalnija 79\n\nDennisas Schroderis pelnė 22 taškus, o Vokietija antrajame kėlinyje iššvaistė 27 taškų pranašumą ir užkirto kelią Juodkalnijai.\n\nTrečiojo kėlinio pradžioje Vokietija pirmavo 51:24, o Juodkalnija per kitas 19 minučių pranoko šeimininkus 53:29.\n\nTačiau Vokietija pergalę iškovojo penkiais baudos metimais paskutinėmis sekundėmis, iš kurių trys buvo atlikti dėl pražangos ir techninės pražangos.\n\nTiek Matto Lowas, tiek Franzas Wagneris Vokietijos rinktinėje pelnė 14 važiavimų. Antradienį ketvirtfinalyje vokiečiai susitiks arba su Graikija, arba su Čekija; Sekmadienį komandos susitiks aštuntfinalio rungtynėse.\n\nJuodkalnijai Kendrickas Perry įmetė 25, Bojanas Dubljevičius 22, Marko Simonovičius 13 ir Vladimiras Mihailovičius 12.\n\nIspanija 102, Lietuva 94, OT\n\nLorenzo Brownas pelnė 28 taškus, Willy Hernangomezas pridėjo 21, o Ispanija pratęsime atsilaikė prieš lietuvį.\n\nRudy Fernandezas ir Juanjo Hernangomezas pelnė 13 taškų Ispanijos rinktinei, kuri antradienio ketvirtfinalyje susitiks su Suomija arba Kroatija. Sekmadienį aštuntfinalyje žais Suomija ir Kroatija.\n\nBrownas pelnė pirmuosius penkis taškus per pratęsimą, o Ispanija nė karto neatsiliko papildomoje sesijoje.\n\nIgnas Brazdeikis suteikė Lietuvai šansą, gavęs arbatpinigių barškėti aplink ratlankį ir nukristi pasibaigus reglamentavimo laikui. Tačiau paskutiniame ketvirtojo kėlinio 5:56 Lietuva iššvaistė aštuonių taškų persvarą, o Ispanija Browno dėjimu išlygino rezultatą 2:23, likus ketvirtajam kėliniui.\n\nLietuvius pelnė 18 taškų Mindakas Kuzminskas. Prestekis surinko 17, Domantas Sabonis ir Lucas Lekavicius – po 15.\n\nRogas Jokoupides 13 pridėjo lietuviui, kuris pralaimėjo nepaisant to, kad pataikė 51% – 7 procentiniais punktais daugiau nei Ispanija.",
    "Dailės galerijoje atidaryta J. Lebednyko skulptūrų ir piešinių paroda — sekunde.lt": "Dailės galerijoje atidaryta J. Lebednyko skulptūrų ir piešinių paroda\n\nPanevėžio miesto dailės galerijoje atidaryta Juozo Lebednyko kūrinių paroda. Galerijos pagrindinėje parodų erdvėje ir Keramikos paviljone eksponuojami menininko bronzos liejiniai, akmens formų ir keraminės kompozicijos, piešiniai.\n\n„Šiandien čia susirinkome į jubiliejinę išskirtinio autoriaus parodą. Jo darbai atpažįstami ne tik Panevėžyje, bet ir toli už jo ribų. Gerbiamas Juozas neabejotinai yra viena ryškiausių Panevėžio kultūrinės tapatybės dalių. Jo kurtais darbais tradiciškai apdovanojami Metų panevėžiečiai, jo kūriniai sutinkami įvairiausiose miesto erdvėse. Mielas Juozai, dėkoju, kad savo darbų paroda papuošėte Panevėžį jo gimtadienio proga. Tai viena gražiausių dovanų miestui ir panevėžiečiams. Sveikinu jus jubiliejaus proga, kuo didžiausios jums sėkmės“, – sveikinimo kalbą sakė Panevėžio miesto meras Rytis Račkauskas.\n\nJ. Lebednykas priklauso Lietuvos skulptorių kartai, kuri XX a. aštuntajame dešimtmetyje krypo nuo tuo metu dominavusių standartų ir ieškojo naujų, individualių, plastinės raiškos būdų. Menininko nepaliaujami kūrybiniai ieškojimai tęsiasi visą gyvenimą: nuo ekspresyvaus stilizuoto figūratyvo (reljefai, mažoji plastika), konstruktyvios abstrakcijos (dekoratyvinė skulptūra, objektai) iki biomorfinių formų (keraminės skulptūros), nuo kamerinės plastikos iki kūrinių viešosiose erdvėse.\n\nJ. Lebednykas gimė 1947 m. rugpjūčio 20 d. Dusmenų kaime, Trakų rajone. 1966–1972 m. studijavo skulptūrą Valstybiniame dailės institute (dabar Vilniaus dailės akademija). Nuo 1973 m. gyvena ir kuria Panevėžyje. Nuo 1975 m. Lietuvos dailininkų sąjungos narys (LDS), 1989–1993 m. LDS Panevėžio skyriaus pirmininkas. 2005 m. suteiktas Meno kūrėjo statusas. 2007 m. pelnė Panevėžio dailės dienų nominaciją „Už kūrybos brandą“, 2017 m. apdovanotas Trakų rajono savivaldybės Kunigaikščio Vytauto Didžiojo medaliu, Panevėžio miesto savivaldybės Kultūros ir meno premija, 2018 m. įvertintas LDS „Auksiniu ženkliuku“.\n\nNuo 1973 m. dalyvauja parodose, simpoziumuose Lietuvoje ir užsienyje (Austrijoje, Belgijoje, Danijoje, Italijoje, Latvijoje, Lenkijoje, Nyderlanduose, Turkijoje, Vokietijoje ir kt.), surengė 29 personalines parodas. Sukūrė vario reljefų, skulptūrų visuomeninių ir privačių pastatų interjerams, eksterjerams, mažosios plastikos bei skulptūrinės keramikos kompozicijų, objektų, pastelių. Kūrinių yra įsigijęs Lietuvos nacionalinis dailės muziejus, Panevėžio kraštotyros muziejus, Panevėžio miesto dailės galerija, Trakų istorijos muziejus, Baltieji rūmai (Vašingtonas, JAV), Europos parlamentas (Briuselis, Belgija), Lietuvos ir užsienio privatūs kolekcionieriai.\n\nJuozo Lebednyko skulptūrų ir piešinių parodą apžiūrėti bus galima iki spalio 8 dienos.\n\nGalerija",
    "„Lifosa“ teigia, kad laikinasis administratorius atidėlioja daugybę lengvai išsprendžiamų klausimų": "Kaip ketvirtadienį pranešė 15min, „Lifosos“ vadovybė dėl vienos iš pagrindinių žaliavų, amoniako, trūkumo priėmė sprendimą laikinai sustabdyti įmonės veiklą 13–15 dienomis.\n\nTuo tarpu valstybės institucijoms adresuotame konfidencialiame laiške, kurio kopiją gavo 15min, laikinojo „Lifosos“ administratoriaus „Finance Guru“ atstovas tvirtina, kad įmonė tinkamai neteikia informacijos dėl kitų amoniako tiekėjų, neieško jų Vakaruose ir perspėja dėl Rusijos šešėlio bei įmonės administracijos esą išskirtinio dėmesio Rusijos tiekėjams.\n\nTačiau įmonė tokius kaltinimus atmeta. Kaip rašoma „Lifosos“ pranešime spaudai, patikrinus įmonės el. pašto laiškus aiškiai matyti, kad laikinojo administratoriaus atstovas Rimvydas Vaštakas buvo laiku ir sąžiningai informuotas apie visas esmines gamyklos problemas.\n\n„Negalime leisti teigti, kad „Lifosos“ vadovybė ir jos valdyba elgėsi netinkamai tiek iki administravimo pradžios, tiek ir paskyrus laikinąjį adminstratorių. Mes buvome atviri ir skaidrūs. Taip įrodo įvairūs pastarųjų mėnesių asmeniniai susitikimai. Galiu tik apgailestauti, kad ši bendradarbiavimo dvasia nebuvo abipusė“, – pranešime spaudai cituojamas „Lifosa“ valdybos narys Tomas Luigsas.\n\nAB „Lifosa“ yra viena didžiausių ir moderniausių trąšų gamintojų Europoje, įsikūrusi Kėdainiuose. Bendrovė gamina platų aukštos kokybės fosfatinių trąšų bei pašarinių fosfatų asortimentą, o jos\n\ngamybiniai pajėgumai siekia apie 1 mln. tonų kasmet.\n\nPasak įmonės, Vyriausybė gegužę paskyrė laikinąjį administratorių, siekdama užtikrinti, kad „Lifosa“ galėtų tęsti gamybą artėjančios maisto krizės fone. Nuo to laiko verslas patyrė daugybę problemų, dėl kurių\n\ngamybos nuostoliai sudaro daugiau nei 300 tūkst. tonų trąšų ir pašarinių priedų.\n\nEriko Ovčarenko / BNS nuotr./Lifosa\n\nĮmonės nuomone, laikinasis administratorius kelia pernelyg sudėtingus reikalavimus klientams, dėl to tik vietiniai pirkėjai gali įsigyti trąšų. O tai sukuria sukuria piniginių srautų ribojimus, įsigyjant būtinas žaliavas gamybai.\n\n„Tarp kelių leidimų, šiuo metu trukdančių gamyklos darbui, Vyriausybės apribojimai stabdo žaliavų, tokių kaip amoniako, tiekimą, o laikinojo administratoriaus klientams visame pasaulyje privalomos 2\n\natitikties patikros yra pernelyg sudėtingos. Dėl to tik vietiniai pirkėjai gali įsigyti trąšų“, – rašoma pranešime.\n\n„Šios problemos senai buvo žinomos, todėl AB „Lifosa“ ne kartą viešai ir privačiai ragino laikinąjį administratorių kuo skubiau jas spręsti. Deja, ponas R.Vaštakas nesugebėjo šių klausimų išspręsti, nepaisydamas prašymų ir raginimų susitikimams. Tai yra labai neįprasta šiuolaikinės gamyklos valdymo praktika. Šiandien AB „Lifosa“ sandėliuoja pakankamą kiekį pagamintos produkcijos tam, kad sukurtų reikiamą apyvartinių lėšų kiekį. Tuo tarpu laikinasis administratorius atidėlioja daugybę lengvai išsprendžiamų klausimų“, – teigia įmonės „Lifosos“ atstovai.\n\n„Lifosos“ pranešime spaudai rašoma, kad apie galimą gamybinės veiklos sustabdymo riziką dėl svyruojančio ir neekonomiško amoniako tiekimo R.Vaštakas pirmiausia buvo informuotas valdybos ir vadovybės asmeniniame susitikime liepos 28 d., o vėliau – 2022 m. rugpjūčio 31 d. Pats laikinasis administratorius neprognozavo gamybos sustabdymo.\n\n„AB „Lifosa“ patvirtina, kad dėl minėtų kliūčių ilgesnis gamybos sustabdymas yra neišvengiamas\", – pabrėžia įmonės valdyba.\n\n„Įmonės „Lifosa“ valdyba pakartoja savo įsipareigojimą bendrovei, tikėdamasi grįžti prie tos pačios tvarios gamybos, kuri buvo vykdoma pastaruosius 20 metų. Tačiau įmonei turi būti leista dirbti darbinėmis\n\nsąlygomis, kaip dirba kitas Europos gamybos padalinys Antverpene (Belgija)“, – teigiama pranešime spaudai.",
    "G-20 šalių BVP antrąjį ketvirtį sumenko 0,4 proc., EBPO – tiek pat augo": "Pažymima, jog bendras G-20 ekonominis nuosmukis kontrastuoja su augimu EBPO narėse 0,4 procento.\n\nAtaskaitoje nurodoma, jog nuosmukis atspindi staigų Kinijos ekonomikos kritimą 2,6 proc., kurį nulėmė nauji ribojimai COVID-19 infekcijos plitimui stabdyti.\n\nBVP sumažėjimas taip pat užfiksuotas Indijoje (1,4 proc.), Pietų Afrikos Respublikoje (0,7 proc.), Jungtinėje Karalystėje ir Jungtinėse Amerikos Valstijose (po 0,1 proc.).\n\nAugimas sulėtėjo Saudo Arabijoje, Indonezijoje, Meksikoje ir Vokietijoje, o spartesnis jis buvo Australijoje, Brazilijoje, Italijoje, Japonijoje, Pietų Korėjoje ir Turkijoje.\n\nDviejų G-20 narių – Meksijos ir PAR – BVP antrąjį šių metų ketvirtį buvo žemiau ikipandeminio lygio (žemiau atitinkamai 1,1 proc. ir 0,5 proc.).\n\nG-20 sudaro Argentina, Australija, Brazilija, Indija, Indonezija, Italija, Japonija, JAV, Jungtinė Karalystė, Kanada, Kinija, Meksika, Pietų Afrikos Respublika, Pietų Korėja, Prancūzija, Rusija, Saudo Arabija, Turkija, Vokietija ir Europos Sąjunga.\n\nEBPO dabar priklauso 38 valstybės: Airija, Australija, Austrija, Belgija, Čekija, Čilė, Danija, Estija, Islandija, Ispanija, Italija, Izraelis, Japonija, JAV, JK, Graikija, Kanada, Kolumbija, Kosta Rika, Latvija, Lietuva, Lenkija, Liuksemburgas, Meksika, Nyderlandai, Naujoji Zelandija, Norvegija, Pietų Korėja, Portugalija, Prancūzija, Slovakija, Slovėnija, Suomija, Švedija, Šveicarija, Turkija, Vengrija, Vokietija.",
    "Pirmą kartą su orkestru dirbęs „Vesper“ garso takelio autorius: „Esu kietas riešutėlis“": "Bruno Samper ir Kristina Buožytė žinutę brūkštelėjo pamatę menininko interviu, filmuotą Kanų kino festivalyje. D.Levy tuomet sužibėjo sukūręs „Oskarui“ nominuoto animacinio ilgametražio Jérémy Clapino filmo „Aš pamečiau savo kūną“ (angl. „I Lost my Body“, 2019 m.) muziką, už kurią buvo įvertintas nacionaliniu Prancūzijos kino prizu – Cezariu. Savo studijoje kasdien dirbantis kompozitorius sutiko apie darbą su lietuvės K.Buožytės ir prancūzo B.Samper tandemu papasakoti daugiau.\n\n– Kaip reagavote sulaukęs „Vesper“ režisierių pasiūlymo prisijungti?\n\n– Perskaičiau scenarijų ir užkibau. Man tai rodėsi kaip nauja ir jaudinanti patirtis – iškart sutikau. Kiekvienas filmas kitoks, kitokie jo kūrimo principai, ir kiekvieną kartą mokausi iš naujo. Šįkart sužavėjo galimybė dirbti su orkestru ir choru. Tai buvo sudėtinga pirmiausiai dėl to, kad brangiai kainuoja! Filme muzika nenutyla nė sekundei, ji lydi viso pasakojimo metu, taigi tai ir labai daug darbo. Ieškojome geriausio įmanomo sprendimo, ir šis procesas, nors sunkus, man labai patiko. Džiaugiuosi, kad po ilgų paieškų turėjau galimybę dirbti su itin profesionaliu jaunosios kartos orkestru iš Bethoveno akademijos Lenkijoje. Jį man rekomendavo violončelininkas Mario Forte, su kuriuo dažnai tenka bendradarbiauti.\n\n– „Vesper“ garso takelį jau galima rasti tokiose skaitmeninėse platformose, kaip „Spotify“. Ar jums buvo svarbu, kad jis būtų išleistas kaip atskiras albumas?\n\n– Be jokios abejonės. Juk tai pirmasis mano garso takelis, kurį įrašė orkestras. To siekiau nuo pirmosios darbo minutės. Rašydamas muziką filmui praleidi išties daug laiko, įdedi daug meilės, tad negali nenorėti, kad ji gyventų ir savarankišką gyvenimą. Žinoma, tai papildomos valandos studijoje ir biudžetas. Juk kino filmų muzika ruošiama 5.1 sistemoms, kurios sukurtos taip, kad kino teatrų lankytojai visiškai pasinertų į garsą. Taigi turėjome paruošti stereo versiją, be to, iš naujo aranžuoti ilgesnius kūrinius, kad jie tiktų albumui.\n\n– Ir kaip albumui sekasi?\n\n– Čia turiu papriekaištauti „Spotify“ – šioje platformoje galima rasti įvairiausių pasirinkimų, house, repo muzikos, dainų sporto salei, bet nėra atskiros žymos filmų garso takeliams! Manau, tai labai svarbu, nes, jei nesi tokio lygio kompozitorius, kaip Hansas Zimmeris (juokiasi)... Na, bet „Vesper“ premjera Lietuvoje rugsėjo 30 d. sutampa su premjera Jungtinėse Amerikos Valstijose – manau, tada albumas sulauks papildomo dėmesio. Niekur neskubu – šis mano kūrinys atsparus laikui.\n\n– Filmas baigiasi jautriu atlikėjos ir dainų autorės Yorina kūriniu „Just a Wave“. Kaip atradote šią vokalistę?\n\n– Įdomi istorija. Tai Bruno labai norėjo „Vesper“ baigti daina. Iš pradžių dėl to abejojau, maniau, tai per daug tradicinis sprendimas. Visgi kūrybinio proceso pabaigoje supratau, kad istorija nėra lengva, ir mano muzika šią emociją tik sustiprina. Taigi pritariau režisieriui, kad reikėtų gaivesnio, įkvepiančio vilčiai kūrinio pabaigai. Su Yorina buvau dirbęs anksčiau, tad pakviečiau ją prisijungti. Kūrinio demo versiją ji atsiuntė kaip tik tuomet, kai su Bruno ir Kristina sėdėjome studijoje. Visi kartu paklausėme ir iškart nusprendėme šią dainą panaudoti.\n\n– Kaip sekėsi dirbti su dviem režisieriais iš karto?\n\n– Čia jų reikėtų paklausti, kaip jiems sekėsi dirbti su manimi – esu kietas riešutėlis (juokiasi)! Visiškai pasineriu į savo projektus ir esu labai smulkmeniškas, nėra taip, kad atsiunčiu muziką ir atsisveikinu. Man filmo garso takelis neatsiejamas nuo montažo, apšvietimo, vaidybos. Muzika tarsi viską suklijuoja, bet jei kuris nors kitas elementas man netinka ar jo nesuprantu, nenoriu nusileisti.\n\nApie tai, kad su manimi nėra lengva, režisierius perspėjau pačioje pradžioje. Žinote, anksčiau grojau grupėje – tai buvo duetas, ir mes su dainininke visą laiką ginčydavomės. Šįkart buvome trikampis, atkaklių profesionalų trikampis – ir tai buvo verta galutinio rezultato. Šis mane tiesiog pribloškė – gerąja prasme. Nes idėja... idėja buvo nuostabi, bet ji man rodėsi gal kiek per fantastiška, jei suprantate, ką noriu pasakyti. Visgi ji įgyvendinta.\n\nLuko Šalnos ir Ievos Juros nuotr./Kadras iš filmo „Vesper“\n\n– Tad kuo gi „Vesper“ istorija, vykstanti ateityje, kai pasaulis – ant žlugimo ribos, ir jo ateitis – paauglės rankose, jums įsiminė?\n\n– Žinutę sau atradau vos perskaitęs scenarijų. O dabar ji dar svarbesnė. Turiu galvoje pasaulį šiandien ištikusią krizę. Jei nesiimsime iniciatyvos, planeta iš tiesų gali žlugti. „Vesper“ sufleruoja apie vilties svarbą, nors katastrofa jau visai arti. Svarbu susivokti, kokioje aplinkoje gyvenime, ir prisiimti atsakomybę. Šis filmas – tai ne „Žvaigždžių karai“ ta prasme, kad visi netapsime džedajais, bet visai realu, kad mūsų vaikai turės iš naujo mokytis sugyventi, kovoti dėl išlikimo, ieškoti naujų būdų užsiauginti maistą. Visai kaip pagrindinė filmo herojė Vesper\n\n„Vesper“ Lietuvos kino teatruose debiutuoja jau rugsėjo 30 dieną. Filmą kuria prodiuserių kompanija kompanijos „Natrix Natrix“ (Asta Liukaitytė, Daiva Varnaitė-Jovaišienė, Kristina Buožytė, Lietuva), „Ruble Fish“ (Alexis Perrin, Prancūzija) „1080 Films“ (Benoit Ronald, Belgija).\n\nProjektą iš dalies finansavo Lietuvos kino centras.",
    "Lenkija, Airija ir Baltijos šalys siekia ES sankcijų prieš „Gazprombank“ ir Rusijoje pagamintus deimantus": "Remiantis bendru Lenkijos, Airijos ir trijų Baltijos šalių siūlymu, „Gazprombank“ – subjektas, kuris pasirodė esąs veiksmingas užbaigiant atsiskaitymus tarp Rusijos ir Europos Sąjungos – turėtų būti pašalintas iš SWIFT sistemos kitame ES sankcijų etape.\n\n„Euronews“ gautame dokumente penkios valstybės narės pateikia keletą atsakomųjų priemonių Vladimiro Putino planai Į Rusijos kariuomenę atvesti iki 300 000 rezervo karių ir Apklausų organizavimas Okupuotose Rytų ir Pietų Ukrainos teritorijose.\n\nŠiuos balsus griežtai pasmerkė Vakarų šalys, kurias ekspertai laikė galimu visiškos aneksijos pirmtaku, vadindamos juos „apgaulingais“.\n\nDekretas dėl mobilizacijos ir referendumų skatina raginimus nustatyti naujas ES sankcijas Rusijai.\n\n„Manau, kad dėl to mes dar kartą turime taikyti sankcijas“, – sakė Europos Komisijos pirmininkė Ursula von der Leyen. Šią savaitę jis pasakė.\n\nNuo tada, kai Kremlius pradėjo invaziją į Ukrainą, blokas įvedė šešis sankcijų raundus ir papildomas priemones, skirtas pakoreguoti jų veiksmingumą ir išplėsti jų pasiekiamumą.\n\nKomisija teigė, kad kitame pakete pagrindinis dėmesys bus skiriamas civilinėms technologijoms, tačiau daugiau informacijos nepateikė.\n\nSavo bendrame dokumente Lenkija, Airija, Estija, Latvija ir Lietuva siūlo kelią, kurį blokas turėtų pasirinkti, kad sukeltų spaudimą Rusijai.\n\nPenkios šalys nori, kad „Gazprombank“ pagaliau būtų pašalintas iš SWIFT – itin saugios sistemos, leidžiančios atlikti finansines operacijas. Maskvoje įsikūręs bankas veikia kaip tarpininkas tarp ES klientų ir rusiškų dujų monopolį turinčio „Gazprom“ ir suteikia galimybę eurus konvertuoti į rublius.\n\nKadangi daugelis Rytų ir Vidurio Europos šalių vis dar labai priklausomos nuo dujotiekio iš Rusijos, „Gazprombank“ iki šiol buvo pašalintas iš SWIFT juodojo sąrašo, o Ukrainos pareigūnai ne kartą kritikavo šį trūkumą.\n\nDokumente taip pat numatytas draudimas ES įmonėms teikti bet kokios rūšies draudimo paslaugas Rusijos vyriausybei, agentūroms ir įmonėms. Tvarka numato išimtį, jei apdrausta rizika yra Europos Sąjungos teritorijoje arba jei ji susijusi su diplomatinėmis atstovybėmis.\n\nKalbant apie technologijas, šios penkios šalys siūlo ilgą sąrašą produktų ir paslaugų, kurių prekyba turėtų būti uždrausta arba griežtai apribota, pavyzdžiui, Europos Sąjungoje pagamintų išmaniųjų telefonų, fotoaparatų, projektorių, lazerių, radijo imtuvų, objektyvų ir pjūklų eksportas. taip pat kompiuterių programinė įranga, techninės įrangos priežiūra, žiniatinklio prieglobos paslaugos ir kibernetinio saugumo sistemos.\n\nGrupė taip pat siūlo visoje ES uždrausti naudoti technologijas, sukurtas Rusijos tarptautinės įmonės „Kaspersky Lab“, žinomos visame pasaulyje garsios antivirusinės programos.\n\nUždrausti deimantus, atgal ant stalo\n\nBe technologijų, Lenkija, Airija, Estija, Latvija ir Lietuva kartu siekia uždrausti Rusijoje pagamintų ar apdorotų deimantų importą.\n\nEuropos Sąjunga jau sustabdė deimantų eksportą į Rusiją, siekdama pakenkti turtingam šalies elitui, tačiau Rusijai vis dar leidžiama siųsti deimantus į bloko rinką.\n\npagal Tarptautinis prekybos centras2021 metais Rusijos deimantų eksportas siekė 4,5 mlrd.\n\nPirmasis jų tikslas yra Belgijakurios deimantų centras Antverpene dominuoja tarptautinėje tauriųjų medžiagų pjovimo ir poliravimo rinkoje.\n\nPastaraisiais mėnesiais Belgijos vyriausybė buvo atidžiai stebima dėl savo prieštaravimo tolesniems deimantų prekybos su Rusija apribojimais.\n\n„Prekyba deimantais Antverpene per šio konflikto mėnesius prisitaikė ir buvo priimti sprendimai“, – sakė Belgijos ministras pirmininkas Alexandre’as de Croo. Jis sakė praėjusią savaitękalbant flamandų mieste.\n\n„Jei pažvelgsite į šiandieninę situaciją ir prekybos su Rusija apimtis, palyginti su tuo, kas buvo prieš karą, mes esame naujame pasaulyje ir tai yra sąmoningi Antverpeno pasirinkimai“.\n\n„Sankcijos turėtų būti labiau nukreiptos į agresorių, o ne į mus pačius“, – pažymėjo de Croo.\n\nKitoje bendro dokumento dalyje penkios šalys siūlo uždrausti parduoti nekilnojamąjį turtą, esantį Europos Sąjungoje, bet kuriam Rusijos piliečiui, gyventojui ar įmonei – nebent jie turi teisę nuolat gyventi.\n\nLenkija, Airija, Estija, Latvija ir Lietuva siūlo ES išplėsti energetikos sektoriaus apibrėžimą ir nustatyti prekybos branduolinėmis technologijomis apribojimus.\n\nES sankcijoms turi pritarti 27 valstybės narės vienbalsiai.\n\n„Mes palaikome griežčiausias įmanomas sankcijas, bet taip pat žinome, kad stiprybė slypi solidarumas ir sutarimas. Taigi dirbsime dėl to“, – sakė vienos iš penkių pasirašiusiųjų diplomatas.\n\nTikimės kitą savaitę priimti naują paketą."
}