{
    "Čilėje – referendumas dėl diktatūros laikais parengtos konstitucijos pakeitimo": "Nors anksčiau Čilės gyventojai didele persvara nubalsavo už dabartinės konstitucijos, priimtos 1980 metais Augusto Pinocheto diktatūros laikais, perrašymą, viešosios nuomonės apklausos rodo, kad naujasis tekstas gali būti atmestas.\n\nKonstitucija perrašyta atsižvelgiant į 2019 metais įsiplieskusių masinių protestų reikalavimus naikinti gilią socialinę nelygybę, tačiau keli 388 straipsnių siūlomo projekto punktai pasirodė esą prieštaringai vertinami.\n\n„Aš ją atmesiu, nes tai – blogai inicijuota konstitucija“, – naujienų agentūrai AFP Santjage sakė 66 metų namų šeimininkė Maria Angelica Ebnes.\n\n„Tai buvo padaryta per prievartą, naudojant smurtą“, – teigė ji.\n\n2019 metų spalį daugiausia sostinėje kilo protestai, kuriems iš pradžių vadovavo studentai, pasipiktinę planais padidinti metropoliteno bilietų kainas.\n\nŠios demonstracijos peraugo į platesnį nepasitenkinimą neoliberalia šalies ekonomine sistema ir didėjančia nelygybe.\n\nNors apklausos rodo, kad naujoji konstitucija bus atmesta, jos šalininkai dar nepraranda vilties – taip pat ir dėl to, ką mato gatvėse.\n\nSkaičiuojama, kad ketvirtadienio vakarą į oficialų kampanijos už naująją konstituciją uždarymą Santjage susirinko 500 000 žmonių, o į raginančiųjų balsuoti „prieš“ renginį – ne daugiau kaip 500.\n\n„Žmonės masiškai eis balsuoti, ir apklausos vėl pasirodys esančios klaidingos“, – sakė Juanas Carlosas Latorre, kairuolio prezidento Gabrielio Borico valdančiosios koalicijos įstatymų leidėjas.\n\nPrezidentas pasisako už naująją konstituciją.\n\nPrivalomajame referendume atiduoti savo balsą turi teisę daugiau kaip 15 mln. čiliečių.\n\nDiskusijos dėl autochtonų grupių teisių\n\nČilės gyventojai jau kartą balsavo dėl konstitucijos perrašymo ir dar kartą – dėl atstovų, kuriems pavesta tai padaryti, išrinkimo, todėl sekmadienį vyksiantis balsavimas bus jau trečias kartas per dvejus metus, kai jie eina prie balsadėžių šiuo klausimu.\n\nNaująjį tekstą parengė konstitucinis susirinkimas, kurį sudarė 154 nariai, daugiausia nepartiniai. Jam priklausė po lygiai vyrų ir moterų, o 17 vietų buvo skirta autochtonų grupių nariams.\n\nPirmame naujos konstitucijos straipsnyje Čilė apibūdinama kaip „socialinė ir demokratinė valstybė“, taip pat „daugiatautė, daugiakultūrė ir ekologiška“ šalis. Dokumentu oficialiai pripažįstamos 11 autochtonų grupių, kurių nariai sudaro 12,8 proc. iš 19 mln. šalies gyventojų.\n\nBe kita ko, projektas numato naują valstybinę sveikatos apsaugos sistemą ir žemės grąžinimo autochtonų bendruomenėms procesą. Be to, juo įtvirtinamos naujos teisės, įskaitant teisę į „tinkamą ir orų būstą“, taip pat vienodas atlyginimas už vienodą darbą vyrams ir moterims.\n\nPagal naująją konstituciją taip pat būtų pertvarkyta Čilės vyriausybė: vietoj Senato būtų įsteigti mažiau įtakingi „regionų rūmai“, o moterys turėtų užimti bent pusę pareigybių valstybinėse institucijose.\n\nDaugiausia prieštarų sukėlė tai, kad naujajame tekste daug dėmesio skiriama Čilės autochtonų grupėms. Kai kurie kritikai kaltina naujojo teksto autorius bandymu tradiciškai marginalizuotas grupes paversti „aukštesnės klasės“ piliečiais.\n\nDaug diskusijų išprovokavo ir pasiūlymai įteisinti abortą, apsaugoti aplinką ir gamtos išteklius, pavyzdžiui, vandenį, kurį, kai kurių teigimu, eksploatuoja privačios kasybos bendrovės.\n\n„5 proc. tikimybė“\n\nNors pastarojo meto apklausos rodė, kad nepritariančiųjų naujajam tekstui yra 10 proc. daugiau negu pritariančiųjų, sociologė Marta Lagos mano, kad jis vis tiek gali būti priimtas.\n\nTikėtina, kad didžiulėje Santjago metropolijos srityje dauguma žmonių balsuos už naująją konstituciją, nors kai kuriose miesto dalyse, ypač šiauriniuose ir pietiniuose rajonuose, dauguma pasisako prieš pakeitimus, sakė M.Lagos.\n\n„Visuomet yra tikimybė, kad visos apklausos klysta ir kad pritariančiųjų pranašumas Santjage gali kompensuoti nepalankią padėtį šiaurėje ir pietuose“, – AFP sakė sociologė.\n\n„Nemanau, kad tokia tikimybė yra didesnė nei 5 proc., o „prieš“ stovykla turi 95 proc. tikimybę laimėti“, – svarstė ji.\n\nTačiau M.Lagos sakė esanti įsitikinusi, kad „atotrūkis nebus 10 procentinių punktų, kaip teigiama trijose per pastarąsias dvi savaites paskelbtose apklausose“.\n\nKad naujoji konstitucija būtų priimta, reikia tik paprastos balsų daugumos.\n\nParamą naujajai Čilės konstitucijai išreiškė apie 40 pasaulyje pripažintų ekonomistų ir politologų.\n\nKai kas baiminasi, kad naujasis pagrindinio įstatymo tekstas sukels nestabilumą ir netikrumą, o tai gali pakenkti ekonomikai.\n\n„Galima pastebėti tam tikrą Čilės rinkėjų konservatyvumą, kurio nematėme daugelį metų“, – sakė M.Lagos.\n\nNaujosios konstitucijos šalininkai teigia, kad ji paskatins didelius pokyčius konservatyvioje, socialinės ir etninės įtampos kamuojamoje šalyje ir padės pamatus labiau egalitarinei visuomenei.\n\nJie teigia, kad dabartinė konstitucija suteikė privačioms įmonėms laisvą valdžią svarbiausiose pramonės šakose ir sukūrė palankią terpę turtingiesiems klestėti, o vargšams sunkiai verstis.\n\nNors 1980 metų konstitucija buvo keliskart pakeista, ji tebėra paženklinta stigma, kad buvo priimta diktatūros laikais.\n\nJeigu dokumentui pritartų dauguma rinkėjų, prasidėtų kelerius metus galintis trukti procesas, kol naujoji konstitucija būtų priimta. Kongresas turėtų priimti naujus įstatymus, kad būtų išpildytos naujos konstitucijos nuostatos.\n\nJei naujasis tekstas bus atmestas, liks galioti dabartinė konstitucija.",
    "Padėtis Čilėje: norime naujos Konstitucijos, bet ne šitos": "Šiuo metu Čilės politinis gyvenimas išgyvena sukrėtimą – praėjusią savaitę daugiau nei 60 proc. Čilės rinkėjų atmetė naujos šalies Konstitucijos projektą, turėjusį pakeisti dabartinę, patvirtintą dar valdant diktatoriui Augusto Pinochetui.\n\nŠalies prezidentas Gabriel Boric itin stipriai palaikęs Konstitucijos kūrimo procesą atsidūrė itin sunkioje padėtyje – jis turi koordinuoti naujo Konstitucijos rengimo proceso pradžią su galią pajutusiais opozicijos atstovais, įvykdyti pokyčius savo komandoje ir spręsti šalį kamuojančias vidines ir išorines problemas.\n\n(Ne visai) sėkmės istorija?\n\n2019 metais ilgą laiką Lotynų Amerikos sėkmės istorija laikytą Čilę sukrėtė masiniai protestai. Nors jų pirminė priežastis buvo transporto kainų augimas, iš tiesų jie atspindėjo ilgalaikį nepasitenkinimą šalies socialiniu ir ekonominiu modeliu: nelygybe, prieinamų socialinių paslaugų nebuvimu, menku socialiniu mobilumu.\n\nPalyginus su kaimynėmis Čilė pasižymi ekonominiu ir politiniu stabilumu, tačiau nepasitenkinimas socialine ir ekonomine politika augo jau seniai. Periodiški protestai, šalį drebino nuo XXI a. pirmojo dešimtmečio pradžios. Čilės gyventojai yra labiausiai prasiskolinę visoje Lotynų Amerikoje – privati socialinė, sveikatos apsauga ir švietimas suryja didžiąją dalį gyventojų pajamų ir, neretai, reikalauja skolintis. Nuolatinis nerimas dėl skolų ir finansų skatino ir vidurinės klasės gyventojus prisidėti prie protestų. Reformų pažadai susidurdavo su mokestine realybę – „minimali“ Čilės valstybė daugiau pareigų prisiimti negalėjo.\n\n2019 metų socialinis sprogimas grąžino į politinę darbotvarkę seną reikalavimą keisti šalies Konstituciją. Nuo demokratijos atkūrimo ši Konstitucija buvo ne kartą taisyta, tačiau tiek tarp piliečių, tiek ir tarp dalies politinio elito stiprėjo įsitikinimas, kad reikia ne lopyti senąją, diktatūrą menančią magna carta, o kuri naują socialinį kontraktą. Tuometinio prezidento Sebastian Pinera pasiūlymą keisti Konstituciją referendume palaikė 78 proc. šalies piliečių. Ilgą laiką apklausos atspindėjo itin didelius visuomenės lūkesčius – paklausti kokią pagrindinę emociją kėlė naujos Konstitucijos kūrimo procesas 52 proc. respondentų pažymėjo viltį. Antroje vietoje sekė džiaugsmas (46 proc.). Čiliečiai džiaugėsi įtraukiu ir progresyviu Konstitucijos formavimo procesu – ją parengti turėjo visuotinai išrinkta Asamblėja, sudaryta iš lygaus moterų ir vyrų skaičiaus bei užtikrinanti autochtonų bendruomenių atstovimą.\n\nNeramumai Čilėje, minint 1973-ųjų perversmo metines / AP nuotr\n\nNuo vilties prie nerimo\n\nVieno paaiškinimo, kaip per kelerius metus Čilės rinkėjai perėjo nuo bendros vilties iki bendro nerimo, nėra. Tai, kad naująją Konstituciją atmetė daug, labai įvairaus socioekonominio sluoksnio, amžiaus ir skirtingų politinių pažiūrų rinkėjų visoje šalyje, rodo, kad egzistavo įvairios tarpusavyje persipynusios priežastys.\n\nNors ant rinkiminių lapelių buvo tik dvi galimybės (pritariu/nepritariu), rinkėjų pasirinkimai buvo sudėtingesni. Prieš pat balsavimą atliktos apklausos rodė kad čiliečiai svarstė apie keturias galimybes: tiesiog balsuoti prieš (17 proc.), balsuoti prieš naująją Konstituciją tikintis kad ji bus pataisyta (35 proc.), balsuoti už naująją Konstituciją tikintis kad ją priėmus ji bus pataisyta (32 proc.), balsuoti už Konstitucijos projektą be jokių pataisymų (12 proc.). Taigi, nors 79 proc. apklaustųjų iš principo norėjo naujos Konstitucijos, beveik 70 proc. jų norėjo pokyčių siūlomame tekste.\n\nNaujoji Konstitucija kritikuota dėl savo apimties (net 388 straipsniai), platumo ir aptariamų temų įvairovės. Projekte įtrauktos ir nuostatos apie politinę sistemą ir apie šalies kulinarinių paveldo gynimą, ir mitybą, ir žmogaus teises. Tuo pačiu, ne viena nuostata (pavyzdžiui susijusios su Čile kaip daugiataute valstybe ar šalies autochtonų teisėms) nebuvo pakankamai apibrėžta, o neapibrėžtumas kėlė neaiškumo, nepasitikėjimo rengėjų profesionalumu ir itin prisidėjo prie dezinformacijos.\n\nDešinieji kritikavo socialinį Konstitucijos modelį, pabrėždami, kad šalies ekonomika neatlaikys (ir potencialiai šalis virs Venesuela). Su tuo nesutiko kairieji ekonomistai – teigdami, kad Konstitucijos nuostatos padės Čilei vykdyti tinkamą ir labiau Ekonominio Bendradarbiavimo ir Plėtros Organizacijos standartus atitinkančią mokesčių politiką bei įgyvendinti reformas, reikalingas šaliai modernizuotis ir augti.\n\nRemiantis apklausomis, daugiau nerimo nei ekonomika rinkėjams kėlė nuostatos susijusios su vietinių autochtonų bendruomenių teisėmis, Čilės decentralizacija ir politinėmis reformomis (Senato panaikinimu) – baimintasi galios koncentracijos ar Čilės nacionalinio identiteto likimo. Didelei konservatyvių čiliečių visuomenės daliai nepatiko progresyvios nuostatos susijusios su lyčių lygybe ir aplinkosauga.\n\nNeramumai Čilėje, minint 1973-ųjų perversmo metines / AP nuotr\n\n„Šou politika“ dezinformacijos ir ekonominių problemų kontekste\n\nItin didelę įtaką Konstitucijos nepopuliarumui padarė ir neigiamas ją kūrusių žmonių įvaizdis. 2021 metų rinkimuose į Nacionalinę Asamblėją pralaimėjo partijos ir partinė politika – daugiau 60 proc. išrinktų asamblėjos narių nepriklausė jokioms politinėms partijoms ir atstovavo skirtingus socialinius judėjimus. Kiekvienas jų atsinešė savo reikalavimus ir, neretai, siekė pokyčių metodais, kurie labiau priminė performansą nei politinę diskusiją. Maksimalius ir dažnai absoliučiai nerealistinius bei didelę dalį Čilės gyventojų dirginančius reikalavimus ne vienas asamblėjos narys reiškė itin garsiai, siekdamas kuo didesnio matomumo. Asamblėjai populiarumo nepridėjo ir vėžį simuliavęs jos narys ar šokiruojantys pasirodymai palaikymo kampanijos mitinguose.\n\nPrie Konstitucijos priešininkų sėkmės prisidėjo ir itin aktyvi informacinė kampanija, prasidėjusi gerokai anksčiau nei Konstitucijos šalininkų. Be to, „atmetimo“ kampanija gerokai plačiau naudojosi socialiniais tinklais ir kūrė vadinamąsias „fake news“ pateikdama neegzistuojančius pasiūlymus kaip tikrus. Ypač daug populiarumo sulaukė žinutė, kad naujoji Konstitucija negins privačios nuosavybės. Ji buvo tiek paplitusi, kad valdančios partijos turėjo raštu patvirtinti, jog tai – netiesa.\n\nGaliausiai, tiek referendumas, tiek dabartinės diskusijos vyksta Čilei sudėtingame kontekste – kaip ir didelėje regiono dalyje šalyje rekordus muša infliacija, iššūkį meta išaugusi migracija ir su ja susijusi saugumo krizė. Prieš pusmetį prezidentu tapęs G. Boric buvo išrinktas didžiulės politinis poliarizacijos kontekste ir išsyk turėjo spręsti itin dideliu iššūkius. Dalis Čilės gyventojų iš jo tikėjosi itin daug, dalis – jo labai nemėgo. Taigi, naujosios Konstitucijos rengimas tapo ir jo pusmečio įvertinimu.\n\nPlebiscitas dėl naujos Konstitucijos priėmimo Čilėje / AP nuotr.\n\nPlanas B?\n\nKonstitucinio proceso kūrėjai neparuošė aiškių gairių, ką daryti, jei dokumentas nebus patvirtintas. Šiuo metu skirtingos politinės partijos bei Vyriausybė derasi dėl tolimesnių žingsnių. Panašu, kad linkstama prie dar vienos, piliečių renkamos institucijos kūrimo. Kad ir koks sprendimas bus priimtas, jis bus priimtas dar susiskaldymo, sustiprėjusios opozicijos, ir kainų kilimo kontekste.\n\n2019-aisiais metais atrodė, kad naujoji Konstitucija išspręs visuomenės susipriešinimo dėl esminių valstybės praeities (kaip vertinti A. Pinočeto diktatūros palikimą) ir ateities (kokio politinio, socialinio ir ekonominio modelio nori čiliečiai) klausimų. Į Čilės patirtį ne viena su panašiomis problemomis susidurianti regiono valstybė žiūrėjo su susidomėjimu ir viltimi. Vis dėlto, itin nelygioje ir poliarizuotoje visuomenėje sukurti dokumentą, kuris, kuris pajudintų egzistuojančius galios centrus, tenkintų kairiuosius ir dešiniuosius, konservatorius ir liberalus bei apskritai elitu ir politika nusivylusius rinkėjus, yra be galo sunku. Daugelis čiliečių nori kitokios Čilės ir kitos Konstitucijos. Bet ne šitos.",
    "Senoj barzdoj daug išminties. Apie krieną": "Lino BRUŽO nuotr.\n\nTurguj du turgininkai susipyko dėl barzdos. Mat viens jų turėjo vešlią, juodą, o antras buvo visai išretėjęs. „Ir kuo gi tu tepi tą savo barzdą?“ – šaiposi tas išretėjęs. Antrasis iš aukšto veizėdamas sako tepąs simondsijų aliejumi, plaunantis plūdenų ir ajerų šampūnu, paskui fenu džiovina, specialiomis šukomis šukuoja, nė plaukelis neiškrenta. „Je, meluoji, simondsijau. Žinau, ką darai. Tepi barzdą medumi, o burną iš vidaus vištšūdžiu išmozoji. Medus traukia, vištšūdis stumia, tai ir vešliai želia“, – kvatojasi mažabarzdis. „Tai ko patsai tada toks išplikęs, senas kriene?“ – neįsižeidė gražiabarzdis ir pasiūlė tam barzdą gerai nugaros trynekliu pasitrinti, likusioji nubyrės, nes geriau jokios, negu tokia.\n\nAš su savo trigrašiu dar norėjau pasakyti, kad krienai baisiai gerai visokius ten plaukų folikulus pažadina, todėl krienais reikia tepti visur, kur apžėlimo reikia. Žadėjau dar ir daugiau apie krienus jiems papasakot, bet anie špygomis išsirodydami ilgai dar receptais dalijosi ir be manęs.\n\nSpėjau nemažai jų receptų susirašyti, tad ir jums kai ką čia patieksiu.\n\nValgomasis krienas (Armoracia rusticana), bastutinis augalėlis; rašo, dvyliktajame amžiuje kažkur ten iš Turkijos pas mus parėjo, vokiečiai pirmi juos pradėję auginti. Turkai gydęsi krienais parazitus, valstiečių garstyčia, gerklės valikliu vadinę. Kad ir svetimžemiai krienai, bet pas mus iki metro užaugdami puikiai prigijo, po laukus, sodybas išplito ir nuosavi širdžiai tapo. Čilė tik, sako, smarkiai invaziniais krienais neseniai apžėlė, tie augalai, sako, auga iki šimto šešiolikos metrų, bet vietiniai labai neišgyvena, lapus fermentuoja ir smagiai rūko. Kiek tik atsimenam, lietuviai vėlyvą rudenį prieš kiauleles pjaudami, skerstuvėms būtinai krienų prisitarkuodavo, ašarodami nuo aštraus krienų kvapo iš trobos pirmyn atgal prasivėdinimui lakstydavo.\n\nKrienų šaknų užtepalo visuomet prie šviežienos prikąsdavo, mat žinojo, kad taip geriau virškins, skrandžio sultis išskirs, apetitą sužadins, kad daugiau pilvan tilptų, nuo kopūstų vidurių nepūstų. O kadangi šaldytuvų dar neturėjo, šviežią mėsą krienų šaknų milteliais įtrindavo, muselės nepuldavo, ilgai negesdavo.\n\nTie kiauleles pjaunantieji tais laikais dar nežinojo, kad krienų šaknys turi daug vitamino C, kad turi kalcio, kalio, fitoncidų, fermento mirozino, beazočių medžiagų, arseno, kobalto, arabinozės, sinergino ir glikonasturcino, žieduose – saponinų, o lapuose yra alkaloidų ir kemferolio. Čia tik mes, miestų žmonės, tą dabar puikiai žinome. Žinome ir kad krienuose esantis lizozimas veikia baktericidiškai, o alilo garstyčių aliejus stiprina virškinamojo trakto sekreciją. Lizozimą dar naudojame kaip lašus akims. Taigi tą išmanydami, imkimės namie krienų tarkuoti, medžiagos garuos ir visos akių bėdos praeis, visą teisybę pamatysim.\n\nAr žinojot, kad, be visų tų pilvo ir akių gėrybių, krienai mažina gliukozę kraujyje, padeda nuo nemigos, gydo galvos skausmus, ausų uždegimus, geltligę, patogeninius grybus, akmenligę, varo tulžį, gerina kraujotaką ir medžiagų apykaitą? Jetitvaimakalis, sukūdėti bus lengva, krienus lapnojant.\n\nŠtai ir receptų puokštelė.\n\n25 g šviežių šaknų užpilti stik­line karšto vandens, pritraukti pusę val., 2–3 valg. š. prieš valgį žarnyno darbui.\n\nVienas prie penkių santykiu krienų šaknis maišyti su miltais ar riebalais, tepti ant skaudamų, podagrinių, artritinių sąnarių, pleistru nakčiai užklijuoti. Tinka ir nuplikytas krieno lapas.\n\nGalvai sopant išmozoti vandeniu skiesta šaknų košele sprandą.\n\nFolikulams pažadinti tepti vandeniu skiesta bičių žiedadulkių ir krienų šaknų košele.\n\nSenoms, negyjančioms žaizdoms – smulkintą šaknį užpilti šaltu vandeniu, traukti aštuonias valandas, paskiau tuo tirpalu tapšnotis.\n\nNemigai: 1 cm tarkuotą šaknį merkti į stiklinę šilto pieno.\n\nKrienai ir petražolių sultys – nosies kregždutėms, pigmentinėms dėmėms, krienai ir obuolių tarkiai tiks tiems, kurių veidai nutįsę.\n\nSėdmeninio nervo uždegimui – užtepimo būdus sugalvokit patys.\n\nBomba atsikosėjimui: pusiau krieno, pusiau imbiero, plikyti karštu vandeniu, gerti po gurkšnelį kiaurą dieną.\n\nVyrų nenorėjimams ir negalėjimams, moterų libido: prieš linksmybes šaknų pagraužti.\n\nSenoms širdelėms – orkaitėje kepti obuoliai, aptepti krienų užtepalu.\n\nPost scriptum. Bet nepulkit, o mielieji, barzdų tepti, bliūdais krienų sriaubti! Paliaukį ir sprandą gali nudeginti, skrandžio opų pridaryti. Negalima tiems, katrie su dideliais spaudimais laksto, katrie rūgštimis iš stemplės spjaudosi, šiukštu nėščios ir žindyvės, vaikai mažulėliai, inkstininkai ir hepatitininkai.\n\nO visiems kitiems linkiu tik į sveikatą!\n\nLapų užtepėlė\n\nPlaktuvu ar maltuvu suplakam arba sumalam plėšytus krienų (stiebus išmesti) lapus, česnakų laiškus, bazilikų, kalendrų, petražolių lapus. Dedam 100 g smulkintų graikinių riešutų, cit­rinos sulčių, druskos ir aliejaus. Sukraunam į stiklainį, užpilam aliejumi, kad geriau laikytųsi, ir šaldytuvan. Tepti ten, kur norisi.\n\n\n\nGiedrė Bružienė, žolelių ūkis „Viršūnėlės ir šaknelės“, tel. 8 614 16 798",
    "JAV: Rusija nusiuntė mažiausiai 300 mln. dolerių užsienio partijoms ir kandidatams": "JAV žvalgyba „mano, kad tai yra minimalūs skaičiai ir kad Rusija greičiausiai slapta pervedė papildomų lėšų, kurios liko nepastebėtos“, sakė vienas aukšto rango administracijos pareigūnas.\n\n„Manome, kad tai – tik ledkalnio viršūnė“, – žurnalistams sakė pareigūnas, kalbėjęs su anonimiškumo sąlyga.\n\nJAV žvalgyba neišslaptino informacijos apie konkrečias šalis. Anksčiau JAV pareigūnai nurodė Bosniją ir Hercegoviną bei Ekvadorą kaip šalis, į kurių reikalus Rusija tiesiogiai įsikišo pasinaudodama savo finansine galia.\n\nVienas iš įžūliausių naujame JAV žvalgybos vertinime minimų atvejų buvo tas, kad Rusijos ambasadorius neįvardytoje Azijos šalyje suteikė milijonus dolerių vienam kandidatui į prezidentus.\n\nVertinime teigiama, kad Europoje Rusija naudojosi fiktyviomis sutartimis ir fiktyviomis bendrovėmis partijoms finansuoti, o jos valstybinės bendrovės tiesiogiai teikė slaptą finansavimą Centrinėje Amerikoje, Azijoje, Vidurio Rytuose ir Šiaurės Afrikoje.\n\nRusija kartais siųsdavo grynuosius pinigus, bet taip pat naudojo kriptovaliutas ir „prabangias“ dovanas, sakoma vertinime.\n\nPrezidento Joe Bideno administracija paprašė atlikti vertinimą po vasario 24 dieną Rusijos pradėtos invazijos į Ukrainą, kuri paskatino JAV dėti dideles pastangas izoliuoti Maskvą ir apginkluoti Kyjivą.\n\nMinėtas administracijos pareigūnas teigė, kad JAV diplomatai savo išvadomis dalijasi su daugiau nei 100 šalių vyriausybėmis.\n\nTas pareigūnas apibūdino šias pastangas kaip dalį J.Bideno „Demokratijų viršūnių susitikimo“ iniciatyvos, kurią jis pradėjo po to, kai nugalėjo prezidento rinkimuose Donaldą Trumpą.\n\nNaujajame vertinime neaptariama JAV vidaus politika, tačiau anksčiau amerikiečių žvalgyba teigė, kad Maskva kišosi į 2016 metų rinkimus, visų pirma manipuliuodama socialine žiniasklaida, kad paremtų D.Trumpą, išreiškusį susižavėjimą Rusijos prezidentu Vladimiru Putinu.\n\n„Jungtinės Valstijos deda daug pastangų, kad išspręstų savo pažeidžiamumą, ir skatiname kitas šalis daryti tą patį“, – sakė pareigūnas.\n\nValstybės departamento vidiniame pareiškime JAV atstovybėms visame pasaulyje teigiama, kad Rusija vykdė slaptą kampaniją, siekdama pakeisti aplinką užsienio šalyse savo naudai.\n\n„Rusijai „slaptas politinis finansavimas“ duoda dvejopą naudą: didina įtaką naudą gaunantiems asmenims ir partijoms bei didina tikimybę, kad šios partijos pasieks gerų rezultatų rinkimuose“, – teigiama dokumente.\n\n„Paslėpti šių partijų ir jų rėmėjų iš Rusijos ryšiai kenkia demokratinių institucijų vientisumui ir visuomenės tikėjimui jomis“, – priduriama jame.\n\nRusijos pareigūnai jau seniai atmeta JAV kaltinimus dėl kišimosi į rinkimus, tvirtindami, kad CŽA rėmė perversmus tokiose šalyse kaip Iranas ir Čilė.\n\nTeigiama, kad 2011 metais V.Putinas įtūžo, kai Jungtinės Valstijos išreiškė moralinę paramą protestuotojams Rusijoje, pareiškusiems įtarimų dėl rinkimų klastojimo.\n\nMinėtas JAV pareigūnas atmetė bet kokį įtariamų Rusijos pastangų palyginimą su šiuolaikine JAV praktika, pavyzdžiui, rinkimų stebėtojų ir nevyriausybinių demokratiją remiančių grupių finansavimu.\n\nJAV parama yra skaidri ir „mes neremiame konkrečios partijos ar konkretaus kandidato“, sakė pareigūnas.\n\n„Tai susiję su demokratiniu valdymu ir pastangomis padėti kitoms demokratinėms šalims stiprinti demokratinį valdymą“, – pridūrė jis.",
    "G-20 šalių BVP antrąjį ketvirtį sumenko 0,4 proc., EBPO – tiek pat augo": "Pažymima, jog bendras G-20 ekonominis nuosmukis kontrastuoja su augimu EBPO narėse 0,4 procento.\n\nAtaskaitoje nurodoma, jog nuosmukis atspindi staigų Kinijos ekonomikos kritimą 2,6 proc., kurį nulėmė nauji ribojimai COVID-19 infekcijos plitimui stabdyti.\n\nBVP sumažėjimas taip pat užfiksuotas Indijoje (1,4 proc.), Pietų Afrikos Respublikoje (0,7 proc.), Jungtinėje Karalystėje ir Jungtinėse Amerikos Valstijose (po 0,1 proc.).\n\nAugimas sulėtėjo Saudo Arabijoje, Indonezijoje, Meksikoje ir Vokietijoje, o spartesnis jis buvo Australijoje, Brazilijoje, Italijoje, Japonijoje, Pietų Korėjoje ir Turkijoje.\n\nDviejų G-20 narių – Meksijos ir PAR – BVP antrąjį šių metų ketvirtį buvo žemiau ikipandeminio lygio (žemiau atitinkamai 1,1 proc. ir 0,5 proc.).\n\nG-20 sudaro Argentina, Australija, Brazilija, Indija, Indonezija, Italija, Japonija, JAV, Jungtinė Karalystė, Kanada, Kinija, Meksika, Pietų Afrikos Respublika, Pietų Korėja, Prancūzija, Rusija, Saudo Arabija, Turkija, Vokietija ir Europos Sąjunga.\n\nEBPO dabar priklauso 38 valstybės: Airija, Australija, Austrija, Belgija, Čekija, Čilė, Danija, Estija, Islandija, Ispanija, Italija, Izraelis, Japonija, JAV, JK, Graikija, Kanada, Kolumbija, Kosta Rika, Latvija, Lietuva, Lenkija, Liuksemburgas, Meksika, Nyderlandai, Naujoji Zelandija, Norvegija, Pietų Korėja, Portugalija, Prancūzija, Slovakija, Slovėnija, Suomija, Švedija, Šveicarija, Turkija, Vengrija, Vokietija.",
    "Išsamus laukinės gamtos suvenyrų vadovas: bandymai iš kelionės parsivežti šiuos daiktus gali baigtis bauda ar net laisvės atėmimu": "Šiame laukinės gamtos suvenyrų vadove pateikiami laukinės gamtos suvenyrų, su kuriais galite susidurti, rūšių pavyzdžiai ir informacija apie galimai taikomas taisykles. Visą straipsnį gali skaityti tik prenumeratoriai Tapdami prenumeratoriais, jūs remiate nepriklausomus autorius ir žurnalistus. Stipri ir laisva žiniasklaida – demokratijos ramstis ir vertybė, kurią būtina puoselėti. Kviečiame prisijungti prie Delfi prenumeratorių bendruomenės.\n\nGriežtai draudžiama DELFI paskelbtą informaciją panaudoti kitose interneto svetainėse, žiniasklaidos priemonėse ar kitur arba platinti mūsų medžiagą kuriuo nors pavidalu be sutikimo, o jei sutikimas gautas, būtina nurodyti DELFI kaip šaltinį.\n\n36 Pasidalino\n\nPasidalino\n\n\n\n\n\n\n\n\n\nNuorodos kopijavimas Išsamus laukinės gamtos suvenyrų vadovas: bandymai iš kelionės parsivežti šiuos daiktus gali baigtis bauda ar net laisvės atėmimu Nuoroda nukopijuota\n\n",
    "DOK Leipzig skelbia „Co-Pro Market“ pasirinkimą": "2022-09-19 – 34 projektai iš 32 šalių, įskaitant pirmąją seriją rinkoje ir keturis projektus, atrastus kituose renginiuose, kurie dalyvaus šių metų leidime\n\nRežisierė Yasmila Shabanish savo naują projektą Bloom buvo pasirinktas\n\nDokas Leipcigas Paskelbė atranką jai 18 m DOK Co-Pro Rinka34 dokumentiniai projektai iš 32 šalių, atrinkti iš 262 projektų. Renginys vyks spalio 17-18 dienomis festivalio metu.\n\nKai kurie į „DOK Co-Pro Market“ pakviesti prodiuseriai ar režisieriai jau anksčiau festivalyje rodė filmus, įskaitant Jessa Hollerbach (Viskas kaimui), kuri atvyko su savo projektu sutapimas, Balintas Reevesas (Močiutės projektas) su balsas / daugiau, Yasmila Shabani (Viena diena Sarajeve ) su Bloom Ir Susan Kim (Įsivaizduokite plaukimąIr stebuklų spintos) su Tapti Kim.\n\n(Straipsnis tęsiamas žemiau – verslo informacija)\n\nPastebimas Gruzijos projektų buvimas, rinkoje dalyvauja trys filmai: Kartli pateikė Tamar Kalandadze Ir Julianas Pepperellas, molio princesė pateikė Dia Chulucava Ir skardinių iš Gruzijos pateikė Gvanica MebarišviliDirektorių lydi savanoriai humanitarinės pagalbos surinkimo centre Tbilisyje, kuris siunčia ukrainiečiams gyvybiškai svarbias prekes. Tuo pačiu metu šiek tiek keista, Ukrainos režisierius Svetlana Lešinska Ji daugiau nei metus fotografavo savo rusakalbę šeimą per rusų išpuolius prieš jų tėvynę.\n\nKiti projektai, susiję su pasauline tematika. in nusidėjėliai Ispanija Marta Duran Filmai, kuriuose jaunos moterys diskutuoja apie savo sprendimą pasidaryti abortą paauglystėje; Suomijos filmų kūrėjai Lino Grünlundas Ir Okku Nuutilainenas‘s dėžutėje susijęs su tyrėjų ir piliečių įsipareigojimu išsaugoti nykstančias varles, roplius ir žuvų rūšis; Prancūzų gamyboje Ojos de Agua, išlaisvink Čilės vandenis, Bendravadybininkai Marion Snow Ir Marcelo Larra Stebėkite du čiabuvius, kurie kovoja dėl vandens atėmimo.\n\nKalbant apie meninius metodus, daugelis projektų yra pagrįsti archyvine medžiaga, įskaitant Ayla Musa‘s Omaras Khairy tapo Pavaduotojas Tavaresas Abelis‘s Kolosalus Ir Sara Temar‘s Po šokių aikštele.\n\nKeturi projektai, kuriuos DOK pramonės komanda tyrė partnerių mokymo iniciatyvose ir filmų rinkose, taip pat yra atrankos dalis: Aleksandras Belinskis Ir Agni dofoditas‘s Nesprogusi amunicija Baltijos jūroje (East Doc platforma), Arjunas Talwaras‘s skylė sienoje (Doc Lab Poland Dokumentai pradėti), Arnoldas Aghanzi‘s Kang (Durban Film Mart) ir tamsioje šviesoje (Dokumentai jūra). Penktasis projektas bus atrinktas rugsėjo pabaigoje vyksiančiame BDC atradimų seminare.\n\nGaliausiai, pirmasis serijos projektas, dalyvaujantis rinkoje Aštrus peilio galas pateikė Godisamang Khunoukuriame vaizduojamos kalinės moterys Johanesburgo moterų kalėjime, atliekančios bausmę iki gyvos galvos, apsigynusios nuo smurtaujančių vyrų.\n\nVisas DOK Co-Pro Market projektų sąrašas pateikiamas žemiau.\n\nNesprogusi amunicija Baltijos jūroje – Aleksandras BelinskisIr Agni dofoditas (Lietuva)\n\nGamybos įmonė: Minutėlę\n\nTapti Kim – Susan Kim (Vokietija)\n\nGamybos įmonė: Neofilmas\n\nOmaras Khairy tapo – Alia Musa (Sudanas)\n\nGamybos įmonė: Black Balance Artistic Production\n\nšiek tiek keista – Svetlana Lešinska (Ukraina)\n\nGamybos įmonė: Albatroso komunikatas\n\nBloom – Yasmila Shabani (Bosnija ir Hercegovina / Kroatija)\n\nGamybos įmonės: diplomatasIr Produkcija Živa\n\nskardinių iš Gruzijos – Gvanica Mebarišvili (Gruzija)\n\nGamybos įmonė: „Millimeter Film“.\n\nKolosalus – Pavaduotojas Tavaresas Abelis (Dominikos respublika)\n\nGamybos įmonės: Tavab, Movimiento Cine\n\nnusidėjėliai – Marta Duran Lozano (Ispanija)\n\nGamybos įmonė: Boogaloo filmai\n\nklaidų – Tomas Vudrafas (Čilė / Prancūzija)\n\nGamybos įmonės: Bloques Erráticos, „La Belle Affair Productions“.\n\nfeldmaršalas – Abedas Sarkaras Sohagas (Bangladešas)\n\nGamybos įmonė: Bloopers Studios\n\npadalinys – Elioras Nematovas (Uzbekistanas / Vokietija)\n\nGamybos įmonė: Einbahnstrasse Productions\n\nPragaras nepabėgs nuo ugnies – Georgina Savage (JK / Pietų Afrika)\n\nGamybos įmonė: Try Hard Films\n\nskylė sienoje – Arjunas Talwaras (Lenkija)\n\nGamybos įmonė: UNI-SOLO studija\n\nKaip tu kalbi su Lidija? – Rusudanas Gabrindašvilis (Vokietija)\n\nGamybos įmonė: Black Market Film Production\n\ndėžutėje – Lino GrünlundasIr Okku Nuutilainenas (Suomija)\n\nGamybos įmonė: Filmai\n\ntamsioje šviesoje (nepriklauso)\n\nKang – Arnoldas Aghanzi (Kongo Demokratinė Respublika)\n\nGamybos įmonė: Stone Age Pictures\n\nKartli – Tamar KalandadzeIr Julianas Pepperellas (Prancūzija / Gruzija)\n\nGamybos įmonės: Habilis Productions, Sakdoc . filmas\n\nmeilė ir kapitalizmas – Para Tysonas Jechova (Čekijos Respublika)\n\nGamybos įmonė: Cinepoint\n\nmolio princesė – Dia Chulucava (Gruzija)\n\nGamybos įmonė: 07/17\n\nMuster – Francesca Scalici (Šveicarija / Italija)\n\nGamybos įmonės: Doc MobileIr Atikultūra\n\nšiaurės pietų vyras moteris – Mortenas Traficas, Sun Kim (Norvegija / Pietų Korėja / Latvija)\n\nGamybos įmonė: Audros filmai\n\nOjos de Agua, išlaisvink Čilės vandenis – Marion SnowIr Marcelo Larra (Prancūzija)\n\nGamybos įmonė: Dryades filmai\n\nant mano šešėlio krašto – Ziad Kulthum (Vokietija / Prancūzija / Palestinos teritorijos)\n\nGamybos įmonės: Kaske filmasIr IDA.IDA filmaigrąžinti filmus\n\nQashqai gentis: Kadaise Širaze– Hamedas Al-Zalfgari (Iranas)\n\nGamybos įmonė: Crazy Woodpecker Film Studio\n\nupės svajonės – Kristina Michailova (Kazachstanas)\n\nGamybos įmonė: 24 FPS Film Production Company\n\npabėgti – Marika Pichakova (Čekijos Respublika)\n\nGamybos įmonė: Hipermarketo filmas\n\nAštrus peilio galas – Godisamang Khunou (Pietų Afrika)\n\nGamybos įmonė: „Mogale Pictures“.\n\nsaulėlydis – Milošas Jachimovičius (Serbija / Juodkalnija / Kroatija)\n\nGamybos įmonės: „House Pass Selek“ filmasIr zigzago filmasIr Filmo propeleris\n\nsutampa – Jessa Hollerbach (Vokietija)\n\nGamybos įmonė: CORSO filmas\n\nTie, kurie žiūri – Karima Al Saadi (Belgija)\n\nGamybos įmonė: Derevesas\n\nPo šokių aikštele – Sara Temar (Vengrija ir Prancūzija)\n\nGamybos įmonės: Mikroautobusų gamybaIr alter ego gamyba\n\nneatskleistas projektas (Indija)\n\nbalsas / daugiau – Balintas Reevesas\n\nGamybos įmonė: Roughhouse Project",
    "Pademonstravo, kaip rusai sprunka nuo mobilizacijos: masiškai puolė skristi visomis kryptimis": "Skrydžių sekimo puslapis „Flightradar24“ vizualizavo, kaip trečiadienį atrodė oro erdvė, sekant skrydžius tik iš Rusijos miestų Maskvos ir Sankt Peterburgo.\n\nTiesa, nuo mobilizacijos sprunkantiems rusams nėra atviras visas pasaulis. Leidinys „Meduza“ skelbia sąrašą šalių, kur Rusijos Federacijos piliečiai gali keliauti be užsienio šalims skirto paso, ir kiek dienų ten gali praleisti. Iš viso šiame sąraše – 40 valstybių.\n\nREKLAMA\n\nTarp jų – rusams artimos Baltarusija (tačiau kartu atkreipiamas dėmesys į riziką, susijusią su buvimu šioje), Kirgizija, Kazachstanas, Armėnija. Į šias šalis rusai gali patekti ir be paso, ir be vizos.\n\nKitos šalys, kur reikalinga viza: Gruzija, Izraelis, Moldova, Serbija, Juodkalnija, Azerbaidžanas, Tadžikistanas, Uzbekistanas, Turkija, Egiptas. Sąraše esama ir labai egzotiškų rusus priimančių valstybių, kur reikalinga viza: Meksika, Brazilija, JAE, Peru, Ekvadoras, Kataras, Čilė, Žaliasis Kyšulys, Mauricijus, Tailandas, Šir Lanka, Indonezija, Dominikos Respublika ir kt.\n\nREKLAMA\n\nREKLAMA\n\nBuvimo šiose šalyse laikas yra ribotas – jose Rusijos Federacijos piliečiai gali praleisti nuo 30 iki 180 dienų, priklausomai nuo konkrečios valstybės reglamentų.\n\nVis dėlto, rusams suskubus krauti lagaminus į svečias šalis, dauguma krypčių bilietų tiesiog nebeliko. Trečiadienį Jerevaną iš Maskvos anksčiausiai buvo galima pasiekti tik rugsėjo 23-ąją, skrendant su bent dviem persėdimais. Mažiausia tokio skrydžio kaina tuo metu buvo beveik 60 tūkst. rublių (apie 1 tūkst. eurų).\n\nNetrukus ir šie bilietai buvo išpirkti ir atsirado kelionės maršrutas, leidžiantis Jerevaną pasiekti rugsėjo 22-ąją (taip pat su dviem persėdimais), tačiau jų kaina jau siekė beveik 100 tūkst. rublių (apie 1,5 tūkst. eurų). Dar vėliau bilietų pasiūlymai išvis dingo.\n\n„Meduza“ teigimu, mobilizacijos metu atsargos kariams tikrai gali būti uždrausta išvykti iš Rusijos, bet tik gavus šaukimą.",
    "Organų donorais tapsime automatiškai?": "Vis dažniau girdime apie asmenis, kuriuos nuo mirties išgelbėjo laiku atvežtas mirusio donoro organas. Tačiau piliečiai, nors ir džiaugiasi, jog transplantacijos pasiseka, vis dar vangiai ryžtasi patys tapti organų donorais. Gal mūsų ryžtą tapti organų donorais, pavyks suaktyvinti politikams?\n\nVis dažniau girdime apie asmenis, kuriuos nuo mirties išgelbėjo laiku atvežtas mirusio donoro organas. Tačiau piliečiai, nors ir džiaugiasi, jog transplantacijos pasiseka, vis dar vangiai ryžtasi patys tapti organų donorais. Gal mūsų ryžtą tapti organų donorais, pavyks suaktyvinti politikams?\n\nSeime birželio gale užregistruotos dvi Žmogaus audinių, ląstelių, organų donorystės ir transplantacijos įstatymo pataisos, kurių tikslas - dar labiau paskatinti organų donorystę ir taip kuo daugiau žmonių sugrąžinti gyvenimo viltį. Viena pataisa, kurią pasiūlė 47 politikai, priklausantys penkioms frakcijoms, yra radikalesnė. Siūloma visus piliečius automatiškai laikyti organų donorais, jei tie piliečiai nebus parašę pareiškimų, kad aukoti savo organų nesutinka.\n\nKita pataisa, Astos Kubilienės ir Agnės Širinskienės užregistruota keliomis dienomis vėliau, jau apeliuoja į piliečių gerą valią ir lengvesnį Donoro kortelės gavimą. Seimo narės siūlo, kad piliečiams būtų rekomenduojama tapti organų donorais, kai jie ateina atsiimti ar pakeisti asmens dokumentų, vairuotojų pažymėjimų. Gal tikrai? Galbūt tai paveiktų net kaip prevencija didelio greičio ar stikliuko mėgėjams? Suprask - esi perspektyvus kandidatas į lavonus? Be to, šiuo metu už organų donorystę agituojama tik gydymo įstaigose ir vaistinėse. Užimti medikai, vaistininkai ne visada spėja ir apie donorystę kalbėti.\n\nKvepia sovietmečiu\n\nSeimo narė A.Širinskienė paaiškino savo pasiūlytos pataisos prasmę:\n\n„Donoro kortelė Lietuvoje yra, bet žmonėms ji sunkiai prieinama. Būtų paprasčiau išplėsti vietas, kur būtų galima gauti Donoro kortelę. Taip daroma didelėje dalyje Europos. Vairuotojų teisės keičiamos kas 10 metų, pasas - irgi, todėl būtų galima asmeniui vis priminti apie donorystę.\n\nO Seimo kolegų pasiūlytas projektas kvepia sovietmečiu. Artėjama prie organų paėmimo be žmogaus sutikimo. Medicinoje yra labai aiškiai, raštiškai išreikštas žmogaus sutikimas jam atlikti gydymo procedūras. Išimtis - kai žmogus pats išsikviečia greitąją - jei skambina, kviečia medikus, būtų keista prašyti raštiško sutikimo suteikti medicininę pagalbą.\n\nYra dar vienas dalykas. Žmogui mirus, medikai dar turi 6 valandų periodą, per kurį turi ieškoti mirusiojo artimųjų. O kiek bus motyvacijos ieškoti artimųjų 6 valandas, jei medikai žinos, kad tokį sutikimą jau įstatymiškai turi? Motyvacijos neliks! Turėsime daug atvejų, kai artimieji į ligoninę atvyks, o jų artimojo organai jau paimti.\n\nŽmonės ir taip nepatiklūs. Viskas apaugs gandais, žmonės mažiau pasitikės medikais. Kai Čilė buvo įteisinusi Numanomo sutikimo organų donorystei (NSOD) modelį, žmonės puolė pildyti nesutikimo donorystei pareiškimus. Čilė savo laiku labai pakenkė organų donorystei. O Ispanija įvedė ne tik NSOD modelį, bet ir suformavo visą organų paieškos logistiką, bendravo su galimų donorų artimaisiais. Todėl NSOD Ispanijoje buvo efektyvesnis, bet efektą lėmė koordinavimas.\n\nLietuvoje organų donorų kiekis, tenkantis milijonui gyventojų, nėra blogas, siekia visos Europos lygį. Todėl niekas netrukdo investuoti į Donoro kortelę, užuot ėjus labai rizikingu keliu. Sovietmečio keliu, kai žmogaus kūnas priklausė valstybei ir valstybė ką norėjo su tuo kūnu, tą ir darė.\"\n\nAktyviausi donorai - jauni vilniečiai\n\nNacionalinio transplantacijos biuro vyriausioji specialistė Laura Bilinskaitė patikino, kad nepaisant kokią Seimas priimtų transplantacijos įstatymą pataisą, vis vien, kaip ir dabar, taip ir ateityje galutinis žodis priklausytų mirusiojo artimiesiems. Tačiau, anot L.Bilinskaitės, vienokios ar kitokios įstatymo pataisos vis vien būtų palankesnės organų donorystei:\n\n„Už organų donorystę pasisako daug žmonių, tačiau Donoro kortelių išduota tik 41 tūkst. asmenų. Jei Seimas priimtų įstatymo pataisą, nepritariantys pasirašytų, kad nesutinka organų donorystei, o kiti asmenys būtų traktuojami kaip pritariantys. Tačiau vis vien galiausiai nuspręstų artimieji.\"\n\nO kokie gyventojai labiausiai ryžtųsi padovanoti savo organus, kad po mirties išgelbėtų kitų žmonių gyvybes? Anot L.Bilinskaitės, dominuoja jauni, iki 30 metų amžiaus žmonės. Jų dauguma - vilniečiai. Statistikos, koks donorų išsilavinimas, profesija ir t.t. - nėra. Fiksuojama tik pavardė, vardas, amžius ir gyvenamoji vieta.\n\nAr žmonės vis palankiau žiūri į organų donorystę? L.Bilinskaitė atsakė, jog požiūris vis teigiamesnis: „Gydytojai yra pasakoję, kad mirusio artimieji jau pirmieji pasiklausia, ar galėtų paaukoti artimojo organus.\"\n\nKomentuoja kunigas, gydytojas Andrius NARBEKOVAS:\n\n\n\n\n\nVisi šie niuansai tik iš pirmo žvilgsnio atrodo nekalti. Buvęs Nacionalinio transplantacijos biuro vadovas ir dabartinė Sveikatos apsaugos ministerija sugalvojo, kad reikia keisti dabartinį organų donorystės modelį. Dabar žmogus turi Donoro kortelę, o jei neturi, už jį sutikimą duoda jo artimieji. Ši sistema Lietuvoje visai neblogai veikia, bet kai kuriose kitose šalyse veikia taip vadinamas Numanomo sutikimo modelis, kurį priėmus jau nereikia Donoro kortelės, bet žmogus, jei nenori duoti savo organų, turi parašyti pareiškimą, kad nesutinka. Jei nespės parašyti pareiškimo ar nebus apie tai girdėjęs, tačiau širdyje nenorės būti donoru, vis vien organai iš jo gali būti paimti.\n\nNumanomo sutikimo modelis turi du variantus - švelnųjį ir kietąjį. Remiantis švelniuoju variantu, jei žmogus nebus išreiškęs valios, kad nenori duoti savo organų, tai sutikimą donorystei gali duoti to žmogaus artimieji. Tai kam tada keisti dabartinį galiojantį modelį? Mano supratimu, todėl, kad jei bus priimtas švelnusis modelis, lieka tik vienas žingsnis iki kietojo, kai artimųjų leidimo jau niekas neklaus. Organai bus paimami neatsiklausius artimųjų, nebus tokio reikalo.\n\nMes Sveikatos apsaugos ministerija pasikliauti absoliučiai negalime. Sako, kad bus švelnusis modelis, bet aš tuo niekaip negaliu patikėti, nes donorystėje atsirastų labai daug skandalų. Donorystėje ir vienas skandalas gali sugriauti viską.\n\nBažnyčia niekada nepasisakys už Numanomo sutikimo modelį, nes donorystė yra dovanojimas. Tai sąmoninga žmogaus dovana kitam žmogui. Negali būti utilitaristinis sprendimas - jei žmogus numirė, tai imam jo organus be sutikimo. Tai būtų donorystės pabaiga.\n\nOrganai gali būti paimami trimis būdais: 1. Paties žmogaus donorystė. 2.Kai paima organą artimųjų sutikimu. 3. Prekyba organais. Mus dabar veda prie antrojo varianto, o iki trečiojo varianto irgi jau netoli. Juolab kai nepasitikėjimas medicina yra nepamatuotai didelis.\n\nDonorystė yra neprivaloma. Tai darome tik iš artimo meilės. O dabar bandoma padaryti, kad jei nenorite organų dovanoti, mes vis vien iš jūsų paimsime. Čia yra požiūris į žmogų visiškai netinkamas.\n\nDonorystė skaičiais\n\nNacionalinio transplantacijos biuro duomenimis, Lietuvoje organų Donorų kortelę turi 41 104 asmenys - 13 382 vyrai ir 27 722 moterys. 95 proc. šių donorų po mirties sutinka dovanoti viską.\n\nTransplantacijos šiuo metu Lietuvoje laukia 627 ligoniai. Tarp jų -36 vaikai. 61 asmeniui būtina kuo greičiau persodinti širdį. 108 žmonės laukia tinkamų kepenų.\n\nLaimei, Lietuvoje vis mažiau prieštaraujama organų donorystei. Pikas buvo 2012-2014 metais. Tada su artimo žmogaus donoryste nesutiko 40-45 proc. jo giminaičių, o šiemet - tik 25,49 proc.\n\nKai nesusiduri akistatoje su mirtimi, sunkiai įsivaizduoji, kokia kilni yra donorystė. Vien šiemet lietuviai gavo dvejus inkstus ir vienerias kepenis iš Latvijos. Pernai iš Latvijos į Lietuvą buvo atgabenta viena širdis, dvejos kepenys ir dveji inkstai.\n\nLietuvoje naujame kūne jau plaka širdis, atskraidinta iš Prancūzijos ir širdis iš Latvijos. O lietuvio širdis nuo pernai plaka Šveicarijoje. Mūsiškių širdys plaka ir Vokietijoje. Be to, lietuviai tampa donorais ir lietuviams. Šiemet iki liepos 31 dienos buvo suskaičiuoti 28 efektyvūs donorai. Tai reiškia, jog tiek mirusiųjų dovanojo nepažįstamiems ligoniams gyvybes.\n\nNeseniai Vilniuje buvo registruotas garbaus amžiaus efektyvus organų donoras. 85-erių donoras nuo šiol yra vyriausias efektyvus organų donoras Lietuvos istorijoje.\n\nDonoro artimieji priėmė kilnų sprendimą ir nutarė įprasminti mylimo žmogaus netektį ištariant „taip\" organų donorystei. Po atliktų tyrimų paaiškėjo, kad transplantacijai tiko 85-erių donoro inkstai. Transplantacijos buvo atliktos VUL Santaros klinikose.\n\nKai kurie žmonės gali manyti, kad žmogus gali būti per senas tapti organų donoru, tačiau tai - mitas. Organų donorais gali tapti bet kokio amžiaus žmonės, kadangi viskas priklauso ne nuo amžiaus, bet nuo sveikatos būklės.\n\nAr žmogaus organai tinkami transplantuoti, gydytojai sprendžia tik po jo smegenų mirties. Vyriausias organų donoras Lietuvoje iki šiol buvo 84 metų. Europoje yra registruotų net 95 metų organų donorų.",
    "Pokyčiai Lietuvoje - jau neišvengiami": "Įvairių apklausų rezultatai ir vieši žmonių komentarai socialiniuose tinkluose bei jų neuždraudusiuose tinklalapiuose aiškiai rodo, kad savo pasitikėjimo limitą dabartinė valdžia jau seniai išnaudojo. Taip pat lieka vis mažiau abejojančių, kad Lietuvos laukia rimti pokyčiai. Iki galo nesutariama tik dėl dviejų klausimų - kada jie prasidės ir kas juos inicijuos - valdančiaisiais nusivylęs verslas ar atsigaunanti jaunoji inteligentija?\n\nĮvairių apklausų rezultatai ir vieši žmonių komentarai socialiniuose tinkluose bei jų neuždraudusiuose tinklalapiuose aiškiai rodo, kad savo pasitikėjimo limitą dabartinė valdžia jau seniai išnaudojo. Taip pat lieka vis mažiau abejojančių, kad Lietuvos laukia rimti pokyčiai. Iki galo nesutariama tik dėl dviejų klausimų - kada jie prasidės ir kas juos inicijuos - valdančiaisiais nusivylęs verslas ar atsigaunanti jaunoji inteligentija?\n\nProcesai jau vyksta\n\nPolitologas Bernaras Ivanovas teigė, kad tam tikri socialiniai-politiniai pokyčiai Lietuvoje jau prasidėjo, bet rezultatų dar reikės palaukti.\n\n„Jeigu kažkas tikėjosi „greitpuodžio efekto\", šiandienos Lietuvoje jis, dėl smarkiai išaugusios jaunų žmonių emigracijos, nėra įmanomas. Galbūt tai supranta bei to ir siekia konservatoriai, nes kai tik jie ateina į valdžią, Lietuvoje prasideda „balsavimas\" kojomis, - svarstė politologas. - Procesų greičiui įtakos turi ir tai, kad šalyje likusių „baudžiauninkų\" augančiomis kainomis neišgąsdinsi. Jie pergyveno badą, skurdą, „Sekundės\" ir EBSW griūtis, tad dėl dabartinių sunkumų, nepaisant ekonomisto Raimondo Kuodžio teiginių, revoliucijos tikrai nekels. Juolab kad ji nieko neišspręstų.\"\n\nValstybės likimui neabejingų žmonių konsolidaciją politologas buvo linkęs įžvelgti karo Ukrainoje fone.\n\n„Netoliese vykstantis karas paskatino naujo institucinio darinio, galinčio tapti atsvara dabartinėms partijoms, formavimą. Jį formuoja pavojaus akivaizdoje susivieniję žmonės. Tik nereikia su jais tapatinti tapinų ir panašių karikatūrinių veikėjų. Viskas, ką jie, gaunantys valstybinį finansavimą, sugeba - iš savęs pačių išsirinkti „įtakingiausius visuomenininkus\", nors realiai jie tėra paprasti, nieko bendro su visuomeniškumu neturintys, propagandistai, - aiškias ribas nubrėžė B.Ivanovas. - Tikri visuomenininkai solidarizuojasi padėdami išgyventi pabėgėliams ir vieni kitiems. Taip kuriama paralelinė, pokyčiams be pykčio bręstanti, struktūra. Ryškėja pilietinis „stuburas\", kuris pasitarnaus evoliuciniam apsivalymui nuo to, kas susikaupė Lietuvoje per pastaruosius dešimtmečius. Kalbu apie senąją, niekur nedingusią komunistinę nomenklatūrą. Tokio tipo partinėms struktūroms ateina galas. Jas pakeisi naujos kartos dariniai.\"\n\nPolitologo vertinimu, prie pokyčių nemažai prisidėjo ir COVID-19 pandemija, kurios metu paaiškėjo, kas yra kas.\n\n„Ji atskleidė daugelio politikų ir taip vadinamų visuomenininkų požiūrį bei tikrąją natūrą. Kartu tai paskatino vienytis turinčius kitokią nuomonę. Čia galima paminėti profesorių Igną Vėgėlę, kuris atvirai kritikavo valdančiuosius. Anksčiau protestuojančius pieš valdžią buvo bandoma pateikti kaip neišsilavinusius „frykus\" ar „ubagų karalius\". Tokių asmenų šou leido nomenklatūrai stiprėti, nes protestuotojai buvo marginalizuojami. Dabar situacija pradėjo keistis, nes į sceną įžengė diplomuoti intelektualai ir valdantieji nebeturi ką jiems priešpastatyti, - esamą situaciją įvardino politologas. - I.Vėgėlė nėra politinis klounas ar „frykas\", tad bandantys jam įkąsti propagandistai jau laužosi dantis. Tai ypač aiškiai parodė plačiai nuskambėjusi istorija su paramos rinkimu ir neaiškia buhalterija. Būtent tai yra tas, ko dabar reikia.\n\nDideliam optimizmui dar ankstoka, tačiau kelionė į pilietišką ir orią Lietuvą jau prasidėjo. Tai galima vertinti ir kaip tikrojo elito formavimosi pradžią. Elito, be revoliucijų ir sukrėtimų, bet per padorumą ir teigiamą veikimą galinčio atvesti visuomenę į tikrąją gerovės valstybę.\"\n\nPasak politologo, vertinti šiandieninę situaciją reikėtų būtent taip, nes panašius procesus yra išgyvenusios ir kitos valstybės: „Tą patyrė Pietų Korėja, Čilė, Argentina. Gerų pavyzdžių pateikia ir postkomunistinės šalys. Čekai išsaugojo savo elitą, todėl šie procesai buvo spartesni. Slovakams sekėsi kiek sunkiau, bet ir jie susitvarkė. Lietuva yra sudėtingesnėje situacijoje, kurią lyginčiau su buvusia Bulgarijoje ir Rumunijoje. Ten po revoliucijų buvo šviesių asmenybių, tačiau jas greitai „suvalgė\" iškabas pakeitę senieji komunistai. Būtent todėl pokyčiai buvo ilgi ir skausmingi. Tas pats tikėtina ir Lietuvoje.\"\n\nB.Ivanovo vertinimu, procesų katalizatoriumi turėtų tapti verslas. „Dėl energetinių išteklių kainų verslas patyrė šoką. Net tas stambusis, kuris buvo lojalus valdžiai. Lietuva už elektrą moka 100 kartų brangiau negu Švedija. Tai yra verslininkų interesams ir lūkesčiams kenkiantis košmaras, todėl jie sieks nomenklatūrą „nurašyti\".\n\nTaip pat jiems tai bus pamoka, kad negalima leisti į valdžią strategijos neturinčių veikėjų, kurių siekiai apsiriboja keista (galimai primesta iš užsienio) „vertybine\" politika. Tik ciniškas ir racionalus verslas šiandien turi politinę Lietuvos kryptį galinčius pakeisti instrumentus, - nurodė B.Ivanovas. - Prognozuoti kada tai nutiks nesiimu, nes procesas apima ne tik Lietuvą. Dabartinė nepotistinė sistema, kurioje svarbu buvo ne kompetencija, o draugai ir pažintys, byra kaip kortų namelis. Pokyčiai yra neišvengiami, bet tam gali prireikti kelerių metų. Ką tikrai žinau - mūsų laukia labai įdomus politinis sezonas, tad žurnalistams tikrai bus apie ką rašyti, o mokslininkai turės ką tyrinėti ir analizuoti.\"\n\nVeikiančių niekuomet nebuvo daug\n\nNors politologas artėjančius pokyčius labiausiai siejo su verslu, Kęstutis Juočeris, Tarptautinio studentų susivienijimo vadovas, siūlė nenuvertinti ir tikėtino pagaliau prabundančios jaunuomenės indėlio. Taip pat jis priminė, kad aktyviai veikiančių asmenų niekuomet nebuvo daug.\n\n„Prisiminkime XIX amžių. Nors krašte gyveno nemažai žmonių, „Varpą\" leido nedidelė bendraminčių grupelė. Jie stengėsi prisibelsti iki visuomenės, ją pabudinti, skatino savimonę ir tautines idėjas, todėl jiems ne tik pavyko, bet tuomet nuveikti darbai prisimenami ir šiandien, - sakė jis. - Nesiimu kalbėti už visą studentiją, tačiau mes su bendraminčiais jaučiame atsakomybę už savo šalį. Suprantame, kad gyvensime tokioje Lietuvoje, kokią susikursime, todėl ir veikiame - kuriame bei viešiname į kultūros ir tautinių tradicijų puoselėjimą bei saugojimą orientuotą turinį. Skambės banaliai, bet bandome suvienyti norinčius veikti, nes visos didelės kelionės prasideda nuo mažų pirmųjų žingsnių\".\n\nVisgi K.Juočeris neslėpė, kad užduotis nėra paprasta: „Asmenybės formavimuisi įtakos turi ne tik mokykloje ar universitete įgytos žinios, bet ir visuomenės auklėjimas. Kitaip sakant, kokį žmogų visuomenė norėjo matyti, tokiu jis ir tapo, tad dėl dalies dabartinio jaunimo apatijos atsakomybę turėtų prisiimti ir tie, kurie buvo atsakingi už švietimą bei kultūrą. Ypatingai tai išryškėjo pandemijos metu, kai sąmoningai buvo naikinamas racionalus, loginis mąstymas. Kryptingai buvo diegiamas fantazijomis paremtas galvojimas ir pasaulio suvokimas, todėl šiandien turime nemažai pasyvių, realioje situacijoje vis dar nesusigaudančių jaunų žmonių.\n\nBet net ir čia ne viskas prarasta. Vieni jau pradėjo suprasti, kad yra apstu požymių, jog turimas geras gyvenimas netrukus gali pasikeisti, todėl jie kyla į kovą su susikaupusiomis blogybėmis. Kiti, tikėtina, pakils tuomet, kai taps aišku, kad situacija tapo tokia bloga, jog trauktis nebėra kur. Tad, manau, tik laiko klausimas, kada studentija prisimins, jog ji, suvienijusi jėgas, taip pat gali nemažai nuveikti savo šalies labui, ir imsis aktyvesnių veiksmų.\"",
    "Įdomiausi LKL naujokai: kas drebins lygą šį sezoną?": "Tarp LKL naujokų yra keletas visai jaunų lietuvių krepšininkų, iki šiol žaidusių tik žemesnėse Lietuvos lygose ar baigusių mokslus JAV. Tačiau didžioji dalis debiutantų – užsieniečiai. Į Lietuvą, kaip ir prieš kiekvieną sezoną, atvyko daug po Europą klajojančių amerikiečių, mūsų šalies komandas sustiprino žaidėjai iš kitų Europos kraštų. Sąraše yra ir garsių pavardžių. Keli LKL debiutantai žaidė Eurolygoje ar NBA lygoje, atstovavo savo šalims per pasaulio ar žemynų pirmenybes.\n\nIgnas Brazdeikis („Žalgiris“)\n\nIgnas Brazdeikis iki šių metų nebuvo iškėlęs kojos iš Šiaurės Amerikos. 23 metų 198 cm ūgio puolėjas užaugo Kanadoje, mokėsi JAV, žaidė Kanados rinktinėje. Šiais metais jis susiejo ateitį su Lietuva. Buvęs pasaulio vaikinų vicečempionas gavo Lietuvos pasą ir debiutavo mūsų šalies rinktinėje, o vasarą pasirašė sutartį su „Žalgiriu“.\n\nKauno komanda gavo jauną, ambicingą, bet jau patyrusį krepšininką. I.Brazdeikis per tris praėjusius sezonus žaidė 64 rungtynes, tarp jų – 42 rungtynes praėjusį sezoną „Orlando Magic“ komandoje, ir pelydavo vidutiniškai 5 taškus. Vis dėlto puolėjas dažniausiai į aikštę būdavo leidžiamas tik tada, kai nugalėtojai būdavo aiškūs.\n\nVis dėlto I.Brazdeikio įgūdžiai, parodyti ir Lietuvos rinktinėje, nekelia abejonių. Šis naujokas turėtų tapti vienu iš „Žalgirio“ lyderių.\n\nKeenanas Evansas („Žalgiris“)\n\n26 metų 191 cm ūgio teksasietis Keenanas Evansas iki „Žalgirio“ keliavo vingiuotais keliais. Prieš kelerius metus jis padėjo iškilti kukliai Teksaso technikos universiteto komandai, bet po to ne tik nesulaukė NBA klubų dėmesio, bet ir europinę karjeros dalį pradėjo didelių tikslų nekeliančioje Aleksandrovaco „Igokea“ komandoje iš Bosnijos ir Hercegovinos. Tačiau daug laiko nereikėjo ir praėjusį sezoną K.Evansas debiutavo Eurolygoje vilkėdamas Tel Avivo „Makabi“ aprangą.\n\nAmerikietis Eurolygoje buvo pastebima figūra. Tą patvirtina 8,2 taško ir 3,5 rezultatyvaus perdavimų vidurkis. Vis dėlto įžaidėjo santykiai su garsiausiu Izraelio klubu klostėsi ne visai sklandžiai ir „Makabi“ nusprendė nepasinaudoti galimybe pratęsti sutartį su K.Evansu.\n\nAhmadas Caveris („Wolves“)\n\nBuvusios NBA žvaigždės Jerry Stackhouse‘o globotinis Ahmadas Caveris šiais metais pirmą kartą sudarė sutartį su užsienio klubu. Iki šiol Džordžijoje užaugęs 26 metų 188 cm ūgio gynėjas žaidė tik JAV ir nesėkmingai beldėsi į NBA duris. Tiesa, prieš kelis mėnesius A.Caveris šias duris pravėrė ir, pasirašęs sutartį su „Indiana Pacers“, metų pradžioje debiutavo NBA pirmenybėse, bet jose žaidė tik vienerias rungtynes ir pelnė 2 taškus.\n\nTris praėjusius sezonus A.Caveris atstovavo G lygoje žaidžiančiai „Memphis Hustle“ komandai. Gynėjas visada būdavo labai energingas, stengdavosi atsidurti karščiausiuose aikštės taškuose ir praėjusį sezoną pelnydavo 16,4 taško, atlikdavo 7,6 rezultatyvaus perdavimo bei atkovodavo 5,5 kamuolio.\n\nMarcusas Fosteris („Rytas“)\n\n„Ryto“ puolimo gijos šį sezoną bus patikėtos 27 metų 191 cm ūgio teksasiečiui Marcusui Fosteriui. Jis jau įrodė savo vertę panašaus pajėgumo Europos klubuose, tačiau krepšininko bandymai pakilti į aukštesnį lygį nebuvo sėkmingi.\n\nM.Fosteriui keliais bandymais nepavyko prasibrauti į NBA lygą, o gynėjo sutartis su Atėnų „Panathinaikos“ klubu pernai buvo nutraukta sezono viduryje. Amerikiečio vidurkis Eurolygoje atstovaujant „žaliesiems“ buvo 6 taškai.\n\nPraėjusį sezoną M.Fosteris bandė likti artimame NBA komandų akiratyje ir rungtyniavo G lygoje. Jis žaidė „Rio Grande Valley Vipers“ komandoje ir pelnydavo vidutiniškai 18 taškų bei atlikdavo 4 rezultatyvius perdavimus. Pasibaigus G lygos varžyboms, M.Fosteris atvyko į Patrų „Prometheas“ komandą ir per Graikijos lygos atkrintamąsias varžybas rinkdavo 12,5 taško.\n\nMarcosas Delia („Wolves“)\n\nLKL klubuose liko labai nedaug Lietuvos krepšininkų, iškovojusių medalius per svarbiausias rinktinių varžybas. Tuo tarpu „Wolves“ naujokas argentinietis Marcosas Delia gali pasigirti ir prieš trejus metus laimėtu pasaulio pirmenybių sidabru, ir keturiais Amerikos pirmenybių medaliais. Tarp jų – rugsėjo viduryje per žemyno pirmenybes iškovotu aukso apdovanojimu.\n\n30 metų 209 cm ūgio M.Delia nėra Argentinos rinktinės lyderis, tačiau per ką tik pasibaigusias Amerikos pirmenybes nebuvo ir statistas. Jis žaidė daug ir pelnydavo vidutiniškai 6 taškus.\n\nNors M.Delia, skirtingai nei keli jo tautiečiai, nesudomino stipriausių Europos klubų, jis nuo 2016 metų žaidė gana solidžiose Ispanijos ir Italijos komandose. Praėjusį sezoną argentinietis vilkėdamas „Trieste“ aprangą Italijos lygoje pelnydavo 10,1 taško ir atkovodavo 5,7 kamuolio.\n\nKevarriusas Hayesas („Žalgiris“)\n\n„Žalgirio“ sudėtyje atsiranda vieta neaukštiems, bet šokliems priekinės linijos žaidėjams, dar tik siekiantiems įsitvirtinti Europos krepšinio elite. Praėjusį sezoną Kauno sirgalių nenuvylė amerikietis Joshas Nebo, o dabar eiti tautiečio pėdomis bandys 25 metų 206 cm ūgio Kevarriusas Hayesas.\n\nPraėjusį sezoną K.Hayeso statistika atstovaujant Turkijos lygos vidutiniokui „Bursaspor“ klubui nebuvo pribloškianti – 9,6 taško ir 6,2 atkovoto kamuolio. Kita vertus, šis floridietis su Bursos komanda pavasarį sensacingai pasiekė Europos taurės finalą ir jau apsiprato Senajame žemyne, kuriame pradeda ketvirtą sezoną. Nors į Eurolygą jis žengs pirmą kartą, K.Hayesas įgijo patirties stipriose Italijos, Prancūzijos ir Turkijos lygose.\n\nRolandas Šmitas („Žalgiris“)\n\nVien tai, kad krepšininkas atvyko iš „Barcelona“ komandos, yra kokybės įrodymas. O Rolandas Šmitas „mėlynus-granatinius“ marškinėlius vilkėjo net keturis sezonus. 27 metų 208 cm ūgio puolėjo vidurkis visus keturis sezonus svyravo apie 5 taškus, o praėjusį Eurolygos sezoną latvis įmesdavo 4,4 taško ir atkovodavo 3,1 kamuolio.\n\nR.Šmitas nebus tikra Pauliaus Jankūno pamaina. Nors gali praversti ir baudos aikštelėje, šis aukštaūgis nelabai mėgsta stumdytis po krepšiais ir sirgalius iš vietų dažniau pakelia taikliais tritaškiai. Vis dėlto jo veiksmų arsenalas nėra visiškai siauras, tad galima tikėtis, jog Kauno komandoje R.Šmitas nepakartos savo tautiečio Janio Strėlnieko istorijos.\n\nKristianas Kullamäe („Lietkabelis“)\n\n23 metų 194 cm ūgio estas Kristianas Kullamäe padidinto dėmesio sulaukė ne dėl karjeros aprašymo, bet dėl asmeninių biografijos detalių. Jo tėvas Gertas Kullamäe prieš tris dešimtmečius žaidė Kauno „Žalgiryje“ ir tapo pirmojo LKL sezono čempionu.\n\nG.Kullamäe savo laiku į stipriausius Europos klubus neprasimušė. Jo sūnus dar turi laiko, bet Kristiano karjera kol kas vystosi nelabai sparčiai. K.Kullamae prieš šešerius metus išvyko į užsienį, tris sezonus praleido Vokietijoje, kitus tris – Ispanijoje, bet nesugebėjo įsitvirtinti Burgoso „San Pablo“ komandoje, kuriai priklausė nuo 2020 metų. Estas daugiau žaidė Ispanijos antrojoje lygoje negu pirmojoje „San Pablo“ ekipoje, o praėjusį sezoną ACB lygoje pelnydavo tik 3,3 taško.\n\nK.Kullamae nesužibėjo ir per ką tik pasibaigusias Europos pirmenybes. Estijos rinktinės metikas pelnydavo vidutiniškai 7 taškus, bet atakavo labai netaikliai. Jis pataikė tik 3 iš21 tritaškio (14,3 proc.).\n\nKyle‘as Mangasas („Šiauliai“)\n\nSekti Elvaro Fridrikssono ir Jono Elmore‘o pėdomis nelengva. Tačiau į Antano Sireikos rankas patekę krepšininkai atskleidžia geriausias savybes, todėl Šiaulių sirgaliams nereikia smarkiai nerimauti, kai iš jų komandos išvyksta buvę lyderiai.\n\nJ.Elmoro pamaina turėtų būti 23 metų 193 cm ūgio Kyle‘as Mangasas. Indianoje užaugęs ir ilgai tarp krepšinio bei amerikietiškojo futbolo rinkęsis gynėjas pirmąsias europietiško krepšinio pamokas gavo praėjusį sezoną žaisdamas Prahos USK komandoje. K.Mangasas pelnydavo 20,8 taško ir Čekijos lygoje pagal rezultatyvumą buvo antras. Tiesa, šis amerikietis Prahos komandoje nepasižymėjo kūrėjo savybėmis – jis atlikdavo tik 1,8 rezultatyvaus perdavimo.\n\nJawunas Evansas („Juventus“)\n\nUtenos klubas prieš šį sezoną atsigręžė į amerikiečius ir sudarė sutartis su keturiais JAV krepšininkais. „Juventus“ vadovų manymu, solidžiausias pirkinys turėtų būti Pietų Karolinoje užaugęs 26 metų 183 cm įžaidėjas Jawunas Evansas, kuris 2017–2019 metais žaidė 56 rungtynes NBA komandose.\n\nStipriausioje pasaulio lygoje J.Evanso vaidmuo buvo simbolinis. Jis gerokai daugiau laiko praleido G lygos komandose, o praėjusį sezoną žaisdamas „Cleveland Charge“ ekipoje pelnydavo 7,5 taško ir atlikdavo 3,7 rezultatyvaus perdavimo.\n\nŠis krepšininkas nėra naujokas ir Europoje. Užpraėjusį sezoną J.Evansas trumpai žaidė Patrų „Prometheas“ komandoje ir Graikijos lygoje rinkdavo 6,8 taško.\n\nGoranas Huskičius („Jonava“)\n\nJei ne prieš kelerius metus prasidėjusios traumos, belgradietis Goranas Huskičius tikriausiai iki šiol žaistų Ispanijos lygoje ir net nesvarstytų LKL vidutiniokų pasiūlymų. Jis jau buvo tapęs vienu svarbiausių Burgoso „San Pablo“ žaidėjų ir padėjo šiam klubui tapti Čempionų lygos nugalėtoju, bet prasidėjus sveikatos problemoms, G.Huskičiaus karjeros kreivė smuko žemyn.\n\nKita vertus, praėjusį sezoną 30 metų 210 cm ūgio vidurio puolėjas atsigavo žaisdamas Vaisenfelso „Mitteldeutscher“ komandoje ir Vokietijos lygoje pelnydavo 11,2 taško, atkovodavo 5,5 kamuolio bei atlikdavo 4,5 rezultatyvaus perdavimo, tad „Jonava“ veikiausiai sulaukė labai rimto pastiprinimo.\n\nBenedekas Varadi („Rytas“)\n\nBenedekas Varadi pasižymėjo išskirtine ištikimybe gimtajam klubui. Sombathejuje užaugęs gynėjas 2012 metais debiutavo šio miesto „Falco“ komandoje ir jai atstovavo dešimt sezonų. Vis dėlto atėjo laikas kelti sparnus į aukštesnį lygį negu Vengrijos pirmenybės, ir prieš porą mėnesių 27 metų 190 cm ūgio triskart Vengrijos čempionas priėmė „Ryto“ pasiūlymą.\n\nB.Varadžio vidurkis Vengrijos lygoje kelis sezonus svyravo apie 10 taškų, o praėjusį sezoną jis pelnydavo 13,2 taško, atlikdavo 5,9 rezultatyvaus perdavimo ir atkovodavo 4,7 kamuolio. Krepšininkas naudingai žaidė ir Vengrijos rinktinėje – per šių metų Europos pirmenybes pelnydavo 6,3 taško.\n\nVis dėlto „Ryto“ sprendimas pakviesti šį žaidėją yra gana rizikingas. Kad sėslumu pasižymintiems krepšininkams būna sunku pritapti naujoje vietoje, patvirtina nesenas „Žalgirio“ ir Nielso Giffey pavyzdys.\n\nDustinas Ware‘as („Pieno Žvaigždės“)\n\n„Pieno Žvaigždžių“ krepšininkus aikštėje rikiuos patyręs amerikietis Dustinas Ware‘as. Džordžijoje užaugęs 32 metų 180 cm ūgio įžaidėjas Europoje pradeda jau vienuoliktąjį sezoną, yra žaidęs įvairaus lygio klubuose, todėl jo nenustebins jokie trenerio reikalavimai.\n\nNors D.Ware‘as didžiąją karjeros dalį praleido žemesnio lygio turnyruose (Lenkijos, Vengrijos, Šiaurės Makedonijos lygose, Prancūzijos antrojoje lygoje), į Lietuvą jis atvyko iš gerokai stipresnės Prancūzijos lygos.\n\nPraėjusį sezoną D.Ware‘as žaidė paskutinę vietą užėmusioje Šalono-Reimso „Champagne“ ekipoje ir joje pelnydavo 7,4 taško bei atlikdavo 3,5 rezultatyvaus perdavimo. Tačiau anksčiau žaidžiant silpnesnėse lygose jo rezultatyvumo vidurkis kelis sezonus buvo didesnis nei 15 taškų.\n\nArtūras Žagaras („Nevėžis“)\n\nKėdainių klubas pastaraisiais metais nuolat pristato įdomių jaunų krepšininkų. Šį rudenį kone įdomiausias „Nevėžio“ naujokas – 22 metų 190 cm ūgio latvis Artūras Žagaras.\n\nGynėjas dar prieš ketverius su puse metų debiutavo Ispanijos lygoje vilkėdamas Badalonos „Joventut“ aprangą, bet šio turnyro lygis jaunuoliui buvo per aukštas, o įsitvirtinti vyrų krepšinyje trukdė ir sunki čiurnos raiščių trauma. A.Žagaras labiau atsiskleidė tik tada, kai praėjusį sezoną buvo paskolintas dėl išlikimo Vokietijos lygoje kovojusiai Braunšvaigo „Löwen“ ekipai. Latvis bundeslygoje įmesdavo 7,3 taško.\n\nA.Žagaras jau žaidė ir Latvijos rinktinėje, bet tik per tas rungtynes, į kurias neatvykdavo NBA ir Eurolygos krepšininkai.\n\nBradas Davisonas („Nevėžis“)\n\nVienas iš greičiausiai naujoje komandoje apsipratusių krepšininkų buvo 23 metų 191 cm ūgio amerikietis Bradas Davisonas. Minesotoje užaugęs, bet Viskonsino universitetą baigęs gynėjas tik šiais metais pradeda profesionalo karjerą, o jo pirmoji stotelė šiapus Atlanto yra „Nevėžis“.\n\nPer ikisezonines rungtynes jis jau ėmėsi Kėdainių komandos lyderio vaidmens ir darė tą patį, ką anksčiau darydavo NCAA lygoje. Taiklia ranka pasižymintis, bet ir kontaktinio žaidimo nevengiantis B.Davisonas praėjusį sezoną per JAV studentų varžybas pelnydavo 14,1 taško.\n\nDžoko Šaličius („Prienai“)\n\nSerbų Respublikoje (Bosnija ir Hercegovina) užaugęs Džoko Šaličius gavo tvirtus krepšinio pamatus. Jis žaidė Serbijos vaikinų rinktinėse ir būdamas 18-os sulaukė Belgrado „Partizan“ klubo kvietimo. Vienu metu netgi atrodė, kad aukštaūgis gali įsitvirtinti pagrindinėje „Partizan“ komandoje, bet jis pasirinko kitokį kelią ir nuo 2018 metų atstovavo silpnesnėms komandoms.\n\nPraėjusį sezoną Dž.Šaličius pradėjo Ščecino „King“ komandoje ir Lenkijos lygoje pelnydavo 7,1 taško. Po to jis žaidė Čerkasų „Mavpy“ ekipoje ir Ukrainos lygoje įmesdavo 10,9 taško. Prasidėjus karui, 27 metų 210 cm ūgio vidurio puolėjas grįžo į tėvynę ir, vilkėdamas Tuzlos „Sloboda“ aprangą Bosnijos ir Hercegovinos lygoje rinkdavo 14,4 taško.\n\nLKL naujokai\n\n„Žalgiris“: Ignas Brazdeikis (Kanada; „Orlando Magic“, NBA), Rolandas Šmitas (Latvija; „Barcelona“, Ispanija), Keenanas Evansas (JAV; Tel Avivo „Makabi“, Izraelis), Kevarriusas Hayesas (JAV; „Bursaspor“, Turkija), Liutauras Lelevičius („Žalgiris-2“).\n\n„Rytas“: Marcusas Fosteris (JAV; Patrų „Prometheas“, Graikija), Toddas Withersas (JAV; „Otago Nuggets“, Naujoji Zelandija), Benedekas Varadi (Vengrija; Sombathejaus „Falco“, Vengrija).\n\n„Lietkabelis“: Jamelas Morrisas (JAV; Vaisenfelso „Mitteldeutscher“, Vokietija), Kristianas Kullamäe (Estija; Burgoso „San Pablo“, Ispanija), György Golomanas (Vengrija; Sombathejaus „Falco“, Vengrija), Nikas Stuknys (Sargūno SG).\n\n„Wolves“: Ahmadas Caveris (JAV; „Memphis Hustle“, G lyga), Marcosas Delia (Argentina; „Trieste“, Italija), Hugo Invernizzi (Prancūzija; Limožo CSP, Prancūzija), Herkus Kumpys (Ueskos „Penas“, Ispanija).\n\n„Šiauliai“: Kyle‘as Mangasas (JAV; Prahos USK, Čekija), Bryce‘as Douvier (JAV; „Luleå“, Švedija), Jonasas Bergstedtas-Zohore (Danija; „Nardo“, Italija), Jokūbas Rubinas (Vilniaus „Perlas“).\n\n„Jonava“: Martinis Laksa (Latvija; Gyseno „46ers“, Vokietija), Goranas Huskičius (Serbija; Vaisenfelso „Mitteldeutscher“, Vokietija), Xavieras Thamesas (JAV, „Debrecen“, Vengrija), Dmytro Žuravliovas (Ukraina), Robertas Syčius (Vilniaus „Oaks“).\n\n„Juventus“: Jawunas Evansas (JAV; „Cleveland Charge“, G lyga), Darrellas Davisas (JAV; Prizreno „Ponte“, Kosovas), Justinas Alstonas (JAV; „Szeged“, Vengrija), Aleksa Nikoličius (Serbija; „Rakvere“, Estija), Titas Didžgalvis (Utenos DSC).\n\n„Neptūnas“: Maliekas White‘as (JAV; „Kormend“, Vengrija), Austinas Wiley (JAV; Tryro „Gladiators“, Vokietija), Rinaldas Malmanis (Latvija; Mursijos UCAM, Ispanija), Gediminas Leščiauskas („Neptūnas-2“).\n\n„Pieno Žvaigždės“: Dustinas Ware‘as (JAV; Šalono-Reimso „Champagne“, Prancūzija), Corey Allenas (JAV; Džordžijos valst. univ.; NCAA), Artiomas Kovaliovas (Ukraina; „Clavijo“, Ispanija).\n\n„Nevėžis“: Bradas Davisonas (JAV; Viskonsino univ., NCAA), Artūras Žagaras (Latvija; Braunšvaigo „Löwen“, Vokietija), Timas Lambrechtas (Belgija; Šarlerua „Spirou“, Belgija), Rafaelis Rodriguesas (Brazilija; Jėnos „Science City“, Vokietija), Justinas Marcinkevičius (Bario univ., NCAA), Tomas Verbinskis (Lafajeto univ., NCAA), Lorenas Stoškevičius.\n\n„Prienai“: Brandonas Brownas (JAV; Samokovo „Rilski sportist“, Bulgarija), Isiah Osborne‘as (Kanada; „Montreal Alliance“, Kanada), Jy‘lanas Washingtonas (JAV; Konsepsjono „Universidad“, Čilė), Džoko Šaličius (Bosnija ir Hercegovina; Tuzlos „Sloboda“, Bosnija ir Hercegovina), Mantas Gužys („Prienai-2“).\n\n„Gargždai“: Jurijus Kondrakovas (Ukraina; Kijevo „Budivelnyk“, Ukraina), Robertas Keliačius („Challes“, Prancūzija), Paulius Kazlauskas, Paulius Kulikauskas, Juozas Virkutis, Jokūbas Žilius.\n\n*Sąraše – tik krepšininkai, LKL pirmenybėse nežaidę nė vienerių rungtynių. Į šį sąrašą neįtraukti žaidėjai, kurie grįžta į LKL po pertraukos."
}