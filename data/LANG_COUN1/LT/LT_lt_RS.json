{
    "Įtempti Serbijos ir Kosovo santykiai: pokyčiai veikiausiai vyks lėtai": "Tarp Serbijos ir Kosovo ilgus metus tvyro įtampa. Nors šiuo metu ji yra nuslūgusi, Kosovo nepripažinimas ir Serbijos glaudūs ryšiai su Maskva kelia nerimą: ar galima tikėtis dar vieno karo Rytų Europoje? Kosovas nuo pat nepriklausomybės paskelbimo 2008 m. susidūrė su neramumais. Valstybė ribojasi su Serbija šalies pietuose, tačiau serbai nepripažįsta Kosovo ir netgi savo Konstitucijoje yra pabrėžę, kad Kosovo teritorija yra Serbijos dalis.\n\nŠiuo metu vis dar vyksta sunkios derybos, jose jau buvo susitarta dėl dalies sprendimų – serbai ir kosoviečiai galės įvažiuoti į teritoriją ir iš jos išvažiuoti be tam tikrų dokumentų. Tačiau klausimas dėl automobilių registracijos numerių išlieka neaiškus.\n\nEtniniai serbai Kosovo šiaurėje naudojasi Serbijos institucijų išduotais automobilių numeriais su Kosovo miestų santrumpomis. Kosovo Vyriausybė šiuos numerius laiko neteisėtais, tačiau juos toleruoja keturiose šiaurinėse savivaldybėse, kuriose gyvena daugiausia serbų. Kosovas pareikalavo, kad šie numeriai būtų pakeisti jų išduodamais numeriais su Kosovo Respublikos santrumpa RKS. Automobilių savininkai iki rugsėjo pabaigos turi pasikeisti registracijos numerius. Kadangi Serbija nepripažįsta Kosovo, ši sąlyga netenkina etninių serbų Kosove.\n\nLiepos pabaigoje Serbijos prezidentas Aleksandras Vučičius pareiškė, jog Serbijos ir Kosovo santykių situacija „dar niekada nebuvo tokia sudėtinga“, ir pabrėžė, kad gins etninius serbus, jeigu kils karinio konflikto grėsmė.\n\nPrasidėjus deryboms tarp Serbijos ir Kosovo, kuriomis siekiama numalšinti tarp valstybių kilusius neramumus, NATO generalinis sekretorius Jensas Stoltenbergas rugpjūčio 17 d. NATO surengtoje spaudos konferencijoje, kurioje dalyvavo ir A. Vučičius, pareiškė, kad Aljansas pasiruošęs veikti, jeigu kiltų bet kokie neramumai: „Abiejų pusių prašau valdytis ir vengti smurto. NATO akylai stebi situaciją. Mūsų KFOR (NATO paskirtos Kosovo pajėgos, skirtos taikai palaikyti, – LRT.lt) taikos palaikymo misija yra susitelkusi į JT mandatą. Jeigu nebus išlaikytas stabilumas, KFOR pasiruoš įsikišti.“\n\nKosovo ir Serbijos pasienis / „Vida Press“ nuotr.\n\nKaip paaiškina Vilniaus universiteto Tarptautinių santykių ir politikos mokslų instituto (VU TSPMI) dėstytoja Lina Strupinskienė, didžiausi neramumai kyla dėl iš serbų pusės atsiradusios dezinformacijos.\n\n„Pavyzdžiui, kalbama, kad Kosovo pareigūnai neva atima tapatybės dokumentus iš atvykstančių serbų ir panašiai. Tiesa, nė viena valstybė nėra suinteresuota karinio konflikto atsinaujinimu, jis būtų nenaudingas ir nepadėtų rasti tvaraus sprendimo“, – aiškina L. Strupinskienė.\n\nKosovas nėra tik Serbijos nepripažįstama valstybė. Tarp šalių, nepripažįstančių Kosovo, yra Rusija, Kinija, Bosnija ir Hercegovina, Baltarusija ir Ukraina. Tiesa, pastaroji rugpjūčio 6 d. paskelbė, jog persvarstys šį sprendimą.\n\nSerbija taip pat palaiko glaudžius ryšius su Kremliumi: nuo Rusijos karo Ukrainoje pradžios Serbija nesutiko su sankcijomis, skirtomis šaliai agresorei. Be to, Serbijoje kovo 5 dieną vyko prorusiškas protestas: Rusijos karinius veiksmus palaikantys serbai žygiavo su Rusijos ir Serbijos vėliavomis ir Vladimiro Putino nuotraukomis. Be to, Serbijos prezidentas A. Vučičius palaiko artimus ryšius su V. Putinu: dar gegužę jie pasirašė sutartį, kurioje nurodoma, kad Serbija trejus metus gaus dujų iš Rusijos.\n\nKosovo policija / AP nuotr.\n\nVU TSPMI dėstytoja paaiškino, kad Rusija labai aiškiai palaiko Serbiją ir neretai įpila žibalo į ugnį. Tai Rusija daro, pasitelkdama savo diplomatus ir skleisdama prorusišką propagandą, taip baugindama gyventojus ir keldama įtampą. Neaišku, ar Rusija suteiktų karinę paramą, jeigu situacija eskaluotųsi: „Karinė parama jau būtų visiškai kas kita. Ji gerokai sudėtingesnė ir brangesnė – ne vien dėl to, jog Rusija šiuo metu intensyviai kariauja Ukrainoje, bet ir dėl nutolusios regiono geografinės padėties, didelių politinių ir ekonominių kaštų.“\n\nKalbėdama apie Serbijos prezidento skambias frazes ir grasinimus, ekspertė L. Strupinskienė patikino, kad šie grasinimai nekelia didžiulės grėsmės – jie veikiau yra priemonė, kad tarptautinė bendruomenė suteiktų kuo daugiau išlygų: „Grasinimai yra veikiau prezidento retorinė strategija, siekiant išsiderėti kuo daugiau išlygų iš tarptautinės bendruomenės. Ši strategija ypač veiksminga karo Ukrainoje kontekste, kai visi labai jautriai reaguoja į kalbas apie dar vieną karą Europoje.“\n\nNors ES ir kitos organizacijos yra sutelkusios savo dėmesį į Rusijos sukeltą karą Ukrainoje, jos nepamiršo ir sudėtingos situacijos tarp šių Balkanų šalių – ES ir JAV atstovai moderuoja derybas.\n\nL. Strupinskienė taip pat pridūrė, jog NATO jau kelis dešimtmečius yra įkūrusi KFOR: „Misijos tikslas yra palaikyti taiką šioje valstybėje. Abi valstybės yra apsuptos kitų NATO ir ES priklausančių valstybių. Aukščiausieji NATO pareigūnai jau ne kartą viešai patikino, kad imtųsi visų reikalingų veiksmų, jei situacija eskaluotųsi.“\n\nKosovo ir Serbijos pasienis / „Vida Press“ nuotr.\n\nSerbija taip pat yra įtraukta į valstybių, norinčių įstoti į ES, sąrašą ir svarstoma, kad ji bus prijungta iki 2025 m.\n\nTiesa, L. Strupinskienė užsiminė, kad Serbija turėtų susimąstyti dėl savo agresyvios politikos, jeigu tikrai nori įstoti į ES: „Kadangi Kosovo nepriklausomybės klausimas labai jautrus Serbijai ir serbų nacionalinei tapatybei, pokyčiai veikiausiai vyks lėtai, palaipsniui, sprendžiant daugiau technines problemas, kurios galbūt ves į pripažinimą ilguoju laikotarpiu. Ypač jei Serbija ir toliau deklaruos tikslą vieną dieną tapti ES šalimi nare.“\n\nTiek Kosovas, tiek Serbija nori įstoti į ES ir tai yra viena iš priežasčių, kodėl karinio konflikto tarp abiejų valstybių galimai nebus. Jeigu derybos bus sėkmingos, įtampa sumažės ir tai bus dar vienas žingsnis Kosovo pripažinimo link.\n\nPasak VU TSPMI dėstytojos, derybos greičiausiai bus sėkmingos, tačiau tai nereiškia, kad konfliktai tarp Kosovo ir Serbijos visiškai išnyks: „Labai tikėtina, kad galiausiai derybos bus sėkmingos ir situacija bent kurį laiką bus suvaldyta. Vis dėlto tai nesprendžia pamatinių Kosovo nepripažinimo ir etninių serbų, gyvenančių Kosove, likimo problemų, todėl galime manyti, jog panašių neramumų tarp Serbijos ir Kosovo matysime ir ateityje.“",
    "Serbija uždraudė rengti „EuroPride“ eitynes": "Serbijos pareigūnai antradienį uždraudė „EuroPride“ eitynes, pranešė šio renginio organizatoriai.\n\nApie sprendimą paskelbta likus kelioms dienoms iki planuoto visos Europos LGBTQ teisių šalininkų susibūrimo Belgrade.\n\n„EuroPride“ kasmet vyksta vis kitoje šalyje, o Serbijoje šis renginys turėjo vykti pirmą kartą.\n\n„Serbijos policija uždraudė šių metų „EuroPride“ eitynes, įteikdama oficialų pranešimą organizatoriams“, – sakoma Belgrado „Pride“ eitynių organizatorių pareiškime socialinėje žiniasklaidoje.\n\n„Belgrado „Pride“ pasinaudos visomis įmanomomis teisinėmis priemonėmis, kad šis sprendimas būtų panaikintas“, – priduriama jame.\n\nVėliau Vidaus reikalų ministerija patvirtino, kad šeštadienio „EuroPride“ eitynės buvo uždraustos, taip pat uždraustas ir tą pačią dieną numatytas atsakomasis protestas.\n\n„Beprasmiai konfliktai Belgrado gatvėse keltų pavojų eitynių dalyvių ir kitų piliečių saugumui“, – sakė vidaus reikalų ministras Aleksandaras Vulinas.\n\nNuo praėjusio mėnesio pabaigos, kai Serbijos prezidentas Aleksandaras Vučičius paragino atšaukti renginį, įtampa Belgrade didėja, o šalies LGBTQ bendruomenė pasipiktino ir pažadėjo bet kokiu atveju rengti šeštadienį numatytas eitynes.\n\nA. Vučičius sakė, kad Serbija „patiria spaudimą dėl įvairių rūšių problemų“, įskaitant neseniai vėl padidėjusią įtampą santykiuose su buvusia Kosovo provincija ir nerimą dėl energijos bei maisto, todėl „ateina momentas, kai tiesiog negali visko aprėpti“.\n\n„EuroPride“ organizatoriai pasmerkė prezidento komentarus ir teigė, kad vyriausybė neturi teisės atšaukti renginį.\n\nVienas iš renginio organizatorių Goranas Miletičius teigė, kad eitynės vyks nepaisant draudimo.\n\n„Mes tikrai susirinksime ir eisime, kaip planuota“, – po antradienį paskelbto pranešimo naujienų agentūrai AFP sakė G. Miletičius.\n\nSerbijoje tos pačios lyties asmenų santuokos teisiškai nepripažįstamos, o homofobija tebėra giliai įsišaknijusi, nepaisant to, kad per daugelį metų pavyko sumažinti diskriminaciją.\n\nDvejas pirmąsias „Pride“ eitynes Belgrade – 2001 ir 2010 metais – lydėjo smurtas. Nuo 2014-ųjų eitynės rengiamos reguliariai, tačiau per jas budi gausios teisėsaugos pajėgos.\n\nOficialus draudimas paskelbtas praėjus kelioms dienoms po to, kai tūkstančiai žmonių dalyvavo prieš „EuroPride“ nukreiptoje demonstracijoje Belgrade, kur baikeriai, stačiatikių dvasininkai ir kraštutinių dešiniųjų nacionalistai reikalavo uždrausti šias eitynes.",
    "Nenugalimoji Serbija: smogė Izraeliui ir užsitikrino D grupėje pirmąją vietą": "Serbai startavo 15:5, tačiau antrame kėlinyje izraeliečiai sugebėjo net pirmauti 30:28. Vis dėlto ilsėtis Serbija išėjo pirmaudama 50:38, o net 20 taškų per sužaistas 14 minučių buvo pelnęs ekipos lyderis Nikola Jokičius.\n\nTrečiame kėlinyje serbai buvo pabėgę 62:46, tačiau ketvirto kėlinio pradžioje Izraelis ir vėl kvėpavo į nugarą 63:65. Nenorėdami jokios intrigos serbai įjungė papildomą pavarą, pabėgo 79:63 ir baigė intrigą mače.\n\nNikola Jokičius kaip visada atrodė galingai, per 31 minutę pelnęs 29 taškus (10/12 dvit., 1/1 trit., 6/6 baud.), atkovojęs 11 kamuolių, 4 kamuolius perėmęs, atlikęs 5 perdavimus ir rinkęs 46 naudingumo balus.\n\n19 taškų pridėjo Vasilije Micičius, po 10 – Ognjenas Jaramazas ir Nikola Kaliničius (7 atk. kam.).\n\nIzraeliui 20 taškų pelnė Yamas Madaras (4/6 trit.), 14 – Deni Avdija (6 atk. kam., 5 rez. perd.), 11 – Romanas Sorkinas (9 atk. kam.), 9 – Rafaelis Menco.\n\nSerbija yra viena iš dviejų čempionato komandų, kuri dar nepralaimėjo. Kita – Graikija. Čekijos sostinėje vykstančiose D grupės kovose jie susitvarkė su autsaideriais Nyderlandų atstovais 100:76, nurungė šeimininkus čekus 81:68 ir galiausiai sudaužė suomius 100:70.\n\nTuo tarpu izraeliečiai lieka su dviem laimėjimais, po atkaklios akistatos ir pratęsimo nurungę suomius 89:87, susitvarkę su olandais 74:67, tačiau trečiame ture kritę nuo lenkų 76:85.\n\nIš šios grupės kelialapius į atkrintamuosius mačus jau be serbų turi ir lenkai, ir suomiai.\n\nIzraelis dėl galimybės tęsti turnyrą ketvirtadienį susigrums su čekais – vienos ar kitos ekipos sėkmė lėms kvietimą į Berlyną.",
    "Sensacija: be išvaryto trenerio likę italai eliminavo čempionato favoritus serbus": "Italijos vyrų krepšinio rinktinė sukūrė kol kas didžiausią sensaciją Europos krepšinio čempionate. Po trenerio išvarymo užsikūrę italai eliminavo turnyro favoritus serbus – 94:86 (20:28, 25:23, 21:17, 28:18).\n\nSerbai, vedami vienos didžiausių čempionato žvaigždžių Nikola Jokičiaus, dominavo rungtynių pradžioje, bet italai nesugriuvo ir išliko kovoje. Po dviejų kėlinių komandas skyrė 6 taškai – 51:46.\n\nPrasidėjus trečiajam kėliniui serbai nutolo iki 10 taškų. Italijos rinktinės situacija tapo dar sudėtingesnė, kai kėlinio viduryje iš aikštės buvo pašalintas komandos vyriausiasis treneris Gianmarco Pozzecco. Jis prieš tai buvo užsidirbęs vieną techninę pražangą, o dar dvi gavo suolas.\n\nPozzecco was ejected during the game and came back in tears as the game ended ❤️ https://t.co/8WpRessaIE — #EuroBasket 2022 (@EuroBasket) September 11, 2022\n\nAtrodė, kad serbams atsivėrė visi vartai į ketvirtfinalį, tačiau po emocingo trenerio išvarymo, kuris atsisveikindamas apkabino visus krepšininkus ir apsiverkė, italai pradėjo kilti į kovą. Besibaigiant trečiajam kėliniui italai jau pirmavo 66:63. Visgi į ketvirtąjį kėlinį serbai išsinešė 2 taškų persvarą.\n\nItalai nesustojo ir prasidėjus ketvirtajam kėliniui – pavyzdinis Nicolo Melli kovingumas ir tolimi Marco Spissu tritaškiai sukrovė dviženklę persvarą, kurios iš rankų nebepaleidę italai parklupdė serbus ir sukūrė didžiulę sensaciją.\n\nĮ pergalę italus vedę M. Spissu, surinkęs 22 taškus. Italas pataikė net šešis tritaškius iš devynių. 21 tašką pridėjo N. Melli, 19 – Simone Fontecchio.\n\nN. Jokičius mačą užbaigė su 32 taškais, 13 atkovotų kamuolių ir 41 naudingumo balu.\n\nItalijos rinktinės ketvirtfinalyje laukia akistata su Prancūzija.\n\nItalija: Marco Spissu 22 (6 rez. perd.), Nicolo Melli 21 (6 atk. kam.), Simone Fontecchio 19 (5 atk. kam.), Achille Polonara 16 (8 atk. kam.).\n\nSerbija: Nikola Jokičius 32 (13 atk. kam.), Vasilije Micičius 16 (8 rez. perd.), Nikola Kaliničius 12.",
    "Borellis: Kosovas ir Serbija išsprendė tarpusavio ginčą dėl asmens dokumentų": "Kosovas ir Serbija išsprendė ginčą dėl asmens tapatybės dokumentų, dėl kurio anksčiau kildavo smurtinių protestų, šeštadienį socialiniame tinkle „Twitter“ pranešė vyriausiasis ES diplomatas Josepas Borrellis.\n\nPo ES tarpininkaujamų derybų „Serbija sutiko panaikinti įvažiavimo/išvažiavimo dokumentus Kosovo asmens tapatybės kortelių turėtojams, o Kosovas sutiko jų neįvesti Serbijos asmens tapatybės kortelių turėtojams“, – tviteryje rašė J. Borrellis.\n\nI am happy that we found a European solution that facilitates travel between #Kosovo and #Serbia, which is in the interest of all citizens of Kosovo and Serbia.\n\n\n\nI thank @predsednikrs and @albinkurti for their leadership, and underline the excellent practical EU - US cooperation pic.twitter.com/kO4UZNenwk — Josep Borrell Fontelles (@JosepBorrellF) August 27, 2022\n\nDvi Vakarų Balkanų šalys susivaidijo po to, kai rugpjūčio pradžioje Kosovas nutarė nebepripažinti Serbijos asmens tapatybės dokumentų. Serbijos valdžios institucijos nepripažįsta Kosovo dokumentų.\n\nAtsakydami į tai, serbų aktyvistai užblokavo prieigą prie dviejų sienos perėjimo punktų šiaurinėje Kosovo dalyje, kurioje daugiausia gyvena serbai. Kosovo policija pranešė, kad nenustatyti nusikaltėliai šaudė į Kosovo pareigūnus, tačiau niekas nenukentėjo.\n\nĮtampa sumažėjo Prištinai sutikus dar 30 dienų pripažinti Serbijos išduotus automobilių numerius ir dokumentus Kosovo piliečiams.\n\nES tarpininkaujant anksčiau rugpjūtį vykusiose derybose nepavyko pasiekti proveržio. Tačiau Serbijos ir Kosovo vadovai susitarė derybas tęsti.\n\nSveikindamas abi puses, J. Borrellis sakė, kad susitarimas reiškia, jog „Kosovo serbai, kaip ir visi kiti piliečiai, galės laisvai keliauti tarp Kosovo ir Serbijos naudodamiesi savo asmens tapatybės kortelėmis“, ir pridūrė, kad Kosovo ministras pirmininkas Albinas Kurtis tai garantavo ES.\n\nVėliau A. Kurtis pats parašė tviteryje: „Mūsų Respublikos piliečiai dabar gali laisvai keliauti į Serbiją kaip lygūs su lygiais. ... Abipusiškumas yra principingo ir teisingo sprendimo dvasia“. Jis taip pat padėkojo derybose tarpininkavusiems ES pareigūnams.\n\nKosovo policija / AP nuotr.\n\nEuropos Vadovų Tarybos pirmininkas Charlesas Michelis taip pat tviteryje pasveikino visas šalis pasiekus susitarimą.\n\nKosovas, kuriame daugiausia gyvena etniniai albanai, 1999 metais atsiskyrė nuo Serbijos, o 2008 metais paskelbė nepriklausomybę.\n\nSerbija nepripažįsta Kosovo nepriklausomybės ir toliau reiškia pretenzijas į šią teritoriją. Dauguma ES šalių pripažįsta Kosovą kaip atskirą valstybę.",
    "Serbija į rinktinės sudėtį neįtraukė N. Bjelicos": "Dar buvo manoma, kad iki čempionato pradžios puolėjas atsigaus, tačiau to neįvyko ir 73 metų serbų vedlys Svetislavas Pešičius nutarė nerizikuoti krepšininko sveikata.\n\nSerbijos rinktinės galutinis dvyliktukas: Vasilije Micičius, Ognjenas Jaramazas, Nemanja Nedovičius, Vanja Marinkovičius, Marko Guduričius, Nikola Kaliničius, Dejanas Davidovacas, Marko Jagodičius-Kuriza, Vladimiras Lučičius, Nikola Jokičius, Nikola Milutinovas ir Dušanas Rištičius.\n\nSenojo žemyno pirmenybėse serbai D grupėje susitiks su Nyderlandais, Suomija, Lenkija, Čekija ir Izraeliu.",
    "Serbija skelbia užsitikrinusi pakaitalą rusiškai naftai": "Ją cituoja nacionalinė naujienų agentūra „Tanjug“.\n\n„Nuo lapkričio 1-osios mes nebeimportuosime rusiškos naftos, bet gausime daugiausia naftos iš Kirkuko [Irake], turėsime savo naftos, o likusį poreikį padengsime importu iš Irano bei kitų tiekėjų“, – sakė Z. Mihajlovič.\n\nJi pabrėžė, kad Serbijoje nenumatyta naujų elektros energijos kainų didinimų.\n\nVicepremjerės žodžiais, vietos valdžios institucijos jau pradėjo planuoti elektros energijos taupymą, o namų ūkiams tai taps aktualu, kai įsigalios elektros energijos taupymą skatinančios priemonės.\n\nZ. Mihajlovič priminė, kad vyriausybė paragino municipalitetus ir miestus, valstybės įmones ir įstaigas iki rugsėjo 15-osios parengti savo planus ir atsiųsti juos ministerijai, kad būtų galima aiškiai suprasti, kaip galima būtų sutaupyti 15 proc. elektros energijos.",
    "Serbijos uraganas nupūtė Suomiją": "D grupėje serbai laimėjo visas trejas rungtynes, suomiai yra pasiekę vieną pergalę ir jau dukart kritę.\n\nVisą darbą Serbijos komanda padarė dar iki pertraukos, į kurią išėjo pirmaudami 62:34. Antroji mačo pusė tebuvo formalumas.\n\nNet šeši Serbijos komandos krepšininkai pelnė dviženklį taškų skaičių: Vasilije Micičius ir Nemanja Nedovičius buvo rezultatyviausi su 14 taškų, Nikola Kaliničius ir Nikola Jokičius (14 atk. kam., 7 rez. perd.) po 13.\n\nPralaimėjusiems Lauri Markkanenas surinko 18 taškų.\n\nSerbai pataikė 68 proc. dvitaškių (25/37) ir 43 proc. tritaškių (12/28), o kovą po krepšiais laimėjo 37:28.\n\nNugalėtojai išdalino net 30 rezultatyvių perdavimų, Suomija padarė 19 klaidų, po kurių serbai sumetė 22 taškus.\n\nSerbija: V.Micičius (7 rez. perd.) ir N.Nedovičius po 14, N.Kaliničius ir N.Jokičius (14 atk. kam., 7 rez. perd.) po 13, V.Lučičius 12, M.Guduričius 11.\n\nSuomija: L.Markkanenas 18, E.Maxhuni ir I.Valtonenas po 10.",
    "Jokičiaus vedama Serbija išvaistė triuškinantį pranašumą, bet palaužė turkus": "Svetislavo Pesičiaus auklėtiniai svečiuose 79:72 (26:11, 21:17, 18:27, 14:17) pranoko Turkijos (2/4) krepšininkus.\n\nNugalėtojams Nikola Jokičius pelnė 24 taškus ir atkovojo 10 kamuolių, po 14 taškų pridėjo Nikola Kaliničius ir Marko Guduričius.\n\nPralaimėjusiems 22 taškų surinko Cedi Osmanas.\n\nPrasidėjus priešpaskutinei minutei rezultatas buvo lygus ties 72 taškų, bet tada serbai pelnė septynis taškus iš eilės ir likus 47 sekundėms po N.Jokičiaus taškų pirmavo 79:72.\n\nPer likusį laiką nei viena komanda nepasižymėjo.\n\nTrečiojo kėlinio pradžioje serbai vienu metu pirmavo 21 taško persvara.",
    "Jenkinsas nežaistų Serbijos rinktinėje: „Jie nori matyti vietinius žmones“": "Nuotr.: Fotodiena.lt/E.Blaževičius\n\nLorenzo Brownui atvedus Ispaniją į Europos čempionato finalą, diskusija apie natūralizuotus žaidėjus Europos rinktinėse vėl paaštrėjo.\n\nCharles Jenkins Pozicija: PG, SG Amžius: 33 Ūgis: 191 cm Svoris: 100 kg Gimimo vieta: Bruklinas, JAV\n\n33-ejų 191 cm ūgio įžaidėjas Charlesas Jenkinsas keletą metų žaidė Belgrado „Crvena Zvezda“ ekipoje ir turi Serbijos pasą.\n\nKalbėdamasis su Serbijos naujienų agentūra „Mondo“, Jenkinsas atskleidė savo nuomonę apie prisijungimą prie Serbijos nacionalinės komandos, jei jam tokia galimybė būtų pasiūlyta.\n\n„Sąžiningai sakau, aš nežaisčiau už Serbiją, net jei mane pakviestų. Taip, aš turiu pasą, bet serbai yra išdidūs žmonės. Žmonės nori, kad Serbijoje gimę žaidėjai žaistų rinktinėje. Net negalvočiau apie tai, niekada to nedaryčiau, gerbiu serbų poziciją šiuo klausimu.\n\nŽmonės atsiuntė man apie tai daug žinučių socialiniuose tinkluose, bet Serbija turi talentingų žaidėjų, kurie auga, tobulėja ir jiems turėtų būti suteikta galimybė. Nenorėčiau atsidurti tokioje situacijoje. Jei teoriškai taip atsitiktų, kai kurie džiaugtųsi matydami mane su serbų marškinėliais, kiti – ne, bet tai per didelis spaudimas žaisti kitoje rinktinėje“, – sakė Jenkinsas.\n\nAmerikietis artėjantį sezoną žais Belgrado FMP komandoje.",
    "Po neramumų Kosovo šiaurėje apsilankė Serbijos premjerė": "Serbijos ministrė pirmininkė Ana Brnabič pirmadienį lankėsi šiauriniame Kosove, tai - pirmoji per kelerius metus aukšto rango Belgrado pareigūnės kelionė į atsiskyrusią buvusią provinciją po neseniai kilusių neramumų.\n\nVizitas vyksta po kiek daugiau nei savaitės, kai Serbija ir Kosovas pasirašė svarbų susitarimą, leisiantį jų piliečiams laisvai judėti tarp ilgamečių varžovių teritorijų. Susitarimas buvo sudarytas po kelias savaites trukusių derybų Briuselyje, kai šią vasarą Kosovo šiaurę sukrėtė neramumai, serbų protestuotojams blokavus sienos kirtimo punktus ir šaudžius į policiją dėl Kosovo valdžios plano įvesti naujus kelionės dokumentus žmonėms, atvykstantiems į teritoriją su Serbijos asmens tapatybės dokumentais.\n\nKosovo ir Serbijos pasienis / Vida Press nuotr.\n\nEtniškai susiskaldžiusiame Mitrovicos mieste apie tūkstantis vietos serbų sveikino A. Brnabič modami Serbijos vėliavomis ir laikydami plakatus su užrašais „Turime tik vieną ministrę pirmininkę“ ir „Sveika atvykusi į Serbiją, šventąją Kosovo žemę“.\n\n„Nuoširdžiai tikiuosi, kad laikinosios institucijos Prištinoje yra nuoširdžiai įsipareigojusios dialogui ir pasirengusios rasti tam tikrą kompromisą, reikalingą ilgalaikiam Belgrado ir Prištinos santykių normalizavimui“, – per spaudos konferenciją sakė A. Brnabič, turėdama omenyje Kosovo valdžios institucijas. „Mums to reikia – ne tik dėl mūsų integracijos į Europą, bet ir dėl mūsų pačių“, – pridūrė ji.\n\nSerbija yra kandidatė į Europos Sąjungą (ES) nuo 2012 m., tačiau dauguma ekspertų abejoja, kad šalis turi galimybę patekti į bloką, jei Belgradas nepasieks susitarimo dėl santykių su Kosovu normalizavimo.\n\nKosovas / AP nuotr.\n\nSustiprintas saugumas\n\nA. Brnabič delegacija keliavo sustiprinto saugumo sąlygomis, NATO kariai buvo dislokuoti prie pagrindinių kelių rajone, virš galvų skraidė sraigtasparnis. Per vienos dienos kelionę į Kosovą 46 metų A. Brnabič turėjo aplankyti švietimo įstaigas, serbų stačiatikių vienuolyną ir pabendrauti su vietos ūkininkais.\n\nRegionas ilgai buvo karštasis židinys tarp dviejų bendruomenių po įnirtingo karo praėjusio amžiaus dešimtąjį dešimtmetį, kai NATO turėjo pradėti bombardavimo kampaniją, 2008 m. atvėrusią kelią vienašališkai Kosovo nepriklausomybei nuo Serbijos paskelbti. Serbija labai piktinasi Kosovo atsiskyrimo statusu ir niekada nepripažino jo nepriklausomybės. Šiaurės Kosovo serbai seniai atsisako pripažinti Prištinos valdžią ir iš esmės liko ištikimi Serbijos vyriausybei Belgrade.\n\nKosovas / AP nuotr.\n\nDar viena įtampą tarp dviejų šalių kelianti problema yra transporto priemonių valstybiniai numeriai, kuriuos Priština įvedė visame Kosove, įskaitant ir šiaurėje gyvenančiai serbų mažumai. Sekmadienį Serbijos prezidentas Aleksandras Vučičius sakė, kad Vokietija ir Prancūzija pasiūlė papildomai pasiųsti pasiuntinius, kurie padėtų derybose su Priština.\n\nKosovo etninė albanų dauguma 1999 m. kovėsi su serbų pajėgomis, padedama NATO karo lėktuvų. 2008 m. ji paskelbė nepriklausomybę, kurią pripažino dauguma, bet ne visos ES valstybės narės. Pastarieji neramumai Kosove paskatino NATO vadovą Jensą Stoltenbergą pasakyti, kad Kosove dislokuoti 3700 NATO taikdarių padarys viską, kas būtina, kad užtikrintų saugią aplinką.",
    "Serbijos ir Nyderlandų akistata – su lietuvišku prieskoniu: Europos milžinai klausys lietuvio švilpuko": "38-erių arbitras debiutuos Europos krepšinio čempionate ir bus vienas iš dvikovos teisėjų.\n\nD grupės dvikovoje kartu su lietuviu darbuosis turkai Yeneras Yilmazas ir Keremas Baki.\n\nPrimename, kad Europos krepšinio čempionate taip pat švilps dar du teisėjai iš Lietuvos: Tomas Jasevičius ir Gintaras Mačiulis.\n\nSerbijos ir Nyderlandų rungtynės Prahoje vyks pentkadienį, 22 val. Lietuvos laiku.",
    "Serbiją nukovęs italų treneris: čia net geriau nei pergalė prieš Lietuvą Atėnuose": "19168\n\nMindaugas Augustis | www.DELFI.lt\n\nGianmarco Pozzecco kentėjo „kaip niekad gyvenime“, kuomet rūbinėje visą kėlinį laukė Europos čempionato aštuntfinalio pabaigos. Ir, suprantama, neiškentė – kuomet didžiausią pirmenybių sensaciją sutvėrusi Italija triumfavo nukovusi Serbiją, kartu triumfavo ir spalvingasis jos treneris.",
    "Praradimas Serbijos rinktinėje: traumą patyrė Eurolygos gynėjas": "„Mozzart Sport“ skelbia, kad Nemanja Nedovičiui trūko blauzdos raumuo ir jis čempionate žaisti nebegalės.\n\nSerbai kovas tęs su 11 žaidėjų.\n\n31 metų 191 cm ūgio N. Nedovičius per pirmąsias ketverias turnyro rungtynes aikštėje praleisdavo 13 minučių ir rinko 6 taškus (29 procentai tritaškių), 1,3 atkovoto kamuolio, 1,8 rezultatyvaus perdavimo bei 7 naudingumo balus.\n\nSerbas du pastaruosius sezonus praleido Atėnų „Panathinaikos“ gretose, o šią vasarą grįžo ten, kur pradėjo karjerą – į Belgrado „Crvena Zvezda“.\n\nSvetislavas Pešičius ir iki šiol neturėjo pilnos sudėties – prieš pat pirmenybes apsirgęs Nikola Milutinovas ant parketo dar nepasirodė.\n\nSerbija keturias pergales pasiekė vidutiniu 19,5 taško skirtumu, o ketvirtadienį dėl pirmosios vietos D grupėje grumsis su Lenkijos rinktine.",
    "Justinas Kulys. Dar vienas karas Europoje?!": "Prieš dvi savaites internete plito žinios, skelbiančios apie galimą karinį konfliktą tarp Kosovo ir Serbijos – kalbėta apie susišaudymus, kaukiančias oro antpuolio sirenas. Viešojoje erdvėje bent keletą dienų netilo diskusijos, ar Europoje įsiplieks dar vienas karinis konfliktas. Į ugnį žibalą pylė ir vietos politikai, kalbėję net apie regiono denacifikavimą.\n\nKaras, kuris neįvyko – taip geriausia apibūdinti pastaruosius neramumus Kosove. Įtampa kilo Kosovui ruošiantis priimti naujas pasienio taisykles. Kosovo šiaurėje esančiame Mitrovicos mieste bene tris valandas kaukė oro pavojaus sirenos, vietos serbai sunkvežimiais užblokavo kelius, o nežinomi užpuolikai paleido šūvius į Kosovo pareigūnus.\n\nInternete plito pranešimai apie neva žuvusius ar sunkiai sužeistus Kosovo pareigūnus, potencialius ar jau vykstančius apsišaudymus tarp Serbijos karinių ir Kosovo saugumo pajėgų. Kaip paaiškėjo vėliau, dauguma šių itin dramatiškų pranešimų neatitiko tikrovės.\n\nKosovo ir Serbijos pasienis / Vida Press nuotr.\n\nĮtampa regione kilo po Kosovo ministro pirmininko Albino Kurti sprendimo, kuriuo jis įtvirtino reikalavimus, kad į Kosovą įvažiuojantys asmenys su serbiškais asmens tapatybės dokumentais pasienio kontrolės punkte turi pateikti deklaracijos lapą, kuris laikinai pakeistų serbiškus dokumentus, o automobiliai su serbiškais Kosovo miestų valstybiniais numeriais turi būti pakeisti kosoviečių išduotais numeriais.\n\nBelgradas ir toliau tvirtina, kad Kosovas yra Serbijos dalis, todėl, serbų manymu, sutikimas su Prištinos priimtais sprendimais reiškia faktinį Kosovo nepriklausomybės pripažinimą. Kosovo nuomone, šis žingsnis yra abipusis ir sąžiningas, nes Kosovo gyventojai, keliaujantys į Serbiją, visada turi turėti atskirus serbų išduotus dokumentus.\n\nAistras kiek apmaldė sėkmingas Vakarų valstybių spaudimas Kosovo lyderiams atidėti šio sprendimo įgyvendinimą vienam mėnesiui. Siekiant išspręsti nesutarimus buvo pradėtos dvišalės derybos. Derybų metu abi pusės kaltino viena kitą kurstant karą ir nesilaikant pažadų. Serbijos prezidentas Aleksandaras Vučičius netgi pareiškė, kad jei NATO negins Kosovo serbų – tai padarys pati Serbija.\n\nSerbijos prezidentas Aleksandras Vučičius / AP nuotr.\n\nTarpininkaujant ES, Kosovas ir Serbija susitarė dėl laisvo asmenų judėjimo tarp abiejų šalių. Belgradas sutiko panaikinti savo atvykimo-išvykimo dokumentą, kurį turėjo naudoti Kosovo piliečiai, o Priština atsisakė planų įvesti panašų dokumentą Serbijos piliečiams. Šis susitarimas suteikia vilties, tačiau valstybinių numerių klausimas liko neišspręstas. Automobilių numeriai ir toliau gali išlikti problema, keliančia trintis tarp Kosovo ir Serbijos.\n\nSantykiai tarp dviejų valstybių lieka įtempti. Dėl to smurtinių susidūrimų (kai kurie regiono ekspertai neatmeta galimybės, kad gali kilti protestai, kurių metu vyktų susirėmimai tarp Kosovo serbų ir šalies saugumo pajėgų) ar kitokių pavojingų incidentų tikimybė išlieka realia. Visgi dar vienas karinis konfliktas Europoje neatrodo realus. Taip leidžia manyti keletas svarbių priežasčių.\n\nPirmiausia verta paminėti, kad dėl valstybinių numerių neramumai tarp dviejų šalių kyla jau antrą kartą per pastaruosius dvejus metus. Dar 2011 m. Kosovas ir Serbija susitarė, kad Kosovas išduoda automobilių numerius, pažymėtus „RKS“, reiškiančius Kosovo Respubliką, ir „KS“, reiškiančius tiesiog Kosovą. 2021 m. rugsėjį, pasibaigus susitarimo galiojimo terminui, Kosovo vyriausybė nusprendė jo nepratęsti, o policija ėmėsi konfiskuoti Serbijoje išduotus automobilių numerius.\n\nŠis pakeitimas papiktino vietos serbus, kurie blokavo sienos kirtimo punktus, o abi šalys ėmė žvanginti ginklais, viena kitai grasinti. Tą kartą ginčas buvo laikinai sušvelnintas įvedus lipdukų sistemą, kai valstybių herbai ant automobilių numerių kertant sieną yra uždengiami. Iki 2022 m. balandžio 21 d. turėjo būti rastas pastovesnis sprendimas, tačiau tai neįvyko. Nevaisingos derybos tęsiasi iki šiol, tačiau konflikto tada bene visiškai identiškoje situacijoje buvo išvengta. Tai leidžia daryti prielaidą, kad konflikto galima išvengti ir šįkart.\n\nAntra, bet koks sprendimas dėl automobilių numerių nereiškia Kosovo pripažinimo. Tai viešai pareiškė paties Kosovo vicepremjeras Besnikas Bislimi. Bendraudamas su žiniasklaida jis teigė, kad formaliuose dokumentuose galima pabrėžti, jog susitarimas dėl valstybinių numerių ar asmens dokumentų nereiškia, kad Serbija pripažįsta Kosovą arba kad Kosovas pripažįsta Serbiją. Be kita ko, Kosovo nepripažįstanti Graikija pripažįsta kosoviečių išduotus automobilių numerius ir tai niekaip nekeičia jos politikos Kosovo atžvilgiu. Tai rodo, kad valstybinių numerių klausimas negali būti tapatinamas su pripažinimo klausimu, o tai panaikina vieną kertinių priežasčių potencialiam konfliktui įsiplieksti.\n\nKosovas / AP nuotr.\n\nTrečia, viena svarbiausių priežasčių, užtikrinančių, kad karinių veiksmų sulaukti neturėtume, yra NATO pajėgų buvimas Kosove. Šiaurės Atlanto aljansas Kosove dar nuo 1999-ųjų vykdo taikos palaikymo misiją. Kilus neramumams Kosovo šiaurėje, NATO pajėgos būtų pasirengusios reaguoti. Apie galimybę reaguoti į bet kokius iššūkius taikai ir stabilumui Kosove pasisakė ir pačios KFOR misijos atstovai, ir NATO generalinis sekretorius J. Stoltenbergas.\n\nKFOR misija turi Jungtinių Tautų Saugumo Tarybos mandatą ir yra pasirengusi veikti vos tik kiltų realaus karinio konflikto ar kitokių smurtinių neramumų pavojus. Vargu ar Serbija būtų pasiryžusi siųsti savo karius kovoti prieš NATO kariškius, tarp kurių daugiau nei pusė tūkstančio JAV karių.\n\nGaliausiai, politikams naudingiau situaciją kaitinti ir vėsinti, o ne veltis į realų karinį konfliktą. Sunku ginčytis su regiono ekspertais, kurie teigia, kad nuolatinis įtampų kėlimas ir vėlesnis jų apraminimas yra politinė strategija, kuri padeda ir užsidirbti taškų vidaus politikoje (parodant, kad gini savo valstybės interesus), ir sulaukti tarptautinio dėmesio. Tiek A. Vučičius, tiek A. Kurti greičiausiai suvokia, jog karinis konfliktas baigtųsi dar viena abiejų šalių tragedija, kuri tik sustiprintų iki šiol negyjančias prieš 30 metų visą buvusią Jugoslaviją purčiusių karų traumas. Nei vienai, nei kitai pusei karinis konfliktas neatneštų jokių teigimų rezultatų.\n\nTiek A. Vučičius, tiek A. Kurti greičiausiai suvokia, jog karinis konfliktas baigtųsi dar viena abiejų šalių tragedija, kuri tik sustiprintų iki šiol negyjančias prieš 30 metų visą buvusią Jugoslaviją purčiusių karų traumas.\n\nVisi šie argumentai leidžia manyti, kad karinio konflikto Kosove tikimybė šiandien yra nedidelė. Nepaisant to, Vakarų šalys privalo išlaikyti diplomatinį spaudimą abiem pusėms, problemas spręsti diplomatinėmis priemonėmis, o NATO turi nuolat priminti, kad į bet kokias smurtines priemones bus reaguojama greitai ir veiksmingai.\n\nVerta paminėti, kad ilgalaikis ir tvarus konflikto sprendimas taip pat neatrodo realus – trintys tarp Belgrado ir Prištinos išliks tol, kol abi valstybės neturės vieningo atsakymo į fundamentalų klausimą – Kosovas yra nepriklausoma valstybė ar Serbijos provincija.\n\nŠiandien abi valstybės šį klausimą mato radikaliai skirtingai ir kiekvieną techninę detalę, kuri gali nulemti faktinį ir ilgalaikį Kosovo statuso klausimo išsprendimą sau nepalankia linkme, laiko nepriimtinai pavojingu. Tokioje situacijoje bet koks nusileidimas diskutuojant dėl pasų, automobilių numerių, universitetų diplomų matomas kaip kova dėl to, kas yra Kosovas.\n\nKol egzistuos Vakarų diplomatinis spaudimas abiejų šalių problemas spręsti diplomatinėmis priemonėmis prie derybų stalo ir NATO sukuriamas atgrasymas nuo bet kokio jėgos naudojimo, tol, tikėtina, į Kosovo klausimą atsakymo ieškos abiejų šalių politikai, o ne kariai.",
    "Sveiki atvykę į Liberlandą: šio Europoje esančio ir už Vatikano miestą didesnio žemės lopinėlio nenori jokia šalis": "Mūsų planetoje egzistuoja trys teritorijos, kurios nepriklauso jokiai valstybei. „Delfi plius“ jau rašė ČIA apie milžinišką niekam nepriklausančią teritoriją Antarktidoje ir Liuksemburgo dydžio žemės lopinėlį Bir Tavilį Sacharoje. Bent viena iš priežasčių, kodėl šios teritorijos niekam nepriklauso, kaip ir aiški: kas norėtų apsigyventi atšiaurioje Antarktidoje ar kepinančioje Sacharoje? Tačiau trečioji teritorija, kuri nepriklauso jokiai valstybei ir kur negalioja įstatymai, yra ne kur nors kitur, o Europoje.\n\nTikriausiai sunku suvokti, kad mūsų Europoje yra vieta, kuri nepriklauso jokiai valstybei. Ir ne, čia nėra prikolas apie tai, jog Ukraina taip „susitvarkys“ su Rusija, kad ten nieko nebeliks.\n\nIš tiesų Europos žemyne yra teritorija, kurios nenori jokia valstybė. Tai nėra jokia dykynė ar visiškai naudoti netinkama žemė. O ir pati teritorija ne tokia jau maža – dydžiu lenkia tokias mikrovalstybes kaip Monakas ir Vatikanas.\n\nTaigi kur yra ši niekam nepriklausanti žemė?",
    "Europos čempionato D grupė: ryškūs favoritai serbai ir skaudų smūgį gavę čekai": "Keturiose grupėse žais po šešias komandas. Į kitą etapą pateks pirmąsias keturias vietas grupėse užėmusios rinktinės.\n\nGrupių etape laukia itin intriguojančių ir įdomių mūšių, tad portalas tv3.lt pristatys visas Europos čempionato grupių komandas.\n\nŠįsyk Jūsų dėmesiui – D grupės apžvalga. Čia galite susipažinti su A grupe, čia – B grupe, o čia – C grupe.\n\nSerbija\n\nFIBA EuroBasket reitingas: 5\n\nKomandos žvaigždė: Nikola Jokičius\n\nTreneris: Svetislavas Pešičius\n\nPraėjęs Europos čempionatas: 2 vieta\n\nApžvalga. Serbai praėjusiame Europos čempionate pagaliau turėjo šansą nutraukti ilgai trunkančią tylą ir iškovoti nugalėtojų trofėjų. Vis dėlto rinktinė finale nusileido Luka Dončičiaus vedamiems slovėnams lemiamame mače. Į šių metų pirmenybes serbai vėl atvyksta kaip vieni išrimčiausių favoritų į nugalėtojų sostą.\n\nIr nors rinktinė čempionate neturės tokios žvaigždės kaip Bojano Bogdanovičiaus bei Milašo Teodosičiaus, kurio paslaugų netikėtai atsisakė pats treneris, serbų gretose pakankamai aukščiausio kalibro žaidėjų.\n\nREKLAMA\n\nRyškiausiu žaidėju neabejotinai bus dukart iš eilės NBA naudingiausiu žaidėju tapęs Nikola Jokičius. Jis aikštėje daro viską. Draugiškose mačuose jis jau rodė gerą formą ir varžovams buvo sunkiai sustabdoma jėga.\n\nŠalia jo serbai turės Eurolygos čempioną Vasilije Micičių, taip pat puikiai pažįstamus Nikola Milutinovą, Nikolą Kaliničių, Nemanja Bjelica ar Vladimirą Lučičių.\n\nSerbai turi visus ginklus vėl nukeliauti iki finalo ir kovoti dėl aukso. Visose pozicijose puikūs, aukščiausio lygio krepšininkai.\n\nREKLAMA\n\nREKLAMA\n\nVaržovams teks pasukti galvą, kaip sustabdyti serbus, kadangi jų stiprybė yra tikrai solidi sudėtis, kurioje yra ir puikiai besiginančių žaidėjų, išreikštų lyderių, labai aštrių ir iniciatyvos nebijančių žaidėjų bei tų, kurie gali bausti metimais iš toli.\n\nSerbai tikrai gana nesunkiai taps grupės nugalėtojais ir be didesnio vargo nugalės visus varžovus pirmajame etape.\n\nČekija\n\nFIBA EuroBasket reitingas: 10\n\nKomandos žvaigždė: Janas Vesely\n\nTreneris: Ronenas Ginzburgas\n\nPraėjęs Europos čempionatas: neįveiktas grupių etapas.\n\nApžvalga. Prieš penkerius metus čekai grupių etape iškovojo vos vieną pergalę ir namo važiavo gana greitai. Šiemet čekai nusiteikę pakovoti, vis dėlto visas kortas sumaišė lyderio Tomašo Satoransky trauma. Naujasis Šaro auklėtinis Barselonoje patyrė traumą likus vos savaitės iki pirmenybių ir čempionate veikiausiai nežais.\n\nTiesa, Čekijos federacija planuoja registruoti krepšininka ir viliasi, kad jis spės padėti komandai bent jau ne nuo pirmenybių pradžios. Vis dėlto prognozės nėra labai optimistiškos.\n\nREKLAMA\n\nREKLAMA\n\nBet kokiu atveju, esant tokiai situacijaii, čekams bus sunku pakartoti pasaulio čempionate pasiektą istorinį rezultatą, kai prieš trejus metus Kinijoje jie užėmė šeštąją vietą.\n\nPagrindiniu komandos varikliu bus aukštaūgis Janas Vesely, tačiau ir jo žaidimas yra kažkiek priklausomas nuo savalaikiu ir tikslių T. Satoransky perdavimų, kadangi jis puikiai žaidžia du prieš du.\n\nTad dar labiau gerinti savo žaidimą turės puikų sezoną žaidžiantis aukštaūgis Ondrejus Balvinas, Vojtechas Hrubanas ar Jaromiras Bohačekas.\n\nČekai turi neblogų nuo suolo kylančių kitų žaidėjų, kurie šioje situacijoje irgi dar labiau turės pasitempti. Jų stiprybė tikrai yra bendra chemija ir susižaidimas, bet bus įdomu pamatyti, kaip komanda sureaguos į lyderio traumą.\n\nLietuviai su čekais žaidė pasaulio čempionato atrankoje. Ir nors per pirmuosius susitikimus laimėjo, bet vasaros viduyje mūsiškiams Klaipėdoje teko pripažinti varžovų pranašumą.\n\nČekija turbūt buvo vienintelė D grupės komanda, kuri bent kažkiek galėjo pakovoti su serbais, tačiau nesant T. Satoransky tą padaryti bus velniškai sunku. Vis dėlto gana palanki grupė leidžia čekams galvoti apie antrąją vietą.\n\nREKLAMA\n\nREKLAMA\n\nSuomija\n\nFIBA EuroBasket reitingas: 12 vieta\n\nKomandos žvaigždė: Lauri Markkanenas\n\nTreneris: Lassi Tuovi\n\nPraėjęs Europos čempionatas: iškrito aštuntfinalyje.\n\nApžvalga. Suomiai tikrai norėtų pakartoti gana neblogą pasirodymą prieš penkerius metus. Vis dėlto viskas rinktinėje priklauso nuo komandos žvaigždės Lauri Markkaneno. Su juo ir be jo rinktinė skiriasi kaip diena ir naktis. Tą galėjome išvysti draugiškuose mačuose.\n\nKovoje su lietuviais puolėjas nežaidė, o be jo suomiai patyrė sutriuškinimus.\n\nVis dėlto jam grįžus jis jau pirmajame draugiškame mače jis su Ukraina pelnė net 42 taškus. Nebūtų nuostabu, jei ir Europos čempionate jis surengs, jei ne tokių, tai tikrai labai rezultatyvių pasirodymų ir gal net bus vienas rezultatyviausių čempionato žaidėjų.\n\nBet jam reikės pagalbos. Patyręs krepšininkas Petteri Koponenas, Shawnas Huffas ar Olivier Nkamhoua bus tie žaidėjai, į kuriuos varžovai turės atkreipti dėmesį.\n\nREKLAMA\n\nREKLAMA\n\nSuomiai tikrai bus patenkinti D grupe, kadangi čia jie drąsiai gali būti treti. Išskyrus serbus visi varžovai įveikiami. Galbūt sugebės ir įkąsti čekams, kurie neteko savo lyderio.\n\nIzraelis\n\nFIBA EuroBasket reitingas: 13\n\nKomandos žvaigždė: Deni Avdija\n\nTreneris: Mike'as Tayloras.\n\nPraėjęs Europos čempionatas: neįveiktas grupių etapas.\n\nApžvalga. Izraelio rinktinė vargiai čempionate nuvers kalnus, bet gana dėkinga grupė leidžia jiems pakovoti dėl vietos grupės ketvertuke. Lyderiu turėtų būti neblogą NBA sezoną sužaidęs talentingasis 21-erių puolėjas Deni Avdija (vid. 8,4 tšk. per rungtynes).\n\nSudėtyje bus ir patyręs veteranas Guy'ys Pnini, Galas Mekelis ar Johnas DiBartolomeo. Vis dėlto Izraelio rinktinė turi gana daug skylių sudėtyje, tad vargiai pasipriešins serbams, bet kitiems gali kibti į atlapus.\n\nDaug kas priklausys, kaip rungtyniaus D. Avdija ir kurie žaidėjai suskubs į pagalbą. Itin svarbus bus pataikymas iš toli, kadangi Izraelio rinktinė neturi pajėgios aukštaūgių linijos.\n\nREKLAMA\n\nREKLAMA\n\nLenkija\n\nFIBA EuroBasket reitingas: 14\n\nKomandos žvaigždė: Mateuszas Ponitka\n\nTreneris:\n\nPraėjęs Europos čempionatas: neįveiktas grupių etapas.\n\nApžvalga Lenkų tikslas grupėje neabejotinai bus bent jau įveikti Izraelį ir Nyderlandus, kadangi šis rezultatas veikiausiai leistų būti ketvertuke. Daug kas priklausys nuo lyderio M. Ponitkos žaidimo ir kas suskubs jam į pagalbą. Sudėtyje vėl bus natūralizuotas amerikietis A.J Slaughteris.\n\nLenkams itin trūks pajėgių aukštaugių, tad gynėjų linijai teks didžioji dalis naštos. Pagrininiu lenkų ginlu gali būti pataikymas iš toli.\n\nLenkijos rinktinė draugiškų mačų cikle iškovojo dvi pergales bei patyrė tris nesėkmes. Mūsų kaimynai Europos čempionate kalnų veikiausia nenuvers, bet į atkrintamąsias patekti tikrai gali.\n\nBus tikrai įdomi kova tarp Izraelio, Lenkijos, Suomijos rinktinių dėl kelialapių į kitą etapą.\n\nNyderlandai\n\nFIBA EuroBasket reitingas: 24\n\nKomandos žvaigždė: Worthy De Jongas\n\nTreneris: Maurizio Buscaglia\n\nPraėjęs Europos čempionatas: nedalyvavo.\n\nApžvalga. Silpniausia grupės komanda. Ne veltui Nyderlandai, pagal FIBA čempionato komandų reitingą, irgi yra rikiuojami paskutinėje vietoje. Draugiškame mače su lietuviais nors tikrai buvo gerų epizodų, vis dėlto komandai trūksta daugiau aukštesnės klasės žaidėjų.\n\nREKLAMA\n\nREKLAMA\n\nWorthy De Jongas, Olafas Schaftenaaras ar Keye van der Vuurstas de Vriesas galbūt tie, kurie ves komandą aikštėje, bet iki ketvirtosios vietos grupėje rinktinė neužkops ir veikiausiai čempionatą baigs išvis be pergalių.\n\nRinktinės gretose trūksta aukštesnio kalibro žaidėjų, o prieš čempionatą traumą patyrė dar ir Yannickas Franke. Naujasis Salonikų PAOK narys potencialiai buvo tas žaidėjas, kurio rankose dažniausiai būtų buvęs kamuolys.",
    "„Eurobasket 2022“ galimybių reitingas: lietuviai turi viską, kad laimėtų medalius, bet serbai ir prancūzai atrodo galingesni": "Prieš pirmąsias rungtynes didesnių ar mažesnių vilčių tapti čempione turi visos komandos, bet jos į turnyrą atsiveža skirtingą galimybių krepšelį.\n\n1. Serbija\n\nNors Serbijos rinktinę visą pasirengimo etapą kamavo traumos, o treneris Svetislavas Pešičius iki paskutinės dienos nežinojo, kurie krepšininkai galės žaisti Europos pirmenybėse, ši komanda bus viena pagrindinių favoričių. Serbai gali pristatyti geriausiai subalansuotą pagrindinį penketą, o šioje komandoje net Nikola Jokičius ar Vasilije Micičius neatrodo nepakeičiami. Dar stipresnis „erelių“ koziris – S.Pešičius. Jis geriau nei kas nors kitas supranta rinktinių turnyrų specifiką, o jo sprendimas dėl komandos mikroklimato atsisakyti jos ilgamečio kapitono Milošo Teodosičiaus paslaugų galbūt buvo kertinis būsimos sėkmės akmuo.\n\n2. Prancūzija\n\nPrancūzai pernai per Tokijo olimpines žaidynes pasirodė geriausiai tarp europiečių ir iškovojo sidabro medalius. Dauguma olimpinių prizininkų žais Europos pirmenybėse, bet komandai trūks Nicolas Batumo ir Nando De Colo šaltakraujiškumo lemiamomis akimirkomis. Šią vasarą prancūzus iš ritmo išmušė treniruočių stovykloje pasipylusios traumos, o treneris Vincent‘as Collet buvo aiškiai sutrikęs, kai jo auklėtinius per pasaulio pirmenybių atrankos rungtynes parklupdė Bosnijos ir Hercegovinos krepšininkai. Vis dėlto prancūzai turi puikius lyderius Evaną Fournier ir Rudy Gobert‘ą, visą būrį kitų NBA ir Eurolygos krepšininkų, tad šios komandos galimybių ribos yra labai aukštai.\n\n3. Lietuva\n\nIndividualiai stiprūs lyderiai, gerai subalansuota sudėtis, patikimas atsarginių suolas. Lietuvos rinktinė turi viską, ko reikia komandai, norinčiai kovoti dėl Europos pirmenybių medalių. Varžovams bus sudėtinga pralaužti Lietuvos milžinų sieną, kurią pastatys Domantas Sabonis ir Jonas Valančiūnas, tačiau ir kitose grandyse nėra aiškiai silpnų vietų. Kad lietuviai gali siekti aukščiausių tikslų, patvirtina pasiruošimo rungtynių rezultatai – Kazio Maksvyčio treniruojama komanda rugpjūčio mėnesį laimėjo visas devynerias rungtynes.\n\n4. Graikija\n\nMetai bėga, o vienas geriausių pasaulio krepšininkų Giannis Antetokounmpo žaisdamas Graikijos rinktinėje dar nelaimėjo nė vieno medalio. Graikai apskritai jokių medalių nelaimėjo nuo 2009 metų, bet prieš kelias savaites susibūrę į treniruočių stovyklą turėjo pagrįstų lūkesčių, kad pergalių badas bus nutrauktas. Lūkesčius sumažino traumų lavina, dėl kurios treneris Dimitris Itoudis ilgai delsė paskelbti galutinį dvyliktuką. Graikams praradimai yra skaudesni negu serbams – kad ir koks galingas būtų G.Antetokounmpo, jo palaikymo pajėgos yra silpnesnės.\n\n5. Vokietija\n\nAtsisakymų ir traumų banga praretino Vokietijos rinktinę, tačiau pagrindiniai Europos pirmenybių šeimininkai vis tiek turi daug kozirių. Keli vidurinės ar net jaunesnės kartos vokiečių krepšininkai į rinktinę atsivežė neįkainojamą NBA arba Eurolygos patirtį, antrąją liniją, kuri buvo silpnesnioji komandos vieta, sustiprino natūralizuotas amerikietis Nickas Weileris-Babbas, o geriausio šių dienų Vokietijos krepšininko Denniso Schröderio pasitikėjimas savimi liejasi per kraštus. O žaidžiant namie, sirgalių palaikymas gali suteikti sparnus net ir mažiau patyrusiems atsarginiams šios komandos žaidėjams.\n\n6. Slovėnija\n\nJei nebūtų Lukos Dončičiaus, daug kalbėti apie Slovėnijos rinktinę visai nevertėtų. Tačiau L.Dončičius aikštėje gali padaryti beveik viską, o jam skiriamas padidintas varžovų dėmesys atriša komandos draugų rankas. Vis dėlto varžovai pamažu mokosi žaisti prieš slovėnų supertalentą ir vis dažniau išmuša jį iš vėžių. Kad Slovėnijos rinktinė antrą kartą įbristų į tą pačią upę ir apgintų Europos čempionės vardą, L.Dončičius turėtų nepriekaištingai žaisti visas atkrintamąsias varžybas.\n\n7. Ispanija\n\nIspanijos rinktinė vis dar yra pasaulio čempionė, bet per trejus metus smarkiai pasikeitė. Komandoje prasidėjo sudėtinga kartų kaita, ir treneris Sergio Scariolo neturi kuo pakeisti pasitraukusias ar dėl traumų šią vasarą į rinktinę neatvykusias žvaigždes. Tiltą tarp auksinės ir dabartinės kartos bando nutiesti Rudy Fernandezas ir, iš dalies, Willy Hernangomezas, tačiau krizės gilumą rodo net tai, kad Ispanijos krepšinio vadovai nusprendė pasitelkti jokių sąsajų su jų šalimi neturintį amerikietį Lorenzo Browną. Jis padės Ispanijos rinktinei netapti pilka vidutinioke, bet ši komanda nebėra viena iš pagrindinių favoričių.\n\n8. Italija\n\nNors Italijos rinktinė pernai pateko į Tokijo olimpines žaidynes, jos reputacija žymiai nesustiprėjo ir italai neminimi tarp pagrindinių Europos pirmenybių favoritų. Šioje komandoje yra keletas NBA ar Eurolygoje užgrūdintų krepšininkų, bet kai trūksta kūrėjo savybėmis pasižyminčių krepšininkų. Tiesa, italai kartais prapliumpa nelogiškų taiklių metimų virtinėmis, bet toks žaidėjas, kaip Danilo Gallinari, kuris patyrė traumą prieš pat Europos pirmenybes, galėtų užtikrinti Italijos rinktinės stabilumą, be kurio beveik neįmanoma kovoti dėl medalių.\n\n9. Kroatija\n\nKroatijos krepšinis niekada nestokojo ryškių žvaigždžių, bet rinktinė vieną po kitos patiria dideles nesėkmes. Šios vasaros pradžioje nesėkmių sąrašą papildė fiasko pasaulio pirmenybių atrankos turnyre, kuriame kroatai nepateko į antrąjį etapą. Bojanas Bogdanovičius, Dario Šaričius ir jų bendražygiai neabejotinai trokšta reabilituotis per Europos pirmenybes, tačiau šiai komandai trūksta ir ilgesnio atsarginių suolo, ir vienybės. Kroatijos rinktinė bus pavojinga net didžiausiems turnyro favoritams, bet sunku patikėti, kad ji galėtų žaisti stabiliai.\n\n10. Suomija\n\nSuomijos rinktinė pirmoji tarp Europos komandų iškovojo kelialapį į 2023 metų pasaulio pirmenybes, tad „vilkų gaujos“ pasitikėjimas savimi turėtų būti labai didelis. Nors komandoje yra tik vienas išskirtinio meistriškumo krepšininkas Lauri Markkanenas, suomiai gerai žino, kaip įkąsti favoritams, ir dar geriau žino, kaip kovoti su panašaus meistriškumo varžovais. Kelias į aštuntfinalį suomiams nėra visiškai atviras, bet ir kliūtys D grupėje nėra labai aukštos. Treneris Lassi Tuovi netgi gali tikėtis, kad jo komanda nesustos pirmajame atkrintamųjų varžybų etape.\n\n11. Bosnija ir Hercegovina\n\nBosnijos ir Hercegovinos rinktinei velniškai nepasisekė per burtus. Bet kurioje kitoje grupėje bosniai pagal pajėgumą būtų treti arba ketvirti, tačiau jiems jau pirmajame etape teks kovoti su keturiais favoritais. Vis dėlto net ir B grupėje Bosnijos ir Hercegovinos komandos padėtis nėra beviltiška. Ypač iškalbingą žinutę Johnas Robersonas, Džananas Musa, Jusufas Nurkičius ir jų komandos draugai pasiuntė, kai pasaulio pirmenybių atrankos rungtynėse parklupdė Prancūzijos krepšininkus.\n\n12. Čekija\n\nČekijos rinktinė per keletą praėjusių metų priartėjo prie Europos lyderių, o šių metų Europos pirmenybėms ruošėsi ypač atsakingai, nes per grupės varžybas žais namie. Tačiau treniruočių stovykloje Tomašo Satoransky patirta trauma įstūmė komandą į gilią psichologinę duobę, kurią dar labiau pagilino rugpjūčio pabaigoje patirtos nesėkmės per pasaulio pirmenybių atrankos rungtynes su prancūzais ir vengrais. Čekai gali taikytis į Europos pirmenybių ketvirtfinalį, bet tik tuo atveju, jei sugebės atgauti psichologinę pusiausvyrą.\n\n13. Turkija\n\nTurkijos rinktinė gali žaisti beviltiškai, gali žaisti dieviškai. Ji negali žaisti stabiliai. Stabilumo trūksta net ir NBA rungtyniaujantiems Cedi Osmanui, Alperenui Šengunui bei Furkanui Korkmazui, o natūralizuotas amerikietis Shane‘as Larkinas apsuptas turkų, atrodo, nesijaučia taip tvirtai, kaip tarptautinėje „Anadolu Efes“ komandoje. „12 milžinų“ pakanka asmeninio meistriškumo, kad nesukluptų grupės varžybose, bet jiems trūksta darnos, kad toli nukeliautų atkrintamosiose varžybose. Juo labiau kad niekas negali atspėti, kurią dieną turkai žais beviltiškai, o kurią – dieviškai.\n\n14. Gruzija\n\nSunkią traumą patyrusio Tornikės Šengelijos praradimas Gruzijos rinktinei padarė nepataisomą žalą. Šis praradimas ypač svarbus psichologiškai, o komandos dvasia ir iki tol nebuvo stipri – gruzinai pralaimėjo visas draugiškas rungtynes, net ir nestipriems varžovams, o vienintelę pergalę rugpjūčio mėnesį iškovojo per pasaulio pirmenybių atrankos rungtynes su olandais (beje, T.Šengelija susižeidė taip tik per šias rungtynes). Dabar kone didžiausia Gruzijos rinktinės viltis – kad Tbilisio arenos tribūnos įkvėps namuose žaisiančią komandą ir ji išskleis sparnus skristi į Vidurio Europą.\n\n15. Lenkija\n\nLenkijos krepšinis ritasi žemyn, o nesėkmė pasaulio pirmenybių atrankos varžybose, kuriose lenkai nepateko į antrąjį etapą, nebuvo atsitiktinumas. Komandą šiek tiek patempia jos senbuviai A.J.Slaughteris ir Mateuszas Ponitka, bet naujų talentų trūksta. Lenkų sirgaliai gali pasidžiaugti nebent dėl to, kad jų komanda šįkart pateko į silpną grupę, kurioje turi galimybių kovoti dėl vietos atkrintamosiose varžybose.\n\n16. Ukraina\n\nUkrainos rinktinė šįkart oficialiame turnyre žais be natūralizuoto amerikiečio. Atrodo, tai bus didžiausias šios komandos trūkumas, nes anksčiau būtent JAV įžaidėjai nukreipdavo puolimą reikiama vaga. Tiesa, pasiruošimo etape buvo prošvaisčių, bet ukrainiečiai pralaimėjo svarbiausias pasaulio pirmenybių atrankos rungtynes Islandijos rinktinei. Ne vien per šias rungtynes stebėtinai silpnai žaidė garsiausias Ukrainos krepšininkas Oleksijus Lenis. Jei jis neperjungs aukštesnės pavaros, Ainaro Bagatskio treniruojamai komandai gali būti riesta.\n\n17. Izraelis\n\nIzraeliečiai labai daug tikisi iš kylančios žvaigždės Denio Avdijos, tačiau pasiruošimo etape jis blaškėsi aikštėje nerasdamas sau vietos. Be to, ir D.Avdijai, ir kitiems naujiesiems Izraelio rinktinės lyderiams dar trūksta patirties. Galbūt per kelerius metus jie subręs didesnėms pergalėms, bet kol kas Izraelio rinktinei nereikėtų kurti planų užimti aukštą vietą.\n\n18. Juodkalnija\n\nJuodkalnijos rinktinė neiškovojo kelialapio į Europos pirmenybes, bet į jas buvo pakviesta, kai FIBA iš visų varžybų pašalino Rusijos komandas. Nors juodkalniečiai į krepšinio šventę pateko aplinkkeliu, jie nebus autsaideriai. Bojanas Dubljevičius ir jo bendražygiai gali lygiai kovoti su visais turnyro vidutiniokais. Kita vertus, Juodkalnijos rinktinei sudėtinga rasti svarių argumentų žaidžiant su favoritais.\n\n19. Belgija\n\nVien tai, kad vienas iš lyderių yra praėjusiais sezonai „Prienuose“ ir „Jonavoje“ žaidęs Emmanuelis Lecomte‘as, daug pasako apie Belgijos rinktinės galimybes. Belgams trūksta individualiai stiprių krepšininkų, bet juos neretai gelbėja užsispyrimas ir per atrankos varžybas užmegzti geri tarpusavio ryšiai.\n\n20. Bulgarija\n\nAleksandras Vezenkovas pridarys nemalonumų visiems varžovams. Tačiau Bulgarijos rinktinėje jam rimta paspirtimi gali būti nebent natūralizuotas amerikietis Dee Bostas. Dauguma kitų krepšininkų žaidžia savo šalies klubuose ir stokoja aukšto lygio varžybų patirties, tad jie daugiausia stebės, ką padarys lyderių duetas.\n\n21. Vengrija\n\nKartais Vengrijos rinktinė pralenda pro rakto skylutę, bet komandai, kuri turi vos vieną europinio lygio krepšininką Adamą Hangą, beveik neįmanoma kovoti su prancūzais, slovėnais ar lietuviais. B grupę vengrams parinkę burtai buvo negailestingi. Tiesa, kitose grupėse Vengrijos krepšininkų galimybės patekti į atkrintamąsias varžybas taip pat nebūtų didelės.\n\n22. Estija\n\nNet penkiems Estijos rinktinės krepšininkams yra ne daugiau nei 23 metai. Jaunatviškas entuziazmas bus šios komandos varomoji jėga, bet entuziazmas dar nėra paremtas dideliu individualiu meistriškumu ir patirtimi. Kita vertus, estus treniruojantis suomis Juka Toijala tikriausiai pasižymėjo dvi C grupės komandas, kurias galima įveikti, ir visą dėmesį skirs kaip tik šioms dvejoms rungtynėms.\n\n23. Didžioji Britanija\n\nDidžiosios Britanijos rinktinė yra kone paslaptingiausia Europos pirmenybių komanda. Ji vasarą nežaidė nė vienerių draugiškų rungtynių ir visuomenei prisistatė tik per pasaulio pirmenybių atrankos varžybas. Tiesa, britai neturi ko slėpti, nes jų sudėtis yra viena iš silpniausių žemyno čempionate.\n\n24. Nyderlandai\n\nNyderlandų rinktinė popieriuje yra kone silpniausia Europos pirmenybių komanda. Joje nėra nei NBA, nei Eurolygos krepšininkų, o silpna sudėtis dar labiau susilpnėjo, kai per draugiškas rungtynes traumą patyrė Yannickas Franke, kuris turėjo būti „oranžinių“ puolimo lyderis. Nors olandai pateko į silpną grupę, jie yra vieni iš pagrindinių pretendentų namo grįžti be pergalių.",
    "Pau Gasolis apie Europos čempionato favoritus: „Prancūzija ir Slovėnija yra elitinės komandos – šalia jų rikiuojasi Serbija, Lietuva ir Ispanija“": "Vienas geriausių visų laikų krepšininkų yra Pau Gasolis, kuris ne vieną kartą su Ispanijos vyrų krepšinio rinktine laimėjo Europos čempionatą, o šalia to turėjo įspūdingus statistinius rodiklius.\n\n2009 m. Europos čempionate P. Gasolis rinko net po 18,7 taško ir atkovodavo 8,3 atšokusio kamuolio, tačiau vėlesniame Europos čempionate, vykusiame keturiose skirtingose šalyse, ispanų krepšinio legenda fiksavo dar protu nesuvokiamą statistiką.\n\n2015 metų Europos čempionate puolėjas fiksavo 25,6 taško vidurkį ir sugriebdavo po 8,8 atšokusio kamuolio. Įspūdinga statistika, tiesa?\n\nPortalas Tv3.lt kviečia susipažinti su legendinio P. Gasolio prisiminimais iš Europos čempionatų, kuriuose jis dalyvavo, ateinančių pirmenybių favoritais ir savo pasirinktu geriausių žaidėjų penketuku.\n\nREKLAMA\n\nInterviu vaizdo formatu su P. Gasoliu galite žiūrėti naujienos viršuje.\n\n– Pau, papasakokite, koks yra geriausias prisiminimas iš Europos čempionatų, kuriuose jums teko dalyvauti?\n\n– Aš mėgstu dažnai sakyti, kad geriausias prisiminimas iš Europos čempionato pirmenybių yra 2009 metai, kai laimėjome pirmąjį Europos čempionatą, kad tai yra svarbi pergalė, kadangi pirmoji pergalė sukėlė ypatingą jausmą. Tai buvo puikus čempionatas, kadangi mes buvome priremti prie sienos. Kaip ir daug kitų kartų. Mes turėjome visada laimėti, kad keliautume į tolimesnį etapą ir žaisti prieš labai geras komandas. Ketvirtfinalyje žaidėme su prancūzais, kurie buvo laikomi vieni favoritų. Mes žaidėme labai gerai ir dominavome paskutinę Europos čempionato dalį – dėl to jausmas po šios pergalės buvo ypatingas ir išsiskiriantis. Tai buvo puikus pasirodymas.\n\nREKLAMA\n\nREKLAMA\n\nLabai svarbu ir tai, kas vyko iki šios pergalės – pralaimėjimas 2003 metais finale prieš Lietuvą, pralaimėjimas 2005 metais Belgrade, kur aš nežaidžiau ir kartu Serbijoje nelaimėjome medalio bei 2007 metais mes nelaimėjome čempionato namie.\n\nŠie momentai buvo lygiai tiek pat svarbūs todėl, kad pasiektume ateities pergalę 2009, 2011 ir 2015 metais. 2015 metais nebuvome favoritai – neturėjome daug krepšininkų, nors visada turime talento. Mes, ispanai, visuomet sakome, kad nesvarbu, kas nežaidžia, o kas žaidžia – Ispanija yra visada ta komanda, kuri kovos dėl medalių. Mes tą įrodėme daugeliu atvejų. 2015 metų pusfinalis buvo ypatingas.\n\n– Kaip prisimenate 40 taškų pasirodymą pusfinalyje su prancūzais?\n\n– Tai buvo kažkas nerealaus. Prisimenu, kad aš norėjau atiduoti viską, ką galiu ir padaryti viską, jog mūsų komanda turėtų geriausią šansą laimėti bei užsitikrinti vietą Rio olimpinėse žaidynėse. Tai buvo smagios rungtynės – aš sugebėjau sužaisti vienas geriausių savo rungtynių karjeroje.\n\nREKLAMA\n\nREKLAMA\n\nLietuvos ir Ispanijos rinktinės kovą 2015 m. Europos krepšinio čempionato finale žiūrėkite čia:\n\n– Kalbant apie šiuos laikus, ar Luka Dončičius yra pervertintas?\n\n– Aš nemanau, kad jis yra išvis pervertintas (šypsosi – aut. past.). Aš galvoju, kad Luka nusipelnė didžiulių reitingų ir pagyrimų, kuriuos jis gauna. Jis yra išskirtinis talentas. Man yra šiek tiek juokinga, kai matai Dirką Nowitzkį, kuris yra vienas geriausių visų laikų Europos krepšininkų, sekiojantį ir vaikštantį paskui L. Dončičių (juokiasi – aut. past.). Aišku, jis dirba Dalase ir jis yra smarkiai susijęs su organizacija, bet Dirkas visada būna šalia jo, pamoko Luką ir padeda jam su augimu ir dėmesiu, kurį Luka gauna atitinkamais momentais.\n\nNuo laikų Madride žinome, kad Luka yra nerealus talentas. Jis yra vienaragis, kuris aikštelėje daro viską. Nekantrauju pamatyti jo tolimesnį progresą ir tolimesnius pasiekimus.\n\n– Ar pritartumėte, kad laimėti Europos čempionatą yra sunkiau nei pasaulio taurę?\n\n– Nesakyčiau, kad sunkiau laimėti Europos čempionatą. Aš manau, kad bendrai, Europos komandos yra labai talentingos, tad visos rungtynės yra atkaklios. Tu dažniausiai nepamatysi daug rungtynių, kuriose bus triuškinamos komandos.\n\nREKLAMA\n\nREKLAMA\n\nPasaulio taurėje kartais žaidžiame prieš komandas, kurios yra truputį silpnesnės, tad kiekviena komanda turi bent porą lengvesnių rungtynių istoriškai. Manau, kad Afrikos ir Azijos komandos su laiku tampa vis geresnės ir pasaulio taurės čempionatas tampa šiek tiek sunkesnis, kas yra gerai pačiam krepšiniui, kaip žaidimui.\n\nVisgi žvelgiant bendrai – nėra taip lengva laimėti ir pasaulio taurę, kadangi dienos pabaigoje yra žaidžiama su tomis pačiomis stipriomis komandomis. Jungtinės Amerikos Valstijos (JAV) taip pat visada bus lemiamose kovose ir visuomet bus laikoma ypač galinga jėga. Kaip mes žinome, amerikiečius visada labai sunku nugalėti.\n\n– Kas bus šių metu Europos čempionato favoritės?\n\n– Manau, kad reikia rinktis komandas, kurios kyla į viršų ir užėmė pakankamai neblogas vietas ankstesniuose tarptautiniuose turnyruose. Prancūzija ir Slovėnija yra elitinės komandos. Šalia jų rikiuojasi Serbija, Lietuva ir Ispanija. Šios komandos visada bus tarp geriausių turnyre. Galima išskirti ir Turkiją, kuri turi daug talentingo jaunimo, galinčio pademonstruoti gerą žaidimą.\n\nREKLAMA\n\nREKLAMA\n\nVisgi reikėtų nepamiršti, kad slovėnai buvo ketvirti olimpinėse žaidynėse, prancūzai buvo antri. Šių komando branduolys yra pakankamai jaunas, tad Slovėnija ir Prancūzija turėtų tęsti gerus pasirodymus tarptautinėje scenoje.\n\n– Koks yra jūsų Europos čempionato visų laikų geriausių žaidėjų penketukas?\n\n– Labai sunkus klausimas (šypsosi – aut. past.). Manau, kad reikia rinktis vieną geriausių visų laikų gynėjų – Draženą Petrovičių. Gaila, kad ilgiau negalėjome pasimėgauti jo geru žaidimu dėl jo ankstyvos mirties, bet manau, jog jis buvo ypatingas žaidėjas – toks pats kaip Luka.\n\nKito gynėjo pozicijoje matyčiau Nicką Galį arba mano gerą draugą Juaną Carlosą Navarro. Abu krepšininkai puikiai žaidė FIBA čempionatuose.\n\nLengvojo krašto pozicijoje matyčiau Tonį Kukočą, nes jis buvo vienas svarbiausių krepšininkų, kuris mane įkvėpė žaisti krepšinį. Jo žaidimas ir gebėjimas žaisti veidu į krepšį ir bendras įgūdžių paketas – nerealus.\n\nSunkiojo krašto ir vidurio puolėjo pozicijose pasirinksiu Dirką Nowitzkį ir Arvydą Sabonį. Jie abu savo eroje buvo geri ir ypatingi krepšininkai, kurie darė pokytį savo karjeros metu bei įkvėpė kitus vaikus daryti tą patį.",
    "Prastas Europos čempionatas Lietuvos pozicijai FIBA reitinge nepakenkė": "Pasibaigus visų žemynų čempionatams, FIBA pasiektus rezultatus susumavo tradiciniame savo reitinge.\n\nVos penkioliktąją vietą Europos čempionate užėmusi Lietuvos rinktinė reitinge išlaikė aštuntąją vietą su 673,7 taško. Tiesa, į nugarą jau kvėpuoja Graikija (670,8), Italija (647,6) ir Vokietija (640,6).\n\nPirmąją vietą išlaiko Jungtinių Amerikos Valstijų (JAV) rinktinė (760,7). Tiesa, prie jų itin prisiartino Europos čempionate triumfavę ispanai (758,9), išlaikantys ir pasaulio čempionų titulą.\n\nIspanams padeda ir atmestinas amerikiečių požiūris į pastaruosius mačus. Ne pačią pajėgiausią rinktinę išsiuntę amerikiečiai FIBA Pasaulio taurės atrankoje nusileido Meksikai, o Amerikos čempionate krito prieš Argentiną bei pasidabino bronza.\n\nTrečiąją vietą išlaiko Australija, į ketvirtąją pašoko Argentina, už jų rikiuojasi Prancūzija, Serbija ir Slovėnija.\n\nREKLAMA\n\nFIBA reitingas:\n\n1. JAV – 760,7\n\n2. Ispanija – 758,9\n\n3. Australija – 741,1\n\n4. Argentina – 736,1\n\n5. Prancūzija – 712,9\n\n6. Serbija – 711,5\n\n7. Slovėnija – 703,5\n\n8. Lietuva – 673,7\n\n9. Graikija – 670,8\n\n10. Italija – 647,6\n\n11. Vokietija – 640,6\n\n12. Čekija – 597,7\n\n13. Lenkija – 589,9\n\n14. Brazilija – 574,6\n\n15. Kanada – 559,3\n\n16. Turkija – 516,3\n\n17. Venesuela – 516,3\n\n18. Juodkalnija – 500,6\n\n19. Nigerija – 460,1\n\n20. Tunisas – 447,5\n\nReitingas vedamas aštuonerių metų laikotarpiui. Moterų reitingas bus atnaujintas pasibaigus Australijoje vykstančiai Pasaulio taurei. Pastarąjį kartą lietuvės jame užėmė 34-ąją vietą.\n\n„Ilgoji pertrauka“: privačios treniruotės su Milakniu, natūralizuota žaidėja Lietuvos moterų rinktinei, naujas 3x3 treneris ir „Ryto“ paieškos",
    "Klyksmai ir kumščių smūgiai – pasaulio čempionate susimušė Malio krepšininkės (pamatyk video)": "Ketvirtose B grupės rungtynėse Malio rinktinė patyrė ketvirtą pralaimėjimą – 68:81 nusileido Serbijos komandai.\n\nGalbūt neišlaikė Malio krepšininkių nervai – nepaisydamos to, kad buvo net ne rūbinėje, o žiniasklaidai skirtoje zonoje, jos kibo vienos kitoms į atlapus.\n\nLieka neaišku, kas tiksliai išprovokavo konfliktą.\n\nMaliui lieka B grupėje sužaisti paskutines rungtynes su Kanada ir šios šalies atstovių žygis planetos pirmenybėse bus baigtas.",
    "Belgrade tūkstančiai serbų ortodoksų dalyvavo demonstracijoje prieš „EuroPride“": "Protestuotojai, nešini ikonomis, kryžiais ir religinėmis vėliavomis, žygiavo per miesto centrą melsdamiesi ir giedodami, o po to susirinko prie Šv. Savos katedros.\n\nPrezidentas Aleksandar'as Vučičius šeštadienį paskelbė, jog po konsultacijų su vyriausybe nusprendė, kad eitynės bus „atidėtos ar atšauktos“.\n\nA. Vučičius sakė, kad Serbija „patiria spaudimą dėl įvairių rūšių problemų“, įskaitant neseniai vėl padidėjusią įtampą santykiuose su buvusia Kosovo provincija ir nerimą dėl energijos bei maisto, todėl „ateina momentas, kai tiesiog negali visko aprėpti“.\n\nTačiau „EuroPride“ organizatoriai pažadėjo neatsisakyti planų surengti eitynes.\n\n„Kaip ir planuota, „EuroPride“ įvyks rugsėjo 17-ąją“, – sakė renginio koordinatorius Marko Mihailovičius.\n\nSekmadienį kreipdamasis į minią serbų ortodoksų vyskupas Nikanoras sveikino valdžios sprendimą neleisti „niekinti mūsų šalies, Bažnyčios ir šeimos“.\n\nPasak dvasininko, tai „iškrypimas“, į kurį Serbijoje turėtų būti žiūrima taip pat, kaip Rusijoje, vadovaujamoje Vladimiro Putino, kurį vyskupas pavadino „planetos caru“. Vaizdo įrašas su Nikanoro kalba buvo paskelbtas naujienų svetainėje „Glas Javnosti“.\n\n2013 metais Rusija priėmė kontroversišką nepilnamečių apsaugos nuo LGBT „propagandos“ įstatymą. Remiantis šiuo teisės aktu buvo uždraustos LGBT eitynės ir jų bendruomenės simboliu tapusios vaivorykštės spalvų vėliavos.\n\nVyskupas Nikanoras sakė, kad tikintieji yra pasirengę vėl išeiti į gatves ir „stoti prieš tuos, kurie ketina sunaikinti Serbijos vertybes“.\n\nDvejas pirmąsias „Pride“ eitynes Belgrade – 2001 ir 2010 metais – lydėjo smurtas. Nuo 2014-ųjų eitynės rengiamos reguliariai, tačiau per jas budi gausios teisėsaugos pajėgos.",
    "Daviso taurė: kanadiečiai išsikapstė iš „mirtininkų“ grupės, serbų ir ispanų likimas kabo ant plauko": "Šeštadienį tęsėsi „Davis Cup Finals“ grupių etapas. Jame dalyvauja 16 stipriausių pasaulio vyrų teniso rinktinių, suskirstytų į 4 grupes po 4. Po 2 geriausias kiekvienos grupės komandas pateks į atkrintamąsias varžybas, kurios vyks lapkričio pabaigoje Malagoje (Ispanija).\n\nB grupės trečiajame ture Valensijoje (Ispanija) serbai 2:1 įveikė kanadiečius, tačiau pastaruosius toks rezultatas visiškai tenkino. Jie su dviem pergalėmis ir geru laimėtų mačų santykiu (5:4) užsitikrino kelialapį į ketvirtfinalį.\n\nPirmajame vienetų mače Laslo Djere (ATP-66) 6:2, 6:2 nepaliko vilčių Gabrieliui Diallo (ATP-334), tačiau Kanados rinktinės vedlys Felixas Auger-Aliassime (ATP-13) 6:3, 6:4 pranoko Miomirą Kecmanovičių (ATP-33).\n\nDvejetuose Alexio Galarneau partneris Vasekas Pospišilas, kuris šią savaitę ne kartą aukojosi dėl Kanados rinktinės, patyrė kelio traumą ir negalėjo baigti mačo. Kanadiečiai tuo metu buvo 1:2 atsilikę nuo M.Kecmanovičiaus ir Filipo Krajinovičiaus. Tiesa, tai jų nuotaikos pernelyg nesugadino, nes vieta ketvirtfinalyje buvo užsitikrinta.\n\n„Stengiausi kaip galėdamas. Išspaudžiau iš savęs viską. Pagal preliminarius testų rezultatus, dabar turėsiu ilsėtis keletą savaičių. Nesmagu, bet tokia jau ta realybė. Svarbiausia, kad patekome į ketvirtfinalį. Ši savaitė buvo puiki tiek man, tiek visai komandai. Tikiuosi, kad kuo greičiau atsigausiu po traumos ir galėsiu grįžti į turą bei padėti komandai ketvirtfinalyje“, - sakė V.Pospišilas.\n\nTuo tarpu serbų likimas dabar kabo ant plauko. Jiems reikia tikėtis, kad ispanai sekmadienį namuose sensacingai pralaimės Pietų Korėjai. Tokiu atveju serbai netgi užimtų pirmą vietą grupėje. Visgi, jei susitikimą laimės ispanai, tuomet jie taps grupės nugalėtojai, o serbai kris į trečią vietą ir baigs savo pasirodymą. Kanadiečiai bet kuriuo atveju bus antri.\n\nAnksčiau serbams grupės etape planavo padėti Novakas Djokovičius, bet vėliau buvo pranešta, kad jis žais tik lapkritį, jei rinktinė pateks į ketvirtfinalį.\n\nAutsaiderių mače prancūzai 2:1 nugalėjo belgus, įspūdingą savaitę užbaigę olandai 2:1 patiesė amerikiečius, o kroatai 3:0 pranoko argentiniečius.\n\nĮ ketvirtfinalį jau pateko Italija, Kanada, Australija, Nyderlandai, Vokietija ir JAV. A grupėje į paskutinį kelialapį pretenduoja Kroatija ir Švedija, B grupėje – Ispanija ir Serbija.",
    "Puikios žinios iš Serbijos: klaipėdiečiui – pasaulio čempionato bronza!": "M. Knystautas mažajame pasaulio čempionato finale rezultatu 2:1 nugalėjo ne bet ką, o olimpinių žaidynių vicečempioną, Europos žaidynių nugalėtoją, dukart pasaulio čempionatų bronzos medalių laimėtoją ir Europos čempionatuose visą medalių kolekciją turintį gruziną Iacobi Kajaia.\n\nM. Knystautas iki tol pagrindinius titulus žėrėsi jaunių ir jaunimo amžiaus grupių Europos ir pasaulio čempionatuose, o tarp suaugusiųjų pasaulio čempionato bronzą iškovojo pirmą kartą.\n\n„Smagu. Mantas pademonstravo aukštą klasę ir sportinę formą. Džiaugiamės šiuo pasiekimu. Jei atranka į Paryžiaus olimpines žaidynes būtų prasidėjusi ne kitąmet, o šiemet, Manto kišenėje jau būtų olimpinis kelialapis“, - VE.lt sakė pasaulio čempionato prizininko M. Knystauto treneris A. Ševelkovas.\n\nM. Knystautas 2021 metais varžėsi Tokijo olimpinėse žaidynėse ir ten liko dešimtas.\n\n",
    "Izraelio krepšininkai tik rungtynių pabaigoje išplėšė pergalę prieš nyderlandus": "Suomijos rinktinė pirmose D grupės dienos rungtynėse 89:59 (26:16, 18:14, 20:14, 25:15) sutriuškino lenkus.\n\nSuomija puikiai pradėjo rungtynes. Laurio Markkaneno vedama rinktinė jau per pirmąjį ketvirtį susikūrė dviženklę persvarą bei pradėjo kontroliuoti rungtynes.\n\nPo nesėkmingos pradžios mūsų kaimynai nebesugebėjo atsigauti ir nebepasipriešino suomiams.\n\nLenkijos komandoje nei vienas krepšininkas nesugebėjo pasiekti dviženklio taškų skaičiaus.\n\nSuomijos komandos lyderis L.Markkanenas aikštelėje praleido 23 minučių, per kurias pelnė 17 taškų, atkovojo 5 kamuolius, atliko 4 rezultatyvius perdavimus ir surinko 19 naudingumo balų.\n\nJam puikiai talkino Sasu Salinas, kuris surinko 18 taškų, 3 atkovotus kamuolius, 6 rezultatyvius perdavimus ir 22 naudingumo balus Suomija:\n\nLauri Markkanenas 17, Sasu Salinas 18, Elias Valtonenas 12.\n\nLenkija: Mateuszas Ponitka ir Michalas Sokolowski po 8, Aaronas Celas ir Lukaszas Kolenda po 7.\n\nSerbai sutriuškino nuolat klydusius čekus\n\nSerbijos rinktinė 81:68 (20:15, 23:10, 17:24, 21:19) nugalėjo Čekijos krepšininkus ir toliau pateisina vienų iš čempionato favoritų vardą. Serbams tai buvo antroji pergalė, o čekams – antrasis pralaimėjimas.\n\nN.Jokičius Serbijos komandoje pelnė 18 taškų, atkovojo 11 kamuolių ir atliko 5 rezultatyvius perdavimus.\n\nJam talkino Vasilje Micičius, pelnęs 13 taškų ir atlikęs 6 rezultatyvius perdavimus. Vanja Marinkovičius pelnė 11 taškų.\n\nČekijos rinktinė šiose rungtynėse padarė net 15 klaidų, kai serbai – 5.\n\nČekija: V.Hrubanas – 13, V.Krejči – 13, M.Peterka – 11.\n\nIzraelis sulaukė netikėto pasipriešinimo\n\nIzraelio krepšinio rinktinė iškovojo antrąją pergalę. Guy Goodeso auklėtiniai 74:67 (18:18, 14:22, 18:11, 24:16) palaužė Nyderlandų komandą.\n\nPrieš čempionatą Nyderlandų komanda buvo laikoma viena silpniausių rinktinių, tačiau Izraelio rinktinei pasiūlė iš tiesų puikią kovą.\n\nGrupės autsaideriai po pirmųjų dviejų kėlinių netikėtai pirmavo 40:32 ir privertė varžovus susimąstyti apie savo žaidimą.\n\nIzraelio komandai teko vytis varžovus, o pranašumą įgijo tik likus žaisti 3 minutes.\n\nIzraelio krepšininkams atsiliekant 61:62 Denis Avdija pelnė 2 taškus su pražanga išvesdamas savo komandą į priekį, o jau sekančioje atakoje pataikė tolimą metimą.\n\nLikus žaisti minutę laiko Izraelis pirmavo 70:64 ir atrodė, kad nesunkiai iškovos pergalę, tačiau pats D.avdija du kartus suklydo ir suteikė varžovams progą lyginti rezultatą.\n\nVisgi, savo šansu nyderlandai nepasinaudojo ir patyrė antrąjį pralaimėjimą čempionate.\n\nPirmosiose rungtynėse pergales iškovojo Serbijos, Lenkijos ir Izraelio rinktinės.\n\nSerbai 100:76 susitvarkė su nyderlandais, Lenkijos krepšininkai 99:84 nugalėjo Čekijos rinktinę, o Izraelio komanda po pratęsimo 89:87 įveikė Suomiją.\n\nD grupės rungtynės vyksta Prahoje, Čekijoje.\n\nĮ atkrintamąsias varžybas pateks pirmąsias 4 vietas užėmusios rinktinės.",
    "Pasaulio moterų krepšinio čempionate – neįtikėtinas taškų šou: JAV pagerino rezultatyvumo rekordą": "Rekordas\n\nSidnėjuje vykstančiose pasaulio moterų krepšinio pirmenybėse ir pirmadienį buvo gausu triuškinamų rezultatų. Ketvirtajame ture labiausiai pasižymėjo čempionės vardą ginanti JAV rinktinė, kuri net 145:69 sutriuškino Korėjos komandą.\n\n145 taškus įmetusi JAV rinktinė pasiekė pasaulio pirmenybių rezultatyvumo rekordą. Iki tol rekordas priklausė Brazilijos rinktinei, kuri 1990 metais sutriuškino Malaizijos krepšininkes 143:50.\n\n„Anksčiau niekada nežaidžiau komandoje, sugebančioje taip gerai pulti, – džiūgavo viena iš JAV rinktinės lyderių A‘ja Wilson. – Tai – beprotybė. Pelnėme 145 taškus! Manau, visos esame labai gabios, susibūrėme, kad žaistume kartu, ir žaidžiame kartu“.\n\n„Varžovėms kilo problemų dėl mūsų ūgio pranašumo. Tikriausiai apie 90 taškų pelnėme iš baudos aikštelės. Ir manau, kad labai gerai perdavinėjome kamuolį“, – savo komandos privalumus pažymėjo JAV rinktinės trenerė Cheryl Reeve.\n\nKelialapiai\n\nJAV ir Kanados rinktinės jau po trečiojo turo buvo užsitikrinusios teisę žaisti atkrintamosiose varžybose. Ketvirtajame ture kelialapius į ketvirtfinalį rezervavo Kinijos, Belgijos, Prancūzijos, Australijos ir Serbijos krepšininkės.\n\nAntradienį dėl paskutinės laisvos vietos kovos Puerto Riko ir Korėjos komandos.\n\nNuopuolis\n\nĮ pasaulio pirmenybių ketvirtfinalį nepateko Japonijos rinktinė, kuri pernai iškovojo Tokijo olimpinių žaidynių sidabro medalius ir tapo Azijos čempione.\n\nJaponės prarado galimybę B grupėje pakilti bent į ketvirtąją vietą, kai pirmadienį pralaimėjo Prancūzijos rinktinei 53:67.\n\nPernai japonės ir prancūzės kartu stovėjo ant Tokijo žaidynių garbės pakylos. Japonės – ant antrojo laiptelio, prancūzės – ant trečiojo. Šios komandos susitiko olimpinio turnyro pusfinalyje, o pergalę tuomet šventė Japonijos krepšininkės.\n\nPer trylika mėnesių abiejose komandose įvyko daug permainų – pasikeitė ir treneriai, ir po šešias žaidėjas. Pasaulio pirmenybėse nerungtyniauja ir buvusios olimpinių rinktinių lyderės – į Tokijo žaidynių geriausių krepšininkių penketą išrinktos prancūzė Sandrine Gruda bei japonė Rui Mačida.\n\nPermainos mažiau pakenkė Prancūzijos ekipai, kuri pirmadienį pasiekė saldų revanšą.\n\nDrama\n\nJaponėms net ir po pirmadienį patirto pralaimėjimo liko nedidelė viltis, bet ją atėmė paskutinėse dienos rungtynėse pergalę iškovojusi Australijos rinktinė. Turnyro šeimininkės po permainingos kovos 75:72 palaužė iki tol be nesėkmių žygiavusią Kanados rinktinę.\n\nAustralės antrajame kėlinyje atsiliko 14 taškų skirtumu 19:33, bet tada pelnė 19 taškų be atsako ir prieš pertrauką išsiveržė į priekį 38:33. Trečiajame ir ketvirtajame kėliniuose pirmaujanti komanda keitėsi dar kelis kartus, tačiau pabaigoje tiksliau žaidė šeimininkės.\n\nKitose B grupės rungtynėse Serbijos krepšininkės nugalėjo Malio rinktinę 81:68.\n\nAustralijos, Kanados ir Prancūzijos komandos iškovojo po tris pergales, serbės laimėjo du kartus, japonės – vieną, malietės – nė sykio.\n\nTriuškinimai\n\nA grupėje pirmadienį visos trejos rungtynės baigėsi 30 taškų ar didesniu skirtumu. Varžoves sutriuškino ne tik amerikietės, bet ir kinės bei belgės.\n\nKinija nugalėjo Puerto Riką 95:60, Belgija – Bosniją ir Hercegoviną 85:55.\n\nŠioje grupėje pirmąją vietą užsitikrino keturias pergales iškovojusios amerikietės. Po tris kartus laimėjo kinės ir belgės, po vieną pergalę turi puertorikietės ir korėjietės.\n\nPuerto Riko ir Korėjos komandos antradienį žais lemiamas tarpusavio rungtynes dėl ketvirtosios vietos grupėje ir paskutinio kelialapio į ketvirtfinalį.\n\nAutsaiderės\n\nGalimybę patekti į ketvirtfinalį prarado pirmadienį ketvirtuosius pralaimėjimus patyrusios Malio bei Bosnijos ir Hercegovinos rinktinės.\n\nPernai per Europos pirmenybes geru žaidimu stebinusios ir pirmą kartą kelialapį į pasaulio pirmenybes iškovojusios Bosnijos ir Hercegovinos krepšininkės šiemet stebina bejėgiškumu. Bosnės visas ketverias rungtynes pralaimėjo didesniu nei 20 taškų skirtumu, ir neturi didelių vilčių geriau pasirodyti paskutiniajame ture. Antradienį jos žais su amerikietėmis.\n\nYpač sunyko natūralizuota Bahamų Salų krepšininkė Jonquel Jones. Pernai per Europos pirmenybes 198 cm ūgio vidurio puolėja įmesdavo 24,3 taško bei atkovodavo 16,8 kamuolio ir pagal abu šiuos rodiklius užėmė pirmąją vietą. Šiais metais pasaulio pirmenybėse J.Jones vidurkiai yra tik 15,3 taško ir 8,5 atkovoto kamuolio.\n\n„Esame psichologiškai sugniuždytos. Stengiamės, bet niekas nepavyksta, darome vieną klaidą po kitos, – kas atsitiko komandai, negalėjo suprasti ir treneris Goranas Lojo. – J.Jones yra labai pavargusi. Dabar galvojame apie tai, kaip pagerinti žaidimą iki rudenį vyksiančių Europos pirmenybių atrankos rungtynių“.\n\n4 turas\n\nA grupė\n\nBelgija – Bosnija ir Hercegovina 85:55. H.Ben Abdelkader 18 / N.Elez ir M.Tavič po 13.\n\nJAV – Korėja 145:69. B.Jones 24, A.Wilson 20 / Park Hye-jin 17.\n\nKinija – Puerto Rikas 95:60. Li Yueru 16 / T.San Antonio 19.\n\nLentelė: JAV – 4, Kinija – 3, Belgija – 3, Puerto Rikas – 1, Korėja – 1, Bosnija ir Hercegovina – 0.\n\nB grupė\n\nSerbija – Malis 81:68. S.Čadžo 20, T.Krajišnik 17 / S.Kone 13, 11 atk.kam.\n\nPrancūzija – Japonija 67:53. G.Williams 16, I.Rupert 15, 12 atk.kam. / S.Mijazaki 13.\n\nAustralija – Kanada 75:72. E.Magbegor 16, S.Whitcomb 15 / N.Fields 17, B.Carleton 16.\n\nLentelė: Australija – 3, Kanada – 3, Prancūzija – 3, Serbija – 2, Japonija – 1, Malis – 0.",
    "EČ atkrintamųjų dėlionėje lieka 4 nežinomieji": "Vietą atkrintamosiose jau turi: Ispanija, Turkija, Vokietija, Slovėnija, Prancūzija, Graikija, Ukraina, Italija, Kroatija, Serbija, Lenkija ir Suomija.\n\nNuotr.: FIBA\n\nEuropos čempionato grupės etape rinktinės jau sužaidė po ketverias rungtynes iš penkerių, o po jų 12 komandų jau žino, kad kovas pratęs atkrintamosiose.\n\nIš 24 turnyre dalyvaujančių ekipų keturios šansų žengti toliau nebeturi, o dar 8 rinktinės kovoja dėl 4 likusių vietų.\n\nVietą aštuntfinalyje jau turinčios rinktinės:\n\nA grupė: Ispanija, Turkija\n\nB grupė: Vokietija, Slovėnija, Prancūzija\n\nC grupė: Graikija, Ukraina, Italija, Kroatija\n\nD grupė: Serbija, Lenkija, Suomija\n\nPrieš paskutines grupės etapo rungtynes tinklalapis BasketNews pristato situacijas jose.\n\nA grupė\n\nSudėtingiausia situacija yra A grupėje, kurioje visos šešios grupės komandos dar turi šansų žengti tolyn.\n\nVietas kitame etape šioje grupėje jau turi Ispanijos (3-1) ir Turkijos (3-1) rinktinės. Jos tarpusavyje susitiks paskutiniame ture, kur kovos dėl pirmosios vietos grupėje.\n\nLikusios keturios rinktinės – Juodkalnija (2-2), Belgija (2-2), Bulgarija (1-3) ir Sakartvelas (1-3) šiandien kovos dėl paskutinių dviejų kelialapių į aštuntfinalį.\n\nŠiandien Bulgarija žais su Belgija, o šeimininkė Sakartvelo rinktinė – su Juodkalnija. Šioje grupėje įmanomas scenarijus, kad keturios rinktinės turės po 2 pergales ir 3 pralaimėjimus, o tuomet skaičiuosis tarpusavio rungtynėse ir taškų skirtumai.\n\nB grupė\n\nSituacija yra kiek paprastesnė B grupėje, kurioje žaidžia ir Lietuva.\n\nBerlyne tikrai išvysime Vokietijos (3-1), Slovėnijos (3-1) ir Prancūzijos (3-1) rinktines. Galutinė rikiuotė tarp šių komandų dar gali keistis įvairiai, priklausomai nuo šiandienos mačų.\n\nŠiandien slovėnai susikaus su Prancūzija ir jeigu laimėtų Slovėnija, tuomet ji grupėje užimtų pirmą vietą. Jeigu šioje dvikovoje laimėtų Prancūzija, o Vokietija įveiktų Vengriją, tai į pirmąją poziciją šoktelėtų šeimininkai vokiečiai.\n\nPrancūzai pirmoje vietoje atsidurs tik tuo atveju, jeigu nugalės slovėnus, o vokiečiai nusileis vengrams.\n\nB grupėje atvira yra likusi viena vieta – ketvirtoji. Dėl jos paskutiniame mače kovos Lietuva (1-3) ir Bosnija ir Hercegovina (2-2), laimėjusi komanda keliaus į Berlyną. Šių ekipų mačas – šiandien 15.30 val.\n\nVengrija (0-4) nebeturi šansų žengti į atkrintamąsias.\n\nC grupė\n\nPaprasčiausia situacija yra C grupėje, kurioje jau aiškios visos keturios į aštuntfinalį keliausiančios komandos.\n\nGraikai (4-0) jau turi užsitikrinę ne tik kelialapį į kitą etapą, bet ir pirmąją vietą grupėje. Ukraina (3-1), Italija (2-2) ir Kroatija (2-2) taip pat turi vietas atkrintamosiose, tačiau dar pakovos dėl geresnių vietų grupėje.\n\nTuo metu britai (0-4) ir estai (1-3) likusiame mače žais dėl garbės.\n\nD grupė\n\nĮdomi situacija yra ir Prahoje vykstančioje D grupėje.\n\nČia vietą aštuntfinalyje jau turi užsitikrinę Serbija (4-0), Lenkija (3-1) ir Suomija (2-2).\n\nSerbija ir Lenkija ketvirtadienį 22 val. kovos dėl pirmosios vietos grupėje.\n\nDėl paskutinės vietos atkrintamosiose kovoja Izraelis (2-2) ir Čekija (1-3). Šios dvi komandos paskutiniame ture susidurs tarpusavyje.\n\nJeigu laimės Izraelis, tai iškart pateks į aštuntfinalį.\n\nTuo metu čekams net ir pergalės atveju dar gali būti užkirstas kelias – jeigu Suomija pralaimėtų prieš Nyderlandus, būtų skaičiuojamas trijų komandų tarpusavio taškų santykis. Tuomet čekams būtų būtina pergalė prieš Izraelį bent 7 taškų persvara.\n\nNyderlandai (0-4) šansų patekti į kitą etapą nebeturi.",
    "Iš „Crvena Zvezda“ prezidento – aštri kritika federacijai ir „Partizan“": "Nuotr.: BETAPHOTO/SIPA - Scanpix\n\nBelgrado „Crvena Zvezda“ klubo prezidentas Nebojša Čovičius pasirodė Serbijos televizijoje, kurioje turėjo kontroversiškų minčių.\n\n64-erių serbas pradėjo analizuodamas Svetislavo Pešičiaus auklėtinių pasirodymą Europos čempionate, kuriame serbai netikėtai krito aštuntfinalyje pralaimėjus italams.\n\n„Pagarba žaidėjams, jie neturėtų būti kritikuojami. Atsakomybė turėtų kristi Serbijos krepšinio federacijai, – kalbą pradėjo Čovičius. – Tie žmonės buvo geri žaidėjai prieš 30 metų, tačiau sporte negali gyventi praeities nuopelnais. Kiekviena diena yra nauja pradžia.\n\nŽiniasklaidos kuriamas įvaizdis, kad esame krepšinio šalis, yra juokingas. Kokia dar krepšinio šalis? Šalis kurioje komanda gali laisvai palikti nacionalinį čempionatą ir nebūti už tai nubausta, kalbu apie „Partizan“ klubą.“\n\nUžsivedęs serbas toliau vardino federacijos trūkumus.\n\n„Federacijoje visi tyli. Kas tai per krepšinio šalis? Visi čia gali daryti ką nori. Krepšinio šalis tai – Ispanija, kuri laimi Europos čempionatą net išgyvenant kartų kaitą. Tai sėkmingiausia krepšinio šalis šiame amžiuje, o mes vis dar gyvename praeities pasiekimais.\n\nEuropos čempionato finale nebuvo serbo teisėjo. EČ simboliniame pankete nebuvo Nikola Jokičiaus, bet buvo Antetokounmpo, kuris taip pat krito anksti. Tai parodo kokie silpni ir nereikalingi esame. Metas pradėti savęs klausti klausimų. Tai paskutinis signalas“, – federacijos temą uždarė Čovičius.\n\nBelgrado klubo prezidentas nepabijojo pakalbėti ir apie klubo finansinę situaciją.\n\n„Stengsimės išlaikyti tą lygį, prie kurio yra įpratę mūsų sirgaliai. Vis dėlto šiek tiek nerimauju dėl artėjančio sezono, – pripažino serbas. – Su mūsų klubu daug kas nori kariauti, prie to prisideda ir žiniasklaida. Ji vis klausinėja ar buvo biudžeto skaidrumo patikrinimas? Nors niekas jame nieko nerado dešimt metų.\n\nAr gauname pinigų iš valstybės? Taip. Esame patenkinti kiekvienu gautu dinaru. Tačiau prašysime dar didesnės paramos, žinome, kad tam tikri klubai gauna daug daugiau. Tačiau džiaugiuosi, kad Serbija Eurolygoje turės dvi komandas, bet noriu, kad viskas būtų skaidru.“",
    "Jaunimo vasara – ispanai, lietuviai ir prancūzai dominavo, serbai neturi kuo girtis": "Koronavirusui pagaliau atsitraukus, pirmą kartą nuo 2019-ųjų stebėjome pilnavertę jaunimo rinktinių vasarą.\n\nIš viso įvyko aštuoni čempionatai – merginos ir vaikinai varžėsi šešiolikmečių, aštuoniolikmečių ir dvidešimtmečių Europos čempionatuose bei septyniolikmečių Pasaulio taurėje. Pasibaigus medalių dalyboms, galima įvertinti pasiektus rezultatus.\n\nDaugelio šalių pasiekimai drastiškai svyravo. Tik penkios šalys (Ispanija, Prancūzija, Lietuva, Italija ir Lenkija) visas rinktines vežė į A diviziono turnyrus. Tiesa, lietuviai, lenkai ir italai nedalyvavo merginų U17 čempionate, o Lietuvos šešiolikmetės iškrito į B divizioną.\n\nTiek merginų, tiek vaikinų Pasaulio taurėse triumfavo Jungtinių Amerikos Valstijų (JAV) rinktinės, todėl Europos rinktinėms liko šeši titulai. Šiuos išsidalino trys valstybės.\n\nREKLAMA\n\nIspanijos rinktinės susišlavė vaikinų U18 ir U20 bei merginų U20 titulus, Lietuva triumfavo U18 merginų ir U16 vaikinų turnyruose, Prancūzija pajėgiausia U16 merginų pirmenybėse.\n\nTik šios trys šalys iškovojo daugiau nei vieną medalių komplektą A divizionuose. Ant pakylos po kartą lipo Serbija (U18 vaikinų bronza), Čekija (U20 merginų sidabras), Italija (U20 merginų bronza), Kroatija (U16 merginų bronza), Turkija (U18 vaikinų sidabras) ir Juodkalnija (U20 vaikinų bronza).\n\nREKLAMA\n\nFantastiški metai tai buvo ispanams. Visos aštuonios rinktinės pasiekė finalus, nors penkis iš jų ir pralaimėjo (po du amerikiečiams ir lietuviams, vieną – prancūzams). Ispanai pažėrė ir individualių talentų, MVP apdovanojimus susižėrė Claudia Contell, Juanas Nunezas ir Mario Saint-Supery, net du (U17 ir U18) – Izanas Almansa.\n\nLikusius naudingiausių žaidėjų prizus atsiėmė Justė Jocytė, prancūzė Iyana Carrion ir amerikietė Juju Watkins.\n\nJocytė\n\nDu aukso medalius nuskynę lietuviai pridėjo ir U20 vaikinų sidabrą, bendroje sumoje be ispanų nusileisdami tik prancūzams (U16 merginų auksas ir net keturios bronzos). Deja, aštuoniolikmečiams nepavyko pelnyti bilieto į kitų metų Pasaulio taurę, tačiau joje varžysis J.Jocytės vedamos merginos.\n\nREKLAMA\n\nKeturi lietuviai pateko į simbolinius savo čempionatų penketukus (Nojus Indrušaitis, J.Jocytė, Paulius Murauskas ir Mantas Rubštavičius). Pagal šį skaičių taip pat nusileista tik ispanams (11) ir prancūzams (5).\n\nJ.Jocytė (19,1 taško), P.Murauskas (20,7) ir M.Rubštavičius (19,7) tapo rezultatyviausias savo amžiaus grupių žaidėjais.\n\nRubštavičius\n\nTuo tarpu jaunimo turnyruose paprastai žibantys serbai šiemet tuo pasigirti negali. Net trys šios šalies rinktinės žaidė B divizionuose. Jos visos pasiekė sugrįžimus į A divizionus, nors vargo turėjo – dvidešimtmečiai ketvirtfinalyje tik 79:76 palaužė latvius, aštuoniolikmetės tik mače dėl bronzos palaužė slovakes (62:50). Šešiolikmečiai tik paskutiniame mače išvengė iškritimo į B divizioną ir liko 13-ti.\n\nVienintelis pilnavertis serbų pasiekimas – U18 vaikinų bronza, tačiau ir ši neša savo dėmę. Pusfinalyje ispanams buvo pralaimėta beviltiškai (38:60), o visa rinktinė sukrapštė vos 19 naudingumo balų.\n\nREKLAMA\n\nNusivylimų būta ir daugiau. Be medalių liko tik du ketvirtfinalius pasiekę graikai, visos italų rinktinės pateko į dešimtukus, tačiau net keturios suklupo ketvirtfinaliuose, kroatų U18 ir U20 merginos neiškopė iš B diviziono, šešiolikmečiai iškrito į B divizioną, aštuoniolikmečiai to išvengė per plauką.\n\nPozityviai po vasaros gali juostis Suomijos atstovai. Visos vaikinų rinktinės pasiekė B diviziono pusfinalius, U16 ir U18 pakilo į A divizionus. Teigiamai stebino Portugalijos merginos – U16 ketvirtoji vieta, U20 šeštoji vieta, o U18 B divizione pasiektas sidabras.\n\n„Ilgoji pertrauka“: privačios treniruotės su Milakniu, natūralizuota žaidėja Lietuvos moterų rinktinei, naujas 3x3 treneris ir „Ryto“ paieškos",
    "R.Jocys aidint sirenai išplėšė istorinę pergalę lietuviams pasaulio jaunių 3x3 čempionato mažajame finale": "Debrecene (Vengrija) vykstančiame pasaulio jaunių (iki 18 metų) 3x3 krepšinio čempionate pirmą kartą istorijoje medalius iškovojo Lietuvos vaikinų rinktinė (Rokas Jocys, Nojus Lebskas, Titas Pundinas ir Rytis Šakaitis).\n\nČempionato pusfinalio rungtynėse, kurios dėl lietaus vėlavo apie 40 minučių, lietuviai po įtemptos kovos 19:21 pralaimėjo serbams. Beveik visą mačą Serbijos rinktinė turėjo solidų 5-6 taškų pranašumą prieš lietuvius, tačiau surinkę 20 taškų sustojo ir lietuviai vos nesukūrė stebuklo. Mūsiškiai priartėjo iki 19:20, bet tada teisėjai sušvilpė pražangą prieš serbą ir suteikė jam 2 baudos metimus. Pirmą metimą varžovas prametė, bet antru bandymu neklydo ir nulėmė rungtynių baigtį.\n\nLietuva: R.Jocys 13 taškų, N.Lebskas 3, R.Šakaitis 2, T.Pundinas 1.\n\nSerbija: M.Djordjevičius 7, M.Šuputas 6, P.Panišičius 5, A.Mitrovičius 3.\n\nMažojo finalo rungtynės su ukrainiečiais virto tikra drama. Praktiškai visas rungtynes kova vyko taškas į tašką, tad nieko nuostabaus, kad ir likus žaisti 10 sek. rezultatas buvo lygus (17:17). Svarbiausiu momentu kamuolys buvo patikėtas R.Jociui, kuris veržėsi po krepšiu, tačiau metė netiksliai. Dėl atšokusio kamuolio R.Jocys kovojo su pora ukrainiečių ir sugebėjo pirmas sugriebti kamuolį, krisdamas atgal paleido kamuolį aidint sirenai ir šis skrodė tinklelį, o lietuviai išplėšė dramatišką pergalę – 18:17!\n\nPergalingas R.Jocio metimas:\n\nLietuva: R.Jocys 9, R.Šakaitis 5, N.Lebskas 3, T.Pundinas 1.\n\nUkraina: R.Kabanovas 7, O.Diupinas 5, M.Hulia 3, V.Semerychas 2.\n\nČempionatą lietuviai pradėjo D grupėje, kur žaidė labai galingai: 22:6 sutriuškino Kazachstaną, 20:12 nugalėjo Bahreiną, 21:16 įveikė Ukrainą bei 21:16 įrodė savo pranašumą prieš brazilus. Lietuviai su 4 pergalėmis iš tiek pat galimų tapo grupės nugalėtojais. Ketvirtfinalyje lietuviai pratęsė pergalių seriją – 21:14 įveikė portugalus.\n\nSerbai A grupėje 20:14 nugalėjo Vokietiją, 21:13 – Egiptą, 21:13 – Vengriją bei 21:11 – Trinidadą ir Tobagą. Ketvirtfinalyje serbai 21:15 eliminavo slovėnus. Serbai tik vieną kartą – 2012 m. – yra laimėję medalius pasaulio jaunių čempionate. Tąkart jie džiaugėsi auksu.\n\nPer pasaulio jaunių vaikinų 3x3 krepšinio čempionatų istoriją lietuviai anksčiau nebuvo laimėję medalių. Lietuviai medalius skindavo tik mišrių komandų varžybose bei įvairiuose konkursuose – dėjimų bei snaiperių.",
    "Netikėtas pasiekimas: Lietuvos krepšininkai – neoficialūs vasaros mačų čempionai": "Pralaimėjo po kartą\n\nLietuvos rinktinė ruošdamasi Europos pirmenybėms žaidė septynerias draugiškas ir dvejas pasaulio pirmenybių atrankos rungtynes. Per jas Kazio Maksvyčio treniruojama komanda pasiekė devynias pergales.\n\nPer draugiškas rungtynes nesėkmių taip pat nepatyrė Slovėnijos ir Prancūzijos rinktinės, kurios bus lietuvių varžovės Europos pirmenybių pirmajame etape. Tačiau šios dvi komandos praėjusį savaitgalį pralaimėjo pasaulio pirmenybių atrankos rungtynes. Slovėnai nusileido vokiečiams, prancūzai – bosniams.\n\nRugpjūčio mėnesį tik kartą pralaimėjo Vokietijos rinktinė, kuri irgi žais Europos pirmenybių B grupėje. Vokiečiai vienintelį kartą suklupo per draugiškas rungtynes su Serbijos komanda.\n\nBūsimų varžovų nuostoliai\n\nLietuvos rinktinė ne tik puikiai žaidė pasiruošimo etape, bet ir išvengė traumų. Skirtingai nei Prancūzijos ir Vokietijos rinktinės, kurios rugpjūčio mėnesį prarado po kelis žaidėjus. Skaudžiausi prancūzų praradimai – Frankas Ntilikina ir Moustapha Fallis, vokiečių – Moritzas Wagneris.\n\nVokietijos rinktinės treneriai vos ne iki paskutinės akimirkos nežinojo, ar spės pasveikti Danielis Theisas.\n\nKita vertus, ir Lietuvos komandos sudėtis per Europos pirmenybes nebus optimali, nes dar prieš treniruočių stovyklą žaisti rinktinėje atsisakė keli Eurolygos klubų krepšininkai: Edgaras Ulanovas, Artūras Gudaitis, Donatas Motiejūnas, Tadas Sedekerskis, Mantas Kalnietis.\n\nŽymių nuostolių dar prieš treniruočių stovyklą buvo ir Prancūzijos bei Vokietijos komandose. Praleisti Europos pirmenybes nusprendė prancūzai Nicolas Batumas ir Nando De Colo, vokietis Maximilianas Kleberis, traumas gydosi kiti vokiečiai Isaacas Bonga, Danilo Barthelis, Tiboras Pleissas.\n\nJokių nuostolių nėra tik Europos čempionės vardą ginsiančioje Slovėnijos rinktinėje. Į ją atvyko visi kviesti krepšininkai, per pasiruošimo savaites taip pat nebuvo jokių nemalonių įvykių.\n\nNežinomybė iki paskutinės dienos\n\nKelios pasirengimo savaitės patvirtino, kad B grupė bus stipriausia Europos pirmenybėse. Dauguma kitų grupių komandų prieš rudens egzaminą laikydamos kontrolinius testus darė daugiau klaidų.\n\nPasiruošimo laikotarpiu gana užtikrintai žaidė tik Serbijos rinktinė, kuri rugpjūčio laimėjo penkerias iš šešerių rungtynių. Serbai vienintelį pralaimėjimą patyrė žaisdami su slovėnais.\n\nKeliose komandose net paskutinėmis pasiruošimo dienomis tvyrojo nežinia dėl traumas patyrusių krepšininkų. Graikai net ir šios savaitės pradžioje dar laukė, ką gydytojai nuspręs dėl Giorgo Papagiannio, Ioannio Papapetrou, Kosto Slouko ir Kosto Antetokounmpo, serbai – dėl Nemanjos Bjelicos ir Nemanjos Nedovičiaus, čekai – dėl Tomašo Satoransky.\n\nVisi šie krepšininkai patyrė traumas treniruočių stovyklose.\n\nB grupės komandų pasiruošimas\n\nLietuva\n\nPasiruošimas. 9 pergalės, 0 pralaimėjimų. Draugiškos rungtynės (7–0): Estija 84:70 ir 90:88, Suomija 76:61 ir 87:52, Ispanija 82:77 ir 78:76, Nyderlandai 94:68. PČ atrankos rungtynės (2–0): Vengrija 88:78, Juodkalnija 90:73.\n\nNuostoliai. A.Gudaitis, D.Motiejūnas, E.Ulanovas, T.Sedekerskis, E.Bendžius, G.Orelikas (atsisakė), M.Kalnietis (baigė karjerą rinktinėje).\n\nSlovėnija\n\nPasiruošimas. 7 pergalės, 1 pralaimėjimas. Draugiškos rungtynės (6–0): Nyderlandai 83:76, Juodkalnija 70:52, Turkija 104:103, Ukraina 86:82, Serbija 97:92, Kroatija 94:88. PČ atrankos rungtynės (1–1): Estija 104:83, Vokietija 71:90.\n\nNuostoliai. Nėra.\n\nPrancūzija\n\nPasiruošimas. 5 pergalės, 1 pralaimėjimas. Draugiškos rungtynės (4–0): Nyderlandai 89:65, Italija 78:77, 100:68, Belgija 90:71. PČ atrankos rungtynės (1–1): Čekija 95:60, Bosnija ir Hercegovina 90:96.\n\nNuostoliai. N.Batumas, N.De Colo, (atsisakė), V.Wembanyama (trauma), F.Ntilikina, M.Fallis, W.Howardas (traumos stovykloje), F.Causeur (baigė karjerą rinktinėje), A.Moermanas, A.Diot, J.Lauvergne‘is, L.Labeyrie (nepakviesti).\n\nVokietija\n\nPasiruošimas. 5 pergalės, 1 pralaimėjimas. Draugiškos rungtynės (3–1): Belgija 87:83, Nyderlandai 68:66, Čekija 101:90, Serbija 56:83. PČ atrankos rungtynės (2–0): Švedija 67:50, Slovėnija 90:71.\n\nNuostoliai. M.Kleberis (atsisakė), I.Bonga, D.Barthelis, T.Pleissas (traumos), M.Wagneris (trauma stovykloje).\n\nVengrija\n\nPasiruošimas. 4 pergalės, 2 pralaimėjimai. Draugiškos rungtynės (3–1): Gruzija 89:88 ir 78:75, Slovakija 72:67, Kroatija 64:84. PČ atrankos rungtynės (1–1): Lietuva 78:88, Čekija 82:79.\n\nNuostoliai. M.Filipovity (atsisakė).\n\nBosnija ir Hercegovina\n\nPasiruošimas. 2 pergalės, 2 pralaimėjimai. Draugiškos rungtynės (1–1): Belgija 74:68, Estija 89:102. PČ atrankos rungtynės (1–1): Juodkalnija 69:88, Prancūzija 96:90.\n\nNuostoliai. J.Zubacas (trauma).\n\nKitų grupių favoritų pasiruošimas\n\nSerbija (D grupė)\n\nPasiruošimas. 5 pergalės, 1 pralaimėjimas. Draugiškos rungtynės (3–1): Juodkalnija 82:73, Slovėnija 92:97, Italija 90:86, Vokietija 83:56. PČ atrankos rungtynės (2–0): Graikija 100:94, Turkija 79:72.\n\nNuostoliai. Bog.Bogdanovičius, A.Smailagičius (traumos), A.Pokuševski, N.Jovičius, N.Dangubičius (atsisakė), B.Marjanovičius, D.Andžušičius, M.Raduljica, M.Teodosičius (nepakviesti).\n\nGraikija (C grupė)\n\nPasiruošimas. 5 pergalės, 2 pralaimėjimai. Draugiškos rungtynės (4–1): Ispanija 86:70 ir 80:87, Lenkija 101:78, Gruzija 80:67, Turkija 89:80. PČ atrankos rungtynės (1–1): Serbija 94:100, Belgija 85:68.\n\nNuostoliai. G.Printezis (baigė karjerą rinktinėje), K.Mitoglou.\n\nKroatija (C grupė)\n\nPasiruošimas. 4 pergalės, 2 pralaimėjimai. Draugiškos rungtynės (2–2): Bulgarija 98:68, Čekija 83:95, Vengrija 84:64, Slovėnija 88:94. EČ atrankos rungtynės (2–0): Lenkija 72:69, Šveicarija 84:53.\n\nNuostoliai. D.Benderis (atsisakė), A.Žižičius, T.Zubčičius, I.Buva (nepakviesti).\n\nIspanija (A grupė)\n\nPasiruošimas. 3 pergalės, 3 pralaimėjimai. Draugiškos rungtynės (1–3): Graikija 70:86 ir 87:80, Lietuva 77:82 ir 76:78. PČ atrankos rungtynės (2–0): Islandija 87:57, Nyderlandai 86:64.\n\nNuostoliai. R.Rubio (trauma), N.Mirotičius, S.Ibaka, A.Abrinesas, S.Aldama, V.Claveras, S.Martinezas, D.Diezas, P.Oriola, G.Vivesas, C.Alocenas (atsisakė), M.Gasolis, S.Rodriguezas (baigė karjerą rinktinėje), S.Llullis, A.Abalde (traumos stovykloje).\n\nItalija (C grupė)\n\nPasiruošimas. 3 pergalės, 3 pralaimėjimai. Draugiškos rungtynės (1–3): Prancūzija 77:78 ir 68:100, Serbija 86:90, Čekija 96:80. PČ atrankos rungtynės (2–0): Ukraina 97:89, Gruzija 91:84.\n\nNuostoliai. M.Belinelli, D.Hackettas (baigė karjerą rinktinėje), R.Moraschini (diskvalifikuotas), D.Gallinari (trauma stovykloje).\n\nTurkija (A grupė)\n\nPasiruošimas. 3 pergalės, 5 pralaimėjimai. Draugiškos rungtynės (3–3): Ukraina 96:70, Slovėnija 103:104, Lenkija 94:78, Gruzija 101:88, Lenkija 86:87, Graikija 80:89. PČ atrankos rungtynės (0–2): Latvija 85:111, Serbija 72:79.\n\nNuostoliai. O.Yurtsevenas (atsisakė).",
    "Iš šalies sprunkantys rusai nebetyli: kalbu su jumis ir bijau, prašau, kas nors sustabdykite tą Putiną": "Naktį po V. Putino pareiškimas Rusijos ir Sakartvelo pasienis buvo pilnas mašinų su rusiškais numeriais. Daugybė rusų suskubo užsisakyti lėktuvų bilietus Maskva – Jerevanas, skrydžiai greitai prisipildė, o bilietų kainos pašoko iki dangaus.\n\n„Taip, čia neplanuotas vizitas. Man 17 metų, dar negavau laiško iš karo prievolės centro, bet studijuoju internetu, todėl mano padėtis ginčytina. Todėl išvažiavome“, – oro uostė sakė Rusijos pilietis Nikolaj.\n\n„Mano žmona – Ukrainos pilietė, dalis mano šeimos dabar Kyjive, kita dalis – Rusijoje. Todėl nenorėčiau dalyvauti šitoje mobilizacijoje vien dėl moralinio aspekto“, – kalbėjo kitas rusas Valerij.\n\nPopuliaria užuovėja tapo ir Serbija. Rusams čia nereikia net vizų. Bilietai Maskva – Belgradas artimiausioms kelioms dienoms yra iššluoti. Vien per pirmą parą nuo pareiškimo apie dalinę mobilizaciją skaičiuojama, kad į Serbija spėjo pabėgti per 50 tūkst. rusų.\n\n„Kalbu su jumis ir bijau, nes mano Vyriausybė, policija gali tai pamatyti. Ir turėsiu problemų. Bet noriu pasakyti – laisvė Ukrainai. Prašau – kas nors sustabdykite V. Putiną“, – kalbėjo rusė.\n\nYra ir tų, kas tikrai tokių dilemų neturės. Tai Rusijos politinės grietinėlės atžalos.\n\nOpozicionieriaus Aleksejaus Navalno bendražygiai įrodė – paskambino V. Putino atstovo spaudai Dmitrijaus Peskovo sūnui Nikolajui.\n\n„Rytoj dešimtą valandą aš aišku neatvyksiu. Jeigu žinote, kad aš esu ponas Peskovas, pats turite susiprasti – kiek tai neteisinga, kad aš būčiau. Trumpai kalbant, aš visą tai spręsiu kitame lygyje“, – priežastis kodėl į fiktyvų šaukimą nesureaguos vardijo jis.\n\nLietuvos ši rusų mobilizacijos problema – nejaudina. Nes karas prasidėjo ne su daline mobilizacija.\n\n„Karas jiems buvo okei, kada į jį per televizorių, sėdėdamas ant sofos (žiūri, aut. p.). Bet pasidarė nebe okei, kai tavo Vyriausybė ir tavo Šoigu tave pakvietė į kariuomenę ir pakvietė tave tame kare sudalyvauti savo fiziniu kūnu“, – ketvirtadienį Seime sakė ministrė pirmininkė Ingrida Šimonytė.\n\nTodėl Lietuva sako griežtai – bėgančių nuo mobilizacijos neįsileis. Taip pat nusprendė ir Latvija, Estija.\n\n„Šaukimo į kariuomenę neužtenka. Kaip pagrindas turi būti visai kitas dalykas – tai yra politinis prieglobstis, kuris suteikiamas tiems žmonėms, kurie yra persekiojami“, – tikino krašto apsaugos ministras Arvydas Anušauskas.\n\n„Čia mes susiduriame su tokia moraline dilema – ar Baltijos šalys nori, kad šie asmenys pakliūtų į Rusijos kariuomenę ir važiuotų žudyti ukrainiečių“, – svarstė politologas Gintautas Mažeikis.\n\nBet ir opozicija akcentuoja ne moralinę dilemą, bet nacionalinio saugumo problemą. Sako, kad būtų rizika įsileisti ir specialiai paruoštų asmenų.\n\n„Iš esmės 5 kolona, kuri galėtų po to, atsiradus dienai X nukreipti ginklus mums į nugaras, tai tikrai ne“, – sakė Seimo Demokratų sąjungos „Vardan Lietuvos“ pirmininkas Saulius Skvernelis.\n\nTeisininkas Dainius Žalimas sako, kad šalis turi teisę tokiems asmenims vizų neišduoti, bet jeigu nuo mobilizacijos bėgantis rusas čia vis tiek patektų, pagal tarptautinę teisę jo deportuoti jau vis tiek nebūtų galima.\n\n„Mes turime valstybę agresorę, kurios ginkluotosios pajėgos vykdo ne ką kitą, o agresiją, kitus nusikaltimus. Tai jeigu asmuo nenori tame dalyvauti, jis tikrai pagrįstai bijo, kad jis bus dėl to persekiojamas“, – LNK sakė D. Žalimas.\n\nRusai bėga ir į Suomiją.\n\n„Manau, kad tai blogas mūsų valdžios sprendimas, aš jam nepritariu. Buvau morališkai pasiruošęs, norėjau išvykti dar prieš pusmetį, maždaug nuo kovo 31 dienos. Bet vis atidėdavau. O dabar pavyko“, – sakė rusas iš Sankt Peterburgo Andrei.\n\nSuomija atsisakė prisijungti prie Baltijos šalių ir Lenkijos, rusams sienos neuždarė. Bet po dalinės mobilizacijos Rusijoje paskelbimo, Suomija jau irgi paskelbė, kad ruošia tokį sprendimą. Anksčiau suomiai sakė, kad reikia atsiklausti Europos Komisijos (EK) ar tai galima daryti.\n\nLietuvos pasienyje – stabilu. Nuo pirmadienį įsigaliojusio sprendimo apgręžia po maždaug 20 rusų.\n\n„Mes matome, kad tas srautas yra sumažėjęs, tai siejame su mūsų sprendimu“, – sakė vidaus reikalų ministrė Agnė Bilotaitė.\n\nKrašto apsaugos ministras A. Anušauskas sako, kad jeigu oficialiai skelbiama, kad bus pašaukta 300 tūkst, tai iš tiesų šis skaičius bus kur kas didesnis. Šauks ir šauks tol, kol vyks karas.\n\nVisą LNK reportažą žiūrėkite čia:",
    "Pasaulio moterų krepšinio pirmenybes užliejo triuškinamų rezultatų potvynis": "Pasaulio pirmenybių antrajame ture didžiausiu skirtumu nugalėjo šeimininkė Australijos rinktinė bei A grupės lyderėmis tapusios JAV ir Kinijos krepšininkės.\n\nAmerikietės net 64 taškais sutriuškino Puerto Riko rinktinę 106:42, kinės 47 taškais nugalėjo Bosnijos ir Hercegovinos komandą 98:51. Kinijos ir JAV komandos šeštadienį trečiajame ture žais tarpusavyje.\n\nJokios intrigos nebuvo ir trečiose A grupės rungtynėse, kuriose Belgijos krepšininkės įveikė Korėjos rinktinę 84:61.\n\nB grupėje Australijos rinktinė sutriuškino Malio komandą 60 taškų skirtumu 118:58.\n\nPenktadienį atkakliausiai vyko B grupėje žaidžiančių Europos ir Azijos čempionių dvikova. Joje Serbijos rinktinė nugalėjo Japonijos komandą 69:64.\n\nTiesa, nors galutinis skirtumas buvo nedidelis, serbių pranašumas didelių abejonių nekėlė. Europos čempionės pirmavo beveik visas rungtynes, jų persvara ilgai buvo dviženklė, o azijietės į priekį trumpam buvo išsiveržusios tik pirmajame kėlinyje.\n\nKitose šios grupės rungtynėse Kanados rinktinė nelauktai įtikinamai nugalėjo praėjusių metų Tokijo žaidynių prizininkę Prancūzijos ekipą 59:45. Antrąją pergalę pasiekusios kanadietės tapo vienvaldėmis B grupės lyderėmis.\n\nPer du turus vienaženkliu skirtumu baigėsi tik dvejos rungtynės (abejose žaidė Serbijos krepšininkės). Tuo tarpu didesniu nei 20 taškų skirtumu baigėsi septynerios iš dvylikos rungtynių.\n\nPasaulio pirmenybėse žaidžia dvylika komandų. Jos pirmajame etape suskirstytos į dvi grupes. Po keturias geriausias grupių komandas pateks į ketvirtfinalį.\n\n2 turas\n\nA grupė\n\nJAV – Puerto Rikas 106:42. Sh.Austin 19, K.Copper 16 / M.Hollingshed 10.\n\nBelgija – Korėja 84:61. H.Ben Abdelkader 17 / Kang Lee-seul 11.\n\nKinija – Bosnija ir Hercegovina 98:51. Xu Han 18 / J.Jones 17.\n\nLentelė: Kinija – 2, JAV – 2, Belgija – 1, Puerto Rikas – 1, Bosnija ir Hercegovina – 0, Korėja – 0.\n\nB grupė\n\nSerbija – Japonija 69:64. J.Nogič 13, Y.Anderson ir K.Topuzovič po 12 / M.Takada 15, S.Mijazaki 11.\n\nKanada – Prancūzija 59:45. N.Fields 17 / G.Williams 13.\n\nAustralija – Malis 118:58. E.Magbegor 15 / D.N‘Diaye 15.\n\nLentelė: Kanada – 2, Australija – 1, Japonija – 1, Prancūzija – 1, Serbija – 1, Malis – 0.",
    "Teisingas prancūzų pavyzdys, nuvedęs iki finalo": "Nuotr.: FIBA\n\nNuotr.: FIBA\n\nNuotr.: FIBA\n\nNuotr.: FIBA\n\nNuotr.: FIBA\n\nEuropos čempionato grupės etape, kuris, atrodo, buvo taip seniai, Prancūzija savo noru galėjo rinktis pagal to meto teoriją kur kas patogesnį kelią link medalių.\n\nTas patogesnis kelias – ketvirtoji vieta B grupėje. Tada buvo manoma, kad dėl to ketvirtfinalio etape bus išvengta grėsmingo varžovo – Serbijos arba Graikijos, priklausomai nuo to, antra ar trečia vieta bus užimta.\n\nVisgi prancūzams reikėjo pralaimėti dvejas paskutines rungtynes Bosnijai ir Hercegovinai bei Slovėnijai.\n\nVincentas Collet su kompanija pasirinko žaisti teisingą krepšinį. Ir neprašovė.\n\nPrancūzija įveikė Bosniją ir Hercegoviną, o galop grupėje užėmė trečiąją vietą, nusileidusi Slovėnijai ir Vokietijai.\n\nPotencialiai Prancūzijos varžovai atkrintamosiose galėjo atrodyti taip: Turkija (aštuntfinalis), Serbija (ketvirtfinalis), Slovėnija (pusfinalis) ir Graikija (finalas).\n\nNepasirinkę ketvirtosios vietos, Prancūzija, palyginus su galimu scenarijumi, nuo meškos užšoko ant vilko. Aštuntfinalis – Turkija, ketvirtfinalis – Italija, pusfinalis – Lenkija, finalas – Ispanija.\n\nItalija išmetė Serbiją, Lenkija – Slovėniją, o taip buvo pasiektos didžiausios turnyro sensacijos. Visgi po to sensacijų autorės atsidūrė Prancūzijos kelyje ir suklupo.\n\nDabar Prancūzija laukia finalo su Ispanija. Jeigu Collet auklėtiniai būtų užėmę ketvirtą vietą grupėje, šios dvi komandos dėl išlikimo čempionate būtų susikovusios jau aštuntfinalyje.\n\nPrancūzams ne tik teko teoriškai kur kas silpnesni varžovai nei galėjo būti, bet ir ėmė itin plačiai šypsotis sėkmė.\n\nJau atrodė, kad Prancūzijos pasirodymas baigsis aštuntfinalyje. Iki ketvirtojo kėlinio pabaigos likus 12 sekundžių Turkija pirmavo 77:75, Cedi Osmanas stojo mesti baudų, o po to kamuolys turėjo priklausyti turkams. Žvelgiant į prancūzų situaciją – misija neįmanoma?\n\nOsmanas baudų metimus prametė, turkai prarado kamuolį, o Rudy Gobertas dėjimu išplėšė pratęsimą, per kurį prancūzai triumfavo 87:86. Neįtikėtina.\n\nPrancūzams ir toliau šypsojosi sėkmė. Atrodė, kad ketvirtfinalyje jų kelią gali užkirsti Serbija, bet galiausiai serbus dar aštuntfinalyje eliminavo 16 tritaškių įmetę italai.\n\nKetvirtfinalyje tarp Italijos ir Prancūzijos taip pat atrodė, kad prancūzų kelias yra baigtas.\n\nLikus 16,3 sek. Italija pirmavo 77:75, o Simone Fontecchio stojo mesti dviejų baudų. Ir vėl situacija, kurioje, pataikius abu metimus, Prancūzija gali nebeturėti jokių šansų. Taip pat situacija, kai pataikius bent vieną metimą prancūzų užduotis itin pasunkėtų.\n\nPuikų čempionatą žaidęs Fontecchio prametė abi baudas, Thomasas Heurtelis įmetė iš po krepšio ir išplėšė pratęsimą, o per papildomas 5 minutes Prancūzija triumfavo 93:85.\n\nDvi išgyventos rungtynių pabaigos taip sutvirtino ekipą, kad pusfinalyje Prancūzija lenkus sutriuškino 95:54. Pergalė pusfinalyje 41 taško pranašumu – didžiausia EČ istorija.\n\nTokiu stiliumi buvo sutriuškinti tie patys lenkai, kurie ketvirtfinalyje eliminavo Luka Dončičiaus vedamą Slovėniją.\n\nVisa tai padarė komanda, kuri neužsiiminėjo skaičiavimais. Ir šįkart teisingu keliu ėjusius prancūzus aplankė ir sėkmė.\n\nŠįvakar Prancūzija turi galimybę iškovoti antrąjį aukso medalį Europos čempionate šalies istorijoje. Pirmasis buvo iškovotas 2013 metais, kai ekipą jau treniravo Vincentas Collet.\n\nEilė įspūdingas sudėtis surinkusių varžovų jau yra eliminuoti iš kovos dėl aukso, o Ispanija – tikrai įveikiamas varžovas prancūzams, tad pralaimėjus teks kaltinti tik save.\n\nPabaigai – kitoks pavyzdys.\n\nKo gero vienintelė matematika užsiėmusi komanda šiame čempionate buvo Kroatija. Bojanas Bogdanovičius paskutinėse grupės rungtynėse su Ukraina specialiai prametė vieną baudą ir taip nubraukė savo šansus grupėje likti antroje vietoje.\n\nKroatija pasirinko aštuntfinalio varžovą Suomiją, o ketvirtfinalyje tikėjosi sutikti Ispaniją arba Lietuvą.\n\nGaliausiai kroatai neperžengė net ir aštuntfinalio – Lauri Markkanenas surinko 43 taškus ir suomiai išmetė varžovus išsirinkusią Kroatiją.\n\nMatematika tegul lieka matematikams.",
    "Į Suomiją pradėjus plūsti rusams – ypač griežtas šalies sprendimas": "Sprendimą riboti įvažiavimą priėmė prezidentas ir ministrų komitetas, atsižvelgdami į „rimtą žalą Suomijos tarptautinei pozicijai“, sakoma vyriausybės pareiškime.\n\nPo to, kai Rusijos prezidentas Vladimiras Putinas trečiadienį paskelbė apie dalinę šalies mobilizaciją, iš šios šalies ėmė masiškai bėgti rusai, bijantys sulaukti šaukimo į kariuomenė. Pasienyje prie Rusijos ir Sakartvelo sienos susiformavo didžiulės spūstys, apie panašią situaciją skelbta ir Suomijos pasienyje.\n\nPublikuojamuose vaizdo įrašuose iš šių pasienių buvo matoma, kad sieną kirsti daugiausia nori lengvieji automobiliai su rusiškais numeriais. Norintieji kirsti sieną ir pasprukti kuo toliau nuo karinių komitetų ir būtinybės eiti į karą nepaiso kelių eismo taisyklių ir neretai išvažiuoja į priešpriešinę eismo juostą, bandydami būti greitesni už kitus, rašo UNIAN.\n\nNuo tada, kai Maskva paskelbė apie mobilizaciją dėl karo Ukrainoje, į Suomiją atvykstančių rusų skaičius padvigubėjo: ketvirtadienį į Šiaurės šalį atvyko daugiau kaip 6 tūkst. rusų, penktadienį naujienų agentūrai AFP pranešė sienos apsaugos tarnybos atstovas.\n\nPopuliaria užuovėja tapo ir Serbija. Rusams čia nereikia net vizų. Bilietai Maskva – Belgradas artimiausioms kelioms dienoms yra iššluoti. Vien per pirmą parą nuo pareiškimo apie dalinę mobilizaciją skaičiuojama, kad į Serbija spėjo pabėgti per 50 tūkst. rusų.\n\nLietuva griežtai pareiškė, kad nuo mobilizacijos bėgančių rusų neįsileis. Taip pat nusprendė ir Latvija, Estija. „Šaukimo į kariuomenę neužtenka. Kaip pagrindas turi būti visai kitas dalykas – tai yra politinis prieglobstis, kuris suteikiamas tiems žmonėms, kurie yra persekiojami“, – tikino krašto apsaugos ministras Arvydas Anušauskas.\n\nTuo metu Vokietija yra pasirengusi priimti dezertyruojančius rusus, kuriems gresia rimtos represijos. Jie gali kreiptis dėl tarptautinės apsaugos šalyje, interviu dienraščiui „Frankfurter Allgemeine Zeitung“ nurodė Vokietijos vidaus reikalų ministrė Nancy Fraeser.\n\nVokietijos teisingumo ministras Marco Buschmannas tviteryje su grotažyme „dalinė mobilizacija“ parašė, kad, „atrodo, daug rusų išvyksta iš tėvynės – visi, kurie nekenčia Putino kelio ir myli liberalią demokratiją yra laukiami Vokietijoje“.\n\nBaltijos šalys ir Lenkija jau anksčiau sugriežtino įvažiavimo į šalies teritoriją tvarką Rusijos piliečiams ir nebeįsileidžia Šengeno ir turistinių vizų turėtojų.\n\nRugsėjo mėnesį Suomija taip pat drastiškai apribojo turistinių vizų išdavimą rusams. Tačiau jie ir toliau, bent iki šiol, į Suomiją įvažiuoja su vizomis, išduotomis kitose ES šalyse, priklausančiose Šengeno erdvei.",
    "Apie „Ferrari“ Lietuvoje primintas Scariolo: „Už savęs palikome neįtikėtinas komandas“": "Nuotr.: FIBA\n\nNuotr.: FIBA\n\nNuotr.: FIBA\n\nNuotr.: FIBA\n\nNuotr.: FIBA\n\nNe taip seniai Sergio Scariolo negalėjo toliau stebėti, kaip Serbija žaidžia su Slovėnija besirengdamos Europos čempionatui, nes talentas aikštelėje jį slėgė.\n\nFotogalerija Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA\n\nTačiau dabar Slovėnijos ir Serbijos atstovai buvo prislėgti stebėdami bene mažiausiai talentingą Ispanijos rinktinę „ant popieriaus“ per daugelį metų, bet vis dar švenčiančią titulą keturiuose iš šešių pastarųjų Europos čempionatų.\n\n„Lengva sakyti, kad mes esame labai laimingi, taip? Pasitikome čempionatą būdami aštuntoje FIBA reitingo vietoje ir mums pavyko užlipti aukštyn žingsnis po žingsnio. Už savęs palikome neįtikėtinas komandas, – po pergalės finale prieš Prancūziją kalbėjo Scariojo. – Ši paskutinė taip pat buvo nuostabi, pilna NBA žaidėjų, Eurolygos krepšininkų, aukščiausio lygio žvaigždžių. Tokio aukšto lygio Europos čempionatą buvo įspūdinga žiūrėti ir dabar matyti mus, kaip visus nugalėjusią komandą, o MVP – Willy Hernangomezą...\n\nMes prieš čempionatą kalbėjome, kad mums reikia žaidėjo geriausių Europos čempionato krepšininkų sąraše. Judink savo užpakalį, vesk mus į priekį ir daryk tai. Džiaugiuosi už jį ir jo komandos draugus. Tai buvo puiki kelionė. Kaip treneris, esu labai laimingas, nes žaidėme puikų krepšinį.\n\nLai dosnumas ir žmogiškosios vertybės užpildo tavo širdį, bet leiskite man būti tiesiog krepšinio treneriu ir džiaugtis tuo, kaip mes žaidžiame krepšinį. Mes žaidėme puikiai puolime ir puikiai gynyboje. Limitai, kuriuos turėjome, galėjo privesti prie slogaus puolimo ar žemo rezultatyvumo krepšinio. Bet mes nuostabiai žaidėme krepšinį: su aukštu intensyvumu, kamuolio dalinimusi, daug rezultatyvių perdavimų, nesavanaudiškumu, geru išpildymu, kantrybe, kai to reikėjo, galimybe išgyventi sunkius momentus, kaip komanda, ne tik asmenybės.\n\nRungtynių žaidėjas EFF 29 Juan Hernangomez Taškai 27 Taiklumas 9-11 Atkovoti kamuoliai 5 Rezultatyvūs perdavimai 0\n\nAš esu labai laimingas. Vaikinai sekė idėją. Aišku, mes atlikome pakeitimus eigoje, bet tai yra normalu. Kalbėjome su Juancho, koks didžiulis pokytis buvo jam iš trečios pozicijos pasislinkti į ketvirtą. Buvo daug situacijų turnyro metu. Daugelis jų virto į labai naudingą komandą. Negaliu būti laimingesnis.“\n\nNetrukus Scariolo kartu su čempionato MVP Willy Hernangomezu buvo išmaudyti į konferenciją įsiveržusių žaidėjų.\n\n„Tai yra juodoji pusė turint jauną komandą, – permirkęs sakė Scariolo. – Aš neįsivaizduoju Juano Carloso Navarro ar Pau Gasolio pilant vandenį ant trenerio.“\n\n– Prancūzija suklydo 19 kartų, 12 iš jų atėjo jums perimant kamuolius. Ar buvo kažkokie specialūs nurodymai?\n\n– Mes žinojome, kad mums reikia susikurti atviros aikštelės situacijas, nes žinojome, kad neturime tiek dydžio nugalėti tokią komandą kaip Prancūzija. Mes žaidėme gerą pozicinį krepšinį taip pat, bet mums reikėjo tam tikro kiekio taškų iš greitų atakų. Žinojome, kad darydami tam tikrus dalykus mes išprovokuosime klaidas. Tai buvo žaidimo plano dalis. Mes turėjome pasistatyti savo sieną penkiais žingsniais į priekį. Nes jei jie mus įvarytų į baudos aikštelę... Jie daug didesni už mus ir mes kentėtume.\n\nMes buvome agresyvūs, atakuodami perdavimo liniją ir stengėmės išprovokuoti klaidas. Aš labai džiaugiuosi šiuo statistiniu komponentu ir dėl atkovotų kamuolių, nes mes kovojome po lenta lygiai su tokia didele komanda. Ir ypač džiaugiuosi dėl rezultatyvių perdavimų. 24 mūsų pataikyti metimai buvo po rezultatyvių perdavimų. Tai yra daug ir tai pasako apie mūsų kokybę puolime.\n\n– Kiek svarbi jums ši pergalė, ypač žinant, kad laimėjote su nauja – ne Gasolių karta?\n\n– Ši pergalė turi kitokį skonį – ypatingą. Už to slypi labai daug darbo. Ypač jaunimo programose, vėliau federacijoje. Taip pat daug dirbome ir ruošėmės šiai kartų kaitai, kai pradėjome dirbti su tam tikra grupe žaidėjų nuo 2017 m.. Didžioji dalis jų yra čia. Iš pradžių ruošėme juos FIBA langams, nes žinojome, kad mes ir Prancūzija, ko gero, būsime tos komandos, kurios languose neturės daugiau žaidėjų nei kitos. Mes turime 12-14 žaidėjų, kurie rungtyniauja Eurolygoje ir NBA. Mums reikėjo suformuoti visai kitą komandą. Mes turėjome tokią viziją ir džiaugiamės, kad ji atsipirko su kaupu. Net gi žiūrint į dieną iš dienos, mes jautėme, kad šis procesas juda į priekį.\n\nAišku, mes nesitikėjome kažko panašaus į tai. Jausmas, kad visas darbas juda tinkama kryptimi, pasimato, kai pažiūri į mūsų jaunimo komandas, kurios taip pat kaunasi finaluose. Tai yra didžiulis darinys, kuris auga. Aišku, mes negalėjome pasakyti, kad būsime tokioje pozicijoje, kaip dabar esame. Tai yra beprotiška nuspėti. Tikslas yra išlikti konkurencingiems ir nenustoti demonstruoti tinkamo identiteto, dėl kurio mes buvome mylimi ir nekenčiami daug metų. Talento bus ir didesnio, ir mažesnio, bet būdas kovoti kaip komandai visuomet bus čia.\n\nNuotr. FIBA\n\n– Panašu, kad komanda turi du vyr. trenerius – jus ir asistentą Luisą Guilą. Kaip jums pavyksta pasidalinti vaidmenimis?\n\n– Mes turime 5 vyr. trenerius štabe. Turbūt kalbate apie Luisą, kuris yra mano garsiausias kalbėtojas. Jis saugo mano balsą, saugo mano energiją. Aš galiu likti ant suoliuko ir kalbėti su kitais treneriais, kuomet Luisas rėkia žaidėjams, ką reikia daryti. Mes kartu kuriame rungtynių planą ir jis yra atsakingas už gynyba, o Angelis (Sanchezas-Canete) už ypatingas situacijas. Vėliau turime už video ir statistiką atsakingus trenerius.\n\nMes turime darinį, Luisas turi vaidmenį šaukti žaidėjams, kas nutiks, kas toliau. Aš esu labai jam dėkingas, nes jis saugo mano balsą, saugo mano energiją ir mėgaujuosi stebėdamas rungtynes be tokios reikiamybės rėkti ant savo žaidėjų. Galiu susikoncentruoti ties sprendimais, kuriuos teks atlikti, deriniais, pakeitimus gynyboje. Kartais dėl to teisėjai ant mūsų pyksta, bet didžiąją laiko dalį mes labai gerai dirbame keisdamiesi.\n\n– 2011-aisiais po laimėto Europos čempionato Lietuvoje dėkojote savo lyderiams, kad jums leido pavairuoti „Ferrari“. Jeigu ta komanda buvo „Ferrari“, kokia mašina yra ši komanda?\n\n– Vairuoti „Ferrari“ yra sunku, nes reikia saugoti daug detalių, kurios yra itin subtilios. Šiais metais buvau šiek tiek grubesnis, reiklesnis ir kartais net agresyvesnis. Nes jaučiau, kad taip reikia vairuoti šį automobilį.\n\nKadangi jaučiau, kad žaidėjai nesijaučia įžeisti dėl to, kad esu griežtas, turėjome dar šiek tiek daugiau paspausti pedalą. Daryti tai, ko anksčiau, tada net nedrįsau. Bet kiekviena situacija yra skirtinga. Turi prisitaikyti kaip treneris, turi suprasti personalą, stipriąsias ir silpnąsias puses.",
    "Europarlamentarai: Vengrija nebėra „visavertė demokratinė valstybė“": "Europarlamentarai 433 balsais prieš 123 pritarė siūlymui Vengriją, kurią valdo ministras pirmininkas Viktoras Orbanas, palaikantis glaudžius ryšius su Rusijos prezidentu Vladimiru Putinu, pavadinti „hibridiniu rinkimų autokratijos režimu“, „rimtai pažeidžiančiu“ ES demokratijos normas.\n\nIš dalies dėl to atsakomybė priskiriama ES valstybėms narėms, kurios užmerkė akis prieš galimus piktnaudžiavimus.\n\nRezoliucijoje parlamentarai reiškia susirūpinimą dėl Vengrijos konstitucinės ir rinkimų sistemų, teismų nepriklausomumo, galimos korupcijos, viešųjų pirkimų pažeidimų, LGBTQ+ teisių, žiniasklaidos, akademinių ir religinių laisvių.\n\nĮstatymų leidėjai taip pat pasmerkė „sąmoningas ir sistemingas Vengrijos vyriausybės pastangas pakenkti Europos Sąjungos pamatinėms vertybėms“, tokioms kaip žmogaus orumas, laisvė, demokratija, lygybė, teisinės valstybės principas ir žmogaus teisės, įskaitant mažumoms priklausančių asmenų teises.\n\nBalsavimas buvo iš esmės simbolinis ir nekeičia ES sprendimų priėmimo eigos, nes svarbiems klausimams, pavyzdžiui, sankcijoms Rusijai, priimti reikia visų 27 valstybių narių, įskaitant Vengriją, vienbalsio pritarimo.\n\nĮstatymų leidėjai, prieštaraujantys ataskaitai, kurioje pateikta rezoliucija, teigė, kad joje yra „subjektyvių nuomonių ir politiškai šališkų teiginių, joje atsispindi neaiškūs nuogąstavimai, vertybiniai vertinimai ir dvigubi standartai“.\n\nVis dėlto Vengrija jau seniai turi nesutarimų su kitomis bloko šalimis. Ji kartas nuo karto blokuoja bendrus pareiškimus, sprendimus ir renginius, pradedant aukšto lygio NATO susitikimais su Ukraina ir baigiant bloko balsavimu dėl pelno mokesčio ir bendra ES pozicija dėl Izraelio ir palestiniečių paliaubų.\n\nBe to, Budapeštas nepritarė kai kurioms ES sankcijoms Maskvai, visų pirma Rusijos stačiatikių bažnyčios patriarcho turto įšaldymui, taip pat su energetika susijusioms priemonėms prieš Maskvą.\n\nV.Orbanas atmeta EP rezoliuciją dėl Vengrijos kaip „pokštą“\n\nVengrijos ministras pirmininkas Viktoras Orbanas penktadienį pasipiktino Europos Parlamento pareiškimu, kad jo šalis nebėra „visavertė demokratinė valstybė“.\n\nV.Orbanas atmetė išvakarėse EP priimtą rezoliuciją su tokiu pareiškimu kaip „pokštą“.\n\n„Man tai juokinga“, – sakė V.Orbanas Belgrade, kur jo artimas sąjungininkas Serbijos prezidentas Aleksandaras Vučičius įteikė jam aukščiausią šalies apdovanojimą.\n\n„Vienintelė priežastis, kodėl iš to nesijuokiame, yra ta, kad mums tai jau nusibodo. Tai nuobodus pokštas. Tai jau trečias ar ketvirtas kartas, kai Europos Parlamente priimama Vengriją smerkianti rezoliucija. Iš pradžių manėme, kad tai reikšminga. Bet dabar tai laikome pokštu“, – kalbėjo jis.\n\nBelgrade viešintis V.Orbanas darkart pakartojo kritiką ES sankcijoms Rusijai dėl vasarį jos pradėto karo Ukrainoje.\n\n„Kai žiūriu į sankcijas energetikos srityje, matau, kad mes, europiečiai, kurie esame energetikos nykštukai, ėmėmės sankcijų prieš energetikos milžinę“, – sakė V.Orbanas.\n\n„Tai visiškai neįprastas reiškinys istorijoje, ir manau, kad tokie dalykai paprastai nėra geri. Šios sankcijos mums labai smarkiai kenkia. Jos mums kenkia, jos mums skausmingos, jos kainuoja daug pinigų“, – pridūrė jis.\n\nBendroje spaudos konferencijoje su V. Orbanu A.Vučičius pakartojo, kad Serbija neprisijungs prie Vakarų sankcijų Rusijai, nepaisant ES raginimų suderinti savo politiką su bloku, jei nori tapti jo nare.\n\n„Serbija ir toliau eina Europos keliu, tačiau ji taip pat turi valstybinių ir nacionalinių interesų, nuo kurių negali trauktis ir nesitrauks“, – sakė A.Vučičius.",
    "Festivaliai: Herceg Novi – 2022 m. Juodkalnijos kino festivalis pabrėžia regiono filmus": "PODGORICA: 35 versija Herceg Novi – Juodkalnijos kino festivalis Pradėtas rodyti 2022 m. rugpjūčio 22 d., daugiausia dėmesio skiriama šio regiono filmams. Festivalyje organizuojami vaidybinių, dokumentinių ir studentiškų filmų konkursai.\n\nVaidybinių filmų konkurse varžosi dvylika regiono filmų, dokumentinių filmų konkurse – 25, o studentų filmų konkurse – aštuoni titulai.\n\nDviejuose šoniniuose skyriuose rodomi nekonkurenciniai Europos filmai, taip pat filmai iš Adrijos jūros regiono festivalių tinklo. Sarajevo kino festivalis (Bosnija ir Hercegovina), ir Zagrebo kino festivalis (Kroatija), Autorinių filmų festivalis (Serbija) ir Herceg Novi – Juodkalnijos kino festivalis (Juodkalnija) 2021 m.\n\nBe filmų programos, 2022 m. laidoje ypatingas dėmesys skiriamas edukaciniam turiniui, siekiant sukurti naują auditoriją, taip pat propaguoti kinematografijos svarbą, teigiama pranešime spaudai. Juodkalnijos kino centras.\n\nTrisdešimt penktasis festivalio seansas, kuris baigsis 2022 metų rugpjūčio 28 dieną, vyks su šūkiu „Mes – kino sūnūs“.\n\nHerceg Novi – Juodkalnijos kino festivalį organizuoja Herceg festivalis ir jį globoja Juodkalnijos kultūros ir informacijos ministerija ir Herceg Novi savivaldybė.\n\nRINKINYS – siūlomi filmai:\n\nLaurelio elegija / Elijas Loufora (Juodkalnija, Serbija)\n\nRežisierius Dusanas Casaleka\n\ngaminamas zigzago filmas\n\nGaminamas Nesuderinti filmai\n\nPalaikoma Juodkalnijos kino centrasIr Serbijos kino centras\n\nWorking class heroes / Heroji radničke klase (Serbija)\n\nRežisierius Milošas Bosičius\n\ngaminamas ne\n\nPalaikoma Serbijos Respublikos kultūros ir informacijos ministerijaThe Voivodinos autonominės apygardos kultūros sekretoriatasIr Serbijos kino centras\n\nMuškietininkai / Jezdeca (Slovėnija, Kroatija, Serbija, Italija, Bosnija ir Hercegovina)\n\nRežisierius Dominicas Menge\n\ngaminamas staragara\n\nGaminamas AntitalentasIr jaučia gamybąTransmedia produkcija, Filmas Lapkričio mėn RTV Slovėnija\n\nPalaikoma Slovėnijos kino centrasThe Kroatijos audiovizualinis centrasKūrybiška Europa – žiniasklaida, reaguotiIr Serbijos kino centrasThe Sarajevo dėžutės filmas\n\nKeltai / Keltai (Serbija)\n\nRežisierė Milica Tomović\n\ngaminamas EED produkcija\n\nremia Serbijos kino centras\n\nMeme (Šiaurės Makedonija, Kroatija, Juodkalnija)\n\nRežisierius Darijanas Begovskis\n\nDejan Demivsky objektyvai\n\ngaminamas Scooby kino studija\n\nGaminamas Maxima filmasBesijuokiančių ožkų gamyba\n\nPalaikoma Juodkalnijos kino centrasThe Šiaurės Makedonijos kino agentūra\n\nMorena (Kroatija, Brazilija, JAV ir Slovėnija)\n\nRežisierė Antonita Alamat Kocijanovic\n\ngaminamas Antitalent ProdukcijaRT Features, Sikelia Productions\n\nGaminamas Spiritus judaIr Spoko filmaiIr staragara\n\nPalaikoma Kroatijos audiovizualinis centrasThe Slovėnijos kino centrasKroatijos televizija (HR), The Slovėnijos televizija\n\nPo žiemos / Poslije zime (Juodkalnija, Serbija, Kroatija)\n\nRežisierius Evanas Bakrashas\n\ngaminamas Filmas ArtikulacijaABHO . filmas\n\nBendra gamyba, „Akcija Film“, Biberche ProductionsIr Maxima filmasArizonos produkcija\n\nPalaikoma Juodkalnijos kino centrasThe Kroatijos audiovizualinis centrasIr Serbijos kino centrasThe Juodkalnijos kultūros ministerijaMidea – Kūrybiška Europa\n\nDarbo diena / Praznik Rada (Bosnija ir Hercegovina, Kroatija, Šiaurės Makedonija, Serbija, Juodkalnija)\n\nRežisierius Pjer Žalica\n\nKūrėjas: Forum Association\n\nGaminamas Filmo propelerisIr Seserys ir brolis MitevskisGalinio kambario gamyba bash čilekasIr oppa filmasIr Artikulacija\n\nremia Sarajevo dėžutės filmasThe Sarajevo kantono kultūros ir sporto ministerijaIr Urimagasir Kūrybiška Europa MEDIA ir Šiaurės Makedonijos kino agentūraThe Kroatijos audiovizualinis centrasIr Serbijos kino centrasThe Juodkalnijos kino centrasir Bosnijos ir Hercegovinos radijo televizija\n\nKiek galiu vaikščioti / Strahinya Panovic (Serbija, Liuksemburgas, Prancūzija, Bulgarija, Lietuva)\n\nRežisierius Stefanas Arsenjevičius\n\ngaminamas menas ir spragėsiai\n\nProdiusavo Surprise Alley, Les Films Fauves ir Broliai ČučkovaiIr Artbox\n\nremia Serbijos kino centrasSerbijos filmo motyvas, CNC’ Aide aux cinémas du monde, Film Fund Luxembourg ir Bulgarijos nacionalinis kino centrasThe Lietuvos kino centreIr UrimagasMEDIA-Kūrybiška Europa\n\nDėdė / Strickas (Kroatija, Serbija)\n\nRežisieriai Davidas Capacas ir Andrea Mardesic\n\nObjektyvas Milošas Yajimovičius\n\ngaminamas atrankinis Kroatija\n\nGaminamas jaučia gamybą\n\nPalaikoma Kroatijos audiovizualinis fondasIr Serbijos kino centras\n\nVera Dreams of the Sea / Vera Andron Dettin (Kosovas, Albanija, Šiaurės Makedonija)\n\nRežisierė Kalterina Krasnicki\n\nPagaminta Istra Creative Factory\n\nPagaminta Dream Factory, Papadhimitri Production, Ikone Studio\n\nPadedant CCK (Kosovo kino centras), Šiaurės Makedonijos kino agentūraCCK (Nacionalinis kino centras), Prištinos savivaldybė\n\nThe Stafform / Zborenka (Kroatija ir Prancūzija)\n\nRežisierė Sonia Tarukic\n\ngaminamas kinorama\n\nBendra produkcija – KinoElektron\n\nPalaikoma Kroatijos audiovizualinis centras",
    "Kone vienas prieš visus belgus: Dončičius sunkiausiu metu už ausų ištempė Slovėniją į ketvirtfinalį": "L. Dončičius per 36 min. pelnė 35 taškus (7/15 dvitaškiai, 4/10 tritaškiai, 9/10 baudos), atkovojo 5 kamuolius, atliko 5 rezultatyvius perdavimus ir surinko 33 naudingumo balus.\n\n„Gal daug kas ir kalbėjo, kad mums šiose rungtynėse bus lengva, bet mes žinojome, kad nebus. Belgai puikiai žaidžia puolime, bet ketvirtas kėlinys buvo lemiamas. Belgai parodė kovingą, kietą krepšinį, tačiau pabaigoje mes buvome geresni“, – sakė L. Dončičius.\n\nL. Dončičius tapo pirmuoju krepšininku per paskutinius 30 metų, Eurobasket finaliniame etape per trejas rungtynes paeiliui sumetęs 30 ir daugiau taškų.\n\nDar grupės rungtynėse Kelne vokiečiams Luka atseikėjo 36, o prancūzams – net 47 taškus.\n\nTaigi, per paskutinius tris savo mačus šiame Europos čempionate Dalaso „Mavericks“ puolėjas kartu sudėjus surinko... 118 taškų.\n\nSlovėnija: Luka Dončičius 35 (33 naud.b.), Klemenas Prepeličius 13, Mike;as Tobey 12, Goranas Dragičius 11, Vlatko Čančaras 8.\n\nBelgija: Emmanuelis Lecomte 16, Pierre-Antoine Gillet 15, Jonathanas Tabu 9.\n\nSlovėnai ketvirtfinalyje susigrums su Ukraina arba Lenkija.\n\nPirmoji į turnyro ketvirtfinalį prasibrovė Prancūzijos rinktinė, kuri dramatiškai po pratęsimo 87:86 nugalėjo turkus.\n\nAštuntfinalio etapą slovėnai pasiekė B grupėje užėmę pirmąją vietą (4 pergalės ir 1 pralaimėjimas), o Belgija A grupėje liko ketvirta (3 pergalės ir 2 pralaimėjimai).\n\nRungtynių eiga:\n\nJautį už ragų L. Dončičius paėmė nuo pat rungtynių pradžios – smeigė tris taiklius tritaškius iš eilės ir padėjo slovėnams surengti spurtą 16:5. Tiesa, starto jaudulį nusipurtę belgai tuoj priartėjo – 18:13.\n\nOn his way to another record? Luka's on pace to score 73 if he plays 40 minutes.#EuroBasket x #BringTheNoise pic.twitter.com/G0gohFMNng — #EuroBasket 2022 (@EuroBasket) September 10, 2022\n\nBelgijos rinktinė tolimais šūviais panaikino skirtumą iki minimumo (20:19), vis dėlto slovėnai sugebėjo vėl atitrūkti. Po pirmo kėlinio Slovėnija pirmavo 24:19.\n\nBelgai ir toliau kvėpavo varovams į nugaras (29:27), o slovėnai spurtavo tuomet, kai ant atsarginių žaidėjų suolo sėdo L. Dončičius. Daugiausiai brolių Dragičių ir Mike'o Tobey pastangomis skirtumas išaugo iki dviženklio – 37:27.\n\nAleksandro Sekuličiaus auklėtiniai kartais pamiršdavo gynybą, o tuo sėkmingai naudojosi belgai, kurie dar kartą sumažino skirtumą iki minimumo (42:41). Įpusėjus dvikovai Slovėnija po paskutinio G. Dragičiaus metimo buvo priekyje 44:41.\n\n\n\nPo didžiosios pertraukos slovėnai vėl pamėgino atitrūkti – 48:41. L. Dončičius buvo sėkmingai stabdomas ir belgai netrukus vėl lipo varžovams ant kulnų (48:46).\n\nŽaidimo gijas po truputį į savo rankas perėmęs L. Dončičius arba provokavo varžovų pražangas ir stojo prie baudų metimo linijos, arba pelnydavo taškus po prasiveržimo (57:50).\n\nJust look at his hand in the replay 😳#EuroBasket pic.twitter.com/MFbiYcSlaJ — FIBA (@FIBA) September 10, 2022\n\nBelgai taikė tą pačią strategiją pernelyg toli nepaleisti varžovų į priekį ir, galbūt, pamėginti rungtynių pabaigoje iškovoti pergalę. Po trijų kėlinių slovėnai pirmavo 63:60.\n\nUžsivedę belgai pelnė 4 taškus iš eilės ir pirmą kartą rungtynėse persvėrė rezultatą savo naudai (63:64). Gerokai supykęs L. Dončičius ėmėsi tempti pasimetusią rinktinę ant savo pečių. Įpusėjus ketvirčiui slovėnai susikrovė dviženklę taškų persvarą (75:65).\n\nKlemeno Prepeličiaus trys baudų metimai ir nesportinė belgų puolėjo pražanga prieš L. Dončičių leido slovėnams ramiau atsikvėpti – 80:65. Dvikovos baigtis praktiškai buvo nulemta, slovėnai kontroliavo žaidimo eigą iki pat rungtynių pabaigos.\n\nVisos Europos čempionato aštuntfinalio poros:\n\nŠeštadienis\n\n13 val. Turkija – Prancūzija 86:87 po pratęsimo\n\n15.45 val. Slovėnija – Belgija 88:72\n\n19 val. Vokietija – Juodkalnija\n\n21. 45 val. Lietuva – Ispanija\n\nSekmadienis\n\n13 val. Ukraina – Lenkija\n\n15.45 val. Suomija – Kroatija\n\n19 val. Serbija – Italija\n\n21.45 val. Graikija – Čekija",
    "Įspėja vykstančius atostogų į Juodkalniją: turistus viliojančios cukruotos reklamos gerokai prasilenkia su realybe": "Dauguma mano bičiulių užsakomaisiais reisais skrido tiesiai į Tivat oro uostą Juodkalnijoje, kuris, po sostinės Podgoricos oro uosto yra antras pagal dydį oro uostas šalyje. Jis, tiesa, daugiausiai orientuojasi į atostogautojų aptarnavimą, todėl net keturis penktadalius keleivių aptarnauja vasaros sezono metu. Kitu metu jo langus faktiškai galima užkalti, nes stovi pustuštis ir primena visų metų laikų Palangos oro uostą. Jis man pasirodė mažas ir kiek chaotiškas, bet labiausiai nustebino, kad apsaugos darbuotojai leido rankiniame bagaže prasinešti į lėktuvą vyno butelius.\n\nJuodkalnija turi viską ko reikia idealiam poilsiui. Šalis didžiuojasi įspūdingo grožio kalnais, giliausiais Europoje kanjonais, tarpekliais, urvais bei krištolo skaidrumo ežerais. Taip pat šalyje yra daug natūralios, žmogaus nepaliestos gamtos. Šalies krantus skalauja didelė ir žydra Viduržemio jūra. Jos derinys su nuostabaus grožio kraštovaizdžiu ir puikiu oru traukia europiečius vasaras leisti vienoje jauniausių Europos šalyje.\n\nNegi patikėjote, kad aš galėčiau savo noru rašyti tokias šleikščias saldybes? Ne? Teisingai, tokių sirupinių dalykų aš net stengdamasis nesugalvočiau. Paskutinė pastraipa buvo iš Juodkalnijos reklaminių lankstinukų, skirtų pritraukti naivius turistus. Jie tiesiog per saldūs, kad taip paprastai patikėtum jais. Tokios nudailintos frazės automatiškai skatina galvoti, kad, matyt, toje šalyje nėra viskas taip gerai, kad persistengiama besiseilėjant. Žodžiu, nuvykime ir viską pamatykime savo akimis.",
    "Portugalų kerštas: už prakirstą Ronaldo nosį – negailestingas sutriuškinimas": "Į pirmą vietą 2 grupėje pakilusiai Portugalijos rinktinei du įvarčius pelnė gynėjas Diogo Dalotas, po vieną pridėjo Bruno Fernandešas ir Diogo Jota.\n\n12 min. Portugalijos rinktinės lyderis Cristiano Ronaldo varžovų baudos aikštelėje susidūrė su Čekijos rinktinės vartininku Tomašu Vacliku. Susidūrimo metu čekas alkūne pataikė portugalui į veidą ir prakirto nosį.\n\nCristiano Ronaldo in tonight’s game against Czech Republic! 😳 pic.twitter.com/l0zvKUsZK6 — SPORF (@Sporf) September 24, 2022\n\nNors iš žaizdos sruvo kraujas, tačiau po medikų apžiūros C. Ronaldo sugrįžo į aikštę ir žaidė visas rungtynes. Jų pabaigoje 37-erių futbolininkas rezultatyviu perdavimu prisidėjo prie ketvirtojo įvarčio.\n\nJOTA SCORES A GOAL WITH A WORLD CLASS OUT OF THIS WORLD ASSIST BY CRISTIANO RONALDO 🤯😳🐐 pic.twitter.com/z43Y50A0Up — RonaldoFan7 (@ManUtdRonaldo7) September 24, 2022\n\nTuo metu Ispanijos futbolininkai Šveicarijoje patyrė pirmąją nesėkmę. Ispanai atsiliko po 21 min. pelnyto Manuelio Akanji įvarčio, bet 55 min. Jordi Alba rezultatą išlygino.\n\nVis dėlto, po 3 min. Ericas García nukreipė kamuolį į savus vartus po Breel Embolo smūgio, o per likusį laiką pakeisti rezultato ispanams nepavyko.\n\nAntradienį paskutinėse rungtynėse dėl pirmos vietos grupėje grumsis Portugalija ir Ispanija, o Šveicarija susitiks su Čekija.\n\nStandings provided by SofaScore\n\nKiti rezultatai:\n\nB lyga, 1 grupė\n\nArmėnija – Ukraina 0:5\n\nŠkotija – Airija 2:1\n\nStandings provided by SofaScore\n\nB lyga, 2 grupė\n\nIzraelis – Albanija 2:1\n\nStandings provided by SofaScore\n\nB lyga, 4 grupė\n\nSerbija – Švedija 4:1\n\nSlovėnija – Norvegija 2:1\n\nStandings provided by SofaScore\n\nC lyga, 2 grupė\n\nŠiaurės Airija – Kosovas 2:1\n\nKipras – Graikija 1:0",
    "Po italų pergalės paaiškėjo visos „Eurobasket 2022“ atkrintamųjų poros": "Italai jau žinojo, kad C grupėje finišuos ketvirti, o britai – paskutiniai, šešti.\n\nA moment of silence is observed in Milan before the Great Britain vs Italy #EuroBasket game, following the death of HM Queen Elizabeth II of the United Kingdom. pic.twitter.com/LbnkHLPjdo — #EuroBasket 2022 (@EuroBasket) September 8, 2022\n\nTačiau šeimininkai italai laimėjo 90:56 (29:20, 18:17, 20:17, 23:2), o ši jų pergalė į antrą vietą C grupėje užkėlė ukrainiečius (3-2). Treti liko kroatai (3-2).\n\nKetvirtąjį kėlinį šeimininkai laimėjo net 23:2.\n\nPatys italai jau aštuntfinalyje susitiks su stipriausia D grupės ekipa Serbija.\n\nAntrą vietą užėmę ukrainiečiai žais su lenkais, kroatai – su suomiais, o ketvirti D grupėje finišavę čekai bandys nustebinti graikus.\n\nKitos aštuntfinalių poros buvo žinomos jau anksčiau. Lietuviai susitiks su ispanais, slovėnai – su belgais, prancūzai – su turkais, o šeimininkai vokiečiai – su juodkalniečiais.\n\n„Eurobasket 2022“ atkrintamosios startuos šeštadienį Berlyne.\n\nNetrukus papildysime...",
    "Pro rakto skylutę išlindę prancūzai nesigaili pasirinkę sunkesnį kelią: „Nebijome nieko“": "Puikiai startavę ir pirmoje mačo dalyje net 16 taškų persvarą turėję prancūzai vos neprisižaidė akistatos su Turkija pabaigoje.\n\nAistringai kelių tūkstančių sirgalių Berlyno „Mercedes-Benz“ arenoje palaikomi turkai vedami tritaškių liūtimi krepšį nuplovusio Bugrahano Tuncero įspūdingai spurtavo trečiajame kėlinyje, kurį laimėjo net 22:6, ir žengiant į ketvirtąjį ketvirtį turėjo 8 taškų pranašumą (57:49).\n\nŽymiai arčiau pergalės turkai buvo ir ketvirtojo kėlinio pabaigoje, kai likus 12,2 sek. jie ne tik pirmavo 77:75, bet ir sulaukė varžovų nesportinės pražangos – tai reiškė du Cedi Osmano baudų metimus ir dar kamuolį turkų rankose.\n\nBet „Cleveland Cavaliers“ puolėjas abu metimus prametė, Evanas Fournier perėmė kamuolį, o Rudy Gobert'as pataisė netaiklų komandos draugo šūvį ir Prancūzija išplėšė pratęsimą, kuriame pasiekė dramatišką pergalę 87:86.\n\n„Kai prasižengėme ir teisėjai skyrė nesportinę pražangą, maniau, kad rungtynės baigtos, – po mačo pripažino 13 taškų įmetęs E.Fournier. – Atsilikome dviem taškais, jie metė dvi baudas ir dar turėjo kamuolį po to. Bet Osmanas prametė dvi baudas, kažkaip perėmėme kamuolį, pelnėme taškus ir išlyginome.“\n\nTurko pramestus baudų metimus akcentavo ir kitas prancūzų krepšininkas Guerschonas Yabusele.\n\n„Radome būdą, kaip sugrįžti į rungtynes. Žinoma, dvi Osmano pramestos baudos mums labai padėjo, bet galiausiai iškovojome pergalę, o tai yra svarbiausia“, – sakė Madrido „Real“ puolėjas.\n\nŽygimanto Gedvilos / BNS nuotr./Guerschonas Yabusele\n\n„Turėjome išlaikyti pasitikėjimą savimi ir tikėti, kad galime laimėti šias rungtynes. Net tada, kai jie pirmavo ir metė dvi baudas ketvirto kėlinio pabaigoje, mes tikėjome, kad galime laimėti“, – pridūrė prancūzų gynybos specialistas Terry Tarpey.\n\nKiek anksčiau nei minėtasis nesportinės pražangos ir dviejų C.Osmano baudų metimų epizodas, prancūzams teko griebtis už galvų, kai arbitrai skyrė tris baudų metimus į jų krepšį po E.Fournier pražangos ir Furkano Korkmazo baudų metimų, nors turkas akivaizdžiai kamuolį išleido jau gerokai po kontakto su varžovu.\n\nVis dėlto kaltės ant teisėjų prancūzai po susitikimo nevertė.\n\n„Taip jau nutinka. Be abejo, ten buvo pražanga, bet po kontakto jis dar sumušė kamuolį ir tik tada išmetė“, – komentavo pats pražangos autorius E.Fournier.\n\nŽygimanto Gedvilos / BNS nuotr./Evanas Fournier\n\n„Niekada nekomentuoju teisėjų darbo. Taip jie nusprendė ir viskas“, – atsargus buvo T.Tarpey.\n\nGalingai aštuntfinalyje startavę prancūzai antrojo kėlinio viduryje pirmavo net 31:15, o viena iš to priežasčių buvo košmariškas turkų tritaškių pataikymas – jie startavo įmesdami tik vieną metimą iš dešimties, nors galiausiai rungtynes užbaigė pataikydami 14 iš 36.\n\nPrieš susitikimą daug buvo kalbėta apie labai ankstyvą rungtynių laiką – mačas prasidėjo 12 valandą vietos laiku, o tai po rungtynių akcentavo ir E.Fournier.\n\n„Tai buvo iššūkis abiem komandoms. Manau, kad viena iš priežasčių, kodėl turkai prametė tiek daug tritaškių pradžioje, yra ankstyvas rungtynių laikas. Tai ne pasiteisinimas, bet tokiu metu sunkiau susikoncentruoti rungtynėms“, – pripažino prancūzas.\n\nTurkus kovai prikėlė galbūt gyvenimo mačą sužaidęs Bugrahanas Tunceras. Stambulo „Anadolu Efes“ gynėjas per keturis sezonus Eurolygoje buvo daugiausiai įmetęs 12 taškų, bet Europos čempionato aštuntfinalį pradėjo šešiais tiksliais tritaškiais iš eilės ir mačą užbaigė su 22 taškais (2/5 dvit., 6/10 trit.) ir 20 naudingumo balų.\n\nŽygimanto Gedvilos / BNS nuotr./Bugrahanas Tunceras\n\nAr prancūzams tai buvo siurprizas?\n\n„Mus tai šiek tiek nustebino, bet jis geras žaidėjas. (Shane'ui) Larkinui iškritus, jis turėjo žengti žingsnį į priekį ir tą padarė. Jis pataikė gerus metimus“, – sakė T.Tarpey, kuriam ir pačiam teko užduotis gaudyti užsiliepsnojusį turką.\n\nOlimpiniai vicečempionai kol kas nerodo paties geriausio žaidimo Europos čempionate. Grupėje jie nusileido vokiečiams ir slovėnams ir sunkiai įveikė Lietuvą, Vengriją bei Bosniją ir Hercegoviną.\n\nBet vieno komandos lyderių manymu, to negalima būtų pavadinti strigimu.\n\n„Nepasakyčiau, kad stringame, bet nežaidžiame geriausio krepšinio. Kiekvienos rungtynės skirtingos. Turime daug žaidėjų, kurie gali sužaisti gerai, šiandien tai buvo Amathas M'Baye, kuris nedaug žaidė grupių etape, bet šiandien pakilo nuo suolo ir nudirbo didžiulį darbą. To mes ir tikimės iš visų žaidėjų – atiduoti viską ir išnaudoti savo stiprybes“, – sakė E.Fournier.\n\nŽygimanto Gedvilos / BNS nuotr./Moustapha Fallas, Terry Tarpey\n\nB grupėje prancūzai užėmė trečiąją vietą ir buvo laipteliu aukščiau už lietuvius, nors jeigu būtų pralaimėję mažai reikšmės jiems turėjusį susitikimą su bosniais, prancūzai galėjo užimti ketvirtą vietą ir gauti sąlyginai lengvesnį kelią iki pusfinalio.\n\nBet prancūzai atgal nesižvalgo ir nesigaili dėl to, jog padėję lietuviams, galimai pakenkė sau.\n\n„Nesigailiu to. Prancūzija nebijo nieko – norime laimėti kiekvienas rungtynes. Ar bus sunkiau? Galbūt. Bet mes esame nusiteikę iššūkiams“, – drąsiai rėžė E.Fournier.\n\nPanašiai kalbėjo ir T.Tarpey paklaustas, ar nesigaili prancūzai, jog perleido sąlyginai lengvesnį kelią lietuviams.\n\n„Lietuva pirmiausia turi įveikti Ispaniją, laukia geros rungtynės. Dabar jau nebėra lengvų kelių, kiekvienos rungtynės bus sudėtingos“, – sakė puolėjas.\n\nKitas prancūzų varžovas bus Serbija arba Italija – šios komandos susitiks sekmadienį. E.Fournier būsimų oponentų po pergalės komentuoti nebuvo linkęs, o T.Tarpey laukia sunkaus iššūkio.\n\n„Mūsų laukia sunkios rungtynės. Prieš Italiją žaidėme dukart pasiruošimo etape, nugalėjome juos dukart, tad jie tikrai norėtų mums atsirevanšuoti. Prieš Serbiją nežaidėme, bet jie yra nuostabi komanda – mūsų laukia sunkios rungtynės“, – teigė puolėjas, dar grupių etape Kelne atskleidęs, kad turi lietuviškų šaknų.",
    "Paaiškėjo galutinė Lietuvos rinktinės vieta: ji – prasčiausia istorijoje": "Dvi pergales iškovojusi ir keturis pralaimėjimus Vokietijoje patyrusi Kazio Maksvyčio kariauna tarp 24 komandų užėmė 15-ąją poziciją.\n\nTai yra prasčiausias visų laikų Lietuvos rinktinės pasirodymas per Europos pirmenybių istoriją.\n\nIki šiol prasčiausiai Lietuva žaidė žemyno čempionate 2001-aisiais, kai Turkijoje vykusiame turnyre liko dvylikta.\n\n2009 m. Lenkijoje lietuviai užėmė 11-ą poziciją.\n\nRikiuotė (pergalės ir pralaimėjimai):\n\n9. Serbija (5:1)\n\n10. Turkija (3:3)\n\n11. Ukraina (3:3)\n\n12. Kroatija (3:3)\n\n13. Juodkalnija (3:3)\n\n14. Belgija (3:3)\n\n15. Lietuva (2:4)\n\n16. Čekija (2:4)\n\n17. Izraelis (2:3)\n\n18. Bosnija ir Hercegovina (2:3)\n\n19. Estija (1:4)\n\n20. Bulgarija (1:4)\n\n21. Sakartvelas (1:4)\n\n22. Nyderlandai (0:5)\n\n23. Vengrija (0:5)\n\n24. Didžioji Britanija (0:5)",
    "Borisas Diaw: Europos krepšinyje išnyko šalių stiliai – visi žaidžia vienodai": "„Krepšinis labai smarkiai pasikeitė. Viskas pakilę į aukštesnį lygį. Visos komandos daro labai panašius dalykus. Dėl to krepšinio lygis Europoje ir JAV labai suvienodėjo“, – kalbėjo B.Diaw.\n\n„Kalbant apie mūsų žemyno krepšinį – visų žaidimo kokybė taip pat labai supanašėjo. Jei filmo juostą atsuktume 20 metų atgal, pamatytume, kad Serbija žaidė vienu stiliumi, Italija – kitu, Ispanija – trečiu, Lenkija – ketvirtu. Dabar visi mažiau ar daugiau daro tuos pačius dalykus.\n\nPuolime visi suka ispanišką „du prieš du“ ar daro dalykus, kurie tapo būdingi Eurolygos krepšiniui. Manau, dabar žymiai sunkiau nuspėti kažką, rasti dalykų, kurie skiria komandas vieną nuo kitos.\n\nPasiruošti rungtynėms tapo sunkiau, nes visos komandos bando naudoti tuos pačius, dabar krepšinyje vyraujančius dalykus.\n\nJei du prieš du dabar „ant bangos“ – visi taip ir stengsis žaisti. Jei atsirado tritaškių mėtymo mada – visi tai ir darys. Komandų žaidimas visiškai supanašėjo“.\n\nPaklaustas, kodėl Europos čempionate sudegė Giannio Antetokounmpo, Luka Dončičiaus ar Nikola Jokičiaus vedamos komandos, B.Diaw pabrėžė, kad turėti ryškią žvaigždę šiuolaikiniame krepšinyje nepakanka.\n\nJei filmo juostą atsuktume 20 metų atgal, pamatytume, kad Serbija žaidė vienu stiliumi, Italija – kitu, Ispanija – trečiu, Lenkija – ketvirtu. Dabar visi mažiau ar daugiau daro tuos pačius dalykus\n\n„Krepšinis – vis dar komandinis sportas, ir niekad viskas nepriklausys nuo vieno žaidėjo. Maža to, šiandien ypač svarbu turėti gilų suolelį, 10-12 žaidėjų rotaciją, kad galėtum tikėtis gero rezultato. Jokičius, Luka ir Giannis yra puikūs žaidėjai, nuostabūs, bet jie turi būti įtraukti į žaidimą.\n\nTai galioja kiekvienai komandai, net ir pretenduojančiai į auksą. Puiku, kad turi ekstra klasės žaidėją, bet reikia, kad funkcionuotų ir pagalbos jam sistema“.\n\nPrimename, kad Europos čempionato finale sekmadienį susikaus Prancūzijos ir Ispanijos rinktinės.",
    "Lenkijos krepšininkai tik po įtemptos kovos palaužė Nyderlandų rinktinę": "Rungtynių pradžioje atrodė, kad lenkai gali pabėgti nuo varžovų, kuomet pačioje rungtynių pradžioje įgijo 6 taškų pranašumą – 11:5.\n\nVisgi, Nyderlandai varžovų nepaleido ir sugebėję persverti pranašumą į ilgąją pertrauką žengė pirmaudami 40:31.\n\nPo pertraukos sugrįžę lenkai per 2 minutes pelnė 5 taškus be atsako, tačiau surengti įspūdingesnio spurto nepavyko ir situaciją toliu kontroliavo Nyderlandų komanda, kuri prieš lemiamą kėlinį pirmavo 55:48.\n\nGaliausiai Lenkijos krepšininkai atsibudo ketvirtajame kėlinyje. Mūsų kaimynai sužaidus 3 minutes po Jakubo Garbaczo tritaškio išsiveržė į priekį 58:56.\n\nĮ lemiamą minutę Lenkijos rinktinė žengė pirmaudama 5 taškais – 70:65, tačiau nyderlandai Yannicko Franke’s ir Charlono Kloofo taškų dėka likus žaisti 20 sekundžių komandas teskyrė 3 taškai.\n\nPrie baudų linijos buvo pasiųstas A.J. Slaughteris. Gynėjas realizavo abu metimus, o Y.Franke’s netikslus tolimas metimas garantavo lenkų pergalę.\n\nLenkija: Michalas Sokolowski 24, Aleksanderis Balcerowski 16, Jakubas Garbaczas 10.\n\nNyderlandai: Charlonas Kloofas 26, Yannickas Franke 13, Leonas Williamsas 9.\n\nNyderlandai pralaimėjo visas 4 rungtynes. Maurizio Buscaglia auklėtiniai nusileido Serbijos (76:100), Izraelio (67:74) ir Čekijos (80:88) rinktinėms.\n\nLenkijos krepšininkai savo sąskaitoje turi 3 pergales ir 1 pralaimėjimą. Lenkai įveikė čekus (99:84) ir izraeliečius (85:76), tačiau buvo sutriuškinti suomių (59:89).\n\nD grupės kovos vyksta Prahoje, Čekijoje. Į atkrintamąsias varžybas pateks pirmąsias keturias vietas užėmusios komandos.",
    "„Eurobasket 2022“ pusiaujas: žvaigždės, kritika, gėdos lenta ir tolimesnis Lietuvos kelias": "Aštuntfinalyje – komanda, kurios neturėjo būti čempionate\n\nIš rugsėjo 1 dieną čempionatą pradėjusių 24 komandų 16 iškopė į aštuntfinalį: Ispanija (A1 – pirma vieta A grupėje), Turkija (A2), Juodkalnija (A3), Belgija (A4), Slovėnija (B1), Vokietija (B2), Prancūzija (B3), Lietuva (B4), Graikija (C1), Ukraina (C2), Kroatija (C3), Italija (C4), Serbija (D1), Suomija (D2), Lenkija (D3), Čekija (D4).\n\nGrupių etape nebuvo stebuklų, nors Ukrainos krepšininkų skrydis į antrą vietą grupėje turėjo maloniai nustebinti karą išgyvenančius tautiečius, o Juodkalnijos patekimas į aštuntfinalį įsimintinas ir kita prasme – šios šalies krepšininkai nebuvo patekę į Europos čempionatą, bet jiems durys atsivėrė, kai dėl karo Ukrainoje buvo išmesta Rusijos komanda. Vargu, ar Juodkalnija pakartos 1992 metų Danijos futbolininkų aukso žygį (danai tada į Europos čempionatą įšoko vietoj karą vykdžiusios Jugoslavijos), bet vien patekimas į atkrintamąsias yra daug – pagal gyventojų skaičių (620 tūkst.) Juodkalnija yra mažiausia valstybė ne tik aštuntfinalyje, bet ir visame čempionate.\n\nO didžiausią nusivylimą po grupių etapo turėtų jausti A grupės varžybas rengęs Sakartvelas (A6) bei po dvi pergales iškovojusios, bet namo iškeliavusios Bosnijos ir Hercegovinos bei Izraelio rinktinės.\n\nĮspūdingiausias pasirodymas\n\nIš pradžių atrodė, kad efektingiausias rungtynes Europos čempionate sužaidė Giannis Antetokounmpo, kai į Ukrainos krepšį pelnė 41 tašką, surinkęs daugiausiai taškų Europos čempionate nuo Dirko Nowitzki 43 taškų 2001 metais.\n\nTačiau tada atėjo Luka Dončičius. Seniai buvo žinoma, kad 23 metų slovėnas yra iš kitos planetos, bet jo šou rungtynėse prieš vieną geriausiai besiginančių komandų – Prancūziją – buvo neprilygstamas.\n\nIf you thought last night was sort of a dream, we're here to prove you wrong😶‍🌫️\n\n\n\nAll Luka Doncic buckets from last night! 🪣#EuroBasket pic.twitter.com/1Ek993kODS — FIBA (@FIBA) September 8, 2022\n\nKovoje dėl pirmos vietos grupėje L.Dončičius pelnė 47 taškus – daugiausiai Europos pirmenybėse per pastaruosius 65 metus.\n\nDar labiau įspūdinga, kad surinkti tiek taškų žaidžiant slovėnui teprireikė 23 metimų – jis pataikė 9 iš 12 dvitaškių, 6 iš 11 tritaškių, taip pat 11 iš 12 baudų.\n\nJono Valančiūno 34 taškų galingas pasirodymas mače su Vokietija pagal taškus vieneriose rungtynėse yra 4–5 pozicijoje.\n\nStatistikos lyderiai\n\nNepaisant L.Dončičiaus istorinio pasirodymo, rezultatyviausių žaidėjų viršūnėje po grupės etapo karaliavo G.Antetokounmpo.\n\nBuvęs NBA sezono naudingiausias žaidėjas atstovaudamas Graikijos rinktinei renka po 29,5 taško.\n\nThe Antetokounmpo brothers are very good at basketball.pic.twitter.com/AHSczpnr8x — NBA (@NBA) September 8, 2022\n\nUž jo rikiuojasi čempionatą jau baigęs bulgaras Aleksandras Vazenkovas (po 26,8), L.Dončičius (26,6), suomis Lauri Markkonenas (24,8), bosnis Džananas Musa (21,4), taip pat praėjusio NBA sezono MVP – serbas Nikola Jokičius (19,6).\n\nLietuvos rinktinės lyderis Jonas Valančiūnas dalijasi 8–9 vietas su kroatu Bojanu Bogdanovičiumi.\n\n17-as yra nuostabų turnyrą žaidžiantis Marius Grigonis (15,8), o Domantas Sabonis rikiuojasi 43-ias (po 12 taškų).\n\nŽygimanto Gedvilos / BNS nuotr./Domantas Sabonis ir Jonas Valančiūnas\n\nJ.Valančiūnas yra antras pagal atkovotus kamuolius. Vidutiniškai po 11,4 kamuolio sugriebiantis lietuvis grupių etape nusileido tik bulgarui S.Vazenkovui (12,2). 14–16 vietas kovoje dėl kamuolių dalijasi D.Sabonis (po 7).\n\nPagal rezultatyvius perdavimus Lietuvos komandoje pirmauja Rokas Jokubaitis (3,8) ir M.Grigonis (3,4), atitinkamai besirikiuojantys 25-oje ir 32-oje vietoje tarp visų žaidėjų, tarp kurių daugiausiai perdavimų yra atlikęs po traumos atsigavęs tris mačus žaidęs čekas Tomašas Satoransky (po 9).\n\nJ.Valančiūnas yra 16-as tarp visų pagal dvitaškių taiklumą (60,8 proc.), o šalia – 18-as – yra D.Sabonis (57,1 proc.).\n\nPagal tritaškius septintas rikiuojasi Mindaugas Kuzminskas, pataikęs 53,8 tolimų metimų. Snaiperių grafoje pirmas yra serbas Nikola Kaliničius – 63,2 proc.\n\nŽvaigždžių ir įspūdingų rodiklių yra paženklintas naudingiausių žaidėjų dešimtukas: G.Antetokounmpo renka net po 33,8 balus, už jo eina A.Vazenkovas (31,2), serbas N.Jokičius (29,8), slovėnas L.Dončičius (28,4), K.Markkonenas (26,2) ir mūsų komandos lyderis J.Valančiūnas (25).\n\nM.Grigonis pagal naudingumą yra 15-as (po 17,6 balo), o D.Sabonis – 22-as (po 16).\n\nŽygimanto Gedvilos / BNS nuotr./Marius Grigonis\n\nGražiausia ataka",
    "Sudėtį Europos čempionato kovoms paskelbė paskutiniai lietuvių varžovai": "Portlando „Trail Blazers“ vidurio puolėjo Jusufo Nurkičiaus ir Madrido „Real“ puolėjo Dzanano Musa duetas bandys bosnių nacionalinę komandą nuvesti tarp 16-os geriausių Senojo žemyno komandų, tačiau tą padaryti B grupėje nebus lengva: laukia tokie varžovai kaip Slovėnija, Vokietija, Prancūzija ir Lietuva, ambicijų bosnius palaužti neslėpė Vengrijos nacionalinė komanda.\n\nBūtent maču su vengrais čempionatą pradės bosniai.\n\nBe NBA ir „Real“ atstovų į Bosnijos ir Hercegovinos rinktinės sudėtį pateko Miralemas Halilovičius, Johnas Robersonas, Aleksandaras Lazičius, Amaras Gegičius, Emiras Sulejmanovičius, Kenanas Kamenjašas, Adinas Vrabacas, Edinas Atičius, Ajdinas Penava ir Sani Čampara.\n\nĮ Senojo žemyno čempionatą bosniai keliauja išties geromis nuotaikomis: paskutinėse pasaulio čempionato atrankos rungtynėse po pratęsimo 96:90 palaužė prancūzus.\n\n🇧🇦 The @bosnianbeast27 leads his country to an incredible double overtime win! 🐉 #FIBAWC x #WinForBIH — FIBA Basketball World Cup (@FIBAWC) August 27, 2022\n\n\n\nIzraelio komandą į priekį turėtų vesti Vašingtono „Wizards“ puolėjas Deni Avdija, „Andorra“ klubo gynėjas Galas Mekelis ir Belgrado „Partizan“ gynėjas Yamas Madaras. Šios šalies nacionalinė komanda kovos D grupėje kartu su Serbija, Lenkija, Suomija, Nyderlandų ir Čekijos rinktinėmis.\n\nIzraelio rinktinėje taip pat Tamiras Blattas, Yovelis Zoosmanas, Guy Pnini, Rafi Menco, Nimrodas Levi, Tomeras Ginatas, Jake'as Cohenas, Romanas Sorkinas ir Idanas Zalmansonas.",
    "Kibernetiniai išpuoliai. Vyriausiojo įgaliotinio deklaracija Europos Sąjungos vardu, kuria pareiškiamas solidarumas su Albanija ir susirūpinimas dėl liepos mėn. vykdytos kibernetinės kenkimo veiklos": "Europos Sąjunga kartu su NATO ir tarptautiniais partneriais reiškia visišką solidarumą su Albanija ir susirūpinimą dėl liepos mėn. vykdytos kibernetinės kenkimo veiklos. Išpuolis buvo tiesiogiai nukreiptas prieš ypatingos svarbos infrastruktūros objektus ir padarė poveikį viešųjų paslaugų teikimui žmonėms ir įmonėms Albanijoje. Griežtai smerkiame tokį nepriimtiną elgesį kibernetinėje erdvėje, prieštaraujantį sutartoms atsakingo valstybių elgesio normoms, kurias ne kartą patvirtino visos JT valstybės narės.\n\nToks destabilizuojantis ir neatsakingas elgesys, kuriuo siekiama kelti grėsmę Albanijos vientisumui ir saugumui, demokratinėms vertybėms bei principams ir mėginama pakenkti demokratinėms institucijoms ir visuomenei apskritai, yra nepriimtinas.\n\nEuropos Sąjunga kartu su NATO ir tarptautiniais partneriais yra pasirengusi remti Albanijos kibernetinį atsparumą, remdamasi mūsų dabartiniu bendradarbiavimu kibernetinio saugumo srityje.\n\nVadovaudamasi ES kibernetinio saugumo strategija ir Strateginiu kelrodžiu, Europos Sąjunga yra pasiryžusi užkirsti kelią kibernetiniams išpuoliams didindama atsparumą ir tvirtai reaguodama į kibernetinius išpuolius prieš ES ir jos valstybes nares, taip pat yra įsipareigojusi padėti didinti kibernetinio saugumo atsparumą šalyse kandidatėse ir kitose šalyse, naudodama visas turimas ES priemones. Toliau atidžiai stebime padėtį ir esame pasirengę prireikus imtis tolesnių veiksmų Albanijai remti.\n\nŠalys kandidatės: Turkija, Šiaurės Makedonija, Juodkalnija, Serbija, Albanija[1], Ukraina ir Moldovos Respublika, potenciali šalis kandidatė Sakartvelas ir Europos ekonominės erdvės narėmis esančios ELPA šalys: Islandija, Lichtenšteinas ir Norvegija prisijungia prie šios deklaracijos.\n\n[1] Šiaurės Makedonija, Juodkalnija, Serbija ir Albanija toliau dalyvauja stabilizacijos ir asociacijos procese.",
    "Nukeliavo iki pusfinalio: „Gulbelė“ neatsilaikė prieš antrą vietą pasaulio reitinge užimančius serbus": "Ketvirtfinalyje „Gulbelė“ be didesnių problemų 22:15 eliminavo Antverpeno „Antwerp“ (Belgija) komandą, savo gretose turinčią 3 iš 4 Tokijuje ketvirtą vietą užėmusios Belgijos olimpinės rinktinės narių. „Gulbelė“ šias rungtynes pradėjo taip įspūdingai, kad vienu metu pirmavo net 11:1. Vėliau jų persvara buvo dar išaugusi (13:2, 18:6, 19:7). 11 tšk. pelnė vos vieną metimą prametęs A. Pukelis. P. Beliavičius (6 atkovoti kamuoliai) ir M. Užupis surinko po 4 tšk., o M. Kumpys – 3.\n\nPusfinalyje „Gulbelė“ 14:21 neatsilaikė prieš antrą vietą pasaulio reitinge užimančią Limano „Huishan NE“ (Serbija) komandą. 6 tšk. pelnė dėjimais lanką drebinęs M. Kumpys, 4 – A. Pukelis, 3 – P. Beliavičius ir 1 – M. Užupis. Lietuvius nemaloniai nustebino Aleksandaras Ratkovas, pataikęs visus 3 mestus tolimus metimus.\n\nREKLAMA\n\n„Huishan NE“ galiausiai tapo ir turnyro nugalėtojais, finale 21:15 įveikę „Paris“ (Prancūzija).\n\n„Gulbelė“ šeštadienį užtikrintai tapo D grupės nugalėtojais. Lietuviai 22:15 nugalėjo kvalifikaciją įveikusią Konstancos „CSU Neptun“ (Rumunija) ekipą ir 22:16 pranoko Vienos „Vienną“ (Austrija).\n\nTurnyre dalyvavo ir Marijampolės „Mantinga“ (Evaldas Džiaugys, Tautvydas Kliučinykas, Justas Nausėdas, Žygimantas Šimonis). B grupėje lietuviai patyrė dvi skaudžias nesėkmes – 19:21 prieš Utrechto „Utrecht“ (Nyderlandai) ir 19:20 prieš „Antwerp“.\n\nREKLAMA\n\nREKLAMA\n\nBeje, šeštadienį turnyrą paženklino ir jaudinanti akimirka. Turnyro didžėjus Mike‘as pasipiršo savo merginai.\n\n6 geriausios turnyro Utrechte komandos išsidalino 122 tūkst. JAV dolerių prizinį fondą. Nugalėtojams atiteko 40 tūkst. JAV dolerių, o trečią vietą užėmusi „Gulbelė“ pelnė 22 tūkst. JAV dolerių.\n\nUtrechte buvo kovojama ir dėl įskaitinių pasaulio turo taškų, kurie vėliau nulems 12 pajėgiausių komandų, pateksiančių į finalinį sezono etapą. „Gulbelė“ su 255 taškais bendroje sezono įskaitoje pakilo į 4-ą vietą, o „Mantinga“ (96 tšk.) įtemptai kovoja dėl patekimo į 12-uką ir šiuo metu kaip tik yra 12-a. Marijampoliečiai Utrechte užėmė 9-ą vietą."
}