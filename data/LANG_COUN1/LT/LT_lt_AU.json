{
    "Australiją sukrėtė tragedija: kengūra užmušė savo savininką, vaikė auką išgelbėti galėjusius medikus": "",
    "Australijoje prasideda pasaulio moterų krepšinio pirmenybės: jose žais vos 12 rinktinių": "19-osios pasaulio moterų krepšinio pirmenybės vyks viename mieste – Naujojo Pietų Velso sostinėje Sidnėjuje.\n\nGeriausias pasaulio krepšininkes priims dvi arenos, kuriose 2000 metais vyko vasaros olimpinės žaidynės: prieš pat žaidynes atidaryta ir 18 tūkst. žiūrovų priimti galinti „Super Dome“ bei dviem dešimtmečiais senesnis, beveik keturis tūkstančius vietų turintis Valstijos sporto centras.\n\nŠiose pasaulio pirmenybėse žais tik dvylika komandų – mažiausiai nuo 1986 metų, kai krepšininkės kovojo trijuose SSRS miestuose Vilniuje, Minske ir Maskvoje.\n\nJei vyrų pasaulio pirmenybių dalyvių skaičius šiame amžiuje buvo vis didinamas ir 2019 metais Kinijoje dėl medalių pirmą kartą varžėsi net 32 komandos, tai rengdama stipriausių moterų rinktinių varžybas FIBA pasuko priešingu keliu.\n\nŠiais metais komandų skaičius buvo sumažintas nuo 16 iki 12.\n\nPraėjusiose pasaulio pirmenybėse, kurios vyko prieš ketverius metus Ispanijoje, čempionėmis tapo JAV krepšininkės. Jos finale nugalėjo Australijos komandą. Rungtynėse dėl bronzos medalių Ispanijos rinktinė įveikė Belgijos ekipą.\n\nSistema\n\nPirmajame pasaulio pirmenybių etape komandos suskirstytos į dvi grupes. A grupėje žais čempionės vardą ginanti JAV, Belgija, Bosnija ir Hercegovina, Kinija, Korėja ir Puerto Rikas. B grupėje rungtyniaus šeimininkė Australija, praėjusių metų Europos čempionė Serbija, Prancūzija, praėjusių metų Azijos čempionė Japonija, Kanada ir Malis.\n\nGrupių varžybos vyks iki rugsėjo 27 dienos. Po keturias geriausias abiejų grupių komandas pateks į ketvirtfinalį, kurio rungtynės vyks rugsėjo 29 dieną.\n\nPusfinalio rungtynės bus žaidžiamos rugsėjo 30 dieną, finalo – spalio 1 dieną.\n\nKrizės\n\nPasaulio pirmenybėse dalyvauja ne visos kelialapius iškovojusios komandos. Rusijos krepšininkės vasario viduryje vykusiame atrankos turnyre iškovojo teisę keliauti į Australiją, bet po poros savaičių visos Rusijos komandos buvo pašalintos iš oficialių varžybų dėl šios šalies invazijos į Ukrainą.\n\nNigerijos krepšinio federacija pati atšaukė savo komandą dėl šioje šalyje besitęsiančios federacijos valdymo krizės. Beje, Nigerijos rinktinė pernai apgynė Afrikos moterų krepšinio čempionės vardą.\n\nRusijos ir Nigerijos rinktines pakeitė Puerto Riko ir Malio komandos.\n\nVasario mėnesį atrankos turnyrai taip pat nebuvo sklandūs. Baltarusijos rinktinė nesugebėjo išvykti į Japoniją, nes kelios krepšininkės užsikrėtė kovidu. Rusijos rinktinė nebuvo įleista į kitą atrankos turnyrą rengusias JAV, nes amerikiečiai nepripažino rusiškų skiepų nuo kovido, kuriais buvo paskiepytos krepšininkės. Dėl to Rusijos rinktinė žaidė tik dvejas rungtynes, kurios buvo surengtos Dominikos Respublikoje.\n\nYpatumai\n\nŠių metų pasaulio pirmenybės ypatingos tuo, kad vos antrą kartą istorijoje jose nežais nė viena Pietų Amerikos komanda (pirmasis kartas buvo 1959 m.).\n\nPirmą kartą šiame amžiuje į pasaulio pirmenybes nepateko Ispanijos krepšininkės. Daugkartinė Europos čempionė Ispanijos rinktinė pernai žaisdama namie patyrė didelę nesėkmę Senojo žemyno pirmenybėse, kuriose užėmė tik septintąją vietą, ir neiškovojo kelialapio į atrankos turnyrą.\n\nUžtat pasaulio pirmenybėse debiutuos Bosnijos ir Hercegovinos rinktinė. Tik antrą kartą pasaulio pirmenybėse žais Belgijos, Puerto Riko ir Malio krepšininkės. Belgės ir puertorikietės debiutavo visai neseniai – 2018 metais.\n\nLietuvos moterų krepšinio rinktinė pasaulio pirmenybėse dalyvavo tris kartus. 1998 ir 2006 metais mūsiškės užėmė šeštąją vietą, 2002 metais – vienuoliktąją vietą.\n\nFavoritės\n\nAiški turnyro favoritė yra JAV rinktinė. Amerikietės tapo trejų praėjusių pasaulio pirmenybių nugalėtojomis (2010, 2014 ir 2018 m.), o pernai per Tokijo žaidynes iškovojo septintuosius iš eilės olimpinius aukso medalius. Olimpinėse žaidynėse JAV rinktinė nuo 1996 metų nepralaimėjo nė vienerių rungtynių.\n\nTiesa, Sidnėjuje žais tik penkios Tokijo žaidynių čempionės: Jewell Loyd, Ariel Atkins, Chelsea Gray, A‘ja Wilson ir Breanna Stewart.\n\nKita vertus, ir dabartinėms rinktinės krepšininkėms talento netrūksta. B.Stewart, A.Wilson ir Kelsey Plum šiais metais buvo išrinktos į geriausių WNBA žaidėjų pirmąjį penketą, Alyssa Thomas ir Sabrina Ionescu – į antrąjį penketą.\n\nĮ geriausių WNBA krepšininkių antrąjį penketą išrinkta Jonquel Jones iš Bahamų Salų per pasaulio pirmenybes vilkės Bosnijos ir Hercegovinos aprangą. Būtent šios krepšininkės neeiliniai pasirodymai padėjo bosnėms iškovoti kelialapį į Sidnėjų.\n\nEuropietės\n\nApie medalius neabejotinai galvoja stipriausios Europos šalių rinktinės. Vis dėlto ir pernai Europos čempione tapusiai Serbijai, ir Europos pirmenybių sidabrą bei Tokijo žaidynių bronzą iškovojusiai Prancūzijai šiais metais trūksta kelių pajėgių krepšininkių.\n\nSerbijos rinktinė į Australiją išvyko be pernai geriausia Europos pirmenybių krepšininke išrinktos Sonjos Vasič, Jelenos Brooks ir Anos Dabovič, Prancūzijos komanda – be Sandrine Grudos, Marine Johannes ir Endene Miyem (ji pernai buvo išrinkta į Europos pirmenybių geriausių krepšininkių penketą).\n\nNuostolių yra ir pernai Europos pirmenybių bronzos medalius laimėjusioje Belgijos ekipoje. Vis dėlto belgės gali pasidžiaugti bent dėl to, kad pasaulio pirmenybėse žais rezultatyviausia Tokijo žaidynių krepšininkė Emma Meeseman ir pernai kartu su ja į geriausių Europos pirmenybių krepšininkių penketą išrinkta Julie Allemand.\n\nPretendentės\n\nNežaidžiant sudėtingo charakterio Australijos superžvaigždei Liz Cambage abejonių kelia šios komandos galimybės. Vis dėlto namų sienos gali padėti Australijos rinktinei, į kurią grįžo 41 metų Lauren Jackson. Ši vidurio puolėja buvo viena ryškiausių pasaulio žvaigždžių XXI amžiaus pirmajame dešimtmetyje ir labai svariai prisidėjo prie australių triumfo per 2006 metų pasaulio pirmenybes.\n\nBeje, Australijos rinktinės sąraše yra Tess Madgen – buvusio Panevėžio „Lietkabelio“ gynėjo Beno Madgeno sesuo.\n\nPernai Tokijo žaidynių sidabro medalius sensacingai laimėjo Japonijos krepšininkės. Varžovėms šios komandos reikės pasisaugoti ir pasaulio pirmenybėse, bet japonėms šiais metais labai trūks Tokijuje ryškiausiai spindėjusios įžaidėjos Rui Mačidos.",
    "Po Elžbietos II mirties suaktyvėjo diskusijos dėl monarchijos atsisakymo: kas kalbama Australijoje ir Naujojoje Zelandijoje?": "Po Elžbietos II mirties tokiose šalyse kaip Australija, Naujoji Zelandija vėl garsiau imta kalbėti apie monarchijos atsisakymą. Vis dėlto Australijoje gyvenanti lietuvė pažymi, kad šalyje referendumas galėtų vykti ne anksčiau nei po trejų metų. Apie tai, kas laukia britų monarchijos, plačiau buvo kalbama LRT TELEVIZIJOS laidoje „Svarbi valanda“.\n\nArtimiausiu metu Australijos premjeras atmetė referendumo galimybę, tačiau anksčiau jis ne kartą leido suprasti, kad ketina Australiją paversti respublika. Paskutinį kartą referendumas buvo rengtas prieš 23 metus. Tada 55 proc. australų pasisakė už monarchijos išsaugojimą. Mirus karalienei, judėjimas už respubliką suaktyvėjo.\n\n„Vos karalienei mirus, jau tą pačią dieną jie priminė, kada vyko pirmasis referendumas. Karalienė tada oficialiai pasakė, kad kokią australai nuomonę išreikš, su tokia ji sutiks, kad Australijos likimas yra sprendžiamas pačių australų.\n\nDabar mūsų ministras pirmininkas yra pirmasis ministras pirmininkas, kuris yra ne anglosaksų kilmės, jis tą pabrėžia. Jis yra respublikonas, jis pasakė, kad per pirmą kadenciją referendumo nebus, nes rengiamas referendumas dėl aborigenų padėties“, – dėsto LRT RADIJO bendradarbė Sidnėjuje Rita Baltušytė.\n\nNaujoji Zelandija / AP nuotr.\n\nO štai Naujosios Zelandijos premjerė Jacinda Ardern mano, kad šalis dar jos gyvenimo metais taps respublika. Elžbietos II mirtis ir čia pakurstė diskusijas, ar atėjo laikas nutraukti ryšius su monarchija. Nors, pasak premjerės, tikėtina, kad Naujoji Zelandija kada nors taps respublika, artimiausiu metu tai nebus svarstoma.\n\nPolitologas Gintas Karalius pažymi, kad toks skirtingų šalių noras tapti nepriklausomoms atsirado ne po Elžbietos II mirties, jis buvo ir anksčiau.\n\n„Kaip ir minėta, Australijoje būta referendumų, praeitais metais Barbadosas tapo respublika. Tai tie norai yra seni. (...) Yra įvairių argumentų – nuo tradicinių ekonominių: kam mums reikia, brangu. Taip pat populiarumo dalykai – vienur mėgsta karališkąją šeimą, kitur nemėgsta. Bet karalienę Elžbietą visi gerbė, net ir monarchijos nemėgstantys žmonės“, – pažymi Vilniaus universiteto Tarptautinių santykių ir politikos mokslų instituto (TSPMI) politologas.\n\nKaralienė Elžbieta II / AP nuotr.\n\nJis pabrėžia, kad, kalbant apie Australiją ar Naująją Zelandiją, tokios diskusijos yra susijusios su kolonijine praeitimi ir tuo, kad ne visiems gyventojams ji buvo maloni, todėl svarstoma, kad galbūt reikėtų monarchijos atsisakyti.\n\n„Tai platesnių kultūrinės tapatybės diskusijų klausimas ir kairiosios liberalios partijos juos kelia“, – sako G. Karalius.\n\nVisą pokalbį galite pamatyti LRT TELEVIZIJOS laidos „Svarbi valanda“ įraše.",
    "V.Lašinis pasaulio čempionate Australijoje įveikė per 230 kilometrų": "Sekmadienį Vulongonge (Australija) pasibaigusio 95-ojo pasaulio dviračių plento čempionato vyrų grupinėse lenktynėse Baltijos ir Lietuvos čempionas Venantas Lašinis nefinišavo. Trečią kartą pasaulio pirmenybėse dalyvavęs 25-metų dviratininkas iš „Kaunas Cycling Team“ įveikė 232,7 km. Likus dviem ratams (34,2 km) Venantas buvo 120-as (+10 min. 28 sek.).\n\nPasaulio čempionu tapo 22 metų belgas Remco Evenepoelis. Praėjusių metų Europos vicečempionas 266,9 km (bendras pakilimas – 3945 m) nuvažiavo per 6 val. 16 min. 8 sek. (vid. greitis – 42,575 km/h). 2-28 vietas užėmę dviratininkai nuo nugalėtojo atsiliko 2 min. 21 sek. Sidabro medalį pelnė prancūzas Christophe Laporte , o bronzos – australas Michaelas Matthewsas , pakartojęs savo 2017 metų pasiekimą. Australijos dviratininkas 2015 metais ant pasaulio pirmenybių prizininkų pakylos lipo kartu su bronzos medalį iškovojusiu Ramūnu Navardausku . Tada M. Matthews pelnė sidabrą.\n\nLenktynėse dalyvavo 169 dviratininkai iš 50 šalių. Klasifikuoti 103 sportininkai.\n\nLietuvos dviratininkų pasiekimai pasaulio čempionate:\n\n15 vieta – Aivaras Mikutis (jaunimo asmeninės lenktynės laikui, 44 dalyviai);\n\n32 vieta – Rokas Adomaitis (jaunių asmeninės lenktynės laikui, 52 dalyviai);\n\n33 vieta – Venantas Lašinis (vyrų asmeninės lenktynės laikui, 48 dalyviai);\n\n37 vieta – Aironas Gerdauskas (jaunių asmeninės lenktynės laikui, 52 dalyviai);\n\n59 vieta – Rasa Leleivytė (moterų grupinės lenktynės, 126 dalyvės);\n\nVenantas Lašinis (vyrų grupinės lenktynės, 169 dalyviai) – nefinišavo;\n\nAivaras Mikutis (jaunimo grupinės lenktynės, 129 dalyviai) – nefinišavo;\n\nRokas Adomaitis (jaunių grupinės lenktynės, 106 dalyviai) – nefinišavo;\n\nAironas Gerdauskas (jaunių grupinės lenktynės, 106 dalyviai) – nefinišavo.",
    "Kasdienybės herojai. Klaipėdos laiptinėje užpultas mokytojas, ir banglentininkas Meškauskas apie Australiją": "Siaubo filmo scenarijų primenanti istorija – šį pavasarį savo laiptinėje subadytas Klaipėdos chemijos mokytojas ir mokslininkas Nerijus Dzingelevičius pirmą kartą sėdasi priešais kameras išsamiai papasakoti, kas gi nutiko vieną šio pavasario rytą, kad jo kūnas dabar nusėtas didžiuliais randais. Jis nevaldo dešinės rankos ir po smūgių bei pjūvių į galvą visam gyvenimui gavo siaubingą ligą.\n\nNerijus turi ne vieną patarimą gyvenantiems daugiabučiuose. Taip pat ir mūsų valdžios vyrams – kodėl mes visi negalime jaustis saugūs?\n\nKita tema: šokėjo Deivido Meškausko brolis Donatas – kodėl jis metė gerai apmokamą darbą ir emigravo į Australiją. Bei kaip grįžo į Klaipėdą ir susirado tobuliausią pasaulyje darbą?\n\nGyvenimo būdo laida „Kasdienybės herojai“ – tai stiprių asmenybių jaudinančios gyvenimo istorijos. Kas savaitę – interviu su gerai žinomais, o gal išskirtinį gyvenimo būdą pasirinkusiais žmonėmis.",
    "PASAULIO DVIRAČIŲ PLENTO ČEMPIONATE AUSTRALIJOJE – PENKI LIETUVOS ATSTOVAI": "Rugsėjo 18-25 dienomis Vulongonge (Australija) vyksiančiame 95-ajame pasaulio dviračių plento čempionate Lietuvai atstovaus penki dviratininkai. Planetos dviračių plento pirmenybės Australijoje vyks antrą kartą, po 12 metų pertraukos.\n\nČempionate dalyvaus Rasa Leleivytė („Aromitalia – Basso Bikes – Vaiano“, Italija), Venantas Lašinis („Kaunas Cycling Team“), Aivaras Mikutis („Ampler – Tartu2024“, Estija/Kauno SM „Gaja“), Rokas Adomaitis („Cannibal Team“) ir Aironas Gerdauskas (Utenos DSC).\n\nR. Leleivytė dalyvaus tik grupinėse lenktynėse, o kiti keturi Lietuvos atstovai – ir asmeninėse lenktynėse laikui, ir grupinėse lenktynėse, praneša Lietuvos dviračių sporto federacija.\n\nPirmasis iš lietuvių startuos V. Lašinis. Trečią kartą pasaulio čempionate dalyvausiantis dviratininkas pirmąją čempionato dieną – sekmadienį – dalyvaus vyrų (elito) 34,2 km asmeninėse lenktynėse laikui.\n\nPirmadienį 28,8 km jaunimo (iki 23 metų) vaikinų asmeninėse lenktynėse laikui startuos Lietuvos vyrų (elito) čempionas A. Mikutis, kuriam penktadienį, rugsėjo 16-ąją, sukanka 20 metų, o antradienį 28,8 km jaunių vaikinų asmeninėse lenktynėse laikui jėgas išmėgins Lietuvos jaunių čempionas R. Adomaitis ir A. Gerdauskas.\n\nRugsėjo 23 d. grupinėse lenktynėse dalyvaus Lietuvos jaunių čempionas R. Adomaitis ir vicečempionas A. Gerdauskas (135,6 km) bei Lietuvos jaunimo čempionas ir Lietuvos vyrų (elito) vicečempionas A. Mikutis (169,8 km).\n\nRugsėjo 24 d. moterų grupinėse lenktynėse (164,3 km) startuos praėjusiais metais Europos čempionato bronzos medalį iškovojusi R. Leleivytė. Šių metų Baltijos ir Lietuvos čempionė pasaulio čempionate dalyvaus jau 15-ą kartą (elito grupėje – 13-ą). Beje, 2010 metais Australijoje įvykusiame pasaulio čempionate Rasa iškovojo aštuntą vietą. Tai – aukščiausia lietuvės vieta planetos pirmenybių moterų (elito) lenktynėse.\n\nČempionatas tradiciškai baigsis vyrų (elito) grupinėmis lenktynėmis (266,9 km). Jose dalyvaus V. Lašinis.\n\n„Kalbant apie vyrus, daugiausiai tikimasi iš Aivaro. Jis gali pasiekti gerą rezultatą tiek grupinėse lenktynėse, tiek asmeninėse lenktynėse laikui. Venanto grupinėse lenktynėse laukia ilgas kilometražas, bet jis tikrai pakovos, kaip visada. Venantas niekada nepasiduoda. Svarbu, kad kažkas nenutiktų su technika, – sakė kartu su dviratininkais į čempionatą išvykęs treneris Gediminas Bagdonas. – Iš Roko daugiausiai tikimasi asmeninėse lenktynėse laikui, nes tai – jo „arkliukas“. Be to, jam tinka šio čempionato trasa. Grupinėse bus kiek sunkiau, bet manau, kad jis kovos, nes tikrai norės daug ką įrodyti. Aironas jaunių grupėje – pirmi metai. Dalyvavimas pasaulio čempionate jam bus labai gera patirtis.“\n\nVietos lietuviai šiltai sutiko dviratininkus. „Kol kas viskas puiku, įsikūrėme gerai. Vietos lietuviai pasirūpino viskuo. Didžiulis ačiū jiems, ypač Viktorui Kairiui. Dabar svarbu atsigauti po ilgos kelionės“, – pažymėjo G. Bagdonas.",
    "R.Leleivytė pasaulio čempionate Australijoje – 59-a": "Vulongonge (Australija) vykstančio 95-ojo pasaulio dviračių plento čempionato moterų grupinėse lenktynėse šeštadienį Baltijos ir Lietuvos čempionė Rasa Leleivytė užėmė 59-ą vietą.\n\nPasaulio grupinių lenktynių čempionės titulą antrą kartą iškovojo Tokijo olimpinių žaidynių vicečempionė ir 2020 metų Europos čempionė olandė Annemiek van Vleuten . Ji atakavo iki finišo likus apie 800 metrų ir iškovojo pergalę. Nugalėtoja 164,3 km nuvažiavo per 4 val. 24 min. 25 sek. (vid. greitis – 37,3 km/h). A. van Vleuten šios rungties pasaulio čempione tapo ir 2019 metais. Sidabro medalį pelnė belgė Lotte Kopecky , o bronzos – italė Silvia Persico . 2-12 vietas užėmusios dviratininkės nuo nugalėtojos atsiliko 1 sek.\n\nR. Leleivytę nuo nugalėtojos skyrė 9 min. 58 sek. Lietuvos dviratininkė nuo pagrindinės grupės atsiliko iki finišo likus 42 km. Rasa pernai pasaulio čempionate buvo 54-a.\n\nPasaulio jaunimo (iki 23 metų) čempione tapo 12-a finišavusi Naujosios Zelandijos atstovė Niamh Fisher-Black . Sidabrą pelnė britė Pfeiffer Georgi , o bronzą – vokietė Ricarda Bauernfeind .\n\nLenktynėse dalyvavo 126 dviratininkės iš 38 šalių. Klasifikuotos 78 sportininkės.\n\nR. Leleivytė, kurią išugdė treneris Gediminas Kastanauskas , pasaulio čempionate dalyvavo 15-ą kartą (dukart – jaunių grupėje). Rasa 2010 metais pasaulio čempionate buvo 8-a, 2011 metais – 9-a, 2018 metais – 11-a, 2017 ir 2020 metais – 16-a, o 2016 metais – 19-a.\n\nSekmadienį, 3.15-9.50 val. (Lietuvos laiku), vyks vyrų grupinės lenktynės (266,9 km). Jose dalyvaus Baltijos ir Lietuvos čempionas Venantas Lašinis.",
    "Didžiausi aukso grynuoliai Australijoje: Australijos aukso ieškotojai grįžta su 7-uoju sezonu": "Bet iš pradžių – trumpa istorijos pamokėlė. Pirmosios aukso karštinės kilo 1850-aisiais visame pasaulyje, tačiau turtingiausi auksu regionai buvo aptikti Australijoje, ypač Viktorijoje. Būtent ten buvo rastas didžiausias pasaulyje grynuolis „Welcome Stranger\" („Sveikas atvykęs, nepažįstamasai“). Aukso medžioklė nenutrūko, todėl iki šiol girdime apie didžiulius grynuolius, randamus visame pasaulyje. Na o kalbant apie naujus radinius, Australijos žemynas ir toliau išlieka judriausiu pasaulio kampeliu. Kaip tik dėl šios priežasties žemiau pateiktas sąrašas bet kuriuo metu gali kisti.\n\n1. Welcome Stranger (Sveikas atvykęs, nepažįstamasai)\n\nSvoris: 72 kg\n\nDidžiausias Australijos aukso grynuolis taip pat yra ir didžiausias pasaulyje. Jį 1869 m. rado du anglų ieškotojai ir jis buvo toks didelis, jog teko jį perlaužti į dvi dalis, kad būtų galima tinkamai išmatuoti. Bendras svoris buvo beveik 110 kilogramų, o grynasis svoris siekė net 72 kilogramus. Pirminės formos jis ilgai neišsilaikė, nes kai savininkai jį pardavė – už maždaug 666 000 Australijos dolerių – jis iš karto buvo išlydytas ir išsiųstas į Anglijos banką luitų pavidalu.\n\n2. The Welcome (Pasveikinimas)\n\nSvoris: 68,2 kg\n\nAntrą pagal dydį pasaulyje aukso grynuolį 1858 m. atrado 22 ieškotojų grupė. Jis buvo 55 metrų ilgio tunelyje, o jo forma priminė arklio galvą. Ieškotojai buvo vieni pirmųjų, Balarate (Viktorijos valstija), pradėjusių aukso kasybai naudoti garu varomas mašinas. Legenda byloja, kad tunelio savininkai išėjo pietauti ir pasamdė žmogų su kirtikliu, kad šis surastų aukso. Supratęs ką rado, pastarasis nualpo. Grįžę po pietų savininkai išsigando, kad ant grindų gulintis vyras negyvas, todėl vienas iš jų pripuolė jo apversti ir, pamatęs iš sienos kyšantį grynuolį, taip pat prarado sąmonę. The Welcome grynuolis buvo parduotas už 10 500 svarų sterlingų ir vėliau eksponuotas Londono Haid parke esančiuose Krištoliniuose rūmuose.\n\nViasat Explore nuotr./Didžiausi aukso grynuoliai australijoje: Australijos aukso ieškotojai grįžta su 7-uoju sezonu\n\n3. Lady Hotham (Ledi Hotam)\n\nSvoris: 44 kg\n\nTrečias pagal dydį Australijos aukso grynuolis – ir septintas pasaulyje – taip pat buvo rastas 1854 m. rugsėjį Balarate, Viktorijos valstijoje. Jis buvo aptiktas Dalton's Flat rajone, netoli Canadian Gully, šachtoje, kurios didžioji dalis buvo užpildyta vandeniu. Ieškotojai teigė, kad grynuolis rastas 40 metrų gylio šachtoje. Jie jį pavadino sero Čarlzo Hotamo, tuometinio Viktorijos gubernatoriaus, kuris atsitiktinai lankėsi toje vietovėje, kai buvo rastas grynuolis, žmonos garbei. Grynuolis buvo įvertintas 13 000 svarų sterlingų, t. y. 1,8 mln. svarų sterlingų dabartiniais pinigais.\n\n4. The Golden Eagle (Auksinis erelis)\n\nSvoris: 35,3 kg\n\nXX amžiaus 4-ajame dešimtmetyje Auksinio erelio radimas tapo didžiule sensacija, nes tai atgaivino aukso pramonę, ypač Vakarų Australijoje, kur žmonės buvo įsitikinę, kad visos kasyklos jau išsekusios. Grynuolis buvo rastas 1931 m. Larkenvilyje, kasykloje, kurios ankstesnis savininkas prieš išvykdamas pareiškė, kad „vietovė bergždžia\". Vėliau Džeimsas Džozefas Larkombas pabandė laimę apleistoje teritorijoje, ir būtent jo šešiolikmetis sūnus Džimas pagaliau auksą surado. Berniukas jį rado kelio duobėje. Grynuolis buvo toks didelis, kad jis sunkiai jį panešė. Grynuolis, primenantis paukštį išskleistais sparnais, vėliau buvo parduotas už 6 000 svarų sterlingų ir iki šiol yra didžiausias Vakarų Australijoje rastas grynuolis.\n\nViasat Explore nuotr./Didžiausi aukso grynuoliai australijoje: Australijos aukso ieškotojai grįžta su 7-uoju sezonu\n\n5. The Heron ( Heronas)\n\nSvoris: 31,4 kg\n\n1855 m. Mount Alexander‘io aukso kasykloje grupelė nepatyrusių aukso ieškotojų užėmė plotą Aukso įduboje (Golden Gully). Buvo manoma, kad jis tuščias. Tačiau jau antrąją kasimo dieną jiems pavyko rasti didžiulį grynuolį. Jis tapo septintuoju pagal dydį grynuoliu pasaulyje ir buvo pavadintas visų numylėtinio aukso paieškų vadovo – pono Herono garbei. Taigi, išmokta pamoka: niekada nesakykite, kad kasyklų plotas yra tuščias!\n\nLieka klausimas: ar „Australijos aukso ieškotojai“ gali patekti į šį sąrašą? Įsitikinkite patys žiūrėdami 7 sezoną – naujos serijos tik per Viasat Explore ketvirtadieniais, 21.00",
    "FOTOGRAFĖ L. GELEŽĖ: AKTORĖ BE DIPLOMO – UŽTAT SU FOTOAPARATU": "Vyresnės kartos kauniečiai tikrai suras bent vieną ar kelias jos darytas nuotraukas. Kalbu apie Laimą Geležę – režisūrinės fotografijos pradininkę ir garsių žmonių fotografę. Vienam užmetusi plunksnų šalį, kitam į rankas įdavusi senovinio telefono ragelį, virš trečio išskleidusi margą skėtį – ji nardydavo Senamiesčio studijoje kaip žuvis.\n\n– Ryškiai plaukų spalvai likote ištikima iki šių dienų, Zodiako ženklas – Žuvys – irgi nepasikeitė, bet savo identifikacinį kūrybos braižą pakeitėte? Ar įtariate, kur link suku?\n\n– Turbūt taip. Pirmadienį Kauno galerijoje „Balta“ atidariau netipišką savo kūrybai parodą, kurią pavadinau „Pasaulio spalvos“. Visiems sakau, kad čia išvysite kitokią Laimą, nei buvo įpratę.\n\n– Esate žinomesnė kaip garsių žmonių fotografė. Vis dėlto „Pasaulio spalvos“ sufleruoja, kad parodoje galime tikėtis kelionių įspūdžių?\n\n– Prieš trejus metus turėjo būti visų mano kartos garsių žmonių paroda, bet per tą laiką mano gyvenime įvyko daug skaudžių įvykių. Prasidėjo pandemija, aš praradau abu tėvelius, pati patyriau sunkią apendicito operaciją. Visa tai mane išmušė iš vėžių.\n\nKadangi apie save priminti ir parodą surengti vis dėlto norėjau, ėmiau mąstyti, ką dar įdomaus galėčiau žmonėms parodyti. Prisiminiau turinti daug nuotraukų iš įvairiausių kelionių po Europą, ir ne tik. Teko pabuvoti ir Australijoje, ir Naujojoje Zelandijoje, ir Vanuatu salose Okeanijoje. Visuose tuose kraštuose mane žavėjo skirtinga gamta. Taigi, atidžiai peržiūrėjau kelioninių fotografijų archyvą, o paskui atrinkau gražiausius gamtos kadrus ir surengiau parodą, išleidau jų katalogą. Kas ateis – tikrai nustebs, nes išvys profesionalios fotografijos ir fotografavimo kaip laisvalaikio hobio sintezę.\n\n– Reikėtų suprasti, kad visos tos nuotraukos nebuvo specialiai darytos parodai?\n\n– Tikrai taip. Kadangi mano vyresnioji dukra Laura gyvena Australijoje, viešėjau tame žemyne kelis kartus. Žinoma, su fotoaparatu! Fotografuoti gamtą lengva. Su žmonėmis dirbti sunkiau: jie įpareigoja, uždeda atsakomybės naštą, nes nori visą laiką atrodyti gražūs. Turiu rasti būdą, kaip nufotografuoti žmogų taip, kad jis liktų savimi – ir manimi – patenkintas. Prisipažinsiu, per 40 kūrybinės veiklos metų truputį nuo to pavargau. Aš vis dar fotografuoju žmones, bet pasidariau išranki: leidžiu sau rinktis ir dirbu, kada noriu, kiek noriu ir su kuo noriu.\n\n– Ar jūsų nuotraukose gamtos fone vis tiek yra žmogus?\n\n– Bus ir tokių nuotraukų, bet nedaug. Norint fotografuoti žmones svetur, reikia labai gerai žinoti tos šalies įstatymus, papročius. Reikia domėtis, ar pagal vietos religiją, paties žmogaus valią jam tai priimtina. Todėl labiau koncentravausi į gamtą – jūrą, kalnus, krioklius. Parodoje išvysite relaksacinių nuotraukų, į kurias aš pati žiūrėdama pailsiu, tad, labai tikiuosi, ir žmones jos veiks panašiai. Galima sakyti, kad jos – mano emocijos gamtoje.\n\nMamukas: su mylimais anūkais Hariu ir Tomu, gyvenančiais Australijoje. / L. Geležės asmeninio albumo nuotr.\n\n– Kadangi jūsų dukra Laura ir mylimi anūkai Haris (10 metų) ir Tomas (9 metų) gyvena Australijoje, turbūt nuotraukų iš šio žemyno turite daugiausia?\n\n– Gal taip, o gal ir ne. Yra nemažai kadrų iš Lietuvos ir kitų Europos šalių – Suomijos, Vokietijos, Izraelio, kur gyvena mano draugė. Sakykim taip: jei per savo gyvenimą kažkur buvau išvykusi, tai paliudys ir mano nuotraukos.\n\nParodos žiūrovų laukia ir dar viena staigmena – nė po viena nuotrauka jie neras jokios šalies ar vietos pavadinimo. Tai dariau sąmoningai. Matote, vienas mano bičiulis, žiūrėdamas į Vanuatu salose užfiksuotą vaizdą, išsitarė, kad šis primena jo kaimą… Tuomet supratau, kad visai nereikia jokių parašų. Užtenka tiesiog parodyti žiūrovui gražų vaizdą, kad jį užlietų teigiamų emocijų banga ir kad kiekvienas rastų sau artimą gamtos kampelį.\n\n– Nuo šiol pristatote save kaip Laimą Geležę – ar tai kažkaip susiję su gandais apie jūsų sužadėtuves su vienu turtingu australu, kuriam beveik prieš dešimtmetį ruošėtės ištarti „taip“ ir emigruoti į Australiją?\n\n– Neslėpsiu: kadaise buvo visokių minčių. Planavau ir pasilikti Australijoje, ir tekėti dar sykį. Dėl to net savo pavardę susitrumpinau iš Geležiūtės į Geležę. Kodėl neištekėjau? Na, žmonės planuoja, o ten, aukštybėse, kažkas jų planus koreguoja.\n\nDabar jau vėl kitokios mintys galvoje sukasi. Per vėlu man keisti gyvenimo būdą, draugus. Ir dukra, neseniai atvykusi su vaikais atostogų į Lietuvą, stebėjosi, kiek daug mes čia turime giminių, draugų. Australijoje gyvenimas verda labiau uždarame rate: namai–darbas–namai. Aišku, susitinka ir su išeiviais iš Europos, nes mūsų mentalitetas vis dėlto yra kitoks nei Australijos senbuvių. Kad tai suprastum – turi ten pagyventi.\n\n– Turėjote unikalią galimybę pamatyti Australiją iš arti. Juk nuvykęs į svečią šalį savaitei ar mėnesiui, nepajausi joje verdančio gyvenimo pulso. Jūs gyvenote dukros šeimoje su australu žentu ir dviem guviais anūkais! Buvote kaip ta močiutė iš maestro Stasio Povilaičio dainos – su džinsais ir tekina?!\n\n– Kadaise išties buvau labai smarkus mamukas (taip mane anūkai vadina). Dabar kiek pristabdau save – jau metai ir sveikata nebe ta. Vasarą man netikėtai buvo atlikta apendicito operacija, o kai išėjau iš ligoninės – po savaitės atskrido vaikai. Anūkams buvo keista, kad jų pažinotas mamukas nevažinėja dviračiu, nemėto kamuolio į krepšį ir pan. Paaiškinom juokais, kad mamukas truputį paseno.\n\nKai beveik metus viešėjau pas dukrą Australijoje, kasdien eidavau į paplūdimį. Jos namai prie jūros miestelyje, kurio dydis kaip mūsų Palangos. Ten būdavau ne tik savo anūkų, bet ir viso pliažo vaikų močiutė. Jie lipdavo prie manęs kaip bitės prie medaus.\n\n– Nuo seno esate žinoma kaip žinomų veidų fotografė. Dabar tie žmonės pamažu užleidžia vietą jaunimui – ant scenos lipa socialinių tinklų žvaigždės, nuomonės formuotojai, kiti garsūs jauni žmonės, kuriuos fotografuoja jų draugai, pažįstami. Ar neliūdna?\n\n– Nieko nepadarysi – toks gyvenimas. Dabar tikrai labai daug fotografų, bandančių sutilpti po viena šio amato vėliava. Yra tokių, kurie dirba labai profesionaliai, bet yra ir tokių, apie kurių darbus aš geriau patylėsiu. Jie tiesiog turi fotoaparatus ir įsivaizduoja, kad gali fotografuoti.\n\nMano laikais buvo gal dešimt garsesnių fotografų, kurie turėjo mokėti viską. Aš buvau portretistė, bet kokius šešerius septynerius metus – ypač Lietuvai atgavus nepriklausomybę – fotografavau aktus, tokią lengvą erotiką. Atlikdavau darbą, kurio niekam, išskyrus užsakovus, negalėjau rodyti.\n\nKai studijavau Maskvos menų universiteto kino-fotografijos fakultete, mano diplominis darbas taip pat buvo akto fotografija. Prisimenu, atidengdavome kiek daugiau peties ir tai jau buvo uch... erotika. Kitokie standartai – nuogo kūno nebuvo galima rodyti.\n\nBuvau užsiėmusi su žmonėmis, o gamta likdavo tik laisvalaikiui, kurio beveik neturėjau. Štai kodėl paroda „Pasaulio spalvos“ netikėta ir man pačiai.\n\nVis dėlto pagrindinis mano darbas, iš kurio užsidirbdavau pragyvenimui, buvo įvairios šventės – vestuvės, krikštynos... Šalia to dariau ir tai, kas mano širdžiai buvo smagu. Gamtai dėmesio gal mažiausiai tekdavo... Kodėl? Nes buvau užsiėmusi su žmonėmis, o gamta likdavo tik laisvalaikiui, kurio beveik neturėjau. Štai kodėl paroda „Pasaulio spalvos“ netikėta ir man pačiai.\n\n– Ar pas mus dar yra vietos ir darbo „senukams“?\n\n– Yra, bet reikia nuolat apie save priminti. Pirmąsyk, kai išvykau į Australiją aplankyti savo pirmojo anūko, užsibuvau ten metus. O kai tavęs nėra – žmonės pamiršta.\n\nKita vertus, ateina laikas, kai turi užleisti vietą po saule kitiems – jaunesniems. Jaunimo dabar visai kitoks matymo kampas, fotografavimo būdas, braižas. Mane jaunystėje mokė, kaip nukirsti nuotraukoje galvą, ranką… Dabar ir mokslai visai kiti. Ką ten mokslai – net pozavimo maniera prieš objektyvą visiškai kitokia: jei nepapūtei lūpyčių, jau ir negraži, nemadinga… Gali tai priimti arba nepriimti, bet turi išmokti su tuo gyventi.\n\nSmagu, kai kartais tenka fotografuoti mano kartos tėvų vaikus, kurie mane kažkaip susiranda, – jų pačių progas arba tėvelių jubiliejus.\n\n– Ugninga, emocinga, temperamentinga – visa tai apie jus?\n\n– Meluosiu, jei sakysiu, kad visai nejaučiu metų alsavimo į nugarą. Ypač netvirtai pasijutau prieš dvejus metus po kovido. Buvau palūžusi tiek morališkai, tiek fiziškai. Laimei, atsigavau...\n\nŠiuo metu po truputį fotografuoju Miko Petrausko scenos menų mokykloje. Kolegos žavisi, kad aš ten kaip užsukta lakstau. Vis dėlto pati jaučiu, kad nė pusės tiek jėgų, energijos nebeturiu. Manau, kad tas mano aktyvumas, veržlumas yra prigimtinis dalykas. Tiek mano, tiek sesers, tiek ir jaunėlės dukros temperamentai tiesiog beprotiški – visos lekiame, imame, daužome. Čia turbūt genetikos užkoduota, nes kitaip nemokame. Kartais už tai ant savęs net pikta būna.\n\n– Ar teisybė, kad po mokyklos jus – tokią nenuoramą – mama įdarbino į fotostudiją kvitukų išrašinėti?\n\n– Po mokyklos stojau į aktorinį, bet nepasisekė. Štai tada mama mane įdarbino fotostudijoje. Ar galite įsivaizduoti mane, jauną ir energingą, rašinėjančią kažkokius nuobodžius popieriukus? Ten, stebėdama kitų darbą, greitai pramokau ir pati, o maestro Povilas Karpavičius pastebėjo, kad turiu gerą akį fotografuoti.\n\nMan be galo patiko statyti žmones į kompozicijas – vieną guldau, antrą sodinu, trečio ranką dedu ketvirtam ant peties... Juk aš viena pirmųjų pradėjau laužyti visus tuos sovietinius stereotipus ir statyti žmones studijoje įdomiau.\n\nDėl aktorinio? Na... aš ir dabar vaidinu. Įsivaizduokite, man tenka bendrauti su daugybe žmonių. Ne visiems aš jaučiu simpatiją, ne su visais ir mano bioenergetika sutampa. Tuomet tenka vingiuoti, laviruoti. Argi čia ne aktorystė? Vadinasi, aš vis dėlto tapau aktore!\n\n– Ar mėgstate fotografuoti save – modelį, kurį geriausiai pažįstate?\n\n– Anksčiau, kol dar buvo juostinė fotografija, kartais likdavo koks juostos galiukas. Kad nereikėtų jo išmesti – nupleškindavau save. Sykį net išdrįsau dalyvauti erotinėje fotosesijoje, bet tik tam, kad sužinočiau, kaip apsinuoginęs žmogus jaučiasi prieš kamerą. Nepasakyčiau, kad man tai labai patiko, nors fotografavau pati save. Turiu nemažai savo nuotraukų ir žinau, kad stoti akis į akį su fotografu yra sunku.\n\n– Ne paslaptis, kad jūsų darbe pasitaiko ir visokių kuriozinių situacijų...\n\n– Visiems pasakoju vieną tragikomišką atvejį, kai mama pamiršo kūdikį pas mane studijoje. Turėjau nufotografuoti jos mokyklinio amžiaus dukrelę, o mama dar atsinešė lopšyje ir kūdikį – matyt, neturėjo, kur palikti. Aš tą mergaitę nufotografuoju, mes dar kiek paplepame ir mama išeina. Po kiek laiko kažką veikdama išgirstu keistą garsą – lyg vaikas kniurksėtų, o netrukus į fotostudiją įsiveržia išsigandusi mama ir atsiprašinėja už tai, kad vaiką pas mane užmiršo!\n\n– Fotografo objektyvas – akylas: viską pastebi. Kur dedate pikantiškus kadrus: pasijuokiate ir ištrinate, o gal kaupiate į kokią slaptą juodąją dėžę?\n\n– Nepasakyčiau, kad kaupiu, bet neištrinu. Galėčiau net knygą apie tai parašyti. Daug pikantiškų nuotraukų turiu su „Žalgirio“ vyrais. Juk mano karta – Arvydo Sabonio, Rimo Kurtinaičio, Valdemaro Chomičiaus. Tais laikais garsiausias restoranas buvo „Žalias kalnas“, kuriame jie visi – ir ne tik jie – mėgdavo lankytis. Juokauju, kad kai visai nebeturėsiu ką valgyti, reikės tuos kadrus parduoti.\n\nŠeima: Laima gailisi, kad dukroms Laurai ir Justei vaikystėje negalėjo skirti tiek dėmesio, kiek dabar skiria savo anūkams. / L. Geležės asmeninio albumo nuotr.\n\nTai buvo laikai, kai vykdavo daugybė renginių, kurie užsitęsdavo iki pat išnaktų. Tuo metu šokau Algirdo Stravinskio grupėje, sukausi tarp žinomų žmonių, tuomečių žvaigždžių ir žvaigždučių, todėl ir užsakymų fotografuoti netrūko.\n\nVėliau trylika metų fotografavau tarptautinių šlagerių festivalyje, kur dainavo visos mano kartos legendos – Vytautas Kernagis, Simonas Donskovas, Giulija, Kastytis Kerbedis, Rytis Cicinas… Prisiliečiau prie to laikmečio, bendravau su neeiliniais žmonėmis. Juk menininkai – lengvai paplaukę, ir tai labai įdomu.\n\nVis dėlto sensacijos niekada nebuvo mano tikslas. Sykį vienam žinomam dainininkui net kelnės buvo nukritusios, vos paspaudus fotoaparato mygtuką. Tebeturiu tą kadrą, bet, aišku, jo niekas niekada nepamatys.\n\n– Šiuo metu esate savo laiko šeimininkė ir dirbate tik tada, kai pati norite. Bet buvo metas, kai viena auginote dvi dukras. Ar griežta mama buvote?\n\n– Ne paslaptis – du kartus išsiskyriau. Tada turėjau smarkiai suktis, kad mums trims nieko netrūktų. Mano mergaitės visko turėjo, bet... mamą namuose matydavo retai. Iki vakaro dirbdavau studijoje, paskui dar vykdavau fotografuoti renginių. Kartais namo grįždavau tik po vidurnakčio. Todėl krepšinio, kaip dabar su anūkais, su jomis tikrai nežaidžiau. Nepaisant to, jos vis tiek mane vadina pačia geriausia mama.\n\nMano mergaitės visko turėjo, bet... mamą namuose matydavo retai.\n\nAr labai lepinu savo anūkus? Ne lepinu, bet patariu, kaip juos auginti geriau. Žinote, koks dabar jaunimas, – vaikus augina per „Google“. Susirgo – tuoj klausia visagalio interneto, ką daryti ir kaip gydyti. Kita karta, kitoks matymas. Ilgainiui supratau, kad geriau į jų gyvenimą nesikišti – taip visiems ramiau.\n\n– Pasaulis pasidarė be sienų. Žmonės važiuoja gyventi, dirbti, kur nori. Vieni grįžta tėvynėn, kiti ne. Jei turėtumėte daug pinigų, sveikatos, kur dar norėtumėte pašėlioti?\n\n– Labai norėčiau nuvykti į Japoniją. Smalsu. Absoliučiai kita kultūra, kitoks žmonių mentalitetas. Prieš tai dar užsukčiau į Afriką pafotografuoti laukinių žvėrių... Apskritai labai norėčiau keliauti, nors negaliu skųstis – ir taip esu nemažai pasaulio aplėkusi.\n\nEmigruoti pas dukrą į Australiją? Gal ne... Australija – ne mano bioenergetikos zona, nors ten tikrai labai gražu. Lietuva yra mano šalis. Tikiu, kad būtinai ateis laikas ir mano nerealizuotai svajonei – žvaigždžių maršui per Lietuvą!\n\nGALERIJA\n\n\n\n\n\n\n\nL. Geležės asmeninio albumo nuotr.",
    "Australijos egzotika ir lenktynės su voverėmis – ką lietuviai patiria keliaudami „Camino Lituano“": "„Mane labiausiai nustebino Lietuva – ji žemėlapyje tokia mažytė, bet kai reikia pereiti pėsčiomis, visai kitaip viskas atrodo. Tai labiausiai stebino – Lietuvos beribis besitęsiantis laukas, plotai su rapsais, žvyrkeliais, mažais keliukais, trobelėmis, sėdinčiomis ir besišypsančiomis babytėmis“, – sako tinklaraščio „Ananaso kelionės“ kūrėja, keliautoja Ugnė Rutkauskienė.\n\nPrieš kelerius metus sukurtas pagrindinis „Camino Lituano“ kelias veda nuo Latvijos per Žagarę, vingiuoja per Šiaulių, Kauno, Alytaus apskritis, kol pasiekia Seinus Lenkijoje. Kasmet jis pritraukia per kelis tūkstančius keleivių.\n\nUgnė Rutkauskienė / Asmeninio arch.\n\nPer pandemiją, kai kelionės į užsienio valstybes buvo ribojamos, ne vienas lietuvis pradėjo ieškoti alternatyvų, kur praleisti atostogas ar laisvus savaitgalius.\n\nKaip teigia „Camino Lituano“ savanoris Marius Minkevičius, nors šiuolaikiniai piligriminiai žygiai nereikalauja ypatingų fizinių pastangų ir „Camino Lituano“ keliu gali keliauti visi norintys, žygiui pasiruošti būtina.\n\nMarius Minkevičius / Asmeninio arch. nuotr.\n\n„Dažnai žmonės atvažiuoja neįvertinę savo galimybių eiti tokias distancijas. Jos nėra didelės, bet nepatyrusiam ir nepasiruošusiam tinkamos aprangos kartais gali būti sudėtinga. Prisitrina pūslės, greičiau pervargstama ir kelionė baigiasi anksčiau, nei planuota.“\n\n„Camino Lituano“ suskirstytas į 25 kilometrų kelionės etapus. Jie sužymėti tradicinėmis geltonomis rodyklėmis ir kriauklėmis. Kaip teigia M. Minkevičius, norėdami pirmą kartą pabandyti, dažniausiai žmonės eina tris arba keturis etapus, paskui kitais metais tęsia kelionę ten, kur baigė. Vidutiniškai keliautojai nueina apie šimtą kilometrų.\n\nNuovargio bus\n\nKaip teigia rugpjūčio mėnesį „Camino Lituano“ kelią dviračiu išbandęs Vilniaus savivaldybės mero patarėjas Karolis Žukauskas, per penkias dienas pavyko įveikti 500 kilometrų.\n\n„Pasiruoškite fiziškai. Paminkite bent mėnesį kasdien aktyviau dviratį, pasianalizuokite „Camino Lituano“ maršrutą. Jis skirtas eiti pėsčiomis (21 dieną) ir geriau iš anksto jį šiek tiek pasikoreguoti. Tokiai kelionei nepasirinkite karščiausių vasaros dienų. Aš padariau visas tris klaidas, valio – mokykitės iš kitų klaidų, nekartokite manųjų“ , – savo didžiausias klaidas mini K. Žukauskas.\n\nKarolis Žukauskas / Asmeninio arch. nuotr.\n\nEidami iššūkių patiria ir užkietėję keliautojai. Kaip portalui LRT.lt teigia beveik 50 pasaulio valstybių apkeliavusi U. Rutkauskienė, einant „Camino Lituano“ sunkiausia – dienos pabaiga.\n\n„Kai kojos jau nelabai neša, bet žinai, kad namai už kokių 2–3 kilometrų, ir norisi greičiau eiti – jausmas, kad neini nei pirmyn, nei atgal. O nuvargę trasų pabaigose ir su vyru dažniausiai susipykdavome, bet iš kitos pusės labai juokinga, nes kelio pabaigoje pradėjome tai pastebėti ir iš to smagiai pasijuokdavome.“\n\nU. Rutkauskienė teigia, kad prieš keliaujant teko skaityti, kad tai yra labai sakralus kelias. „Iš pradžių nelabai supratau, kuo laukai gali būti tokie sakralūs. Bet pradėjusi eiti ir pabuvusi su savimi per visus kojų skausmelius supratau – tai ir yra visas sakralumas. Daug kas tai sieja su Dievu, aš sieju su kitais dalykais. Eidamas nesibaigiančiais laukais, atrodo, po savo pasąmonę pasivaikštai ir daug dalykų išsikelia į paviršių.“\n\nUgnė Rutkauskienė / Asmeninio arch.\n\nKaip teigia daugiau nei prieš dvejus metus piligriminį kelią išbandžiusi pašnekovė, jų su vyru keliavimas „Camino Lituano“ prasidėjo Žagarėje, o baigėsi prie Lenkijos sienos, bet emociškai jis prasidėjo jau prieš mėnesį iki kelionės.\n\n„Mes po truputį pradėjome galvoti, kokius daiktus įsidėti, kokią kuprinę įsigyti, ką daryti su kojomis, kaip planuotis vandens atsargas, o dar ir šuniukas kartu. Šiandien atrodo, kad kelias dar net nesibaigė – kai pradedi eiti, jis mintyse niekada nesibaigia“, – prisiminimais dalijasi tinklaraštininkė.\n\nBendravimas džiugina abi puses\n\n„Camino Lituano“ kelias jungia apie 500 km ir vingiuoja per skirtingus miestelius ir kaimelius. Kaip teigia vienas iš „Camino Lituano“ įkūrėjų M. Minkevičius, vietiniai keliautojus pasitinka džiugiai. Pašnekovas taip pat pastebi, kad vietinės parduotuvės prisiperka daugiau saldainių ar kitų reikalingų prekių piligrimams.\n\n„Bendruomenės džiaugiasi naujais atklydėliais į vietoves, nes tai įneša naują gūsį informacijos ir emocijų. Žmones džiugina bendravimas, o kai kuriose vietovėse vaikai dirba žvalgais ir, pamatę pirmuosius piligrimus, bėga pranešti šeimininkams. Kitas dalykas, ką sužinojau visai neseniai, kai kurių vietovių gyventojai pradėjo tvarkytis labiau apleistas sodybas, nes piligrimai eina ir fotografuoja, o žmonėms darosi nepatogu.“\n\nTiesa, važiavimas dviračiu kelionės „Camino Lituano“ ir bendravimo su vietiniais nesugadina. Pasak K. Žukausko, pažinčių pakeliui atsiranda visokių – nuo Jakiškių dvaro savininkų iki Joniškio vietinio laikraščio darbuotojų, nuo girtuoklėlio Kėdainiuose iki šeimininkės iš Kauno rajono.\n\nKarolis Žukauskas / Asmeninio arch. nuotr.\n\n„Kaip atrodo Lietuva minant? Labai tuščia, bet tvarkinga. Kaimuose gal dėl karštų orų žmonių lauke beveik nėra. Elektrinių paspirtukų mačiau daugiau nei dviračių – net ir mažiausi kaimai juos atrado, o visokiuose užkampiuose paslėpta labai daug gražių sodybų“, – įspūdžiais dalijasi K. Žukauskas.\n\nPiligriminės išlaidos\n\nPer dieną įveikus numatytą atkarpą, piligrimų laukia nakvynės vietos – parapijos, bendruomenės, senelių globos namai, klebonijos, turizmo sodybos, nedideli viešbučiai ir pan., kainos už nakvynę ten svyruoja nuo 5 iki 20 eurų.\n\nKaip teigia Vilniaus miesto savivaldybėje dirbantis K. Žukauskas, neskaičiuojant dviračio paruošimo ir trūkstamų daiktų susipirkimo, pačios kelionės išlaidos buvo menkos. „Iš penkių naktų kelyje kainavo tik dvi, vienoje sodyboje ir viename viešbutyje – atitinkamai 10 ir 20 eurų, kitos – pas kolegas, draugus, senus arba naujus pažįstamus kelyje. Priešpaskutinę dieną, kad būtų įdomiau, išsikėliau iššūkį neišleisti nė euro per visą dieną – pavyko. Pirmą dieną irgi išleidau tik 3 eurus, paskutinę dieną piniginė suplonėjo tik 6 eurais – ir viskas tik per ledų kokteilį Lazdijuose“, – dalijosi pašnekovas.\n\nKarolis Žukauskas / Asmeninio arch. nuotr.\n\nPaklausta, ką piligriminės kelionės suteikia žmogui, tinklaraštininkė U. Rutkauskienė sako, kad nors keliavo prieš daugiau nei dvejus metus, kelio prasmę jaučia ir šiandien: „Kasdien vis kitaip įprasminu ir suprantu – kelionė vis daugiau papasakoja apie mane. Atrodo, kad ėjimas piligriminiu keliu sugrąžina kiekvieną žmogų į čia ir dabar ir leidžia pajausti kiekvieną akimirką – kai joje ir nuobodu, ir linksma, ir nėra kur skubėti.“\n\nUgnė Rutkauskienė / Asmeninio arch.\n\n„Ką veikti pakeliui? Beveik nieko, būti su savimi, galvoti, apie ką nori. Aš klausiausi daug tinklalaidžių, kai smegenys pavargdavo – muzikos. Šiaurės Lietuvoje skaičiavau kombainus (jų buvo daugiau nei žmonių), gandrų mačiau šimtus, pasikalbėdavome su sutiktais piligrimais. Kažkur už Kauno lenktyniavau su vovere – išlėkė į kelią tiesiai prieš mane, riedu dideliu greičiu į pakalnę, aplenkiau ją, ir ji nudūmė į krūmus“, – prisiminimais dalijasi K. Žukauskas.\n\nKaip prisipažįsta keliautojas, pabaigus visą maršrutą užplūdo laimės jausmas. „Nei aš pats tikėjau, nei aplinkiniai, bet įmanoma. Drąsiai dėčiau į savo kelionių trejetuką – konkuruotų su Australija ir dar keliomis egzotiškomis šalimis.“",
    "Pasaulio moterų krepšinio pirmenybes užliejo triuškinamų rezultatų potvynis": "Pasaulio pirmenybių antrajame ture didžiausiu skirtumu nugalėjo šeimininkė Australijos rinktinė bei A grupės lyderėmis tapusios JAV ir Kinijos krepšininkės.\n\nAmerikietės net 64 taškais sutriuškino Puerto Riko rinktinę 106:42, kinės 47 taškais nugalėjo Bosnijos ir Hercegovinos komandą 98:51. Kinijos ir JAV komandos šeštadienį trečiajame ture žais tarpusavyje.\n\nJokios intrigos nebuvo ir trečiose A grupės rungtynėse, kuriose Belgijos krepšininkės įveikė Korėjos rinktinę 84:61.\n\nB grupėje Australijos rinktinė sutriuškino Malio komandą 60 taškų skirtumu 118:58.\n\nPenktadienį atkakliausiai vyko B grupėje žaidžiančių Europos ir Azijos čempionių dvikova. Joje Serbijos rinktinė nugalėjo Japonijos komandą 69:64.\n\nTiesa, nors galutinis skirtumas buvo nedidelis, serbių pranašumas didelių abejonių nekėlė. Europos čempionės pirmavo beveik visas rungtynes, jų persvara ilgai buvo dviženklė, o azijietės į priekį trumpam buvo išsiveržusios tik pirmajame kėlinyje.\n\nKitose šios grupės rungtynėse Kanados rinktinė nelauktai įtikinamai nugalėjo praėjusių metų Tokijo žaidynių prizininkę Prancūzijos ekipą 59:45. Antrąją pergalę pasiekusios kanadietės tapo vienvaldėmis B grupės lyderėmis.\n\nPer du turus vienaženkliu skirtumu baigėsi tik dvejos rungtynės (abejose žaidė Serbijos krepšininkės). Tuo tarpu didesniu nei 20 taškų skirtumu baigėsi septynerios iš dvylikos rungtynių.\n\nPasaulio pirmenybėse žaidžia dvylika komandų. Jos pirmajame etape suskirstytos į dvi grupes. Po keturias geriausias grupių komandas pateks į ketvirtfinalį.\n\n2 turas\n\nA grupė\n\nJAV – Puerto Rikas 106:42. Sh.Austin 19, K.Copper 16 / M.Hollingshed 10.\n\nBelgija – Korėja 84:61. H.Ben Abdelkader 17 / Kang Lee-seul 11.\n\nKinija – Bosnija ir Hercegovina 98:51. Xu Han 18 / J.Jones 17.\n\nLentelė: Kinija – 2, JAV – 2, Belgija – 1, Puerto Rikas – 1, Bosnija ir Hercegovina – 0, Korėja – 0.\n\nB grupė\n\nSerbija – Japonija 69:64. J.Nogič 13, Y.Anderson ir K.Topuzovič po 12 / M.Takada 15, S.Mijazaki 11.\n\nKanada – Prancūzija 59:45. N.Fields 17 / G.Williams 13.\n\nAustralija – Malis 118:58. E.Magbegor 15 / D.N‘Diaye 15.\n\nLentelė: Kanada – 2, Australija – 1, Japonija – 1, Prancūzija – 1, Serbija – 1, Malis – 0.",
    "Prastas Europos čempionatas Lietuvos pozicijai FIBA reitinge nepakenkė": "Pasibaigus visų žemynų čempionatams, FIBA pasiektus rezultatus susumavo tradiciniame savo reitinge.\n\nVos penkioliktąją vietą Europos čempionate užėmusi Lietuvos rinktinė reitinge išlaikė aštuntąją vietą su 673,7 taško. Tiesa, į nugarą jau kvėpuoja Graikija (670,8), Italija (647,6) ir Vokietija (640,6).\n\nPirmąją vietą išlaiko Jungtinių Amerikos Valstijų (JAV) rinktinė (760,7). Tiesa, prie jų itin prisiartino Europos čempionate triumfavę ispanai (758,9), išlaikantys ir pasaulio čempionų titulą.\n\nIspanams padeda ir atmestinas amerikiečių požiūris į pastaruosius mačus. Ne pačią pajėgiausią rinktinę išsiuntę amerikiečiai FIBA Pasaulio taurės atrankoje nusileido Meksikai, o Amerikos čempionate krito prieš Argentiną bei pasidabino bronza.\n\nTrečiąją vietą išlaiko Australija, į ketvirtąją pašoko Argentina, už jų rikiuojasi Prancūzija, Serbija ir Slovėnija.\n\nREKLAMA\n\nFIBA reitingas:\n\n1. JAV – 760,7\n\n2. Ispanija – 758,9\n\n3. Australija – 741,1\n\n4. Argentina – 736,1\n\n5. Prancūzija – 712,9\n\n6. Serbija – 711,5\n\n7. Slovėnija – 703,5\n\n8. Lietuva – 673,7\n\n9. Graikija – 670,8\n\n10. Italija – 647,6\n\n11. Vokietija – 640,6\n\n12. Čekija – 597,7\n\n13. Lenkija – 589,9\n\n14. Brazilija – 574,6\n\n15. Kanada – 559,3\n\n16. Turkija – 516,3\n\n17. Venesuela – 516,3\n\n18. Juodkalnija – 500,6\n\n19. Nigerija – 460,1\n\n20. Tunisas – 447,5\n\nReitingas vedamas aštuonerių metų laikotarpiui. Moterų reitingas bus atnaujintas pasibaigus Australijoje vykstančiai Pasaulio taurei. Pastarąjį kartą lietuvės jame užėmė 34-ąją vietą.\n\n„Ilgoji pertrauka“: privačios treniruotės su Milakniu, natūralizuota žaidėja Lietuvos moterų rinktinei, naujas 3x3 treneris ir „Ryto“ paieškos",
    "\"Stebėjimo normalizavimas\": naujovės Australijos mokyklų tualetuose sukėlė diskusijas": "\"Sistema bus įdiegta trečiąjį semestrą ir skirta tik išoriniams studentų tualetams.\n\nŠią sistemą diegiame siekdami stebėti mokinių judėjimą pamokų metu ir sumažinti vandalizmo apraiškas.\n\nTuomet svarstysime galimybę atnaujinti tualetus\", - šių metų pradžioje laiške tėvams rašė mokyklos direktorė Valli Grego.\n\nMokinių buvo paprašyta pateikti informaciją apie savo pirštų atspaudus sistemai ir beveik visi iš 1 000 mokinių tai jau padarė.\n\nVisi tėvai buvo įspėti.\n\nPrieš įvedant sistemą dvejus metus buvo konsultuojamasi su mokyklos bendruomenės tiksline grupe.\n\nPatikinama, kad sistema iš tikrųjų nefiksuoja pirštų atspaudų.\n\nNaudojimasis tualetu nėra privalomas: mokiniai gali naudotis tualetais pamokų metu, gavę įėjimo kortelę.\n\nTačiau privatumo ekspertas tokią priemonę kritikavo kaip \"nepagrįstą ir neproporcingą\".\n\nOrganizacijos \"Digital Rights Watch\" vadovė Samantha Floreani teigė, kad vandalizmo prevencija nėra pakankamas privatumo pažeidimo, kuriuo ji laiko biometrinių duomenų rinkimą, pateisinimas.\n\n\"Moksleiviai turėtų turėti teisę eiti į tualetą be biometrinių duomenų rinkimo ir nuolatinio jų judėjimo stebėjimo\", - sakė ji.\n\nFloreani įspėjo, kad su sistema susijusi rizika gerokai viršija bet kokią galimą naudą.\n\n\"Jei, pavyzdžiui, įvyktų duomenų saugumo pažeidimas, t. y. jei prie informacijos prisijungtų neįgaliotas asmuo, jei ji nutekėtų arba jei būtų įsilaužta, mokinių pirštų atspaudus staiga gautų asmenys, kurie neturėtų turėti prieigos prie šios informacijos.\n\nBe to, tai kelia įvairias rizikas tiems studentams, pavyzdžiui, tapatybės klastojimą\", - sakė ji.\n\nJi teigė, kad šis žingsnis yra pavojingas precedentas kitoms mokykloms ir \"prisideda prie sekimo normalizavimo\".",
    "Pasaulio moterų krepšinio čempionate – neįtikėtinas taškų šou: JAV pagerino rezultatyvumo rekordą": "Rekordas\n\nSidnėjuje vykstančiose pasaulio moterų krepšinio pirmenybėse ir pirmadienį buvo gausu triuškinamų rezultatų. Ketvirtajame ture labiausiai pasižymėjo čempionės vardą ginanti JAV rinktinė, kuri net 145:69 sutriuškino Korėjos komandą.\n\n145 taškus įmetusi JAV rinktinė pasiekė pasaulio pirmenybių rezultatyvumo rekordą. Iki tol rekordas priklausė Brazilijos rinktinei, kuri 1990 metais sutriuškino Malaizijos krepšininkes 143:50.\n\n„Anksčiau niekada nežaidžiau komandoje, sugebančioje taip gerai pulti, – džiūgavo viena iš JAV rinktinės lyderių A‘ja Wilson. – Tai – beprotybė. Pelnėme 145 taškus! Manau, visos esame labai gabios, susibūrėme, kad žaistume kartu, ir žaidžiame kartu“.\n\n„Varžovėms kilo problemų dėl mūsų ūgio pranašumo. Tikriausiai apie 90 taškų pelnėme iš baudos aikštelės. Ir manau, kad labai gerai perdavinėjome kamuolį“, – savo komandos privalumus pažymėjo JAV rinktinės trenerė Cheryl Reeve.\n\nKelialapiai\n\nJAV ir Kanados rinktinės jau po trečiojo turo buvo užsitikrinusios teisę žaisti atkrintamosiose varžybose. Ketvirtajame ture kelialapius į ketvirtfinalį rezervavo Kinijos, Belgijos, Prancūzijos, Australijos ir Serbijos krepšininkės.\n\nAntradienį dėl paskutinės laisvos vietos kovos Puerto Riko ir Korėjos komandos.\n\nNuopuolis\n\nĮ pasaulio pirmenybių ketvirtfinalį nepateko Japonijos rinktinė, kuri pernai iškovojo Tokijo olimpinių žaidynių sidabro medalius ir tapo Azijos čempione.\n\nJaponės prarado galimybę B grupėje pakilti bent į ketvirtąją vietą, kai pirmadienį pralaimėjo Prancūzijos rinktinei 53:67.\n\nPernai japonės ir prancūzės kartu stovėjo ant Tokijo žaidynių garbės pakylos. Japonės – ant antrojo laiptelio, prancūzės – ant trečiojo. Šios komandos susitiko olimpinio turnyro pusfinalyje, o pergalę tuomet šventė Japonijos krepšininkės.\n\nPer trylika mėnesių abiejose komandose įvyko daug permainų – pasikeitė ir treneriai, ir po šešias žaidėjas. Pasaulio pirmenybėse nerungtyniauja ir buvusios olimpinių rinktinių lyderės – į Tokijo žaidynių geriausių krepšininkių penketą išrinktos prancūzė Sandrine Gruda bei japonė Rui Mačida.\n\nPermainos mažiau pakenkė Prancūzijos ekipai, kuri pirmadienį pasiekė saldų revanšą.\n\nDrama\n\nJaponėms net ir po pirmadienį patirto pralaimėjimo liko nedidelė viltis, bet ją atėmė paskutinėse dienos rungtynėse pergalę iškovojusi Australijos rinktinė. Turnyro šeimininkės po permainingos kovos 75:72 palaužė iki tol be nesėkmių žygiavusią Kanados rinktinę.\n\nAustralės antrajame kėlinyje atsiliko 14 taškų skirtumu 19:33, bet tada pelnė 19 taškų be atsako ir prieš pertrauką išsiveržė į priekį 38:33. Trečiajame ir ketvirtajame kėliniuose pirmaujanti komanda keitėsi dar kelis kartus, tačiau pabaigoje tiksliau žaidė šeimininkės.\n\nKitose B grupės rungtynėse Serbijos krepšininkės nugalėjo Malio rinktinę 81:68.\n\nAustralijos, Kanados ir Prancūzijos komandos iškovojo po tris pergales, serbės laimėjo du kartus, japonės – vieną, malietės – nė sykio.\n\nTriuškinimai\n\nA grupėje pirmadienį visos trejos rungtynės baigėsi 30 taškų ar didesniu skirtumu. Varžoves sutriuškino ne tik amerikietės, bet ir kinės bei belgės.\n\nKinija nugalėjo Puerto Riką 95:60, Belgija – Bosniją ir Hercegoviną 85:55.\n\nŠioje grupėje pirmąją vietą užsitikrino keturias pergales iškovojusios amerikietės. Po tris kartus laimėjo kinės ir belgės, po vieną pergalę turi puertorikietės ir korėjietės.\n\nPuerto Riko ir Korėjos komandos antradienį žais lemiamas tarpusavio rungtynes dėl ketvirtosios vietos grupėje ir paskutinio kelialapio į ketvirtfinalį.\n\nAutsaiderės\n\nGalimybę patekti į ketvirtfinalį prarado pirmadienį ketvirtuosius pralaimėjimus patyrusios Malio bei Bosnijos ir Hercegovinos rinktinės.\n\nPernai per Europos pirmenybes geru žaidimu stebinusios ir pirmą kartą kelialapį į pasaulio pirmenybes iškovojusios Bosnijos ir Hercegovinos krepšininkės šiemet stebina bejėgiškumu. Bosnės visas ketverias rungtynes pralaimėjo didesniu nei 20 taškų skirtumu, ir neturi didelių vilčių geriau pasirodyti paskutiniajame ture. Antradienį jos žais su amerikietėmis.\n\nYpač sunyko natūralizuota Bahamų Salų krepšininkė Jonquel Jones. Pernai per Europos pirmenybes 198 cm ūgio vidurio puolėja įmesdavo 24,3 taško bei atkovodavo 16,8 kamuolio ir pagal abu šiuos rodiklius užėmė pirmąją vietą. Šiais metais pasaulio pirmenybėse J.Jones vidurkiai yra tik 15,3 taško ir 8,5 atkovoto kamuolio.\n\n„Esame psichologiškai sugniuždytos. Stengiamės, bet niekas nepavyksta, darome vieną klaidą po kitos, – kas atsitiko komandai, negalėjo suprasti ir treneris Goranas Lojo. – J.Jones yra labai pavargusi. Dabar galvojame apie tai, kaip pagerinti žaidimą iki rudenį vyksiančių Europos pirmenybių atrankos rungtynių“.\n\n4 turas\n\nA grupė\n\nBelgija – Bosnija ir Hercegovina 85:55. H.Ben Abdelkader 18 / N.Elez ir M.Tavič po 13.\n\nJAV – Korėja 145:69. B.Jones 24, A.Wilson 20 / Park Hye-jin 17.\n\nKinija – Puerto Rikas 95:60. Li Yueru 16 / T.San Antonio 19.\n\nLentelė: JAV – 4, Kinija – 3, Belgija – 3, Puerto Rikas – 1, Korėja – 1, Bosnija ir Hercegovina – 0.\n\nB grupė\n\nSerbija – Malis 81:68. S.Čadžo 20, T.Krajišnik 17 / S.Kone 13, 11 atk.kam.\n\nPrancūzija – Japonija 67:53. G.Williams 16, I.Rupert 15, 12 atk.kam. / S.Mijazaki 13.\n\nAustralija – Kanada 75:72. E.Magbegor 16, S.Whitcomb 15 / N.Fields 17, B.Carleton 16.\n\nLentelė: Australija – 3, Kanada – 3, Prancūzija – 3, Serbija – 2, Japonija – 1, Malis – 0.",
    "Pasaulio sporto savaitė: futbolo Tautų lygos atomazga, naujas maratono pasaulio rekordas ir R. Evenepoelio pergalė Australijoje": "Tai buvo įdomiausi praėjusios savaitės pasaulio sporto įvykiai.\n\nSvarbiausi savaitės įvykiai\n\nRugsėjo 22 d. Sidnėjuje prasidėjo pasaulio moterų krepšinio čempionatas. Jame dalyvauja 12 komandų, čempionės vardą gina JAV.\n\nRugsėjo 23 d. Lenkijoje ir Nyderlanduose prasidėjo pasaulio moterų tinklinio čempionatas. Jame dalyvauja 24 komandos, čempionės vardą gina Serbija).\n\nRugsėjo 24 d. Mančesteryje profesionalų bokso mače dėl sunkaus svorio laikinojo čempiono vardo pagal WBO versiją britas Joy Joyce‘as nugalėjo naujazelandietį Josephą Parkerį. 37 metų J.Joyce‘as per profesionalo karjerą laimėjo visus 15 mačų.\n\nRugsėjo 24 d. Baigėsi regbio Čempionatas (Pietų pusrutulio keturių šalių turnyras). Jo nugalėtoja tapo Naujoji Zelandija (19 tšk. per 6 rungt.), antrąją vietą užėmė Pietų Afrika (18), trečiąją – Australija (10). Naujoji Zelandija nugalėjo 23-iąjį kartą per 27 turnyrus.\n\nRugsėjo 25 d. Motegyje (Japonija) motociklų lenktynių Didžiojo prizo etapo nugalėtoju tapo australas Jackas Milleris („Ducati“), antrąją vietą užėmė Bradas Binderis iš Pietų Afrikos (KTM), trečiąją – ispanas Jorge Martinas („Ducati“). Bendrojoje įskaitoje po 16 etapų pirmauja prancūzas Fabio Quartararo („Yamaha“, 219 tšk.), italas Francesco Bagnaia („Ducati“, 201) ir ispanas Aleixas Espargaro („Aprilia“, 194).\n\nRugsėjo 25 d. Vulogonge (Naujasis Pietų Velsas, Australija) pasaulio dviračių plento čempionate vyrų grupinių lenktynių nugalėtoju tapo belgas Remco Evenepoelas, antrąją vietą užėmė prancūzas Christophe‘as Laporte‘as, trečiąją – australas Michaelas Matthewsas. 22 metų R.Evenepoelas pirmą kartą tapo pasaulio čempionu. Moterų grupines lenktynes laimėjo olandė Annemiek van Vleuten. 39 metų A.Van Vleuten šios rungties pasaulio čempione tapo antrą kartą.\n\nRugsėjo 25 d. Futbolo Europos Tautų lygos A lygoje baigėsi dviejų grupių varžybos. Jų nugalėtojomis tapo ir kelialapius į finalo ketvertą iškovojo Kroatija (13 tšk.; 1-oji grupė) ir Nyderlandai (16 tšk.; 4-oji grupė). Kitose dviejose grupėse paskutiniame ture dėl pirmosios vietos žais Portugalija (10 tšk.) – Ispanija (8) ir Vengrija (10) – Italija (8). Paskutines vietas grupėse užėmė ir į B lygą iškrito Austrija, Velsas ir Anglija (likus vienam turui prarado galimybę pakilti į trečiąją vietą). Kitoje A lygos grupėje dėl išlikimo žais Šveicarija (6) – Čekija (4). Dviejose iš keturių B lygos grupių pirmąją vietą ir kelialapį į A lygą užsitikrino Izraelis bei Bosnija ir Hercegovina.\n\nRugsėjo 25 d. Teniso turnyro Tokijuje („WTA 500“) finale rusė Liudmila Samsonova nugalėjo kinę Zhang Qinwen 7:5, 7:5. 23 metų L.Samsonova iškovojo ketvirtąjį titulą profesionalės karjeroje, tarp jų – trečiąjį šiais metais. 19-metė Zhang Qinwen pirmą kartą žaidė WTA turnyro finale. Turnyro Seule („WTA 250“) nugalėtoja tapo rusė Jekaterina Aleksandrova (trečiasis titulas). Turnyro Mece (Prancūzija; „ATP 250“) nugalėtoju tapo italas Lorenzo Sonego (trečiasis titulas), turnyro San Diege (Kalifornija, JAV; „ATP 250“) – amerikietis Brandonas Nakashima (pirmasis titulas).\n\nRugsėjo 25 d. Londone vyrų teniso Laverio taurės mače Pasaulis nugalėjo Europą 13:8. Pasaulio komandoje žaidė kanadietis Felixas Auger-Aliassime, argentinietis Diego Schwartzmanas, australas Alexas de Minauras, amerikiečiai Tayloras Fritzas, Jackas Sockas ir Francesas Tiafoe. Europos komandai rugsėjo 23 d. per dvejetų mačą atstovavo karjerą baigęs šveicaras Rogeris Federeris ir ispanas Rafaelis Nadalis (jie pralaimėjo J.Sockui ir F.Tiafoe).\n\nRugsėjo 25 d. Montesilvane (Abrucas, Italija) Europos vaikinų (iki 20 m.) tinklinio čempionato finale Italija nugalėjo Lenkiją 3:2. Bronzos medalius laimėjo Bulgarija. Italai šios amžiaus grupės Europos čempionais tapo ketvirtąjį kartą.\n\nRugsėjo 25 d. Račicuose (Čekija) baigėsi pasaulio irklavimo čempionatas. Daugiausiai medalių iškovojo Didžioji Britanija (7 aukso, 1 sidabro, 4 bronzos). Vienviečių valčių čempionais tapo vokietis Oliveris Zeidleris (antrą kartą) ir olandė Karolien Florijn (pirmą kartą), aštuonviečių – Didžiosios Britanijos vyrai ir Rumunijos moterys.\n\nRugsėjo 25 d. Berlyno maratono nugalėtojais tapo Eliudas Kipchoge iš Kenijos ir etiopė Tigist Assefa. 37-erių E.Kipchoge ketvirtąjį kartą tapo Berlyno maratono nugalėtoju ir pagerino maratono bėgimo pasaulio rekordą (2 val. 1 min. 9 sek.). Iki tol rekordas taip pat priklausė E.Kipchoge ir buvo pasiektas 2018 m. Berlyno maratone. 28-erių T.Assefa pirmą kartą tapo vieno iš didžiųjų maratonų nugalėtoja.",
    "Karolis III oficialiai paskelbtas Australijos ir Naujosios Zelandijos karaliumi": "Kanberoje generalgubernatorius Davidas Hurley paskelbė „princą Charlesą Philipą Arthurą George'ą karaliumi Karoliu III, Dievo malone, Australijos karaliumi“.\n\nPer panašią ceremoniją Velingtone ministrė pirmininkė Jacinda Ardern pasveikino Karolį III ir sakė, kad jis „jau ilgą laiką yra prisirišęs prie Naujosios Zelandijos, nuolat demonstruoja didelį rūpestį mūsų tauta“.\n\nŠios ceremonijos daugiausia buvo formalumas. Abi buvusios britų kolonijos jau daugelį dešimtmečių yra nepriklausomos, tačiau JK monarchas oficialiai tebėra jų valstybės vadovas.\n\nAustralijos ministras pirmininkas Anthony Albanese's paskelbė, kad rugsėjo 22-oji šalyje bus nedarbo diena, siekiant pagerbti ketvirtadienį mirusios karalienės Elžbietos II atminimą.\n\nA.Albanese'is ruošiasi išvykti į Londoną, kur jis dalyvaus velionės monarchės valstybinėse laidotuvėse, vyksiančiuose rugsėjo 19-ąją.\n\nŽmonės.lt primena, kad Jungtinės Karalystės Sosto paveldėjimo taryba šeštadienį per istorinę ceremoniją oficialiai paskelbė Karolį III, vyriausiąjį velionės monarchės Elžbietos II sūnų, naujuoju karaliumi.\n\n73 metų Karolis III oficialiai davė priesaiką kaip naujasis karalius, pareiškęs, jog „puikiai suvokia suvereno pareigas ir didžiulę atsakomybę“.\n\n„Scanpix“ nuotr./Karaliaus Karolio III paskelbimo monarchu ceremonija\n\nPosėdyje dalyvavo keli šimtai Tarybos narių, įskaitant dabartinę ministrę pirmininkę Liz Truss ir visus jos gyvus pirmtakus, taip pat Karolio III žmona Camilla ir jo vyriausiasis sūnus bei sosto įpėdinis Williamas.\n\nKarolis III sakė, kad jo motina, kuri mirė ketvirtadienį, eidama 97-uosius, buvo „viso gyvenimo meilės ir nesavanaudiškos tarnystės pavyzdys“, kuriuo jis pažadėjo sekti.\n\n„Žinau, kad turiu puoselėti žmonių, kurių suverenu buvau pašauktas būti, meilę ir ištikimybę“, – sakė jis.\n\nNaujasis karalius taip pat pridūrė esąs „labai padrąsintas mano mylimos žmonos palaikymo“.\n\nFotogalerija:",
    "Būsenos patikrinimas: Australijos auksas, gerai suapvalintos amerikietės vis dar dominuoja moterų pasaulio plaukime": "Būsenos patikrinimas: Australijos auksas, gerai suapvalintos amerikietės vis dar dominuoja moterų pasaulio plaukime\n\nLabai įtempta tarptautinių lenktynių vasara pagaliau baigėsi po dviejų mėnesių laikotarpio, kuris prasidėjo „neeiliniu“ pasaulio čempionatu Budapešte, o vėliau apėmė Sandraugos žaidynes ir Europos čempionatus. Kiekvienoje iš tų varžybų buvo dominuojanti tauta: JAV pasaulio čempionate iškovojo rekordinius 45 medalius (nors ir nedaug žinomų vardų), Australija Sandraugos žaidynėse buvo dvigubai didesnė nei bet kuri kita šalis, o Italija pirmavo Europos susitikimo namuose būdas.\n\nŽinoma, rezultatai ir medaliai turi savo prigimtinę vertę, tačiau tokioje olimpinėje sporto šakoje kaip plaukimas prasminga vertinti rezultatus atsižvelgiant į tai, kas bus toliau. Suskaičiavus visus rezultatus, kas yra puikios formos, o iki 2024 m. Paryžiaus žaidynių liko mažiau nei dveji metai, o kas turi daug darbo?\n\nČia kalbėsime apie moterų plaukimą – Australija ir JAV vis dar pirmauja, o į geriausiųjų gretas įsiliejo paauglė, prieš pat 16-ąjį gimtadienį pelniusi vienetų pasaulio čempionų titulus. Daug kas apie šį kraštovaizdį gali pasikeisti ir pasikeis per ateinančius porą metų, tačiau taip viskas daroma šiandien.\n\nAustralija vis dar yra tauta, kurią reikia laimėti\n\nPraėjusiais metais Australija oficialiai atsikovojo labai apgailėtinus olimpines žaidynes ir iškovojo 21 medalį plaukimo rungtyje ir devynis aukso medalius, įskaitant šešias individualias moterų rungtis ir du etapus. Šiais metais viskas bus beveik taip pat, kai sujungsite pagrindinių šios vasaros susitikimų rezultatus.\n\nAriarnas Titmusas Pasaulio čempionate ji nedalyvavo, bet 2022 metais vėl buvo puiki. Iki šiol geriausi metų laikai buvo 200 ir 400 laisvo stiliaus lenktynėse, o gegužę aš palaužiau. Katie Ledecky Pasaulio rekordas 400 nemokamų žaidimų. Sandraugos žaidynėse ji iškovojo tris asmeninius aukso medalius, įskaitant 800 nemokamų pasirodymų, kai dar kartą patvirtino, kad yra 2-oji atlikėja istorijoje už Ledecky.\n\nJo taip pat trūko pasauliams Nesvarbu mcion, kuri praėjusiais metais tapo pirmąja moterimi, iškovojusia septynis medalius vienoje olimpiadoje. Bet kada po mėnesio dalyvavote Sandraugos žaidynėse? Jis išlieka vienu geriausių žaidėjų pasaulyje drugelių ir sprinto lenktynėse. Ir trečiasis individualus olimpinis čempionas Australijai pernai, Kaylee mcionŠiais metais ji nebuvo geriausia, tačiau šią vasarą ji vis tiek buvo 200 geriausių plaukimo nugara trenerė pasaulyje ir elito jėga 100 nugaros gynyboje, o 200 IM užėmė antrą geriausią visų varžybų laiką.\n\nO, 18-metį Australijos auksinių merginų klubą papildė naujas Molly O’Callaghan Jis šiemet buvo pasaulio čempionas ir 1 plaukikas pasaulyje 100 laisvu stiliumi ir antras bendroje įskaitoje už Titmuso 200 laisvu stiliumi. Praėjusiais metais O’Callaghan buvo buvusi plaukikė olimpinėse žaidynėse, tačiau šiemet tai buvo pirmasis jos šansas kaip Australijos sportininkės žvaigždė.\n\nPagaliau Australija turi tokią gėdą dėl laisvojo stiliaus sprinto, kad pasaulio 400 laisvosios estafetės finalas nebuvo kova dėl Australijos aukso net su McKeonu ir veteranais. Kate Campbell Ir Bronte Kempbelas nėra. Sandraugos žaidynėse buvo pasiektas Titmuso ir O’Callaghano vadovaujamos komandos 800 laisvosios estafetės pasaulio rekordas, o amerikiečiai iškovojo pasaulio čempiono titulą ir greičiausią pasaulio laiką 400 kompleksinio plaukimo rungtyje, o Australija plaukiojo krūtine. Chelsea Hodgesas Ir Jenna Strauch Abu skelbia tvirtus skilimus, kad palaikytų iškilias McKeown, McKeon ir O’Callaghan kojas.\n\nIš esmės, Australijos moterys turi viską, o atskiros žvaigždės suteikia aukso medalių galimybių ir gylio, kurio reikia norint sukurti estafetės galią. Moterų pusėje tai komanda, kurią reikia įveikti visais atžvilgiais.\n\nAmerikietiškų galimybių gausu\n\nKalbant apie kitą tradicinę moterų plaukimo galiūną, JAV tikrai turi kur atsigriebti už Australiją estafetėse, tačiau be to, praėjus dvejiems metams po kitos olimpinės žaidynės, amerikiečiai yra pavydėtinoje vietoje ir beveik nėra jokių akivaizdžių spragų. apie visą renginio seriją..\n\nTaip rimtai. Neskaičiuojant 50 metrų bėgimo rungčių (nedalyvaujančios olimpinėse žaidynėse), JAV iškovojo medalį 12 iš 14 vienetų pasaulio čempionato rungčių, vienintelės išimtys yra 200 laisvo stiliaus rungčių, kurias Ledecky praleido, ir 100 rungčių. plaukimas krūtine, kur Lily King Nepaisant sveikatos problemų, jis finišavo ketvirtas.\n\nApsvarstykite šios Amerikos komandos sudėtį. Ledecky vis dar dominuoja 800 ir 1500 laisvu stiliumi pasaulio čempionatuose po beveik dešimties metų, kai buvo centre ir šiais metais iškovojo ketvirtą pasaulio čempiono titulą savo karjeroje, kai Titmusui nėra. karalius, Halley blykstė net Reiganas Smithas Visi yra veteranai, turintys reikšmingus tarptautinius CV.\n\nGalbūt svarbiausia, kad Tokijuje naujokai jaunieji plaukikai šiais metais padarė didžiulę pažangą į priekį. Aleksas Volšas Iš olimpinio sidabro laimėtojo jis tapo geriausiu pasaulyje 200 greitųjų nuotolių rungtyje. Tori haskis Praėjusiais metais jai nedaug pritrūko vienetų olimpinio medalio, bet šiemet ji nesunkiai iškovojo 100 plaukimo peteliške titulą, taip pat tapo geriausia JAV 100 plaukimo laisvu stiliumi atlikėja, be vargo bėgo sunkioje pasaulio čempionato lentelėje ir iškovojo šešias rungtynes. medaliais.\n\nIŠVALYTI KarzanasIr vibracija lašinių ir 16 metų Katie Grimes Jie visi šiais metais iškovojo pirmuosius asmeninius medalius pagrindinėse varžybose, o 16-metė Leah Hayes debiutavo tarptautiniu mastu iškovodama pasaulio bronzą 200 mylių lenktynėse. Bella Sims17 metų, tapo pasaulio čempione, 800 laisvųjų estafečių rungtyje į aukso medalį daugiau nei dviem sekundėmis viršijo savo geriausią žaidėją ir paauglę. Irena G paštas Šiais metais jis taip pat pasidalijo 1:55, nes JAV iškovojo auksą Jaunimo Pan Ramiojo vandenyno čempionate. Be to, jai 16 metų Claire Weinstein Šiais metais jis iš stabilios pradžios įveikė 1:56.\n\nŽinoma, sprintas laisvuoju stiliumi vis dar yra gana silpna vieta, o JAV gerbėjai tikisi atkovotų kamuolių iš Karaliaus ir olimpinio 100 krūtų čempiono. Lidija Jacobi 2023 m., bet apskritai amerikietės turi daug ką remtis.\n\nRodyklė aukštyn: „Summer Macintosh“ nešioja Kanados žibintuvėlį\n\nPrieš metus – po velnių, net prieš tris mėnesius – vasara Macintosh Jis buvo talentingas paauglys, turintis didelį potencialą. Dabar, jei ne įprastas Titmuso ir Ledecky spindesys šiais metais, McIntoshas gali būti mėgstamiausias šių metų plaukikas. Taip yra todėl, kad 17-metė iš Toronto šiais metais buvo geriausia plaukikė pasaulyje 200 plaukimų ir 400 IM distancijoje, o laisvajame 400 m bėgime ji metė tikrus iššūkius abiem Ledecky (pasaulio varžybose). ir Titmus (Sandraugos žaidynėse). ).\n\nMcIntosh taip pat paskelbė 200 nemokamą estafetę „Worlds“, kuri būtų laimėjusi auksą vienetų rungtyje, laimėjusi Sandraugos auksą 200 IM ir įžengusi į 2:08 teritoriją savo penktoje geriausioje rungtyje. Netgi jos 100 nemokamos programinės įrangos yra pakankamai greita, kad ji taptų tikra 400 nemokamos migracijos į Kanadą bendradarbė. Paskutinėse Sandraugos žaidynių lenktynėse ji pribloškė 53,33 skilimu.\n\nO praėjusį ketvirtadienį „Macintosh“ atšventė šešioliktąjį gimtadienį. Tačiau jau dabar „Macintosh“ visapusiškai bendradarbiauja su Kanados komanda, kuri, atrodo, kasmet gerina savo padėtį pasaulinėje arenoje. Kylie Mišios Ji išlieka viena nuosekliausių varžovių pasaulyje ir Penny Oleksiakas Tai padėjo Kanadai pirmą kartą iškovoti medalius visose trijose moterų estafetėse pasaulio čempionate ir sidabrą 400-osiose laisvose mišriose estafetėse. Maggie McNeill Ji neplaukė individualiose pasaulio rungtyse, tačiau Sandraugos auksas 100 skridimų lenktynėse buvo geras priminimas apie jos neįtikėtinus sugebėjimus toje rungtyje.\n\nApibendrinant galima pasakyti, kad tai kylanti žvaigždė, tapusi pasaulio žaidėju, daug individualių medalių laimėtojų pasaulinėse varžybose, o estafetės yra vienos geriausių pasaulyje kiekvienoje disciplinoje. Dėl šio derinio Kanada yra aiškus pasirinkimas kaip 3-ioji moterų plaukimo šalis pasaulyje.\n\nRodyklė žemyn: Europos moterys tęsia kovą\n\npo metų Sara Sjstrom Ir Katinka Hosszu Mes dominavome sporte, ir tai buvo keistas vaizdas, nes Europos moterys Tokijo olimpinėse žaidynėse iškovojo tik keturis medalius ir nulį aukso, o du iš šių medalių (įskaitant vienintelį sidabrą) buvo iškovoti 50 laisvo stiliaus rungtyje paskutinę dieną. Nepadėjo ir tai, kad lūžusi alkūnė Sjostrom kainavo kelis mėnesius jos pasiruošimo olimpiniam pasiruošimui, tačiau viena plaukikė neturėtų atstovauti visam žemynui.\n\nŠiemet pasirodymas buvo dar geresnis – Europos moterys iškovojo 13 medalių Pasaulio čempionatai, o Sjostrom pirmavo kaip aukso medalininkas 50 laisvu stiliumi ir 50 plaukimo rungtyje. Sprintas Sprintas tapo didžiule jėga tokiai Europai kaip Italija Benedita pilato Jis iškovojo stebinantį aukso medalį 100 krūtų rungtyje, aplenkdamas Vokietiją Anna Elendt Lietuvos plaukikas grįžta rota milotitaso tada Milutate ir Pilato 1-2 nusileido 50 krūtų.\n\nTačiau palyginkite tai su vyrų rinktine, kur trys geriausi pasaulio plaukikai dabar yra iš Europos: Vengrijos. Kristofas pienoPrancūzija Leonas Marchandas ir rumunija Deividas Popovičius. Asmeninių pasaulio čempionų vadovaujamame pasaulio čempionate italai iškovojo auksą vyrų 400 kompleksinių estafečių rungtyje. Tomas bus Ir Nikolo Martinini.\n\nPastaruosiuose Europos čempionatuose tik penkis kartus moterų rungtis pavyko laimėti pakankamai greitai, kad pasaulio čempionate užliptų ant prizininkų pakylos: keturias 50 metrų ir 100 plaukimo krūtine rungtis (Pilato). Pažiūrėsime, ar moterys Europoje per ateinančius porą metų gali pakankamai patobulėti, kad taptų rimtomis varžovėmis su Australija, JAV, Kanada ir net Kinija Paryžiuje.",
    "Rekordinis australų skaičius dirba per kelis darbus, kad sudurtų galą su galu": "© Sigitas Berlinskas\n\nRekordinis australų skaičius balandžio–birželio mėnesiais dirbo per kelis darbus, o tai liudija tiek augantį pragyvenimo išlaidų spaudimą, tiek visuotinį darbo jėgos trūkumą ekonomikoje.\n\nTrečiadienį Australijos statistikos biuro duomenys atskleidė, kad „barbių devyndarbių“ skaičius per antrąjį ketvirtį šoktelėjo 4,3 proc. iki 900 tūkst. Tai aukščiausias rodiklis nuo 1994 m., 0,5 procentinio punkto didesnis už priešpandeminį lygį. Susiję straipsniai Susiję straipsniai",
    "Mykolo Romerio universitetas kviečia prisijungti prie Australijos-Lietuvos kibernetinių tyrimų tinklo": "Pastarieji metai buvo kupini iššūkių kibernetinio saugumo srityje. Didelė hibridinių atakų grėsmė, kiti kibernetinio saugumo iššūkiai sąlygojo telkti tarptautines mokslininkų pajėgas. Karališkojo Melburno technologijų instituto (angl. Royal Melbourne Institute of Technology, RMIT) Kibernetinio saugumo tyrimų ir inovacijų centras, kartu su Mykolo Romerio universiteto (MRU) Viešojo valdymo ir verslo fakultetu, įkūrė Australijos-Lietuvos kibernetinio saugumo tyrimų tinklą (angl. The Australian lithuanian cyber research network, ALCRN).\n\nŠių metų vasario 8 d. įkurtas Australijos-Lietuvos kibernetinio saugumo tyrimų tinklas ALCRN sieks vienyti kibernetinio saugumo, FinTech ir inovacijų tyrėjus, bendradarbiauti ir vystyti kokybiškus bei paveikius mokslinius tyrimus, partnerystes, sieks bendrų iniciatyvų su socialiniais partneriais, skatins plėsti studijų ir mokslo tyrimų infrastruktūrą, kartu dalyvauti nacionalinėse ir tarptautinėse mokslo programose. Rugsėjo 13 d. įvyko oficialus Australijos-Lietuvos kibernetinių tyrimų tinklo internetinės svetainės atidarymo renginys.\n\nRenginio metu profesorius Matthew Warren, RMIT Kibernetinio saugumo tyrimų ir inovacijų centro direktorius (ALCRN bendrasis direktorius) pažymėjo: „Tikimės, kad MRU ir RMIT sukurtas tinklas padės sutelkti žinias, suteiks galimybę imtis bendrų hibridinių grėsmių tyrimų bei įvertinti jų įtaką visuomenėms ir institucijoms Lietuvoje bei Australijoje. Taip pat, tikimės atlikti tyrimus ir kitais aktualiais klausimais, pavyzdžiui: kibernetinių grėsmių analizė, dezinformacijos ryšys su kibernetiniu saugumu, hibridinių-kibernetinių grėsmių savireguliacijos mechanizmų efektyvumas ir net kosmoso erdvės kibernetinis saugumas“.\n\nProfesorius Matthew Warren yra kibernetinio saugumo ir kompiuterinės etikos srities mokslinis tyrėjas ir praktikas, plačiai žinomas nuomonės formavimo lyderis kibernetinio saugumo ir kompiuterinės etikos srityse. Jo ekspertinė nuomonė ir vertinimai kibernetinio saugumo, kibernetinio saugumo valdymo, saugumo rizikos analizės, ypatingos svarbos infrastruktūros objektų apsaugos, žmogaus saugumo ir kibernetinės inovacijos srityse publikuojami skirtingose pasaulio šalyse. Šiuo metu jis vadovauja Australijos RMIT, kuris yra pasaulinio lygio tarpdisciplininis kibernetinio saugumo tyrimų centras. Profesorius yra gavęs daugybę dotacijų ir apdovanojimų iš nacionalinių ir tarptautinių finansavimo įstaigų. Šią savaitę profesorius Matthew Warren vieši Lietuvoje. Rugsėjo 13 d. vyko profesoriaus Matthew Warren vieša paskaita „The Cyber Implications of a Conflict in the South China Sea for Australia“, kurioje profesorius pristatė Australijos gynybos departamento remiamą projektą ir jo rezultatus. Projekte buvo nagrinėjamos konflikto Pietų Kinijos jūroje pasekmės ir tiesioginės pasekmės Australijai.\n\nMRU Viešojo valdymo ir verslo fakulteto dekanas prof. Darius Štitilis, renginio metu, atkreipė dėmesį, kad kibernetinį saugumą traktuojame kaip nacionalinio saugumo dalį. „Nepaisant to, kad Lietuva patenka į pasaulio ITU (angl. International Telecommunication Union) kibernetinio saugumo reitingo dešimtuką, būtina ir toliau vykdyti tyrimus, kurti strategijas, taip pat spręsti faktinės atitikties kibernetinio saugumo reikalavimus ir kibernetinės gynybos gebėjimų klausimus. Labai aktualus ir visuomenės gebėjimas identifikuoti kibernetines-hibridines grėsmes, todėl didelį dėmesį reikia skirti ir visuomenės švietimui. Matome didelį Lietuvos ir Australijos bendradarbiavimo potencialą. Tikimės, kad šio tinklo dėka sujungsime kibernetinio saugumo tyrėjus, studentus ir pramonės bei valdžios specialistus-praktikus, dirbančius ir (arba) besidominčius kibernetiniu saugumu Australijoje ir Lietuvoje“, – teigia dekanas.\n\nMRU kibernetinio saugumo specialistas doc. dr. Marius Laurinaitis teigia, kad Nacionalinio kibernetinio saugumo centro duomenimis, kibernetinių incidentų pernai padaugėjo 25%, o su kenkimo programinės įrangos platinimu susijusių incidentų skaičius – didėjo net 49%. Be to, pernai fiksuotos septynios hibridinės atakos, o gruodį – viena didžiausių, kai pasinaudojant interneto svetainių turinio valdymo sistemų saugumo spraga, buvo įsilaužta į bent 24 viešojo sektoriaus interneto svetaines, jose publikuotos melagingos naujienos. Augant kibernetinių incidentų skaičiui bei didėjant kai kurių incidentų pavojingumui, kritiškai didėja ir kvalifikuotų specialistų poreikis. Tad Australijos ir Lietuvos bendradarbiavimas, tikimasi, bus vaisingas ir sudarys galimybes kibernetinio saugumo studentams kelti kvalifikaciją tarptautinių mainų programų apimtyje ar kitais būdais.\n\nAustralijos-Lietuvos kibernetinio saugumo tyrimų tinklo narystė yra nemokama, leidžia nariams bendrauti, gauti naujausią informaciją apie tyrimus ir įvykius, susijusius su Australija ir Lietuva kibernetinio saugumo ir panašiose srityse. Dalyvavimas tinkle taip pat suteikia galimybę prisijungti prie vykdomų tyrimų, inicijuoti naujus tyrimus su tinklo dalyviais, įgyvendinti tyrimus, pavyzdžiui dėl dezinformacijos aptikimo žiniasklaidoje, įskaitant socialinius tinklus. Visi, kurie nori jungtis prie tinklo, tinklapyje https://alcrn.com/, turi užpildyti elektroninę narystės stojimo formą. Ši sąlyga galioja juridiniams ir fiziniams asmenims.\n\nMRU jau kelis metus vykdomos Kibernetinio saugumo valdymo studijos, skirtos parengti aukštos kvalifikacijos specialistus, gebančius integraliai suprasti, kurti bei valdyti šiuolaikines informacinių technologijų aplinkas ir žmogiškuosius išteklius, užtikrinant kibernetinį saugumą bei duomenų apsaugą. Šios magistrantūros studijos yra tarpdisciplininės, orientuotos į kibernetinio saugumo prevenciją, užtikrinimą bei palaikymą, atitinkamų sprendimų būdų nustatymą ir veiklos organizavimą bei koordinavimą. Paskaitas dėsto mokslininkai, turintys ir praktinio darbo patirtį ir praktikai-ekspertai, dirbantys versle ar viešajame sektoriuje kibernetinio saugumo srityje.\n\nDaugiau informacijos apie tinklą galite rasti čia: https://alcrn.com/.\n\nSusitikimo įrašą galima rasti čia: https://bit.ly/3BkfNCP.",
    "G-20 šalių BVP antrąjį ketvirtį sumenko 0,4 proc., EBPO – tiek pat augo": "Pažymima, jog bendras G-20 ekonominis nuosmukis kontrastuoja su augimu EBPO narėse 0,4 procento.\n\nAtaskaitoje nurodoma, jog nuosmukis atspindi staigų Kinijos ekonomikos kritimą 2,6 proc., kurį nulėmė nauji ribojimai COVID-19 infekcijos plitimui stabdyti.\n\nBVP sumažėjimas taip pat užfiksuotas Indijoje (1,4 proc.), Pietų Afrikos Respublikoje (0,7 proc.), Jungtinėje Karalystėje ir Jungtinėse Amerikos Valstijose (po 0,1 proc.).\n\nAugimas sulėtėjo Saudo Arabijoje, Indonezijoje, Meksikoje ir Vokietijoje, o spartesnis jis buvo Australijoje, Brazilijoje, Italijoje, Japonijoje, Pietų Korėjoje ir Turkijoje.\n\nDviejų G-20 narių – Meksijos ir PAR – BVP antrąjį šių metų ketvirtį buvo žemiau ikipandeminio lygio (žemiau atitinkamai 1,1 proc. ir 0,5 proc.).\n\nG-20 sudaro Argentina, Australija, Brazilija, Indija, Indonezija, Italija, Japonija, JAV, Jungtinė Karalystė, Kanada, Kinija, Meksika, Pietų Afrikos Respublika, Pietų Korėja, Prancūzija, Rusija, Saudo Arabija, Turkija, Vokietija ir Europos Sąjunga.\n\nEBPO dabar priklauso 38 valstybės: Airija, Australija, Austrija, Belgija, Čekija, Čilė, Danija, Estija, Islandija, Ispanija, Italija, Izraelis, Japonija, JAV, JK, Graikija, Kanada, Kolumbija, Kosta Rika, Latvija, Lietuva, Lenkija, Liuksemburgas, Meksika, Nyderlandai, Naujoji Zelandija, Norvegija, Pietų Korėja, Portugalija, Prancūzija, Slovakija, Slovėnija, Suomija, Švedija, Šveicarija, Turkija, Vengrija, Vokietija.",
    "Keisčiausios būsto nuomos taisyklės skirtingose pasaulio šalyse: rakto mokesčiai, nuomininko charizma ir gluminantis taupumas": "1. Japonija. Žudantis taupumas\n\nIšsinuomoti butą Tekančios saulės šalyje yra ne pigus malonumas, ypač užsieniečiui. Be užstato, draudimo ir kitų įnašų, Japonijoje tenka mokėti „rakto mokestį“ – privalomą dovaną nuomotojui už tai, kad jis pasirinko būtent jus. Tokia dovana prilygsta vieno ar dviejų mėnesių nuomos mokesčiui ir būna įtraukta į sutartį.\n\nTačiau galite nemažai sutaupyti, jei nuomai rasite butą, kuriame buvo įvykdyta žmogžudystė: tokie butai nuomojami už 30 proc. mažesnę kainą. Nekilnojamojo turto agentui informuoti apie smurtinės mirties faktą yra privaloma.\n\n2. Didžioji Britanija. Siūlykite kainą, ponai\n\nJungtinėje Karalystėje nuomai skirto nekilnojamojo turto yra daug, tačiau gerų būstų už patrauklią kainą trūksta. Tai ypač aktualu didžiuosiuose miestuose, pavyzdžiui, Londone, Liverpulyje ir Mančesteryje. Norėdami išsinuomoti jums patinkantį namą ar butą, turite nusiųsti jo savininkui pranešimą ir pasiūlyti didesnę kainą nei nurodyta skelbime: galutinė nuomos kaina per tokius aukcionus dažnai padidėja kelis kartus. Tačiau kartais nuomininko charizma pakeri nuomotoją ir jis leidžia išsinuomoti būstą be aukciono.\n\n3. Prancūzija. Laiškų rašymas\n\nNorėdami išsinuomoti butą Prancūzijoje, turite surinkti įspūdingą pluoštą pažymų: dokumentus, patvirtinančius teisėtą atvykimą į šalį ir jūsų galimybes susimokėti už nuomą, nekilnojamojo turto agentūra prideda prie bylos kartu su jūsų nuotrauka. Išsirinkus butą, reikia parašyti nuomotojui motyvacinį laišką. Jame reikėtų paaiškinti, kodėl esate geresnis už kitus kandidatus ir kodėl jus suviliojo būtent šis būstas.\n\nTokios griežtos atrankos priežastis yra ta, kad nesąžiningus nuomininkus pagal Prancūzijos įstatymus labai sunku išvaryti į gatvę. Kartais tai gali užtrukti dvejus ar net trejus metus, o nuo lapkričio iki kovo mėnesio „išstumti žmogų į šaltį“ apskritai neleidžiama.\n\n4. Australija. Suspėti per...\n\nAustralijoje potencialaus būsto apžiūra trunka vidutiniškai 15 minučių. Taip yra todėl, kad nuomotojai organizuoja apžiūras pagal sąrašą: tam tikrą dieną ir tam tikrą valandą sukviečiami visi tą patį būstą išsinuomoti norintys žmonės, kurie apžiūri objektą pagal eilę. Taigi laikas potencialaus būsto privalumams ir trūkumams įvertinti yra griežtai ribotas. Tada kandidatai turi užpildyti specialią popierinę formą, kurioje už kiekvieną punktą skiriami balai. Pavyzdžiui, turint vairuotojo pažymėjimą, suteikiama 40 balų, o turint sveikatos draudimą – 20 balų. Nuomotojas suveda rezultatus ir nusprendžia, kam išnuomoti būstą.\n\n5. Kinija. Tikriname radiatorius\n\nNuomodamiesi butą Kinijoje, turėtumėte pasitikslinti, ar jame yra centrinis šildymas. Šalies pietuose, kur žiemos būna gana šiltos, centrinio šildymo nebūna, tačiau šiaurėje radiatoriai taip pat įrengti ne visur – jų priežiūra ir aptarnavimas yra brangus ir užimantis daug laiko.\n\nNuomininkas taip pat turės pasirašyti naują sutartį dėl interneto ir geriamojo vandens pristatymo. Naudoti maistui vandenį iš vietos vandentiekio nerekomenduojama.\n\n6. Izraelis. Ieškome trūkumų\n\nNorėdami sėkmingai išsinuomoti butą Tel Avive arba Haifoje, turėsite įvaldyti derybų meną. Nustatytų nuomos kainų šioje šalyje nebūna. Taigi apžiūrėdami nekilnojamąjį turtą, stenkitės įžvelgti kuo daugiau trūkumų: nuskilusį plytelių kampą, per mažą virtuvę ar gėlėtus tapetus, kurie jau seniai nebemadingi. Kartu būsimasis nuomininkas turėtų kuo daugiau girtis, kad nuomotojas jokiais būdais nenorėtų prarasti tokio puikaus nuomininko. Apsukriausiems nuomininkams pradinę nuomos kainą kartais pavyksta sumažinti net iki 35 proc.\n\n7. Meksika. Kur rasti „aval“?\n\nNorint greitai ir pigiai išsinuomoti butą Meksikoje, jums reikės „aval“ – garanto, kuriuo turėtų tapti miesto, kuriame nuomositės būstą, gyventojas. Toks būdas leidžia sutaupyti už tarptautines rezervacijos paslaugas ir pamatyti daugiau nuomos galimybių: ne visi namai ir butai patenka į viešą internetinę duomenų bazę.",
    "Teigia meteoritų dalyse aptikę itin retus šešiakampius deimantus": "„Tai labai įdomu, nes buvo žmonių, kurie abejojo, ar ši medžiaga apskritai egzistuoja“, – sako deimantus aptikusios komandos narys Alanas Salekas iš RMIT universiteto Melburne (Australija).\n\nŠešiakampiai deimantai, kaip ir įprasti deimantai, sudaryti iš anglies, tačiau jų atomai išsidėstę šešiakampėje, o ne kubinėje struktūroje.\n\nŠešiakampiai deimantai, dar vadinami lonsdaleitu, pirmą kartą buvo aptikti XX a. septintajame dešimtmetyje JAV ir Indijoje rastuose meteorituose. Tačiau anksčiau aptikti kristalai buvo tik kelių nanometrų dydžio, todėl buvo sunku patvirtinti, ar tai tikrai šešiakampiai deimantai.\n\nIeškodami didesnių kristalų, A.Salekas ir jo kolegos galingu elektroniniu mikroskopu ištyrė 18 meteoritų mėginių. Vienas jų buvo iš Australijos, o kiti – iš šiaurės vakarų Afrikos.\n\nŠešiakampius deimantus jie aptiko keturiuose Afrikos meteorituose, o kai kurių kristalų dydis siekė iki vieno mikrometro. Tai reiškia, kad jie maždaug 1000 kartų didesni nei anksčiau aptikti.\n\nBūtent dėl to komanda galėjo patvirtinti, kad deimantų struktūra yra tikrai šešiakampė.\n\n„Tai svarbus atradimas – dabar turime didesnių kristalų, galime geriau suprasti, kaip jie susidarė, ir galbūt atkartoti šį procesą laboratorijoje“, – sako A.Salekas.\n\nAnot tyrimui vadovusio Andy Tomkinso iš Melburno Monasho universiteto, remiantis deimantus į Žemę atnešusių meteoritų chemine sudėtimi, galima teigti, kad šešiakampiai deimantai susiformavo nykštukinių planetų viduje.\n\nKomandos atlikta analizė rodo, kad kristalai susidarė įvykus reakcijai tarp grafito, kuris sudarytas iš anglies atomų, susisluoksniavusių į lakštus, ir superkritinio skysčio, sudaryto iš vandenilio, metano, deguonies ir sieros cheminių medžiagų, kurios tikriausiai susidarė asteroidui atsitrenkus į nykštukinę planetą ir suskilus į fragmentus, o šie galiausiai nukrito ant Žemės.\n\n„Planetos subyrėjimą galima prilyginti dangtelio nuėmimui nuo butelio – buvo išleistas slėgis ir šis slėgio sumažėjimas kartu su aukšta temperatūra lėmė superkritinio skysčio susidarymą“, – sako A.Tomkinsas.\n\nPanašiai laboratorijose gaminami įprasti deimantai – vandenilio ar metano dujomis kaitinamas grafitas. Todėl galima manyti, jog atlikus keletą pakeitimų būtų galima pagaminti lonsdaleitą, sako A.Salekas.\n\nManoma, kad šešiakampiai deimantai pagal savo struktūrą yra maždaug 60 proc. kietesni už įprastus deimantus. Dėl šio kietumo juos, pagamintus sintetiniu būdu, būtų galima panaudoti pramonėje – itin kietiems pjūklų diskams ar kitoms mašinų dalims gaminti, sako A.Salekas.\n\nTyrimą galima rasti čia.\n\nParengta pagal „New Scientist“.",
    "Pasaulio lyderiai atiduoda pagarbą karalienei Elžbietai II: vėliau susitiks su naujuoju Jungtinės Karalystės karaliumi": "Parlamento Vestminsterio salėje pagerbę monarchę, J. Bidenas, Japonijos imperatorius Naruhito ir kiti pasaulio lyderiai turi dalyvauti priėmime pas karalių Karolį III.\n\nVėlai šeštadienį į Londoną atskridęs J. Bidenas sakė, kad Elžbieta II, kuri karalienės pareigas ėjo rekordiškai ilgai – 70 metų, – „apibrėžė epochą“.\n\nKonstitucinės monarchijos statusą tebeturinčios Australijos ministras pirmininkas Anthony Albanese'as, anksčiau pareiškęs, kad jo šaliai tapti respublika yra „neišvengiama“, televizijai „Sky News Australia“ sakė, kad karalienė buvo „visada padrąsinanti“.\n\nKaralienės atminimą jis pagerbė ir su Karoliu III susitiko šeštadienį.\n\nBakingamo rūmuose taip pat buvo surengta privati audiencija Naujosios Zelandijos ministrei pirmininkei Jacindai Ardern, kuri, kaip ir Australija bei 12 kitų Sandraugos šalių, dabar laiko Karolį III savo valdovu.\n\n„Buvo matyti, kad jam labai daug reiškia toks žmonių meilės ir prieraišumo Jos Didenybei mastas ir išraiška“, – sakė ji sekmadienį BBC televizijai.\n\nKanados ministras pirmininkas Justinas Trudeau savo ruožtu sakė, kad Elžbieta II „tarnavo visą savo gyvenimą ir su nepriekaištingu grakštumu vykdė savo pareigas“.\n\nJie yra tarp kelių dešimčių valstybių ir vyriausybių vadovų, atvykusių į Jungtinę Karalystę, artėjant ilgiausiai valdžiusios monarchės laidotuvėms surengusią didžiausią istorijoje policijos prižiūrimą operaciją.\n\nPirmieji žmonės jau iš anksto būriavosi, norėdami pamatyti pirmadienį Vestminsterio abatijoje vyksiantį iškilmingą atsisveikinimą, kuris, kaip manoma, pristabdys Londono gyvenimą ir kurį stebės milijardai žiūrovų visame pasaulyje.\n\n„Tautos močiutė“\n\n„Norėjome surasti gerą vietą procesijai stebėti“, – sakė 59 metų Karališkojo karinio jūrų laivyno veteranas Billas Parry, kuris kartu su kitais dviem buvusiais kariais laukdami sėdėjo ant sulankstomų kėdžių.\n\n„Pamiegoti lauke nėra sunku, turint omenyje viską, ką karalienė dėl mūsų padarė: 70 metų tarnystės“, – teigė jis.\n\nJungtinė Karalystė sekmadienį 20 val. vietos (22 val. Lietuvos) laiku tylos minute pagerbs karalienės „gyvenimą ir palikimą“, prieš įvykstant jos laidotuvėms.\n\nNorintieji pamatyti vėliava uždengtą karstą į Vestminsterio salę, esančią priešais vienuolyną, turi laiko iki pirmadienio 6 val. 30 min. ryto (8 val. 30 min. Lietuvos laiku).\n\nSekmadienio rytą palei Temzės upę nusidriekus kilometrų ilgio eilei, laukimo laikas viršijo 13 valandų, o eilė tam tikru metu gali būti uždaryta anksčiau laiko.\n\n27 metų informacinių technologijų darbuotojas Shaunas Mayo pateko į Vestminsterio salę po 14 valandų laukimo eilėje, kad galėtų atiduoti pagarbą.\n\n„Tai buvo neįtikėtinai emocinga. Ji buvo tarsi tautos močiutė“, – sakė jis naujienų agentūrai AFP.\n\n„Mes visi jos ilgėsimės“, – teigė jis.\n\nPolicija pranešė, kad vyrui, kuris penktadienį buvo sulaikytas priėjęs prie karsto, pateikti kaltinimai dėl viešosios tvarkos pažeidimo.",
    "Tarptautinės psichiatrijos konferencijos atidaryme – garbūs svečiai ir svarbios temos": "„Pirmą kartą Vilniuje rengiama „Rethinking Mental Health Care“ konferencija yra didžiausia psichiatrijos konferencija Lietuvoje, pagrindinis dėmesys joje bus skiriamas svarbioms žmogaus teisių, įtraukties, inovacijų ir socialinių veiksnių, turinčių įtakos psichikos sveikatai, klausimams. Joje dalyvaus ne tik psichikos sveikatos specialistai, bet ir jų klientai – asmenys, susidūrę su psichikos sunkumais“, – teigia prof. Robertas van Vorenas, federacijos „Globali iniciatyva psichiatrijoje“ vadovas, konferencijos organizatorius.\n\nKonferenciją atidaręs sveikatos apsaugos ministras Arūnas Dulkys teigė, kad laukia ypatingas renginys, kuriame bus aptariamos karo traumos, psichikos sveikatos ateitis ir žmonių, su išgyventa patirtimi, poreikiai.\n\nLaimos Penek nuotr./Konferencijos „Rethinking Mental Health Care“ atidarymas\n\n„Labai svarbu, kad prie mūsų prisijungė 150 ukrainiečių, kurie susipažins su moderniais karo traumų gydymo būdais, kurių jiems prireiks ne tik dabar, bet ir ateityje, karui pasibaigus. Lietuvoje konferencija vyksta ypatingu metu – kuriame naują psichikos sveikatos sistemą. Ši sritis Lietuvoje vis dar neatitinka klientų poreikių lyginant su kitomis užsienio šalimis“, – sakė Arūnas Dulkys.\n\nMinistras jau prieš konferenciją, atkreipė dėmesį: „Tyrimai rodo, kad psichikos sutrikimai yra ne už tvoros, bet kiekvieno iš mūsų namuose, tačiau norime apsimesti, kad tai mūsų neliečia. Stigmų mažinimas yra ilgas procesas, bet be pokyčių visuomenės, profesinės bendruomenės požiūryje, psichikos sveikatos paslaugų pertvarkymas neįmanomas. Tolerancija pati neateina, ji turi būti ugdoma. Džiaugiuosi, kad šioje vietoje nebijome imtis iniciatyvos ir paslaugų reformos kontekste numatome ilgalaikius veiksmus didinant gyventojų psichikos sveikatos raštingumą bei stigmos mažinimo iniciatyvas remdamiesi kitų šalių pasiteisinusia patirtimi.“\n\nPasak konferencijos organizatoriaus Roberto van Voreno, konferencija ypač svarbi šiuo metu, kai Ukrainoje psichikos sveikatos tarnybos yra tiesiogiai atakuojamos, o milijonai ukrainiečių patiria įvairiausių psichologinių sunkumų dėl karo. Psichikos sveikatos specialistams iš Ukrainos (beveik 150 žmonių) jau nuo vakar vyksta pusantros dienos trukmės mokymai apie karo traumas.\n\n„Tai darome dėl dviejų priežasčių – pirma norime pagerinti jų žinias apie karo traumas, kurių jiems prireiks savo šalyje, o antra – tai investicija į ateities Ukrainos psichikos sveikatos paslaugas. Tikimės, kad ta sistema po karo bus kitokia nei jam prasidėjus. Tai siekis krizę paversti galimybe. Į Vilnių atvyko kelios grupės žmonių, kuriems dalyvavimas šiuose mokymuose nekainuos. Tai žmonės iš Baltarusijos, kurie padėjo savo valdžios represijų aukoms, taip pat 150 ukrainiečių iš Lvivo, jiems bus apmokėtos registracijos ir apgyvendinimo išlaidos“, – pasakoja organizatorius prof. Robertas van Vorenas.\n\nKonferencija „Rethinking Mental Health Care“ yra tarsi forumas, skirtas keistis idėjomis apie prieinamos psichikos sveikatos priežiūros gerinimą. Joje pranešimus skaitys ir lietuviai – VU profesorius, Žmogaus teisių stebėjimo instituto direktorius Dainius Pūras, Lietuvos negalios organizacijų forumo prezidentė Dovilė Juodkaitė ir VšĮ Psichikos sveikatos perspektyvos vadovė Karilė Levickaitė, aktorius Marius Repšys. Konferencija vyks anglų kalba, bus teikiamas sinchroninis vertimas į rusų kalbą.\n\n„Esame įsitikinę, kad į psichikos sveikatos apsaugos paslaugų kūrimą turi būti įtraukti žmonės, kurie tomis paslaugomis naudojasi, žmonės su išgyventa patirtimi. Paslaugos turi būti individualizuotos ir paremtos pagarba, žmonių orumo išlaikymu.\n\nKlientas turi turėti galimybę išsakyti savo nuomonę. Jeigu prekybos centrai visad klausia klientų, ko jie norėtų, kodėl negali to paties būti psichikos sveikatos srityje? Aišku, teoriškai viskas skamba labai gražiai, bet su sunkesniais atvejais yra ir komplikuotesnių situacijų. Kada gali gydyti asmenį prieš jo valią? Jei jis atsisako naudoti medikamentus, ar turėtum su tuo sutikti ar visgi jei reikia vaistų, juos skirti ir priversti juos vartoti“, – teigia „Rethinking Menatal Health Care“ organizatoriai.\n\nTarp daugiau nei keturiasdešimties pranešėjų yra tarptautiniu mastu žinomų psichikos sveikatos priežiūros ekspertų. Pateikiame pagrindinių pranešėjų sąrašą, kurį sudaro ilgametę patirtį turintys asmenys iš Europos, Afrikos, Šiaurės Amerikos ir Okeanijos šalių.\n\nŽymiausi konferencijos pranešėjai:\n\nProf. Normanas Sartorius – garsus psichiatras, buvęs Psichinės sveikatos direktorius Pasaulio sveikatos organizacijoje, dabar – Psichikos sveikatos programų tobulinimo asociacijos prezidentas. (Šveicarija).\n\nProf. Helen Herrman – buvusi Pasaulio psichiatrijos asociacijos vadovė, profesorė emeritė Melburno universitete, Tarptautinės moterų psichinės sveikatos asociacijos vadovė.\n\nDr. Vikramas Patelis– profesorius Blavatniko instituto Pasaulinės sveikatos ir socialinės medicinos katedroje Harvardo medicinos mokykloje (JAV) bei Indijos visuomenės sveikatos fondo docentas.\n\nProf. seras Grahamas Thornicroftas – Londono Karaliaus koledžo Psichiatrijos, psichologijos ir neurologijos instituto Pasaulinės psichikos sveikatos centro psichiatrijos profesorius (Didžioji Britanija).\n\nCharlene Sunkel – Pasaulinio psichinės sveikatos kolegų tinklo įkūrėja ir generalinė direktorė (Pietų Afrikos Respublika).\n\nClauda Sartor – Pasaulinio psichikos sveikatos kolegų tinklo generalinio direktoriaus pavaduotoja (Pietų Afrikos Respublika).\n\nDr. Philippe 'as Delespaul – Mastrichto universiteto Inovacijų psichikos sveikatos srityje profesorius, psichologijos knygų autorius (Nyderlandai).\n\nProf. Dainius Pūras – Vaikų ir paauglių psichiatrijos ir visuomenės psichikos sveikatos profesorius Vilniaus universitete, Žmogaus teisių stebėjimo instituto direktorius (Lietuva).\n\nProf. Gavinas Davidsonas – daug metų dirbęs socialiniu darbuotoju, dabar tyrinėja psichikos sveikatos paslaugų efektyvumą ir teikia rekomendacijas (Šiaurės Airija).\n\nDr. Piersas Goodingas – mokslinis bendradarbis iš Melburno universiteto teisės mokyklos ir Australijos mokslinių tyrimų tarybos narys (Australija).\n\nProf. Richardas Wilkinsonas – Notingamo universiteto medicinos mokyklos socialinės epidemiologijos profesorius emeritas (Didžioji Britanija).\n\nDr. Lucy Johnstone – konsultantė klinikinė psichologė, įvairių psichiatrijos knygų autorė ir redaktorė (Didžioji Britanija).",
    "Pasaulis gedi dėl britų monarchės mirties, jos netektį vadina eros pabaiga": "JUNGTINĖS VALSTIJOS\n\n„Karalienė Elžbieta II buvo neprilygstamo orumo ir pastovumo valstybininkė, sustiprinusi pamatinę Jungtinės Karalystės ir Jungtinių Valstijų sąjungą“, – teigė amerikiečių prezidentas Joe Bidenas.\n\nKadenciją baigęs amerikiečių prezidentas Barackas Obama užuojautoje akcentavo Elžbietos II „nenuilstamos, garbingos tarnystės visuomenei palikimą“.\n\nJis sakė, kad monarchė šalį „valdė grakščiai, elegantiškai ir su nenuilstančia darbo etika, nepaisydama sunkumų ir lūkesčių, kurie buvo keliami jos kartos moterims“.\n\nSavo ruožtu buvęs prezidentas Donaldas Trumpas pagerbė karalienės „ištvermingą diplomatiją“ ir „didžiulį taikos palikimą“.\n\nJUNGTINĖS TAUTOS\n\n„Kaip ilgiausiai gyvenusi ir ilgiausiai valdžiusi Jungtinės Karalystės vadovė, karalienė Elžbieta II visame pasaulyje buvo plačiai vertinama už savo grakštumą, orumą ir atsidavimą“, – sakė Jungtinių Tautų generalinis sekretorius Antonio Guterresas.\n\nEUROPOS SĄJUNGA\n\n„Kadaise vadinta „Elžbieta Tvirtąja“, ji savo tarnyste ir atsidavimu niekada nepamiršo parodyti mums, kokios svarbios yra pamatinės vertybės šiuolaikiniame pasaulyje“, – „Twitter“ paskyroje rašė Europos Vadovų Tarybos pirmininkas Charles'is Michelis.\n\n„Ji buvo karo bei susitaikymo Europoje ir už jos ribų liudininkė, matė gilias mūsų planetos ir visuomenės transformacijas“, – sakė Europos Komisijos pirmininkė Ursula von der Leyen.\n\n„Per šiuos pokyčius ji buvo tęstinumo švyturys, niekada nenustojantis rodyti ramybės ir atsidavimo, kuris daugeliui teikė stiprybės“, – pridūrė ji.\n\nPRANCŪZIJA\n\n„Prisimenu ją kaip Prancūzijos draugę, geraširdę karalienę, visiems laikams palikusią pėdsaką savo šalyje ir savo amžiuje“, – sakė Prancūzijos prezidentas Emmanuelis Macronas.\n\nVOKIETIJA\n\nVokietijos kancleris Olafas Scholzas savo užuojautoje vadino Elžbietą II „susitaikymo simboliu“.\n\n„Jos įsipareigojimas siekti Vokietijos ir Didžiosios Britanijos susitaikymo po Antrojo pasaulinio karo baisumų liks nepamirštas“, – sakė Vokietijos kancleris.\n\n„Scanpix“ nuotr./Elizabeth II ir princas Phillipas 1953 m. per karūnavimą\n\nVATIKANAS\n\nPopiežius Pranciškus pareiškė, kad jį „giliai nuliūdino“ karalienės mirtis, ir pabrėžė, jog meldžiasi už jos „amžiną atilsį“ bei už jos sūnų Charlesą, kuris tapo karaliumi.\n\nKatalikų Bažnyčios vadovas išreiškė pagarbą karalienės „nepaliaujamai tarnystei“.\n\nISPANIJA\n\nIspanijos karalius Felipe VI užuojautoje teigė, kad britų monarchė „buvo daugelio svarbiausių mūsų pasaulio istorijos skyrių liudininkė, autorė ir formuotoja“.\n\n„Jos pareigos jausmas, atsidavimas ir visas gyvenimas, buvo skirtas tarnauti“, – nurodė Ispanijos monarchas.\n\nITALIJA\n\n„Ji garantavo stabilumą krizės akimirkomis ir išlaikė tradicijų vertę visuomenėje, kuri nuolat ir giliai evoliucionuoja. Jos tarnystės dvasia, atsidavimas... gilus orumas, su kuriuo ji ėjo pareigas tokį ilgą laiką – nuolatinis susižavėjimo šaltinis ateities kartoms“, – nurodė Italijos premjeras Mario Draghi.\n\nUKRAINA\n\n„Ukrainos žmonių vardu reiškiame nuoširdžią užuojautą karališkajai šeimai, visai Jungtinei Karalystei dėl šios ypač skaudžios netekties“, – rašoma Ukrainos prezidento Volodymyro Zelenskio užuojautoje.\n\nKANADA\n\n„Ji buvo mūsų karalienė beveik pusę Kanados gyvavimo laikotarpio. Ji akivaizdžiai, giliai ir tvirtai mylėjo kanadiečius, – sakė Kanados ministras pirmininkas Justinas Trudeau. – 70 metų ji mums visiems tarnavo tvirtai ir išmintingai.“\n\n„Sunku patikėti, kad mano pastarasis pasisėdėjimas su ja buvo paskutinis, – sakė politikas. – Man trūks tų pokalbių.“\n\nAUSTRALIJA\n\nAustralijos vyriausybės vadovo Anthony Albanese'io teigimu, britų karalienės mirtis „žymi eros pabaigą“.\n\n„Australų širdys yra su Jungtinės Karalystės žmonėmis, – kalbėjo A.Albanese'is. – Baigėsi istorinis valdymas ir ilgas gyvenimas, skirtas pareigai, šeimai, tikėjimui ir tarnystei.“\n\nBRAZILIJA\n\nBrazilijos prezidentas Jairas Bolsonaro reikšdamas užuojautą dėl britų karalienės mirties paskelbė trijų dienų nacionalinį gedulą.\n\nKraštutinių dešiniųjų pažiūrų prezidentas, kuris kitą mėnesį sieks būti perrinktas, oficialiame leidinyje paskelbtame pranešime teigė, kad gedulo laikotarpis yra „užuojautos žinia dėl Jos Didenybės karalienės mirties“.\n\nINDIJA\n\n„Ji įkūnijo orumą ir padorumą viešajame gyvenime. Skaudu dėl jos mirties“, – teigė Indijos ministras pirmininkas Narendra Modi.",
    "Darbą gyvenimo meile vadinantis Rimvydas Širvinskas-Makalius – apie savo namus, brangiausią kelionę ir didžiausią turtą": "Anksčiau norėjau daugiau laiko sau, dabar norėčiau daugiau laiko skirti artimiems žmonėms, LRT.lt laidai „Klausk – atsakysiu“ prisipažįsta keliautojas ir kelionių žinomas Rimvydas Širvinskas-Makalius. Vis tik savo gyvenimo be kelionių jis neįsivaizduoja bei teigia, kad jei jo karjera būtų susiklosčiusi kitaip, jis veikiausiai būtų tapęs skrydžio palydovu ar pilotu.\n\nPortalo LRT.lt laida „Klausk – atsakysiu“ šįkart užsuko į Rimvydo Širvinsko-Makaliaus namus, taigi jam teko atsakyti į gausybę netikėčiausių klausimų.\n\nKeliautojas ir kelionių žinovas, rodos, nuolat su lagaminu rankoje ir skubantis į nuotykį svečioje šalyje. Tiesa, jis patikina, kad gyventi jam geriausia Lietuvoje. Ir savo namuose jis sakosi praleidžiantis ne tiek ir mažai laiko – maždaug 8 mėn. per metus.\n\nKlajodamas po savo namus jis pasakoja, kad bene mieliausias čia esantis daiktas jam yra vonia, kurią prisileidęs sekmadieniais mėgsta atsipalaiduoti. Vasarą jo dienos bėga terasoje, prie kurios apsilanko ir smalsuolės stirnos, o užslinkus žiemai mielai laiką leidžia ant sofos.\n\nRimvydas Širvinskas-Makalius / BNS nuotr.\n\nŽinoma, kartais pasišildyti pasprunka ir į kokią šiltesnę šalį. Keliones ir savo darbą jis vadina didžiausia gyvenimo meile bei svarsto, kad net jei neturėtų savo verslo, savo gyvenimą vis tiek sietų su kelionėmis – galbūt būtų skrydžio palydovas ar pilotas. Beje, mažai kas žino, jog jo kelias galbūt galėjo pasukti ir dar kita linkme – mokyklos laikais jis buvo cirko artistas.\n\nLabiausiai R. Širvinskas vertina įspūdžius parsivežtus iš skirtingų pasaulio kampelių. Brangiausia savo kelione jis vadina safarį Kenijoje: „Grįžęs dar ilgai apie tai pasakojau. Tai visapusiškai brangiausia mano kelionė – ir finansiškai, ir todėl, kad labai apie tai svajojau.“ Dabar jo norų sąraše – dar neaplankytos šalys, Vietnamas, Naujoji Zelandija ir Australija.\n\nRimvydas Širvinskas-Makalius / BNS nuotr.\n\nKeliautojas prisipažįsta, jog anksčiau norėdavo daugiau laiko sau, tačiau dabar daugiau jo norėtų skirti brangiems žmonėms, vis tik šeima – brangiausias turtas.\n\nKoks komplimentas jį įžeistų, kokioje šalyje sutiktų apsigyventi, kas visada pakelia nuotaiką ir daugiau galbūt dar nežinomų faktų R. Širvinską-Makalių – laidos įraše.",
    "Danas Rapšys daro posūkį karjeroje – permainos trenerių korpuse": "Pastaruosius metus Danas Rapšys treniravosi pagal Lietuvos plaukimo rinktinės trenerio Žilvino Ovsiuko nurodymus, bet po Europos pirmenybių Romoje subrendo kitas sprendimas.\n\n27 metų panevėžietis plaukikas nusprendė atnaujinti bendradarbiavimą su Ina Paipeliene, nors jų bendras darbas dažnai vyks per atstumą.\n\n„Trenerė vis žiūrėdavo varžybas, vis turėdavo įžvalgų, ką galėčiau pakeisti ar pakoreguoti, taip ir susivedė mintys, kad treneriai gali papildyti vienas kitą“, – 15min sakė D.Rapšys.\n\nKipro Štreimikio (LTOK) nuotr./Ina Paipelienė ir Žilvinas Ovsiukas\n\nJis su I.Paipeliene dirbo nuo jaunų dienų, kai plaukdamas Panevėžyje sugebėjo iškilti tarptautinėje arenoje.\n\nIš pradžių D.Rapšys buvo greitas plaukdamas nugara – šiuo plaukimo būdu prieš dešimtmetį pelnė visų trijų spalvų medalius Europos jaunimo pirmenybėse, taip pat ir pasaulio jaunimo čempionato sidabrą, o 2016 metais iškovojo ir Europos suaugusiųjų čempionato bronzą.\n\nDidysis proveržis įvyko, kai D.Rapšys apsivertė vandenyje ir pradėjo plaukti laisvuoju stiliumi.\n\n2017–2019 metais jis dominavo 200 ir 400 m laisvuoju stiliumi rungtyse, tapęs pasaulio ir Europos čempionu 25 metrų baseine, taip pat iškovojęs sidabrą bei bronzą ir žemyno pirmenybėse ilgajame baseine, be to, nuraškęs daugybę apdovanojimų kitose komercinėse varžybose.\n\nD.Rapšys buvo greičiausias ir 2019 metų pasaulio čempionato 200 m finale, bet mikroskopinis krustelėjimas lėmė diskvalifikaciją. Nepaisant to, plaukikas buvo išrinktas geriausiu 2019 metų Lietuvos sportininku.\n\nJuliaus Kalinsko / 15min nuotr./Danas Rapšys\n\nTokijo olimpinės žaidynės nesusiklostė pagal D.Rapšio lūkesčius, o po jų įvyko permainų – I.Papelienė pati nusprendė atsitraukti nuo elitinių plaukikų ir pervažiavo dirbti į Palangos baseiną.\n\nD.Rapšys pateko į Ž.Ovsiuko rankas, bet pastarieji metai buvo sudėtingi ilgamečiam Lietuvos plaukimo rinktinės lyderiui – nugaros bėdos trukdė pasirengti sezonui, o pasaulio čempionato Budapešte varžybas birželį plaukikas pasitiko surakintu kaklu.\n\nNors Europos čempionate Italijoje rugpjūtį D.Rapšys užėmė penktąją vietą 200 m laisvuoju stiliumi finale, įpratęs kelti ambicingus tikslus atletas liko nusivylęs savo pasirodymu.\n\nDabar sutarta, kad I.Papelienė sudarys pamatinį treniruočių planą, o įvykdyti jį padės du treneriai: rinktinės vyr. treneris Ž.Ovsiukas ir federacijos samdomas šiaulietis Paulius Povilionis.\n\nD.Rapšys ketina dalį pratybų rengti pajūryje, kur darbuojasi I.Paipelienė. Ji negalės važiuoti į užsienio stovyklas, tad galima sakyti, kad savo auklėtinį dažniausiai treniruos „nuotoliniu būdu“.\n\nPats D.Rapšys ketina daugiausiai laiko treniruotis Kaune, kur Nemuno saloje atsidarė naujasis „Žalgirio“ baseinas, vadovaujamas buvusio Lietuvos plaukimo federacijos vadovo Emilio Vaitkaičio.\n\n„Tikrai geras baseinas, – sakė D.Rapšys. – Iš pradžių vanduo ten buvo per šiltas, taigi paprašėme, kad atšaldytų. Tad dabar ten visiškai varžybinis šaltas vanduo – labai gera plaukti.“\n\nEriko Ovčarenko / BNS nuotr./„Žalgirio“ baseino atidarymas: Danas Rapšys ir Andrius Šidlauskas\n\nKaune D.Rapšys dažnai treniruosis šalia savo bendražygio Andriaus Šidlausko.\n\nŠis panevėžietis irgi daug metų buvo I.Paipelienės auklėtinis, bet po Europos čempionato, per kurį pirmąsyk užlipo ant garbės pakylos, jis lieka treniruotis pas Ž.Ovsiuką – žinomą plaukimo krūtine specialistą, anksčiau išugdžiusį Giedrių Titenį.\n\nPrie D.Rapšio ir I.Paipelienės dažniau bus Tomas Navikonis – irgi laisvuoju stiliumi plaukiantis 19-metis panevėžietis, kuris sudarys didesnę konkurenciją D.Rapšiui ir pats gausiantis galimybę lygiuotis į tituluotą tautietį.\n\nPo Europos čempionato ir atostogų vėl į darbus kimbantis D.Rapšys pirmiausia tikisi iki pabaigos išspręsti bėdas dėl nugaros ir kaklo, o tada pasiruošti keturiems svarbiausiems šių metų antros dalies startams.\n\nSpalio antrojoje pusėje ir lapkričio pradžioje laukia trys pasaulio taurės etapai Vokietijoje, Kanadoje ir JAV.\n\nO metų pabaigos akcentas – gruodžio 13–18 d. Melburne (Australija) vyksiantis pasaulio čempionatas 25 m baseine.",
    "Ekspertas: kodėl alus yra naudingas ir koks jo kiekis gali sumažinti demencijos riziką": "Išanalizavę beveik 25 000 vyresnių nei 60 metų žmonių girtavimo įpročius, ekspertai nustatė, kad didžiausią riziką susirgti smegenis alinančia liga turi abstinentai.\n\nPalyginimui, žmonių, per dieną išgeriančių nuo vieno iki dviejų gėrimų, rizika sumažėjo 38 proc.\n\nMokslininkai teigia, kad alkoholis gali apsaugoti širdį, o tai savo ruožtu padeda sumažinti demencijos riziką.\n\nPagal kitą teoriją alkoholis mažina toksinių baltymų, susijusių su Alzheimerio liga, kaupimąsi.\n\nNaujojo Pietų Velso universiteto (Australija) mokslininkė daktarė Louise Mewton žurnale \"Addiction\" rašė: \"Išgeriant iki 40 g per dieną [penkis vienetus], demencijos rizika buvo mažesnė, palyginti su susilaikymu visą gyvenimą\".\n\nJau po trejų metų milijonas žmonių Didžiojoje Britanijoje gyvens sirgdami demencija.\n\nNepaisant to, kad ši liga Jungtinėje Karalystėje yra didžiausia mirties priežastis, šiuo metu vis dar nėra veiksmingo šios ligos gydymo.\n\nDr. Sara Imarisio, Alzheimer's Research UK tyrimų vadovė, sakė: \"Tyrimo rezultatai parodė, kad niekada alkoholio nevartoję žmonės turėjo didesnę tikimybę susirgti demencija nei tie, kurie vartojo alkoholį.\n\n\"Šie rezultatai atitinka ankstesnius šios temos tyrimus, kurie taip pat rodo, kad gausus alkoholio vartojimas, kaip ir jo nevartojimas, atrodo susijęs su didesne demencijos rizika.\"\n\nP.S. Redakcija už trečiųjų šalių informacijos patikimumą neatsako.\n\nJei patiko straipsnis, nepamirškite pasidalinti su savo draugais Facebook!",
    "Dėl karo Ukrainoje ilgalaikės grūdų kainos gali padidėti 7 proc.": "Rusijos ir Ukrainos, dar vadinamų „pasauliniais duonos krepšeliais“, bendras eksportas sudarydavo apie 28 proc. pasaulinės kviečių pasiūlos.\n\nRusijos vykdoma Juodosios jūros uostų blokada ir Vakarų šalių sankcijos Maskvai sukėlė trumpalaikį kainų šuolį bei pasėjo nerimą dėl didelės bado krizės.\n\nJungtinių Valstijų ir Urugvajaus mokslininkai modeliavo galimą konflikto poveikį kviečių ir kukurūzų kainoms per ateinančius 12 mėnesių, nagrinėdami įvairius scenarijus.\n\nVienas modelis parodė, kad jei Rusijos grūdų eksportas sumažėtų perpus, o Ukrainos eksportas per tą laiką sumažėtų gerokai, kukurūzai pabrangtų 4,6 proc., o kviečiai – 7,2 proc., net ir darant prielaidą, kad kiti eksportuotojai galėtų imtis veiksmų ir užpildyti trūkumą.\n\nPasak tyrimo autorių, kainos kils tol, kol bus ribojamas eksportas.\n\nTyrimas rodo, kad siekiant panaikinti pasiūlos atotrūkį, kitiems didiesiems gamintojams reikėtų gerokai išplėsti grūdų auginimo plotus.\n\nJei būtų nutrauktas visas grūdų eksportas iš Ukrainos, Australija turėtų padidinti savo kviečių plotus 1 proc., Kinija – 1,5 proc., Europos Sąjunga – 1,9 proc., o Indija – 1,2 procento.\n\nRemiantis „Nature Food“ paskelbtu tyrimu, dėl tokio žemės naudojimo pakeitimo į atmosferą patektų šiek tiek daugiau nei milijardas tonų papildomo anglies dioksido ekvivalento.\n\n„Dėl karo Ukrainoje vykdomas pasėlių išplėtimas atliekamas didesnio anglies dioksido kiekio išmetimo kaina“, – pažymėjo pagrindinis tyrimo autorius Jerome'as Dumortier iš O'Neill viešųjų ir aplinkos reikalų mokyklos Indianapolyje (JAV).\n\nJT generalinis sekretorius Antonio Guterresas liepą perspėjo, kad Rusijos invazija į Ukrainą kartu su užsitęsusiu COVID-19 poveikiu prekybai sukėlė „precedento neturinčią pasaulinę bado krizę“.\n\nJT Maisto ir žemės ūkio organizacijos duomenys rodo, kad maisto kainos šiuo metu yra daugiau nei 10 proc. didesnės nei buvo prieš metus.\n\nNors Maskva ir Kyjivas liepą susitarė atnaujinti kai kurių grūdų eksportą, baiminamasi, kad konfliktas gali lemti daugelį metų kilsiančias maisto kainas.\n\nJ.Dumortier teigė, kad šiuo metu nėra aišku, ar kiti grūdų augintojai gali patenkinti pasaulinę paklausą, o tai reiškia, kad kainos gali kilti dar labiau nei prognozuojama modeliuose.\n\n„Pietų Amerikoje, Europoje ir Kinijoje vyrauja sausros sąlygos ir eksporto iš įvairių šalių apribojimai“, – teigė jis naujienų agentūrai AFP.\n\n„Atsižvelgiant į šias kliūtis visiškam prisitaikymui, prekių kainos gali būti didesnės, nei apskaičiuota dokumente“, – pridūrė tyrėjas.",
    "Už pradangintą brangią siuntą – pašto išmalda": "",
    "TEHERANAS SMERKIA JAV SPRENDIMĄ DĖL KIBERNETINIŲ ATAKŲ APKALTINTI TRIS IRANO PILIEČIUS": "Teheranas ketvirtadienį griežtai pasmerkė Jungtinių Valstijų sprendimą pareikšti kaltinimus trims Irano piliečiams dėl įtariamų kibernetinių atakų Amerikoje ir kitose šalyse.\n\nJAV teisingumo departamentas trečiadienį pristatė bylą, kurioje šie asmeny kaltinami pasinaudojus kompiuterinių tinklų pažeidžiamumu, kad prievarta išgautų pinigus iš „šimtų“ nukentėjusiųjų tokiose šalyse kaip Jungtinė Karalystė, Australija, Rusija, Jungtinės Valstijos ir pats Iranas.\n\nKetvirtadienį paskelbtame pareiškime iraniečių Užsienio reikalų ministerijos atstovas Nasseras Kanani (Naseras Kananis) „griežtai pasmerkė“ priemones, kurių JAV ėmėsi prieš „piliečius ir bendroves, melagingai apkaltintus prisidėjimu prie kibernetinių atakų“.\n\n„Sprendimas griebtis propagandos kampanijos prieš Iraną yra dalis nevykusios Amerikos vyriausybės iranofobiškos politikos, kuri, žinoma, niekur neveda“, – pabrėžė N. Kanani.\n\n„JAV, anksčiau tylėjusios, kol buvo vykdoma daugybė kibernetinių atakų prieš Iraną... ir netgi tiesiogiai ar netiesiogiai rėmusios šias atakas, neturi jurisdikcijos kaltinti kitus“, – pridūrė URM atstovas.\n\nŠiitiška respublika irgi ne kartą buvo atsidūrusi programišių taikiklyje. Su vienu rimčiausių incidentų Iranas susidūrė 2010 metais, kai virusu „Stuxnet“ buvo užkrėsti kai kurie šalies branduolinės programos objektai. Manoma, kad tą kenkėjišką programą sukūrė Izraelis ir JAV.\n\nTeisingumo departamentas trečiadienį nurodė, kad tarp įstaigų, į kurias nuo 2020 metų spalio iki 2022 metų rugpjūčio taikėsi minėti trys kaltinamieji, buvo prieglauda nukentėjusiesiems nuo smurto šeimoje ir vaikų ligoninė.\n\nPasak departamento, dėl tų kibernetinių atakų kaltinami Mansouras Ahmadi (Mansuras Ahmadis), Ahmadas Khatibi Aghda (Ahmadas Chatibis Agda) ir Amiras Hosseinas Nikaeenas Ravari (Amiras Hoseinas Nikajinas Ravaris).\n\nJAV iždo departamentas taip pat paskelbė sankcijų šiai trijulei dėl jos įtariamų ryšių su įtakinga Irano revoliucine gvardija.\n\nJAV valstybės departamentas siūlo 10 mln. dolerių (eurų) atlygį už informaciją apie šiuos asmenis.",
    "Mažiau sėdėjimo, daugiau fizinio aktyvumo gali sumažinti krūties vėžio riziką": "Stebėjimo tyrimais nustatyta, kad fizinis aktyvumas ir trumpesnis sėdėjimo laikas gali būti siejami su mažesne krūties vėžio rizika, rašo „Medical News Today“.\n\nNors tyrimai rodo iš esmės nuoseklų ryšį tarp krūties vėžio rizikos ir fizinio aktyvumo, sąsajos tarp sėdėjimo laiko ir krūties vėžio rizikos yra kur kas mažiau aiškios ir mažiau ištirtos.\n\nDauguma tyrimų, analizuojančių ryšį tarp krūties vėžio ir fizinio aktyvumo ar sėdėjimo laiko, yra stebimojo pobūdžio. Tai reiškia, kad užuot atskleidę priežastinį ryšį, jie pateikia koreliaciją, kuri gali būti šališka.\n\nSiekdami nustatyti, ar yra priežastinis ryšys tarp fizinio aktyvumo lygio ir krūties vėžio, mokslininkai išanalizavo 76 tyrimų metu surinktus sveikatos priežiūros duomenis.\n\nJie nustatė, kad didesnis fizinis aktyvumas ir trumpesnis sėdėjimo laikas gali sumažinti krūties vėžio riziką.\n\nSportas / Pexels nuotr.\n\n„Naujojo tyrimo išvados dar kartą patvirtina dabartines rekomendacijas būti fiziškai aktyviems, nes tai ne tik apskritai naudinga sveikatai, bet ir konkrečiai sumažina krūties vėžio riziką“, – „Medical News Today“ sakė tyrime nedalyvavusi Harvardo medicinos mokyklos medicinos profesorė dr. I-Min Lee.\n\n„Net ir nedidelis fizinio aktyvumo padidėjimas populiacijos lygmeniu sumažina naujų krūties vėžio diagnozių skaičių kiekvienais metais“, – „Medical News Today“ teigė viena iš tyrimo autorių, Vėžio tarybos Viktorijos (Australija) Vėžio epidemiologijos skyriaus vadovo pavaduotoja dr. Brigid Lynch.\n\nTyrimas buvo paskelbtas leidinyje „The British Journal of Sports Medicine“.\n\nSėdint praleidžiamas laikas koreliuoja su vėžio rizika\n\nTyrimo metu mokslininkai išanalizavo Krūties vėžio asociacijos konsorciumo (BCAC) surinktus 130 957 europietiškos kilmės moterų duomenis.\n\nIš viso 69 838 moterys turėjo invazinių krūties vėžio navikų, kurie buvo išplitę lokaliai, 6 667 turėjo in situ auglius, kurie nebuvo išplitę, o 54 452 nesirgo krūties vėžiu ir buvo įtrauktos į tyrimą palyginimui kaip kontrolinė grupė.\n\nSiekdami įvertinti ryšį tarp vėžio rizikos ir tipo bei genetinių veiksnių, susijusių su fiziniu aktyvumu ir sėdimu gyvenimo būdu, tyrėjai naudojo Mendelio randomizacija vadinamą statistinį metodą.\n\nMokslininkai nustatė, kad didesnis genetiškai prognozuojamas fizinis aktyvumas yra susijęs su 41 proc. mažesne invazinio krūties vėžio rizika, nepriklausomai nuo menopauzės būklės, naviko tipo, stadijos ar laipsnio.\n\nSportas / Mart Production/Pexels nuotr.\n\nJie taip pat išsiaiškino, kad moterims, kurioms genetiškai prognozuojamas aukštas fizinis aktyvumas ir kurios užsiima fizine veikla tris ar daugiau dienas per savaitę, vėžio rizika prieš menopauzę ir jos metu (bet ne po menopauzės) yra 38 proc. mažesnė nei toms, kurios, kaip pačios teigia, rečiau užsiima aktyvia fizine veikla.\n\nTyrėjai taip pat išsiaiškino, kad genetiniai variantai, skatinantys moteris rinktis daugiau sėdimą gyvenimo būdą, buvo susiję su 104 proc. didesne rizika susirgti trigubai neigiamu krūties vėžiu.\n\nTačiau jie pažymėjo, kad įrodymai, siejantys sėdimą gyvenimo būdą su padidėjusia krūties vėžio rizika, yra silpni.\n\nAktyvumas, hormonai ir vėžys\n\nPaklausta, kaip aktyvesnis gyvenimo būdas gali sumažinti krūties vėžio riziką, dr. I-Min Lee sakė, kad „didesnis fizinis aktyvumas ir trumpesnis sėdėjimo laikas gali sumažinti krūties vėžio riziką, nes mažėja riebalinis audinys, teigiamai veikiami lytiniai hormonai, gerėja medžiagų apykaita, mažėja bendras organizmo uždegimo lygis“.\n\n„Sąsaja tarp fizinio aktyvumo ir mažesnės krūties vėžio rizikos paaiškinama tuo, kad fizinis aktyvumas mažina lytinių steroidinių hormonų kiekį – mažesnis estrogenų ir androgenų kiekis yra susijęs su mažesne krūties vėžio rizika“, – „Medical News Today“ teigė dr. B. Lynch. – Nebuvome tokie tikri dėl sėdimo gyvenimo būdo vaidmens – stebėjimo tyrimų išvados buvo pakankamai prieštaringos, tačiau Mendelio randomizacija grįstas tyrimas rodo, kad ilgas sėdėjimas padidina krūties vėžio riziką. Mūsų tyrimo išvados patvirtina, kad daugiau dėmesio reikėtų skirti vėžio kontrolei, didinant fizinį aktyvumą ir mažinant sėdėjimo laiką.“\n\nFizinis aktyvumas / Andrea Piacquadio/Pexels nuotr.\n\nTyrėjai padarė išvadą, kad surinkta daugybė įrodymų, jog didesnis fizinis aktyvumas ir trumpesnis sėdėjimo laikas gali sumažinti krūties vėžio riziką.\n\nTyrimo ribotumai\n\nNors šis tyrimas atskleidžia priežastinį ryšį tarp aktyvumo lygio ir krūties vėžio, jis turi ir tam tikrų ribotumų.\n\n„Visi tyrimo metodai, įskaitant ir Mendelio randomizaciją, turi ribotumų, – pažymėjo dr. B. Lynch. – Mūsų naudojami genetiniai instrumentai numatė nedidelį realaus fizinio aktyvumo lygio kitimo procentą, tačiau paprastai dėl nedidelio naudojamų instrumentų šališkumo rezultatai laikomi neatskleidžiančiais reikšmingo poveikio.“\n\n„Kadangi Mendelio randomizacija grįsto tyrimo rezultatai yra panašūs (gal kiek įtaigesni) į tuos, kurie buvo pateikti stebėjimo tyrimų metu, galime būti tikri, kad tarp fizinio aktyvumo ir krūties vėžio yra priežastinis ryšys“, – pridūrė ji.\n\nDr. I-Min Lee atkreipė dėmesį į tai, kad tyrimo metu buvo analizuojama tik nedidelė genų, susijusių su fiziniu aktyvumu ir sėdimu gyvenimo būdu, dalis ir kad tikriausiai jų yra daug daugiau.\n\nSėdėjimas darbe / Shutterstock nuotr.\n\n„Tačiau tai nepaneigia tyrimo išvadų; jei turėtume daugiau žinių apie genus, išvados greičiausiai būtų dar tvirtesnės“, – pažymėjo ji.\n\n„Šiame tyrime pranešama apie matematinę asociaciją. Reikia atlikti tolesnius mechaninius tyrimus, kad būtų galima galutinai atskleisti [genetinių instrumentų] ir krūties vėžio rizikos santykio molekulinius pagrindus. Be to, [genetiniai instrumentai] iš pradžių buvo nustatyti vyrams, todėl buvo patvirtintos jų sąsajos su moterų fiziniu aktyvumu,“ – „Medical News Today“ sakė tyrime nedalyvavęs Ilinojaus Urbana Champaign universiteto mitybos docentas dr. Zeynepas Madakas-Erdoganas.",
    "Lietuvos diena. Zelenskis: Krymas bus grąžintas diplomatinėmis priemonėmis": "Tai LRT RADIJO dienos informacinė laida, kurioje akualiausių dienos naujienų, įvykių aptarimas, komentarai. Laidoje įvairiomis temomis kalbinami politikai, valdžios atstovai, politologai. Žurnalistai iš įvairiausių įvykių rengia reportažus, pačiomis akutaliausiomis temomis, dėmesys užsienio naujienoms, sporto pranešimai. „Lietuvos diena“ į įvykius reaguoja greitai, dažnai juos nušviedama tiesioginėmis transliacijomis iš įvykio vietos. Laida transliuojama kasdien 13.05 val.",
    "Sudegintos likusios iškastinio kuro atsargos išskirtų 3,5 trln. tonų anglies dioksido": "Nuo Pramonės perversmo pradžios dėl žmogaus veiklos, kurioje daugiausia naudota energija, gauta iš anglių, naftos ir dujų, klimatas atšilo kiek mažiau nei 1,2 laipsnio pagal Celsijų, o tai atnešė vis smarkesnes sausras, potvynius ir audras, kurias skatina kylantis jūrų ir vandenynų vandens lygis.\n\nJungtinės Tautos (JT) apskaičiavo, kad likęs Žemės anglies dioksido biudžetas, numatantis kiek dar teršalų galima išskirti į atmosferą, kol bus pasiektas Paryžiaus susitarime nustatytas temperatūros kilimo apribojimo 1,5 laipsniu tikslas, yra maždaug 360 mlrd. tonų anglies dioksido ekvivalento, arba devyneri metai vertinant pagal dabartinius emisijos lygius.\n\nPraėjusiais metais atliktame JT metiniame gamybos atotrūkio vertinime nustatyta, kad vyriausybės planuoja iki 2030 metų sudeginti daugiau nei dvigubai daugiau iškastinio kuro, o tai atitiktų 1,5 laipsnio temperatūros padidėjimą visame pasaulyje.\n\nVisgi iki šiol nebuvo atlikta visapusiška šalių tebeturimų atsargų apžvalga.\n\nPasaulinis iškastinio kuro registras siekia suteikti daugiau aiškumo apie naftos, dujų ir anglių atsargas, užpildyti žinių apie pasaulinį pasiūlą spragas ir padėti politikos formuotojams geriau valdyti laipsnišką šios energijos rūšies naudojimo nutraukimą.\n\nRegistre užregistruota daugiau nei 50 tūkst. telkinių 89 šalyse, o kai kuriose yra tiek atsargų, kad jų išskiriamo anglies dioksido užtektų išnaudoti visą pasaulinį anglies dioksido biudžetą.\n\nPavyzdžiui, JAV anglies atsargos sudaro 520 mlrd. tonų anglies dioksido ekvivalento.\n\nKinija, Rusija ir Australija turi pakankamai atsargų, kad būtų viršytas temperatūros kilimo 1,5 laipsniu apribojimas.\n\nApskritai, likusios iškastinio kuro atsargos galėtų išskirti tiek anglies dioksido, kad 1,5 laipsnio temperatūros didėjimas būtų viršytas septynis kartus.\n\n„Turime labai mažai laiko spręsti likusio anglies dioksido biudžeto problemą“, – pažymėjo Rebecca Byrnes, padėjusi sudaryti registrą.\n\n„Kol neapskaitome, kas yra išskiriama, tas emisijas išmatuoti ar reguliuoti yra neįtikėtinai sunku“, – teigė ji naujienų agentūrai AFP.",
    "Pergalingos Lietuvos krepšinio istorijos: 1996 m. bronza Atlantoje": "Europos čempionatas – svarbiausias šių metų krepšinio renginys, tad ta proga Krepsinis.net portalas kviečia prisiminti įsimintiniausias Lietuvos rinktinės akimirkas.\n\n1996 metais Lietuvos vyrų rinktinė antrą kartą iš eilės iškovojo olimpinę bronzą. Tai buvo paskutinė olimpiada, kai kartu rungtyniavo Arvydas Sabonis, Rimas Kurtinaitis ir Šarūnas Marčiulionis, o pagrindinis žaidėjas buvo Artūras Karnišovas.\n\nPasirengimą žaidynėms Atlantoje lietuviai pradėjo Australijoje, tada Vokietijoje, o baigė – Jungtinėse Amerikos Valstijose (JAV), taip sužaisdami eilę draugiškų rungtynių.\n\nPrieš australus kontroliniame mače buvo pralaimėta 65:92, nugalėta Vokietija (84:77), tada pranoko Jugoslaviją (76:70), bet nusileido graikams (57:77). Vilniuje buvo paskutinis susitikimas prieš skrydį į kitą Atlanto pusę – čia net 109:62 buvo sutriuškinta Ukraina. JAV mūsiškiai 65:69 nusileido kroatams, vėliau 80:84 turėjo pripažinti Brazilijos pranašumą, o prieš pat pirmenybes 85:83 pranoko graikus.\n\nREKLAMA\n\nOlimpiada prasidėjo įspūdingomis rungtynėmis – Vlado Garasto auklėtiniai po dviejų pratęsimų 83:81 palaužė kroatus. Pergalę nulėmė R.Kurtinaitis, kuris pelnė paskutinius 9 dvikovos taškus. A.Sabonis įmetė 20 taškų, A.Karnišovas – 16. Tiesa, jis turėjo lemiamu metu sėdėti ant suolo, nes patyrė čiurnos traumą.\n\nA.Karnišovas nepasirodė ant parketo susitikime su Argentina, kurį lietuviai pralaimėjo 61:65. Neišgelbėjo ir A.Sabonio 30 taškų ir 12 atkovotų kamuolių.\n\nToliau sekė dvikova su „Svajonių komanda“, kuriai nusileista 82:104. Ant parketo grįžo A.Karnišovas, pelnęs 15 taškų. Toliau sekė triuškinimai – 85:49 prieš Angolą ir 116:55 sudaužyta Kinija.\n\nAntrąją vietą grupėje užėmę lietuviai ketvirtfinalyje susitiks su graikais, kuriems nepaliko jokių šansų – 99:66. Š.Marčiulionis pelnė 16 taškų, o A.Sabonis ir A.Karnišovas pridėjo po 15.\n\nPusfinalyje laukė Jugoslavijos rinktinė. Nerezultatyviame mače mūsiškiai 58:66 patyrė nesėkmę. Lietuvą į priekį traukė R.Kurtinaitis (22 tšk.) ir A.Sabonis (14 tšk.).\n\nPo skaudaus pralaimėjimo laukė kova dėl bronzos su Australija, kuri 73:101 neprilygo JAV žvaigždynui, laimėjusiam žaidynes. Mūsiškiai revanšavosi už nesėkmę draugiškame susitikime – 80:74 bei iškovojo bronzos medalius. Nesustabdomas buvo A.Sabonis, kuris pelnė 30 taškų ir sugriebė 12 kamuolių. A.Karnišovas pridėjo 21 tašką, o Š.Marčiulionis fiksavo dvigubą dublį – 16 taškų ir 10 rezultatyvių perdavimų.\n\nREKLAMA\n\nToks sėkmingas A.Karnišovo žaidimas rinktinėje ir Barselonos klube specialistams nepraslydo pro akis – 1996 metų gruodį jis buvo paskelbtas geriausiu Europos krepšininku.\n\nRinktinės sudėtis 1996 m. olimpiadoje: Rytis Vaišvila, Mindaugas Žukauskas, Eurelijus Žukauskas, Tomas Pačėsas, Saulius Štombergas, Darius Lukminas, Rimas Kurtinaitis, Arvydas Sabonis, Artūras Karnišovas, Šarūnas Marčiulionis, Gintaras Einikis.\n\n„Ilgoji pertrauka“: privačios treniruotės su Milakniu, natūralizuota žaidėja Lietuvos moterų rinktinei, naujas 3x3 treneris ir „Ryto“ paieškos",
    "Prie Daviso taurės finalinio turnyro stipriai priartėjo dvi rinktinės": "Antrą pergalę iš tiek pat galimų D grupėje iškovojo Jungtinių Amerikos Valstijų tenisininkai. Amerikiečiai 2:1 nugalėjo Kazakhstaną, tačiau trečiasis rinktinių dvejetų mūšis jau buvo nieko nelemiantis.\n\nJAV rinktinei svarbias pergales vienetuose iškovojo Tommy Paulas (ATP-29), rezultatu 6:1, 6:4 sutriuškinęs Mikhailą Kukuškiną (ATP-221), bei Tayloras Fritzas (ATP-12), po kur kas atkaklesnės kovos 7:6(6), 1:6, 6:3 palaužęs Sašą Bubliką (ATP-44).\n\nAmerikiečiai pirmajame grupės mače 2:1 palaužė britus ir pogrupyje užtikrintai pirmauja. Pastariesiems, norint patekti į finalus, reikia abiejų pergalių prieš Kazakhstaną ir Nyderlandus.\n\nPanašioje situacijoje C grupėje yra patogiai įsitaisiusi Australija, taip pat laimėjusi pirmąsias dvi serijas. Ketvirtadienį Lleytono Hewitto kariauna 2:1 palaužė Prancūzijos tenisininkus, kuriems tai buvo antroji nesėkmė paeiliui.\n\nBūtent pastarieji startavo solidžiau, kadangi veteranas Richardas Gasquet (ATP-79) 6:2, 6:4 susitvarkė su Jasonu Kubleriu (ATP-97). Visgi lygybę serijoje atstatė Alexas De Minauras (ATP-22), 6:3, 1:6, 6:4 nugalėjęs Benjaminą Bonzi (ATP-53), o lemiamą pergalę iškovojo Vimbldono dvejetų čempionai Matthew Ebdenas ir Maxas Purcellas, rezultatu 6:4, 6:4 įveikę Arthurą Rinderknechą ir Nicolą Mahutą.\n\nŠiame pogrupyje taip pat varžosi šeimininkai vokiečiai (1-0) ir belgai (0-1).\n\n🇦🇺Back to back tie wins for the Aussies 🇦🇺\n\n\n\nThe strong duo of Purcell and Ebden beat Mahut and Rinderknech in straight sets 6-4 6-4#DavisCup #byRakuten pic.twitter.com/D3xnXpnoHs — Davis Cup (@DavisCup) September 15, 2022\n\nA grupėje varžosi Italija, Švedija, Kroatija ir Argentina, o B pogrupyje - Ispanija, Kanada, Serbija ir Pietų Korėja, tačiau kol kas iš šių rinktinių dar nė viena nėra iškovojusi dviejų pergalių.\n\nĮ finalus pateks po dvi stipriausias ekipas iš kiekvienos grupės.",
    "A.Zverevo sugrįžime po labai sunkios traumos – rimtos komplikacijos": "„Roland Garros“ turnyro pusfinalyje prieš Rafaelį Nadalį šiurpią čiurnos traumą patyręs Alexanderis Zverevas taikėsi sugrįžti gimtinėje vykstančiose Daviso taurės varžybose, tačiau dabar likusi sezono dalis tenisininkui pakibo ant plauko.\n\nAn unfortunate ending to a thrilling #RolandGarros semifinal clash.\n\n\n\nAlexander Zverev hobbles off with a freak injury from his match against Nadal.pic.twitter.com/4ZjP63hxIg — SuperSport 🏆 (@SuperSportTV) June 3, 2022\n\nIšgirdus diagnozę, jog Sašai plyšo kryžminiai čiurnos raiščiai, vokiečiui nedelsiant buvo atlikta operacija. Reabilitacija ėjosi sklandžiai, o nors ir buvo praleisti likę du „Didžiojo kirčio“ turnyrai, A.Zverevas vylėsi užbaigti sezoną.\n\nVisgi spaudos konferencijoje prieš pat Daviso taurės startą penktoji pasaulio raketė atskleidė apie tam tikras komplikacijas – tenisininkui diagnozuota kaulų čiulpų edema, kuri galėjo susidaryti nuo per intensyvių treniruočių siekiant kuo greičiau sugrįžti.\n\nZverev opens the press con with a Personal statement:\n\n\n\nHe will not participate in this weeks Davis Cup. Probably practiced too much. Says he has a bone edema (checks already made) : \"It causes me a lot of pain since yesterday\"\n\n\n\nSays he will be out \"weeks or months not days\" pic.twitter.com/iVbrJX5Fqe — Jannik Schneider (@schnejan) September 12, 2022\n\n„Šiuo metu jaučiu didelį skausmą. Tiksliai nežinau, ar tai tikrai atsitiko vakar, tačiau treniruotės metu akimirką sustojau ir nebegalėjau nei bėgti, nei eiti. Dabar tai nebe dienų išgijimo klausimas, o greičiausiai mėnesių“, – atviravo Zverevas.\n\nVokietijos rinktinės kapitonas į Daviso taurės komandą iškvietė Yannicką Hanfmanną (ATP-153).\n\nVienos iš Daviso taurės atrankos grupių šeimininkai pirmajame mače net ir be savo lyderio 2:1 palaužė Prancūzijos rinktinę ir turi gerus šansus patekti tarp dviejų stipriausių grupės komandų bei iškovoti bilietą į finalus. Jų grupėje taip pat yra Belgija ir Australija.",
    "Lietuvos sporto savaitė: futbolo rinktinės taškas, LKL sezono pradžia ir irkluotojų nesėkmės": "Tai buvo įdomiausi praėjusios savaitės Lietuvos sporto įvykiai.\n\nSvarbiausi savaitės įvykiai\n\nRugsėjo 19 d. Kauno savivaldybė pranešė, kad Dariaus ir Girėno stadione baigti visi atnaujinimo darbai ir stadionas yra paruoštas varžyboms.\n\nRugsėjo 19–20 d. Vulogonge (Naujasis Pietų Velsas, Australija) pasaulio dviračių plento čempionate vaikinų (iki 23 m.) atskiro starto lenktynėse Aivaras Mikutis užėmė 15-ąją vietą (nugalėjo norvegas Sorenas Warenskjoldas). Vaikinų (iki 18 m.) atskiro starto lenktynėse Rokas Adomaitis užėmė 32-ąją vietą, Aironas Gerdauskas – 37-ąją vietą (nugalėjo britas Joshua Tarlingas).\n\nRugsėjo 20 d. Dvejų olimpinių žaidynių dalyvis plaukikas Deividas Margevičius paskelbė, kad baigia profesionalo karjerą.\n\nRugsėjo 21 d. Lietuvos rinktinės krepšininkas Mindaugas Kuzminskas pasirašė sutartį su Izmyro „Karşıyaka“ klubu (Turkija).\n\nRugsėjo 21 d. „Šiauliai“ vyrų krepšinio Čempionų lygos atrankos pirmojo etapo rungtynėse Malagoje pralaimėjo Nyderlandų čempionui Boso „Heroes“ 73:85 ir iškrito iš turnyro.\n\nRugsėjo 21 ir 24 d. Lietuvos vaikinų (iki 19 m.) futbolo rinktinė Europos pirmenybių atrankos pirmojo etapo grupės varžybose Rumunijoje pralaimėjo Austrijai 0:2 ir sužaidė lygiosiomis su Rumunija 0:0. Rugsėjo 27 d. lietuviai žais paskutines rungtynes su Latvija.\n\nRugsėjo 22 d. Račicuose (Čekija) pasaulio irklavimo čempionate į finalą nepateko nė viena iš šešių Lietuvos įgulų.\n\nRugsėjo 22 d. „Panevėžio“ futbolo klubas pasirašė sutartį su italu treneriu Gino Lettieri, kuris pakeitė prieš dvi savaites atleistą Valdą Urboną. G.Lettieri iki šiol daugiausiai dirbo žemesniosiose Vokietijos lygose, o 2017–2019 m. treniravo Lenkijos pirmojoje lygoje žaidžiantį Kielcų „Korona“ klubą.\n\nRugsėjo 22 d. Lietuvos futbolo rinktinė Tautų lygos C lygos grupės rungtynėse Vilniuje sužaidė lygiosiomis su Farerų Salomis 1:1 (rezultatą pirmojo kėlinio pabaigoje išlygino Vykintas Slivka). Lietuvos rinktinei pirmą kartą vadovavo vokietis treneris Reinholdas Breu. Lietuviai nutraukė penkių pralaimėjimų seriją, bet prarado galimybę grupėje pakilti iš paskutinės vietos.\n\nRugsėjo 23 d. Pasaulio dviračių plento čempionate vaikinų (iki 23 m.) ir vaikinų (18 m.) grupinėse lenktynėse iki finišo nenuvažiavo nė vienas Lietuvos dviratininkas (vyresnėje amžiaus grupėje nugalėjo kazachstanietis Jevgenijus Fiodorovas, jaunesnėje – vokietis Emilis Herzogas).\n\nRugsėjo 23 d. Geriausiu Lietuvos futbolo A lygos rugpjūčio mėnesio žaidėju išrinktas olandas Antonas Fase (Kauno „Žalgiris“), geriausiu treneriu – Rokas Garastas (Kauno „Žalgiris“), geriausiu jaunu futbolininku – Kipras Kažukolovas (Vilniaus „Žalgiris“).\n\nRugsėjo 24 d. Pasaulio dviračių plento čempionate moterų grupinėse lenktynėse Rasa Leleivytė užėmė 59-ąją vietą. Nugalėjo olandė Annemiek van Vleuten.\n\nRugsėjo 24 d. Oberstdorfe (Bavarija, Vokietija) dailiojo čiuožimo Nebelhorno taurės („Challenger Series“) ledo šokių varžybose Allison Reed ir Saulius Ambrulevičius užėmė antrąją vietą (nugalėjo britai Lilah Fear ir Lewisas Gibsonas).\n\nRugsėjo 24 d. Po rekonstrukcijos atidaryta Kauno sporto halė.\n\nRugsėjo 24 d. Prasidėjo Lietuvos krepšinio lygos (LKL) pirmenybės. Jose dalyvauja 12 komandų, kurios trimis ratais kovos dėl aštuonių kelialapių į atkrintamąsias varžybas. Čempiono vardą ginantis Vilniaus „Rytas“ pirmosiose rungtynėse išvykoje nugalėjo Utenos „Juventus“ 90:88.\n\nRugsėjo 25 d. Pasaulio dviračių plento čempionate vyrų grupinėse lenktynėse Venantas Lašinis iki finišo nenuvažiavo. Nugalėjo belgas Remco Evenepoelas.\n\nRugsėjo 25 d. Utrechte (Nyderlandai) trijulių krepšinio pasaulio turo etape Šakių „Gulbelė“ užėmė trečiąją vietą, Marijampolės „Mantinga“ – devintąją vietą. „Gulbelė“ laimėjo abejas grupės varžybų rungtynes, ketvirtfinalyje nugalėjo „Antwerpen“ 22:15, bet pusfinalyje pralaimėjo „Liman“ (Serbija) 14:21. „Mantinga“ grupės varžybose pralaimėjo abejas rungtynes. Turnyro finale „Liman“ nugalėjo „Paris“ 21:15. Bendrojoje įskaitoje po septynių etapų „Gulbelė“ užima ketvirtąją vietą (255 tšk.), „Mantinga“ – 12-ąją vietą (96 tšk.). Pirmauja „Ub“ (Serbija; 480 tšk.), „Liman“ (385) ir „Antwerpen“ (270).\n\nRugsėjo 25 d. Vilniaus „Hockey Punks“ ledo ritulio Žemyninės taurės pirmojo etapo grupės varžybose Stambule užėmė trečiąją vietą. „Hockey Punks“ pralaimėjo Stambulo „Buz Adam“ 0:6 ir Lježo „Bulldogs“ 0:5, bet nugalėjo „Barcelona“ 6:3. Vienintelį kelialapį į kitą etapą iškovojo pirmąją vietą užėmęs Stambulo „Buz Adam“ (9 tšk.).\n\nRugsėjo 25 d. Paryžiuje gimnastikos Iššūkio taurės etape Robertas Tvorogalas pratimuose ant skersinio užėmė ketvirtąją vietą. Tomas Kuzmickas ir Gytis Chasažyrovas į finalus nepateko.\n\nRugsėjo 25 d. Baltijos regbio lygos lyderių rungtynėse Kauno „Ąžuolas“ išvykoje nugalėjo čempiono vardą ginantį Šiaulių „Baltrex“ 23:20. Šiomis rungtynėmis baigėsi reguliarusis sezonas. Į pusfinalį pateko visas 7 rungtynes laimėjęs „Ąžuolas“ (32 tšk.), „Baltrex“ (30), Šiaulių „Vairas“ (25) ir Rygos „Livonia“ (18).\n\nRugsėjo 25 d. Lietuvos futbolo rinktinė Tautų lygos C lygos grupės rungtynėse Liuksemburge pralaimėjo Liuksemburgui 0:1. Lietuviai per 6 rungtynes iškovojo 1 tašką, grupėje užėmė paskutinę ketvirtąją vietą ir turės žaisti atkrintamąsias rungtynes dėl teisės likti C lygoje. Grupės nugalėtoja tapo ir vienintelį kelialapį į B lygą iškovojo Turkija (13 tšk.), antrąją vietą užėmė Liuksemburgas (11), trečiąją – Farerų Salos (8).",
    "G.Nausėda: diplomatija – priešakinė linija strateginių Lietuvos interesų gynyboje": "„Ginant valstybės strateginius interesus, lengvų atsakymų, sprendimų ir pasirinkimų neturėsime. Matome, kad mūsų išorinė aplinka tampa vis atšiauresnė. Tarptautinė demokratinė sistema, kuria rėmėmės kurdami ir stiprindami savo šalies valstybingumą, vis labiau išbandoma, naudojantis jos silpnybėmis ir pažeidžiamumais“, – Prezidentūros pranešime sakė šalies vadovas.\n\n„Karo Ukrainoje sąlygomis diplomatija tampa priešakine linija ginti mūsų nacionaliniams ir strateginiams interesams“, – pridūrė jis.\n\nG.Nausėda susitikime akcentavo, kad daugiau nei pusę metų trunkantis Rusijos karas Ukrainoje fundamentaliai supurtė nusistovėjusią užsienio politikos ir diplomatijos tėkmę.\n\nPrezidento teigimu, diplomatinei tarnybai kaip niekada būtina veikti sutelktai, išmintingai ir sumaniai, taip pat būti pasirengus tam, kad geopolitinių procesų dinamika ir augančios grėsmės išliks.\n\nŠalies vadovas su diplomatinių atstovybių vadovais aptarė Lietuvos saugumo klausimus, šalies tikslus Europos Sąjungoje ir NATO, paramą Ukrainai bei kitas aktualias temas.\n\nG.Nausėda metiniame susitikime su Lietuvos diplomatinių atstovybių vadovais dalyvavo ketvirtą kartą.\n\nPareiga apginti, išsaugoti ir sustiprinti\n\nSu Lietuvos atstovais taip pat susitiko ir užsienio reikalų ministras Gabrielius Landsbergis. Jis akcentavo pagalbą Kyjivui, Lietuvos gynybą.\n\n„Ukrainoje giname laisvojo pasaulio egzistavimo prielaidas – todėl visos jėgos, pastangos, visos mintys turi būti nukreiptos ta linkme. Neturime prabangos neesminiams dalykams. Diplomatijai tenka pareiga nepriklausomą demokratinę Lietuvos valstybę apginti, išsaugoti ir sustiprinti bei parengti ją laukiantiems naujiems iššūkiams“, – sakė G.Landsbergis.\n\nPasak ministro, Jungtinės Tautos, Europos Sąjunga, Europos saugumo ir bendradarbiavimo organizacija, kiti daugiašaliai formatai yra ta erdvė, kur Lietuva ir kitos mažosios valstybės turi galią, yra girdimos ir matomos.\n\nJo teigimu, tuo pat metu ir pačios organizacijos turi geriau prisitaikyti prie situacijos, iššūkių ir siekti efektyvesnio veikimo.\n\n„Teise grįsta globali sąranga, teisės viršenybė ir konfliktų sprendimas taikiu būdu, tautų apsisprendimo teisė, žmogaus teisės, laisvės ir demokratijos kaip politinės santvarkos bei visuomenės raidos vertės matas, t.y. tokia pasaulio tvarka, kurioje „mažos valstybės“, kaip Lietuva, gali išlikti ir saugiai gyvuoti bei klestėti yra giliausias Lietuvos interesas“, – sakė diplomatijos vadovas.\n\n„Eižėjant globaliai saugumo architektūrai, sąjungininkų parama, mūsų gebėjimai telkti naujus partnerius yra atsvara didžiausius galios svertus turinčioms valstybėms ir būdas užtikrinti, kad totalitariniams režimams nekiltų nė menkiausios pagundos užimti net vieno centimetro galimai „paaukotinų“ valstybių teritorijos – nei fizinės, nei metaforinės“, – pridūrė jis.\n\nMinistras taip pat pabrėžė, kad karas prieš Ukrainą išryškino transatlantinių santykių svarbą, o NATO sprendimas 2023 metais rengti viršūnių susitikimą Vilniuje yra istorinis Lietuvos diplomatijos laimėjimas.\n\nG.Landsbergio teigimu, ekonominė diplomatija išlieka ypatingai aktualiu veikimo lauku. Lietuvos siekis diversifikuoti rinkas atneša rezultatų – ženkliai išaugo prekybos apimtys su Jungtinėmis Amerikos Valstijomis, Pietų Korėja, Taivanu, Japonija ir Australija.\n\nKaras Ukrainoje paveikė tiekimo grandines, todėl būtina ir toliau siekti efektyvaus rinkų diversifikavimo bei ieškoti alternatyvų.\n\nSavo ruožtu premjerė Ingrida Šimonytė teigė, jog šiuo metu tarptautinės darbotvarkės pagrindine tema yra visokeriopa parama Ukrainai, o „Lietuvos diplomatijos balsas yra girdimas ir padedantis siekti šio tikslo“.\n\n„(...) dalyje paramos Ukrainai sričių esame vieni lyderių“, – sakė premjerė.\n\nJi taip pat pabrėžė, kad Lietuvos diplomatinės tarnyba turi išlikti aktyvi ir veržli siekiant įsisavinti naujas rinkas, ypač Pietryčių Azijos regione, kuriant naujas partnerystes ir stiprinant demokratinėmis vertybėmis ir aiškiomis taisyklėmis grįstą tarptautinę tvarką.\n\nSusitikime su diplomatais Vyriausybės vadovė taip pat akcentavo atsparumą Rusijos energetiniam šantažui Vakarų šalių atžvilgiu, Ukrainos partnerių bendradarbiavimą šalies atstatymo procese, Lietuvos diasporai užsienyje aktualius klausimus.",
    "JAV technologijų milžinai mokys moteris Indijos ir Ramiojo vandenyno regionuose: prezidento Bideno plane – abipusė nauda": "Keturiolika JAV kompanijų, tarp jų – „Amazon.com” ir „Visa” – įsipareigojo surengti mažiausiai po 500 tūkst. skaitmeninio mokymo ir edukacijos užsiėmimų mergaitėms ir moterims Indijos ir Ramiojo vandenynų regione. Tai – Joe Bideno administracijos iniciatyvos dalis.\n\nSusiję straipsniai „Microsoft“ karpo darbo vietas Branduolinės energijos atgimimas: Azijos šalys keičia kryptį Ši programa, kurią imt",
    "NVO Gazos filialo vadovui skirta 12 metų laisvės atėmimo bausmė": "Tarptautinės krikščioniškos nevyriausybinės organizacijos „World Vision“ filialo Gazos Ruože direktorius Mohammedas el Halabi buvo suimtas 2016 metais ir apkaltintas dėl dešimčių milijonų dolerių pervedimo teritoriją valdančiai islamistų kovotojų grupuotei „Hamas“.\n\nIlgai trukęs teismo procesas ir M. el Halabi kalinimas turėjo neigiamos įtakos Izraelio ir humanitarinių organizacijų, teikiančių pagalbą palestiniečiams, santykiams.\n\nTikėtina, kad nuosprendis ir toliau darys įtaką jų santykiams.\n\n„Tai neįsivaizduojama“, – apie bausmės trukmę sakė M. el Halabi advokatas Maheras Hanna.\n\nM. el Halabi ir „World Vision“ atmeta šiuos kaltinimus, o 2017 metais atliktas nepriklausomas auditas taip pat nerado jokių paramos „Hamas“ įrodymų. Australija, kuri buvo didžiausia „World Vision“ humanitarinės pagalbos teikėja Gazos Ruože, atliko savo tyrimą ir priėjo prie panašių išvadų.\n\n„World Vision“ pareiškime teigiama, kad paskelbtas nuosprendis neatitinka byloje surinktų įrodymų ir faktų.\n\n„Suėmimas, šešerius metus trukęs teismo procesas, neteisingas nuosprendis ir ši bausmė rodo, kas trukdo humanitarinei veiklai Gazoje ir Vakarų Krante, – pareiškė grupė. – Tai dar labiau kelia šiurpą „World Vision“ ir kitoms pagalbos ar vystymosi grupėms, dirbančioms palestiniečių labui.“\n\nPasak M. Hannos, M. el Halabi ketina apskųsti nuosprendį šalies Aukščiausiajam Teismui.\n\nIzraelio valdžios institucijos ne kartą teigė turinčios įrodymų, kad „Hamas“ infiltravosi į pagalbos grupę ir perima lėšas, skirtas nepasiturintiems Gazos gyventojams. Tuometinis premjeras Benjaminas Netanyahu netrukus po M. el Halabi suėmimo paskelbė apie jam pareikštus kaltinimus vaizdo įraše internete.\n\nKritikų teigimu, Izraelis dažnai remiasi abejotina iš informatorių gauta informacija. Pasak jų, Izraelis šmeižia grupes, kurios teikia pagalbą ar kitokią paramą palestiniečiams, siekdamas sustiprinti beveik 55 metus trunkančią karinę okupaciją žemėse, kuriose palestiniečiai nori įkurti savo valstybę.\n\nIzraelis teigia, kad remia pagalbos organizacijų veiklą, tačiau privalo užkirsti kelią tam, kad donorų lėšos nepatektų į Izraelio nepripažįstančių ginkluotų grupuočių, tokių kaip „Hamas“, rankas.",
    "Medicinos ekspertas: rudenį Lietuvoje vyraujantis virusas gali būti gripas": "COVID-19 pandemija buvo užkirtusi kelią įvairiems virusiniams susirgimams, todėl dabar jie grįžta su kaupu. Pabandykime pasiremti įvairių šalių pavyzdžiais. Australijoje, kurioje buvo žiema, turėjome gana tragišką situaciją: visos reanimacijos lovos buvo užpildytos, nes šalyje siautė gripo virusinė infekcija, paraleliai plito ir COVID-19, tačiau šio virusinio susirgimo skaičiai, palyginti su gripo, buvo nedideli. Pietų Afrikos Respublikoje, turinčioje stiprias medicinines galimybes valdyti virusines infekcijas, buvo susidurta su kita trijule: COVID-19, gripu, dar prisidėjo ir respiratorinis sincitinis virusas (RSV), kuriuo sirgo vaikai. Reanimacijos buvo pilnos gripu sergančių suaugusiųjų ir RSV sergančių vaikų. Todėl šį rudenį Lietuvoje neturėtų būti išimtinai akcentuojama, kad reikia skiepytis ketvirtąja vakcinos doze nuo COVID-19, bet reikėtų vykdyti aktyvią kampaniją ir dėl skiepų nuo gripo. Australija tai vykdė, tačiau vis tiek susidūrė su rimtomis pasekmėmis. Kas nutiks mūsų šalyje, deja, galime tik spėlioti.\n\n\n\n\n\nTurtingos pasaulio šalys su nerimu stebi ir ruošiasi\n\n\n\n\n\nEuropoje sparčiai didėjant koronaviruso susirgimų skaičiams (Vokietijoje per pastarąsias savaites jie padidėjo 70 proc., o Italijoje 120 proc.), Europos šalys pradeda imtis priemonių. Pavyzdžiui, Vokietijos vyriausybė grąžino kaukių dėvėjimą besilankantiems dideliuose masiniuose susibūrimuose, o svarbiausia – važiuojantiems viešuoju transportu, taip pat asmenys dažnu atveju turi turėti neigiamą testo rezultatą. Vokietija ėmėsi šių priemonių, nes pamatė, kad jeigu nieko nedarys, situacija taps nevaldoma. Grįžkime prie Australijos – tai turtinga šalis, todėl turi visas galimybes efektyviai valdyti infekcijas. Jeigu jie dėdami visas pastangas susidūrė su tokiu milžinišku protrūkiu, kyla labai logiškas klausimas: kas vyks šalyse, kurių ekonomika yra gerokai silpnesnė ir jos dar nėra susitvarkiusios su COVID-19 pandemija? Kas nutiks, kai visoje sveikatos sistemoje atsiras gripas ir RSV? Laukia labai liūdnas scenarijus, nes, reikia nepamiršti, kad gripas sukelia daug gretutinių, pavyzdžiui, širdies ir kraujagyslių, ligų.\n\n\n\n\n\nTestuoti PGR: išsiaiškinti, kuo žmogus serga\n\n\n\n\n\nPlintant įvairioms virusinėms infekcijoms: gripui A, gripui B, koronavirusui, RSV, labai svarbu išsiaiškinti, kuriuo virusu asmuo serga. Norint tai sužinoti, užtenka vieno PGR tyrimo, imamo iš nosiaryklės. Visas procesas užtrunka nuo 30 min. iki 3–4 valandų, niekas nesikeičia nei laiko, nei finansinių kaštų atžvilgiu. Jei žmogus neserga COVID-19, bet serga kita virusine liga, jis gauna atsakymą, koks virusinis susirgimas jį kamuoja, o ne tik sužino, kad tai ne COVID-19. Šiuo metu Lietuvoje tyrimams naudojami antigenų testai, nors pandemijos pradžioje Sveikatos apsaugos ministerija teigė, kad jie nėra efektyvūs ir tikslūs.\n\n\n\n\n\nUžuominų, kad Lietuvoje bus taikomi gerieji užsienio šalių pavyzdžiai, nėra. Reaguojama per lėtai, pradedama tirti tik tada, kai atsiranda pirmieji pacientai arba pradedama matyti kritinė situacija. Todėl pandemijos proveržio, kurio sulauksime dėl vėstančių orų spalį–lapkritį, tikrai negalime išvengti. Sąmoningiausias sprendimas, ką gali padaryti gyventojas, norėdamas padėti sau ir aplinkiniams, – pasiskiepyti nuo gripo.\n\n\n\n\n\n\n\n",
    "Signataras Januška: Ukrainos narystė NATO yra tiesiog neišvengiama": "Ukrainos prezidento kanceliarijos vadovas Andrijus Jermaakas ir buvęs NATO generalinis sekretorius Andersas Foghas Rasmussenas šią savaitę paskeelbė Ukrainos saugumo garantijų rekomendacijas, kuriomis siūloma parengti Kyjivo saugumo susitarimą.\n\nSusitarimas numatytų, kad pagrindinė sąjungininkų grupė prisiima aiškius įsipareigojimus remti Ukrainos ginkluotąsias pajėgas, o dar platesnė grupė suteikia nekarinees garantijas, pagrįstas sankcijų mechanizmais. Tokio susitarimo šalimis garantuotojomis galėtų tapti Jungtinės Valstijos, Didžioji Britanija, Kanada, Lenkija, Italija, Vokietija, Prancūzija, Australija, Turkija, Baltijos, Šiaurės, Centrinės ir Rytų Europos valstybės.\n\nApie tai – „Savaitės“ interviu su signataru Albinu Januška.\n\n– Jau buvo „Budapešto memorandumas“, tarsi jis turėjo garantuoti saugumą, bet to nepadarė. Dabar siūlomas Kyjivo saugumo susitarimas. Kas garantuos, kad jis užtikrins saugumą. Kita vertus, tai nėra tik garantijos, bet ir nemaži finansiniai įsipareigojimai valstybių šalių?\n\n– Tai iš tikrųjų išmintinga, kad ukrainiečių daugiašalis susitarimas yra ruošiamas pokariui. Tai nėra NATO pakaitalas, 5-ojo straipsnio pakeitimas. Tai yra pasiruošimas, pasiruošimas narystei, galima sakyti, arba naujas Maršalo planas Ukrainos ginkluotosioms pajėgoms.\n\nIšmintis turbūt yra ta, kad ukrainiečiai supranta, kad dabar, kol yra dėmesys, kol karas vyksta, jie gauna ginklų. Jei karas baigsis, neaišku, kaip atsitiks, o jų ginkluotosioms pajėgoms reikės ir ginklų, ir pasiruošimo, ir t.t. toliau tęsti tą. Todėl svarbu, kad jie dabar pradeda tai daryti, tai tikrai protingas dalykas.\n\nAišku, viskas remiasi viena prielaida, kad rusai pralaimės, išeis iš visos Ukrainos teritorijos, bet nebus sumušti. Kad Kremlius išliks, išliks didelis pavojus visoms šalims, ir visoms šalims, o svarbiausia Ukrainai, reikia pasiruošti ginkluotas savo pajėgas. Tai štai planas yra paruoštas, dabar svarbu kokia bus reakcija iš kitų šalių. Ir kiek kas galės prisidėti. Svarbiausia šalis čia, be abejo, yra JAV.\n\n– Taip, A. F. Rasmussenas taip ir sakė, kad pirmoji šalis, kuri turėtų pasirašyti, jo supratimu, turėtų būti JAV. Bet žiūrėkite, šalims garantėms siūloma tapti, tarkime, iš Europos: Prancūzija, Vokietija ir Italija. Mes žinome vis Vokietijos nepasiryžimą tiekti ginklus, tarsi tiekia, tarsi ne. Atsimename Prancūzijos prezidento skambučius Putinui. Atsimename Italijos premjerą Draghį, kuris siūlė kuo greičiau skelbti paliaubas ir pradėti derybas. Ir čia pat yra tokios šalys kaip Baltijos šalys, Lenkija, Didžioji Britanija, kurių parama greita, neabejotina, nekelianti jokių problemų. Tokios gana skirtingos šalys, koks jų bendras interesas galėtų būti tapti tokio susitarimo dalimi?\n\n– Tas interesas dabar yra Ukrainos pergalė, be abejo, kaip sakė Macronas – be teisingumo negali būti taikos. Tai šita koncepcija, matyt, toliau turėtų būti vystoma. Tame susitarime yra dar ir sankcijų dalis be gynybos politikos. Ir ten yra labai svarbūs dalykai Ukrainai surašyti, kad jei tos šalys, kurios pasirašys, jos pripažins, kad Rusija turi sumokėti reparacijas. Tai yra įrašyta į susitarimo projektą.\n\nRusijos karas prieš Ukrainą / AP nuotr.\n\nTai, be abejo, tai viena iš tokių rimčiausių politinių kliūčių. Kita vertus, bus galima pažiūrėti, kaip atskiros šalys į tai reaguos, nes jei dalis Vakarų Europos įsivaizduoja, kad geriausia būtų karą baigti ir toliau bendradarbiauti su Putinu. Tas įvaizdis dar yra, jis gal mažėja šiuo metu. Bet Ukrainos šis siūlomas ir pateiktas projektas yra rimtas dalykas.\n\n– O ką Lietuva galėtų prisijungusi garantuoti?\n\n– Mes galbūt mažai ką galėsime padėti, nes ten bus šimtai milijardų, tokios sumos, tai čia mūsų parama galbūt ne bus didžiausia. Bet mes galėsime prisidėti ir mokymais, ir kitu.\n\nBet kas yra svarbiau šiandien, tai įsivaizduoti, kad mes galime pradėti šito saugumo projekto įgyvendinimą. Tarkim, surengti Vilniuje kokią nors donorų konferenciją, surinkti grupę, koaliciją valstybių narių paremti šitai Ukrainos idėjai. Dabar tiesiog to trūksta. Ji (idėja) yra išmesta į orą, dabar svarbu, kad kas nors paimtų ją ir neštų toliau. Tai Lietuva galėtų vaidinti savo vaidmenį ir prezidentas galėtų labiau užsiimti ir užsienio politika, ne tik vidaus.\n\n– Jau užsiminėte apie susitarimo galiojimą, jis toks tarsi tarpinis, iki kol Ukraina taptų NATO nare. Tą sako ir vienas idėjos siūlytojų, buvęs NATO generalinis sekretorius A. F. Rasmussenas. Bet šioje studijoje ir ambasadorius Valdemaras Sarapinas sakė, kad ukrainiečių lūkesčiai vėl auga tapti NATO nariais. Ir ypač daug jie sieja su Vilniaus viršūnių susitikimu. Tai įmanoma Ukrainos narystė NATO?\n\n– Ukrainos narystė NATO yra tiesiog neišvengiama. Kadangi pirma, tai yra jų Konstitucijoje, jie negali pakeisti to noro. Šiuo metu jeigu Kremlius bus stipriai apdaužytas, neįsivaizduoju, kad gali būti kokių nors kliūčių.\n\nRusijos karas prieš Ukrainą / AP nuotr.\n\nBet svarbiausia, aišku, yra pačios Ukrainos pasiruošimas. Kariuomenė dabar, be abejo, turbūt yra geriausiai visame NATO pasiruošusi. Bet, žinoma, reikės ginkluotės, apmokymų tolesnių. Tas dalykas išlieka. Ir, manau, konsensusas platėja tarp ES ir, ypač, NATO narių.\n\n– Ir, vis dėlto, nuo rytdienos įsigalioja draudimas į Lietuvą, Baltijos šalis, Lenkiją atvykti Rusijos piliečiams su Šengeno vizomis. Bet pačio sprendimo visoje ES nėra, yra tik vizų režimas palengvintas panaikintas. Taip pat prieš kurį laiką EK leidžia geležinkeliais vežti į sankcijų sąrašus patekusias prekes per Lietuvos teritoriją į Kaliningradą. Kai EK pirmininkė sako, kad mes turime būti vieningi, kad Bendrija turėjo išgirsti Baltijos šalis, ką jos kalbėjo apie Putiną, dabar tos pačios šalys ir kviečiamos tapti susitarimo šalimi. Ar girdimos, ar mes iš tiesų esame vieningi? Nes pagal šiuos du sprendimus, turiu omeny, vizas ir Kaliningrado tranzitą man visiškai nepanašu, kad yra kažkoks bendras supratimas ir matymas.\n\n– Mes kai kur esame vieningi, kai kur nesame vieningi. Ir dėl vizų, be abejo, yra sudaryta rusams esminė kliūtis patekti sausuma į ES nuo rytojaus. Galbūt galės jie patekti iš dalies per Suomiją kol kas, bet ten irgi bus sumažintas vizų režimas. Tai, ko mūsų prašė Ukraina, mes padarėme. Tai yra svarbiausia. Manau, dabar jau patekti Rusijos turistams, apsipirkti į Europą, reikės skristi kažkur per Turkiją, per dar ką nors. O galų gale, galbūt, ateis ir galutinė vienybė ir visa ES nuspręs apriboti Šengeno erdvę.",
    "Lietuvos diena. Vyriausybė: dar du sezonus nulinis PVM tarifas centralizuotam šildymui": "EK pirmininkė metiniame pranešime pabrėžia, kad ES sankcijų paketai, priimti dėl Rusijos invazijos į Ukrainą, išliks, ir sako, kad europiečiai privalo išlaikyti savo ryžtą Maskvos atžvilgiu. Tarp klausytojų EP Strasbūre buvo ir Ukrainos pirmoji ponia Olena Zelenska, pakviesta kaip Ursulos fon der Lajen garbės viešnia. Europarlamentarai jai plojo atsistoję.\n\nKą duos siūlymas taikyti nulinį PVM tarifą centralizuotam šildymui dar du sezonus?\n\nVSD: dėl incidento pasienyje Rusijos sulaikytas Lietuvos pilietis patyrė tos šalies pareigūnų smurtą. Vadybinikas sulaikytas Rusijos ir Lietuvos pasienyje, kai dėl neapdairaus elgesio pažeidė buvimo pasienio zonoje tvarką.\n\nKijevas rengia dokumentą, kuris suteiktų Ukrainai saugumo garantijas. Dokumentą pristatė Ukrainos prezidento kanceliarijos vadovas A. Jermakas ir buvęs NATO generalinis sekretorius A. F. Rasmussenas. Ukrainos saugumo garantai bus: JAV, JK, Kanada, Lenkija, Italija, Vokietija, Prancūzija, Australija, Turkija.\n\nVyriausybė griežtina taisykles paspirtukininkams.\n\nVed. Madona Lučkaitė",
    "NBA svarsto leisti lygoje žaisti talentams tiesiai iš mokyklos": "NBA ir lygos krepšininkų kolektyvinėje sutartyje gali būti priimti ryškūs pakeitimai.\n\nPranešama, kad labai rimtai svarstoma sumažinti minimalų NBA žaidėjo amžiaus cenzą.\n\nIki šiol jis yra 19 metų, bet gali būti sumažintas iki 18 metų ir tokiu atveju krepšininkas į NBA galėtų atvykti tiesiai iš mokyklos.\n\n19 metų amžiaus cenzas buvo nustatytas 2005 metais, o iki šių pakeitimų žaidėjai galėjo atvykti tiesiai iš mokyklos.",
    "N.Modi dalyvaus regioniniame susitikime su Rusijos, Kinijos ir Pakistano lyderiais": "Rugsėjo 15–16 dieną Samarkando mieste rengs forumą Šanchajaus bendradarbiavimo organizacija (ŠBO), vienijanti Kiniją, Rusiją, Indiją, Pakistaną ir keturias Centrinės Azijos valstybes – Kazachstaną, Kirgiziją, Uzbekistaną ir Tadžikistaną.\n\nTrečiadienį Rusijos ambasadorius Kinijoje pranešė, kad per šį renginį V.Putinas susitiks su Xi Jinpingu, pirmą kartą nuo koronaviruso pandemijos pradžios keliausiančiu į užsienį.\n\nPekinas susitikimo kol kas nepatvirtino, o Kinijos užsienio reikalų ministerijos atstovas per eilinę spaudos konferenciją negalėjo pateikti informacijos šiuo klausimu.\n\nSekmadienį paskelbtame Indijos vyriausybės pranešime nenurodoma, ar N.Modi dalyvaus dvišalėse derybose su V.Putinu, Xi Jinpingu ar Shehbazu Sharifu, balandį tapusiu Pakistano ministru pirmininku.\n\nIndija, kaip ir Kinija, didžiąją dalį karinės įrangos perkanti iš Rusijos, atsisakė pasmerkti Maskvos invaziją į Ukrainą, o pastaruoju metu įsigyja daugiau rusiškos naftos.\n\nTuo metu Delio ir Pekino santykiai pašlijo 2020 metais, kai ginčytiname pasienyje Himalajuose įsiplieskė kautynės, pareikalavusios mažiausiai 20 indų ir keturių Kinijos karių gyvybių. N.Modi ir Xi Jinpingas dvišalių derybų nerengė nuo 2019 metų.\n\nIndija kartu su JAV, Japonija ir Australija taip pat priklauso Ketverto (angl. The Quad) aljansui, laikomam atsvara Kinijos įtakai regione.",
    "Medvedevas – apie Ukrainos planą: tai sukels „trečiąjį pasaulinį karą“": "Plane, kurį antradienį Kyjive išdėstė prezidento administracijos vadovas Andrijus Jermakas ir buvęs NATO generalinis sekretorius Andersas Foghas Rasmussenas, numatoma, kokia įranga ir mokymai reikalingi Ukrainos kariuomenei iš Vakarų sąjungininkių, kad ateityje šalis galėtų apginti savo suverenitetą.\n\nPlane siūloma, kad Ukrainos saugumą garantuotų kelios Europos šalys, taip pat JAV, Kanada, Australija ir Turkija, ir kad Ukraina tęstų pastangas įstoti į NATO.\n\nNors prasidėjus Rusijos invazijai Ukraina sakė esanti pasirengusi atsisakyti konstituciškai įpareigojančio tikslo įstoti į NATO mainais į paliaubas, dabar Kyjivas teigia esąs suinteresuotas tik visateisė naryste, o ne bendresnėmis saugumo garantijomis.\n\nRusija toliau svaidosi grasinimais dėl tokių Ukrainos siekių. Buvęs Rusijos prezidentas Dmitrijus Medvedevas, tapęs vienu tų Rusijos politikų, kurie garsiausiai pasisako už karą, perspėjo, kad Ukrainos pasiūlymai sukels „trečiąjį pasaulinį karą“.\n\n„Telegram“ programėlėje D. Medvedevas parašė, kad prisijungimas prie NATO įpareigotų kitas valstybes nares ginti Ukrainą, ir pridūrė, kad jei NATO tikisi tokiu būdu susilpninti Rusiją, po jų kojomis „degs žemė ir lydysis cementas“.\n\n\n\nRusija skelbia apie „masinius smūgius“ palei Ukrainos frontą\n\nRusija antradienį pareiškė, kad vykdo „masinius smūgius“ palei Ukrainos fronto liniją, ir apkaltino Kyjivo karius smurtu prieš civilius gyventojus per dramatišką kontrpuolimą atkovotose teritorijose.\n\nMaskva ėmėsi atsakomųjų veiksmų, kai po žaibiško Kyjivo puolimo buvo priversta atitraukti karius iš Ukrainos šiaurės rytuose esančių teritorijų, ypač iš Charkivo regiono.\n\nŠie teritoriniai poslinkiai yra viena didžiausių Rusijos nesėkmių nuo tada, kai jos kariai pirmosiomis beveik septynis mėnesius trunkančio karo dienomis buvo atstumti nuo Kyjivo, tačiau Maskva ir toliau nerodo jokio noro derėtis dėl taikos.\n\n„Oro, raketinės ir artilerijos pajėgos vykdo masinius smūgius Ukrainos ginkluotųjų pajėgų daliniams visomis operacinėmis kryptimis“, – teigiama Rusijos gynybos ministerijos kasdieniniame pranešime apie konfliktą.\n\nTaip pat suduota „didelio tikslumo“ smūgių ukrainiečių pozicijoms aplink Slovjanską ir Kostiantynivką rytiniame Donecko regione, priduriama jame.\n\nRusijos prezidento Vladimiro Putino atstovas spaudai pareiškė, kad Charkivo regione pasirodė pranešimų apie „pasipiktinimą keliantį“ elgesį su civiliais gyventojais.\n\n„Yra daug baudžiamųjų priemonių... žmonės kankinami, su žmonėmis elgiamasi netinkamai ir taip toliau“, – žurnalistams pareiškė Dmitrijus Peskovas.\n\nRusijos kaltinimai pasirodė po Ukrainos valdžios pareiškimų, kad atkovotame rytiniame Zaliznyčnės kaime rasti keturių civilių palaikai su „kankinimo žymėmis“.\n\nAntradienį Maskva taip pat pasmerkė, jos nuomone, „šališką“ Jungtinių Tautų žmogaus teisių institucijų veiklą, pastarosioms sukritikavus Maskvą dėl bandymo nutildyti Kremliaus oponentus.\n\n„Postūmis“\n\nUkrainos pajėgos savo atsakomąjį puolimą pradėjo rugsėjo pradžioje ir, regis, užklupo Rusijos kariuomenę nepasirengusią.\n\nUkrainiečių kariuomenės paskelbtose nuotraukose matyti dėžės su šaudmenimis ir karine įranga, išmėtytos Rusijos pajėgų paliktose teritorijose.\n\nNaujienų agentūros AFP žurnalistai matė įnirtingų mūšių ženklus Balaklijos mieste Ukrainos šiaurės rytuose: pastatai buvo sugriauti arba apgadinti, o gatvės ištuštėjusios.\n\nPrezidentas Volodymyras Zelenskis antradienį paskelbė, kad Ukraina baigė vykdyti „stabilizavimo priemones“ daugiau nei 4 tūkst. kvadratinių kilometrų atkovotoje teritorijoje ir stengiasi tą patį padaryti kitoje panašaus dydžio teritorijoje.\n\n„Likę okupantai ir diversantų grupės aptinkamos, kolaborantai sulaikomi, atkuriamas visas saugumas“, – sakė jis savo vakarinėje kalboje.\n\nUkraina pranešė, kad šiaurės rytuose atkovota dešimtys rajonų, įskaitant Iziumo, Kupjansko ir Balaklijos miestus.\n\nNuo rugsėjo 6 dienos Ukrainos pajėgos Charkivo srityje susigrąžino daugiau kaip 300 gyvenviečių ir teritorijų, kuriose gyvena apie 150 tūkst. žmonių, sakė užsienio reikalų ministro pavaduotoja Hana Maliar.\n\nJAV nacionalinio saugumo tarybos atstovas spaudai Johnas Kirby antradienį sakė, kad Vašingtonas netrukus skirs dar vieną savo daugiamilijardinės karinės paramos Ukrainai dalį.\n\nJ. Kirby teigė, kad kol kas per anksti spręsti, ar Ukrainos laimėjimai žymi karo lūžio tašką.\n\n„Tai, ką matote, neabejotinai yra Ukrainos ginkluotųjų pajėgų postūmis“, tačiau pats V. Zelenskis turėtų „nustatyti ir nuspręsti, ar, jo manymu, kariniu požiūriu jie pasiekė lūžio tašką“, sakė J. Kirby.\n\nNepaisant „dramatiškų įvykių... tai karas, o karas yra nenuspėjamas“, – pridūrė J. Kirby.\n\nNeryžtinga Vokietija\n\nUkrainos gynybos ministras Oleksijus Reznikovas pirmadienį interviu Prancūzijos dienraščiui „Le Monde“ sakė, kad dėl Vakarų ginklų tiekimo prasidėjo naujas karo etapas.\n\nVis dėlto Kyjivas vis aktyviau ragina sąjungininkes Vakaruose skubiai tiekti modernesnius ginklus.\n\n„Nuo pavasario mūsų darbotvarkėje yra ginklai, ginklai, ginklai. Esu dėkingas partneriams, kurie atsiliepė į mūsų kvietimą: Ukrainos sėkmė mūšio lauke yra mūsų bendra sėkmė“, – sakė užsienio reikalų ministras Dmytro Kuleba.\n\nTačiau Vokietija ir vėl atsidūrė dėmesio centre dėl to, kad nepristatė Kyjivui jo prašomų kovinių tankų „Leopard“.\n\n„Nė vieno racionalaus argumento, kodėl šių ginklų negalima tiekti, tik abstraktūs nuogąstavimai ir pasiteisinimai“, – sakė D. Kuleba, Vokietijos kancleriui Olafui Scholzui pirmadienį išsisukus nuo klausimo šia tema ir tik pasakius, kad Vokietija dėl ginklų tiekimo „nespręs viena“, nederindama veiksmų su sąjungininkėmis.\n\nAntradienį per pokalbį telefonu Vokietijos lyderis paragino V. Putiną „kuo greičiau rasti diplomatinį sprendimą, grindžiamą paliaubomis, visišku Rusijos pajėgų išvedimu ir pagarba Ukrainos teritoriniam vientisumui bei suverenitetui“.",
    "Dipukų stovykloje gimusi Jūratė pirmą kartą Lietuvoje apsilankė 36-erių: vos neapsiverkiau, jaučiausi grįžusi į namus": "„Vos neapsiverkiau, jaučiausi taip, kad grįžau į namus“, – taip apie savo pirmąjį apsilankymą Lietuvoje pasakoja Vokietijoje gyvenanti lietuvė dailininkė Jūratė Batura Lemke. Nors Lietuvoje menininkė apsilankė jau sukūrusi savo šeimą, o ilgesnį laiką čia negyveno, Lietuvą vadina savo tėvyne. Kaip portalui LRT.lt sako ji, pirmą kartą apsilankius tėvynėje buvo smagu net apsipirkti – galima kalbėti lietuviškai, o ir maistas – toks, kokį paminė iš vaikystės.\n\nSu J. Batura Lemke susitinkame Vokietijos miestelyje Hiutenfelde, dailininkės namuose, čia mus pasitinka jos vyras Vilius. Netrunku pastebėti lietuvių kalbos svarbą šiuose namuose – sutuoktiniai žaismingai vienas kitą pataiso, su šypsena atkreipia dėmesį į taisyklingesnius žodžius ir diskutuoja apie lietuvių tarmes.\n\nNetrukus su garuojančios kavos puodeliais leidžiamės laiptais žemyn, į dailininkės dirbtuves. Kad čia gyvena menininkai, atspėti nesunku – namo sieną puošia J. Baturos Lemke piešinys, o namuose gausu paveikslų ir kitų meno kūrinių. Vaizdas dirbtuvėse pakeri – kambaryje pilna dailės priemonių, teptukų ir dažų, o kur bepasisuksi, pamatysi dailininkės paveikslus.\n\nJūratė Batura Lemke / D. Platūkytės/LRT nuotr.\n\nGyvenimas svetur\n\nJ. Batura Lemke gimė 1948 metais Vokietijoje, ten nuo karo buvo pabėgę jos tėvai. Panaikinus pabėgėlių, vadinamųjų dipukų, stovyklą, menininkės tėvams reikėjo rinktis, kur vykti toliau. Tuomet į Kanadą galėjo važiuoti tik vyrai, jie vėliau turėjo galimybę pasikviesti savo šeimas, o Australija priėmė ir šeimas.\n\nKaip pasakoja J. Batura Lemke, jos tėtis buvo karininkas, tad naciai jį įtraukė karą, paskui jam netikėtai pavyko susirasti šeimą. Nenorėdama dar kartą išsiskirti, šeima priėmė sprendimą vykti į Australiją. Čia lietuviai praleido maždaug šešerius metus, o tada persikraustė į Kanadą.\n\nKanadoje menininkė susipažino ir su būsimuoju vyru Viliumi. Tuomet jis koncertavo su Baltijos kvintetu – viename koncerte jiedu ir susipažino.\n\nJūratė Batura Lemke su vyru Viliumi / D. Platūkytės/LRT nuotr.\n\n„Džiaugiausi, kad lietuvis, kad lietuviškai kalbantis“, – šypsosi J. Batura Lemke.\n\nPora susituokė 1973 metais, o neilgai trukus pirmą kartą atvyko į Vokietiją. Tiesa, tada kuriam laikui sugrįžo į Kanadą, bet galiausiai Vilius gavo darbą lietuviškoje Vasario 16-osios gimnazijoje Vokietijoje. Sprendimą padėjo priimti ir noras būti arčiau Lietuvos, kur buvo likusi šeima.\n\nAtvykusi į Vokietiją, J. Batura Lemke vedė vakarinius kursus vokiečiams, mokytojavo: „Aš negyvenu praeitimi, mėgstu priimti tai, kas yra, ir gyvenu toliau. Vokiečiai dažnai klausia, ką darau Vokietijoje, jei esu iš Kanados. Ten ir studijos, ir studijų draugai, visas profesinis gyvenimas. Kol susirandi kontaktų, užtrunka, o čia vis dar neturiu tų profesinių kontaktų, kurių būčiau turėjusi Kanadoje.“\n\nJūratės Baturos Lemke kūryba / D. Platūkytės/LRT nuotr.\n\nPirmasis apsilankymas Lietuvoje – tik trims dienoms\n\nVis dėlto noras būti arčiau Lietuvos nugalėjo. Menininkės vyro šeima gyveno Lietuvoje, jis leidimo apsilankyti Lietuvoje negavo, tad su artimaisiais pasimatydavo Minske. Pirmą kartą J. Batura Lemke Lietuvoje apsilankė 1984 metais – ji iki šiol ryškiai atsimena minią giminaičių, susirinkusių Vilniaus traukinių stotyje.\n\n„Iki tol mama ir senelė pasakodavo apie tetas, vyro pusseseres, o man galva sukdavosi, aš nieko nesusigaudydavau. O tuomet išlipau ir tokia minia pasitiko – vyro giminė ir mano pusbroliai, dėdės... Vos neapsiverkiau, jaučiausi taip, kad grįžau į namus.\n\nVis dar tą jausmą prisimenu, kai nuvažiuoju į Lietuvą, kad aš ten priklausau. Kanadoje nuostabiai gražu, ten draugai, ten šeima, brolio vaikai, tas kraštas man patinka, bet aš nejaučiu, kad ten mano namai. Lietuva yra tėvynė“, – pažymi dailininkė.\n\nJūratė Batura Lemke / D. Platūkytės/LRT nuotr.\n\nTuomet J. Batura Lemke ne tik pirmą kartą lankėsi Lietuvoje, bet ir pirmą kartą susitiko su savo artimaisiais. Labiausiai ji džiaugdavosi, kai lietuviai ją palaikydavo vietine.\n\n„Turėjau kažkokią suknią, savo siūtą. Nieko ypatingo, nieko madingo, kad atrodytų, jog esu iš Vakarų, bet išsiskyrė batai – dukra gražius batukus turėjo. Einame per gatvę ir viena senukė pakalbino, sako, „jau čia tetukė iš Vakarų batukus atsiuntė“. O aš pagalvojau: „O, ji mane palaikė vietine!“ Man taip malonu pasidarė, tiesiog nutirpau“, – su šypsena prisimena J. Batura Lemke.\n\nO aš pagalvojau: „O, ji mane palaikė vietine!“ Man taip malonu pasidarė, tiesiog nutirpau.\n\nKaip pasakoja ji, buvo smagu eiti net į krautuvę – nusiperki pyragą, o skonis – kaip mamos kepto: „Ir valgiai tie lietuviški, tokius namie valgydavome. Man taip miela buvo. Ir kalbą supranta visi. Tikrai gražus jausmas.“\n\nLeidimą apsilankyti Lietuvoje menininkės šeima gavo tik trims dienoms. Norėdama pamatyti tėvų gimtuosius kraštus, vieną dieną ji slapta nuvažiavo į tėčio kaimą.\n\nJūratė Batura Lemke su vyru Viliumi / D. Platūkytės/LRT nuotr.\n\n„Tai buvo kaip iš filmo scenos. Į mamos gimtinę jau nevažiavome, tai būtų buvę sudėtinga, neįmanoma. Nuostabu, graži gamta, bet ten buvome tik trumpai, akimirksnį. Kadangi viešbutyje buvo didelis mūsų būrys, man sakė neprašyti leidimo – greitai dingti ir niekas nepastebės. Taip ir buvo, o kitaip palydovas būtų lydėjęs arba būtų neleidę“, – pasakoja J. Batura Lemke.\n\nGražiausia tai, kas netobula\n\nĮkvėpimas kurti J. Baturai Lemke ateina iš gyvenimo, o jos darbai yra be galo skirtingi. Juose – kruopštūs smulkūs teptuko judesiai, paslaptingos medžių šaknys, peizažai...\n\n„Mano specialybė – kruopštumas“, – nusišypso menininkė.\n\nJi prisimena, kad atvažiavusi į Vokietiją neturėjo studijos – tapė ant nedidelio staliuko, tačiau taip suruošė parodą su 42 paveikslais.\n\n„Mano tokia filosofija – visus mokinius raginu neatidėlioti dėl šeimos, nesakyti, kad pradėsiu kada nors vėliau. Visuomet gali tai daryti. Yra toks mano mėgstamas posakis – dirbk su tuo, ką turi, ir dirbk dabar. Nereikia sakyti, kad neturiu tokio teptuko ar man per brangu, laiko nėra. Gyveni dabar“, – pabrėžia J. Batura Lemke.\n\nJūratės Baturos Lemke kūryba / D. Platūkytės/LRT nuotr.\n\nAnot jos, kai kurie menininkai pamėgsta vieną tapymo stilių ir jį visur naudoja, o ji pati mėgsta eksperimentuoti: „Įsivaizduok, kad visą gyvenimą valgytum tik makaronus“, – šypsosi dailininkė.\n\n„Kartais valandų valandomis sėdi ir tik teptuku centimetrą po centimetro judi. Daugiausia tapau su smulkiu teptuku, mano stilius labiau piešim, bet tada man reikia būtinai ką nors tapyti, kur kiek laisviau“, – kūrybos užkulisiais dalijasi J. Batura Lemke.\n\nNereikia sakyti, kad neturiu tokio teptuko ar man per brangu, laiko nėra. Gyveni dabar.\n\nDailininkė priduria negalinti tapyti to, ko nematė realybėje, – ir jūrą pradėjo tapyti po to, kai apsilankė Ispanijos salose. O įdomiausia tapyti tai, kas nėra tobula.\n\n„Turėjau daug senamiesčio, senųjų griuvėsių nutapiusi, man tai taip romantiška buvo, Kanadoje tokių vaizdų juk nėra. (...) Daug menininkų yra sakę, kad paviršius įdomesnis nerestauruotas. Tiek daug pripaišiau Hiutenfeldo kampelių. Žmonės prisimena, kaip jie vaikščiojo, kaip gyveno. Istorija – čia žmogus buvo, kiekvienas kampelis, griuvėsiai“, – kalba J. Batura Lemke.\n\nJūratė Batura Lemke / D. Platūkytės/LRT nuotr.\n\nPaklausta, ar galėtų išskirti kelis mylimiausius savo darbus, menininkė šypsosi esanti viena tų dailininkų, kurie nėra patenkinti savo darbais.\n\n„Iš šimto yra gal vienas, kuris patinka. Bet tai yra gerai, nes yra noras vėl ką nors kitaip daryti. Jei būsi per daug savimi patenkintas, nebus pažangos, nebus kūrybos. Kūryba yra gyvas dalykas, nesakysi, kad va, jau nupiešiau, viskas“, – svarsto dailininkė.\n\nLietuvių kalbos svarba\n\nJ. Batura Lemke sako, kad dabar Vokietijoje ji jaučiasi kaip namuose, tačiau tik atvykus čia buvo sudėtinga: „Lietuvių gimnazijoje buvo malonu, nes visi lietuviškai kalba, visi tave pažįsta. Bet jei visai nemoki kalbos, kažkaip esi užrakintas. Mokėjau porą pagrindinių žodžių, bet negali diskutuoti, negali filosofuoti, negali į tikrą kalbą pereiti, tad kalbi paviršutiniškus dalykus, bet tai netenkina.“\n\nPasakodama šią istoriją, menininkė rodo paveikslą, kuriame žmonių siluetai atitverti siena.\n\n„Kai atvažiavau į Vokietiją, ji dar buvo padalinta. Visų pirma paveiksle – oro uostas, nes vis į Kanadą skrisdavau atgal pas tėvus. (...) Bet svarbiausia buvo kalbos barjeras. Man tai simbolizavo viską – ir grįžimą į namus, ir padalintą Vokietiją, sieną. Bet labiausiai jausmas, kad esu kaip uždaryta. Tie, kurie nemoka kalbos, gali tai suprasti. Kalba yra svarbiausia“, – akcentuoja J. Batura Lemke.\n\nJūratė Batura Lemke / D. Platūkytės/LRT nuotr.\n\nMenininkės namuose svarbus ir lietuvių kalbos išsaugojimas. J. Batura Lemke šypsosi, kad nors jos vyras yra Lietuvos vokietis, jis be galo saugo lietuvių kalbą: „Jis Lietuvoje užaugęs, kalba lietuviškai. Kai sutikdavo kitus vokiečius iš Lietuvos, sakydavo, kad jie kalbėti vokiškai neišmoko, o lietuviškai užmiršo, kadangi jie vaidindavo, kad jau nemoka kalbėti lietuviškai.“\n\nLietuvių kalbą sutuoktiniai perdavė ir savo vaikams. O tradicijų ir tapatybės išsaugojimas J. Baturos Lemke šeimai buvo svarbus dar gyvenant Kanadoje – vaikai dalyvavo lietuvių skautų veikloje, menininkės brolis šoko tautinius šokius.\n\n„O vokiečiai ne – aš dirbau su vokiečiais Toronte, tai jie kalba su akcentu ir sako, kad vaikai nemoka vokiškai, ir su seneliais nesusikalba, jei jie nemoka angliškai“, – sako dailininkė.\n\nMenininkės anūkės taip pat supranta lietuviškai – tiesa, priduria J. Batura Lemke, sudėtingiau, kai šeima mišri, o anūkės jau neturi jokių tiesioginių ryšių su Lietuva, tik per senelius.",
    "L.Truss ir J.Bidenas sutarė dėl būtinybės saugoti taiką Šiaurės Airijoje": "L.Truss, antradienį prie vyriausybės vairo pakeitusi Borisą Johnsoną, J.Bidenui taip pat sakė, jog tikisi „glaudžiai bendradarbiauti“ su Vašingtonu, „mums, laisvų demokratijų lyderiams, sprendžiant bendrus iššūkius“, sakė Dauningo gatvės atstovė.\n\nTarp tų iššūkių yra ir „aštrios ekonominės problemos, sukeltos [Rusijos prezidento] V.Putino karo“, sakė atstovė.\n\nPokalbis įvyko žiniasklaidai anksčiau pranešus apie Vašingtone juntamą susirūpinimą dėl L.Truss po jos vienerių metų darbo JK užsienio reikalų sekretorės poste, kurį temdė „Brexito“ išprovokuota įtampa Šiaurės Airijoje ir pašliję Londono ryšiai su Briuseliu, Dublinu ir Vašingtonu.\n\nEidama užsienio reikalų sekretorės pareigas L.Truss pateikė JK parlamentui įstatymo projektą, kuriuo siekiama vienašališkai pakeisti politiškai nestabiliai Šiaurės Airijai po „Brexito“ taikomas prekybos taisykles. Tam griežtai priešinasi Europos Sąjunga ir Airijos vyriausybė.\n\nAiriškų šaknų turintis J.Bidenas kritiškai vertino B.Johnsono vyriausybės „Brexito“ politiką, o jo santykiai su buvusiu JK lyderiu buvo gana šalti.\n\nJ.Bidenas prieš 2020 metais vykusius JAV prezidento rinkimus perspėjo, kad jei dėl „Brexito“ nukentėtų 1998-ųjų Didžiojo penktadienio susitarimas, užbaigęs tris dešimtmečius trukusį konfliktą Šiaurės Airijoje, jis nepritartų JAV ir JK prekybos susitarimui.\n\nPrekybos susitarimas tarp Londono ir Vašingtono šiuo metu matomas kaip tolima perspektyva.\n\nVisgi gynybiniai ryšiai tarp šių dviejų sąjungininkių kelerius pastaruosius metus stiprėjo. Pernai abi šalys kartu su Australija sudarė naują gynybos aljansą AUKUS, leisiantį Kanberai įsigyti amerikietiškų branduolinių povandeninių laivų.\n\nPer antradienio pokalbį telefonu L.Truss ir J.Bidenas „sutarė plėsti tuos ryšius, be kita ko, stiprinant mūsų glaudžią gynybinę partnerystę per NATO ir AUKUS“.\n\n„Lyderiai patvirtino savo įsipareigojimą stiprinti pasaulinę laisvę, kovoti su autokratijų keliamomis grėsmėmis ir padaryti viską, kad V. Putinas patirtų nesėkmę Ukrainoje“, – sakė Dauningo gatvės atstovė.\n\nBaltieji rūmai savo ruožtu nurodė, kad abu lyderiai aptarė savo „bendrą įsipareigojimą“ Didžiojo penktadienio susitarimui, taip pat „būtinybę derybų keliu rasti sprendinį dėl Šiaurės Airijos protokolo“.\n\nPasak Baltųjų rūmų, L.Truss ir J.Bidenas taip pat aptarė „Kinijos keliamus iššūkius“ ir akcentavo būtinybę užkirsti kelią Iranui įgyti branduolinių ginklų.",
    "„Kibirkšties“ priekinė linija turės patikimą snaiperę": "Paskutinįkart G.Mažionytė Lietuvoje rungtyniavo 2015-2016 metų sezone, kai atstovavo Utenos klubui, kuriame vidutiniškai per 20 min realizuodavo po 7 taškus, atkovodavo 5,8 kamuolio, atlikdavo 1,3 rez. perdavimo ir rinkdavo po 9,2 naudingumo balo.\n\n„Esu labai laiminga, turėdama galimybę grįžti ir žaisti Lietuvoje, ypač „Kibirkštyje“. Tam tikros gyvenimo aplinkybės privertė likti Lietuvoje, bet Vilniaus klubo profesionalumas ir keliami tikslai buvo pagrindinės priežastys, kodėl esu rami dėl savo sprendimo. Esu pasiilgusi krepšinio, todėl tikiuosi darbingo ir pergalingo ateinančio sezono“, – komentavo G.Mažionytė.\n\nPo sezono Utenoje G.Mažionytė išvyko svetur: Italija, Australija, Ispanija. Paskutine stotele prieš sugrįžimą į Lietuvą tapo Švedijos klubas „A3 Basket“, kuriame sunkiojo krašto pozicijos žaidėja rungtyniavo startiniame penkete ir per 18 rungtynių vidutiniškai pelnydavo po 12,2 taško, atkovodavo po 7,3 kamuolio, atlikdavo po 2,1 rez. perdavimo ir rinkdavo po 13,3 naudingumo balo.\n\n„Gintarė fiziškai stipri ketvirtos pozicijos žaidėja. Krepšininkė, kuri turi tiek vidutinį, tiek tolimą metimą, gali apžaisti ir veidu, ir nugara. Su Gintarės pagalba tikimės praplėsti komandos puolimą, o gynyboje būti dinamiškesnės. Džiugu ir dėl jaunesnių merginų, kurios šį sezoną turės galimybę gauti naudingų patarimų iš lietuvių, kurios sukaupusios nemažą žinių bagažą užsienio klubuose“, – trumpai naują žaidėją pristatė trenerė Sandra Linkevičienė.\n\n2021-2022 m. sezone G.Mažionytė dėl patirtos traumos nerungtyniavo.\n\nSutartis su „Kibirkštimi“ taip pat turi Gintarė Petronytė, Gerda Raulušaitytė, Ugnė Sirtautaitė, Karolina Kazočiūnaitė, Livija Sakevičiūtė, Justina Miknaitė, Eglė Zabotkaitė ir Gabrielė Šulskė"
}