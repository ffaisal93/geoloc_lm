{
    "Šypsenų šalis Tailandas: nuo tuktukų ar gatvės maisto iki šventyklų magijos": "Ant medžių augantys kokosai, aštriais skoniais stebinanti virtuvė, šypsenų negailintys vietiniai gyventojai ir akinančio baltumo paplūdimiai, kuriuose filmuojamos holivudinės juostos – įprastas vaizdas Tailande. Stebina ne tik tropinė gamta, bet ir dangoraižiai, derantys su šimtmečius menančiomis turgavietėmis, rašoma „Novaturo“ pranešime žiniasklaidai.\n\nPasak įmonės atstovo Tailande Andrio Berzins, vykstant į šią šalį reikėtų žinoti, jog tai visai kitas pasaulis. Reikia nusiteikti karštam ir drėgnam orui, aštriems skoniams, kitokiai kultūrai ir žmonių elgesiui.\n\n„Tailandas dar vadinamas šypsenų šalimi ir ši pravardė tikrai pelnyta, nes praktiškai niekada nepamatysite supykusio tailandiečio. Šioje šalyje bet kokia diskusija ar nesutarimas vyksta su šypsenomis veiduose. Mėgautis gyvenimu ir gerai praleisti laiką Tailande yra beveik privaloma, nes didžioji dauguma vietinių gyventojų tiki, kad jų ateitis jau yra parašyta, todėl neverta dėl jos per daug jaudintis“, – pasakoja kelionių ekspertas.\n\nTailandas / Pranešimo žiniasklaidai autorių nuotr.\n\nTailandiečiai labai myli savo šalį, todėl niekas blogai nekalba apie šalies monarchą ir negadina jo įvaizdžio. A. Berzins taip pat ramina, jog Tailande nėra aprangos kodo, tad keliautojai iš Europos drąsiai gali vilkėti įprastus drabužius, prisidengti reikėtų tik einant į šventyklas. Vyrams čia rekomenduojama vilkėti ilgas kelnes, o moterims – sukneles, pridengiančias pečius.\n\n„Tailandas puikiai tinka kiekvieno keliautojo skoniui, nes čia galima pasirinkti daugybę atostogų variantų, – sako A. Berzins. – Vieni žmonės atvyksta tik paplūdimio atostogoms, gyvena patogiuose viešbučiuose ir kasdien deginasi, mėgaujasi ramiu poilsiu bei geru oru. Kiti mėgsta daugiau keliauti ir pažinti egzotiškiausias Tailando vietas, užsisakyti vietines ekskursijas.\n\nAtvykus į kurortinį miestą Patają, esantį žemyniniame Rytų Tailande, pamatysite vienokią Tailando pusę, o nuvykus į Puketo salą bus visai kitokia atostogų patirtis, kurios metu galėsite nuplaukti į mažesnes saleles ir pasivaikščioti jose esančiuose gamtos rezervatuose.“\n\nPasak atstovo, atostogaujant Tailande patariama neapsiriboti tik viena kurortine vieta, nes taip nepažinsite tikrosios šalies, kuri išsiskiria savo kontrastingumu: „Nesusidarykite nuomonės apie Tailandą vien tik iš to kurorto, kuriame apsistojote: pakeliaukite pasiimkite vietinių ekskursijų, siūlančių tiek vandens pramogas, tiek šventyklų ar mažesnių salelių pažinimą, išsinuomokite motorolerį. Tik taip pažinsite ir, net neabejoju, dar labiau pamilsite šalį. Man visada čia labai gera sugrįžti.“\n\nTailandas / Pranešimo žiniasklaidai autorių nuotr.\n\nDar viena priežastis, dėl kurios verta keliauti į Tailandą – tai išskirtinė šalies virtuvė. Kelionių ekspertas Andris pataria pamiršti mums įprastus, europietiškus restoranus ir drąsiai leistis į žavų gatvės maisto pasaulį. Būtent tuo ir garsėja Tailandas.\n\n\n\n„Gatvės maistas yra kelių lygių: nuo maisto, patiekiamo tiesiai iš vežimėlio, vietinių restoranų iki gatvės maisto, patiekiamo prekybos centrų patalpose. Rekomenduoju paragauti jų visų, kad iš arti pajustumėte vienos geriausių pasaulio virtuvių skonius bei kvapus. Žinoma, nusiteikite, kad bus aštru. Aš ir pats dažnai valgau gatvės maistą, nes jis ne tik skanus, bet ir pigus, be to, mums, europiečiams, gatvės maistas yra egzotika“, – sako atstovas.\n\nAtostogaujant Tailande vertėtų paragauti aštrios krevečių sriubos „Tom Yum Goong“. Sriuba gaminama iš pagrindinių tailandietiškų ingredientų: citrinžolių, aitriųjų paprikų, kafijos laimo lapų, askaloninių česnakų, šviežių laimo sulčių ir daug žuvies padažo.\n\nTaip pat populiari vištienos kokosų sriuba „Tom kha gai“, unikali tuo, kad į ją paprastai dedama daug kreminio kokosų pieno, kuris sukuria sodrų bei saldų skonį. Ji puikiai tiks žmonėms, mažiau toleruojantiems prieskonius.\n\nTailandietiško stiliaus keptus makaronus „Pad Thai“ renkasi keliautojai, pradedantys tyrinėti šalies virtuvę. Tai keptų makaronų patiekalas, paprastai gaminamas su krevetėmis arba vištiena, tačiau populiarus ir vegetariškas variantas.\n\nTailandas / Pranešimo žiniasklaidai autorių nuotr.\n\nŠimtai kilometrų baltutėlio smėlio paplūdimių\n\n\n\nTailande gausu atostogų atvirukus primenančių paplūdimių, kuriuose galėsite mėgautis ramybe ir privačiu poilsiu. Didžiausia Tailando sala – Puketas – puikiai tiks atsipalaidavimui. Iš čia galima nukeliauti ir į kitas, mažesnes salas bei užsiimti vandens sportu. Už kelių valandų kelio nuo Bankoko esanti ramesnė Ko Čango arba Dramblių sala puikiai tinka aktyviam laisvalaikiui gamtoje, ekskursijoms bei poilsiui paplūdimiuose.\n\nTuo tarpu visame pasaulyje populiarus paplūdimys driekiasi Krabi provincijoje. Būtent šioje vietoje yra Koh Phi Phi sala, kurioje buvo filmuojamas filmas „Paplūdimys“ su Leonardo Dicaprio. Čia rasite idilišką vaizdą: krištolinį vandenį ir balto smėlio paplūdimius, apsuptus palmių.\n\nNet trejus metus Maya Bay įlanka buvo uždaryta po to, kai po to, kai per didelis turizmo srautas pradėjo naikinti įlankos koralinį rifą, tačiau nuo šių metų sausio ši vieta ir vėl atvira keliautojams. Atostogaudami Krabi taip pat galėsite patogiai nuplaukti į mažesnes salas ir patyrinėti nacionalinius gamtos parkus. Jeigu esate nardymo entuziastas, poilsiui vertėtų rinktis Koh Tao arba Vėžlių salą su nuostabiomis įlankomis, kuriose po vandeniu galima sutikti ryklius bei žaliuosius vėžlius.\n\nVietinis transportas: nuo autobusų iki tuktukų\n\n\n\nTailandas yra viena iš labiausiai keliautojams draugiškų šalių pasaulyje, turinti išvystytą transporto infrastruktūrą savarankiškoms kelionėms. Autobusų tinklas čia platus ir patikimas, juo pasinaudoję nesunkiai įveiksite vidutinius ir ilgus atstumus. Tuo tarpu trumpiems atstumams miestuose ar tarp paplūdimių puikiai tiks taksi bei išsinuomotas motoroleris. Tiesa, su taksistais svarbu derėtis ir paieškoti sukalbamesnio vairuotojo, kuris pavėžės už jums tinkamą kainą.\n\nTailandas / Pranešimo žiniasklaidai autorių nuotr.\n\nTuktukas – šalies simbolis ir viena žymiausių Tailando transporto priemonių. Šios spalvingos ir triukšmingos triratės transporto priemonės ne tik puiki alternatyva taksi automobiliams, bet taip pat unikali ir smagi patirtis keliaujant po miestą. Bilietų kainos nėra fiksuotos, todėl čia taip pat reikės pasitelkti derybinius įgūdžius.\n\n\n\nKontrastų kupinas Bankokas\n\n\n\nTailando sostinė Bankokas – vienas dinamiškiausių pasaulio miestų, kupinas kontrastų, aštrių kvapų, šventyklų, turgų bei dangoraižių. Tai chaotiškas ir triukšmingas miestas, kuriame tradicijos maišosi su šiuolaikiškumu. Čia visada yra ką veikti, nesvarbu, koks paros metas už lango.\n\nBene „instagramiškiausia“ vieta milijoniniame mieste – aukščiausio Bankoko dangoraižio „MahaNakhon“ stogas su apžvalgos aikštele, įrengta stiklinėmis grindimis. Nors užlipti ant jų reikia drąsos, patiriami įspūdžiai – neįkainojami.\n\nBankoke taip pat verta apžiūrėti Karališkuosius rūmus, kuriuose yra garsioji Smaragdinio Budos šventykla, aplankyti kinų kvartalą, paplaukioti laivu Čao Prajos upe bei apsipirkti vietiniuose turguose, paragauti ūkininkų čia užaugintų gėrybių. Vienas žymiausių – didžiausias Tailande Čatučako turgus. Jis toks didelis, kad įvažiuojant į jį dalinami žemėlapiai, tad jam pažinti reikės bent pusdienio.\n\nTailandas / Pranešimo žiniasklaidai autorių nuotr.\n\nŠiaurė ir pietūs\n\n\n\nVisame Tailande vyrauja vešli gamta, turtinga flora ir fauna. Čia galima rasti unikalių kraštovaizdžių, žmonių beveik nepaliestų paplūdimių, kalnų, apaugusių tikromis augmenijos džiunglėmis, upių, krioklių ir derlingų lygumų.\n\nPietų Tailandas, esantis Malajų pusiasalyje, suskirstytas į 14 provincijų. Regionas garsėja įspūdingais kalkakmenio dariniais, ypač vakarinėje pakrantėje, kurie iš visų pusių kyla tarsi neįveikiami bokštai ir sukuria kvapą gniaužiantį kraštovaizdį. Keliautojų lankomiausios vietos – Puketas, Ko Phi Phi, Krabio pusiasalis bei kai kurios Žemutinės įlankos regiono salos.\n\nŠiaurinė šalies dalis yra žalesnė ir labiau kalnuota, tačiau čia taip pat galima pajusti karštį. Šiaurinis Tailandas žavi savo šventyklomis, turtinga genčių kultūra, džiunglių kalnais bei kriokliais.\n\nTailandas / Pranešimo žiniasklaidai autorių nuotr.\n\nŠventyklų magija\n\n\n\nViena didžiausių Tailando įdomybių – šventyklos, kurios atlieka labai svarbų vaidmenį tailandiečių gyvenime. Daugelis senovinių šventyklų yra įtrauktos į pasaulio paveldo sąrašą.\n\n\n\nViena įspūdingiausių ir išskirtiniausių šventyklų Bankoke – Wat Pho. Joje galima rasti 46 metrų ilgio gulintį Budą, padengtą aukso lakštais. Sukhothai istorinis parkas – tai ne tik šventykla, bet ir didžiulė teritorija, kurioje yra keletas šventyklų ir rūmų, pasiekiamų pėsčiomis, dviračiu ar vietine transporto priemone – tuktuku.\n\nTailandas / Pranešimo žiniasklaidai autorių nuotr.\n\nMažiau nei už 100 km nuo Bankoko įsikūręs Ajutaja miestas, kuris keliautojus traukia savo istoriniu parku su pasakiškų šventyklų griuvėsiais.\n\nKitas šventyklų maršruto miestas – Suchothajus, kurio istorinis parkas įtrauktas į pasaulio paveldo sąrašą. Lankantis Tailando šiaurėje, verta apsilankyti Wat Phra That Doi Suthep įsikūrusioje Chiang Mai šventykloje, turinčioje daugiau nei 300 laiptelių. Juos įveikus lauks apdovanojimas – kerinti gamtos panorama.",
    "Tailandas vilioja turtingus užsieniečius vizomis ir mokesčių lengvatomis": "Geriausi specialistai, reikalavimus atitinkantys pasiturintys asmenys ir pensininkai nuo ketvirtadienio gali internetu teikti prašymus leisti Tailande gyventi net dešimt metų, teigė Tailando ministro pirmininko patarėjas Chayotidas Kridakonas. Vyriausybė užsibrėžė tikslą per ateinančius penkerius metus į šalį pritraukti milijoną turtingų arba talentingų užsieniečių, sakė jis Bankoke vykusiame renginyje.\n\nNaująja vizų programa, kuri buvo pristatyta prieš daugiau nei metus ir oficialiai įsigaliojo trečiadienį, siekiama tęsti popandemines pastangas sugrąžinti lankytojus į Pietryčių Azijos šalį, kurioje turizmas sudaro apie 12 proc. bendrojo vidaus produkto (BVP). Tikimasi, kad bandymai išnaudoti užsienio talentus, atspindintys Singapūro ir Jungtinių Arabų Emyratų priemones, padės padidinti ekonomikos, kuri šiais metais turėtų augti 3,3 proc. tempu, tai yra lėčiausiai regione, vertę.",
    "Pasaulio puodai. Simonos ir Tomo Kupečių gyvenimas Tailande": "Planavę Tailande pagyventi pusmetį, Simona ir Tomas Kupečiai su mažamečių dvynukų pora užtruko jame nei daug nei mažai – septynerius metus. Per tą laiką savo gyvenimą aukštyn kojom apvertę lietuviai pažino ir suprato europiečiams tolimą kultūrą, aplankė daugybę įdomių vietų, išragavo visus patiekalus, vaikščiojo nemindžiotais takais ir pasisėmė tiek patirties, kad dabar patys gali patarti, kaip keliauti ir gyventi Tailande. Pokalbis su Simona ir Tomu Kupečiais bei keli tajų receptai – laidoje.\n\nVed. Vytaras Radzevičius",
    "Šios 6 šalys lauks tik turtingų turistų: taip sieks užkirsti kelią pertekliniam turizmui": "Praėjusią savaitę Naujosios Zelandijos turizmo ministras pakartojo norįs pritraukti „aukštos klasės turistus“, o ne tuos, kurie keliauja kemperiu po šalį „už 10 dolerių per dieną ir valgo užpilamus makaronus“, rašoma „Euronews“.\n\nPer visą COVID-19 pandemijos laikotarpį turizmo valdybos visame pasaulyje eksperimentavo su atrankinio įvažiavimo politika. Dabar jos įgyvendina atsigavimo planus, kurių daugelis atspindi „kokybės, o ne kiekybės“ mentalitetą.\n\n123rf.com nuotr. / Prabangios atostogos\n\nPernelyg didelio turizmo mažinimas gali turėti teigiamą poveikį aplinkai ir vietos bendruomenėms populiariose vietovėse. Tačiau ar tai reiškia, kad kelionės taps skirtos tik itin turtingiems žmonėms?\n\nPasak neseniai „BBC Radio 4“ transliuotame interviu su „Ryanair“ vadovu Michaeliu O'Leary, didėjančios degalų kainos reiškia, kad baigėsi 10 eurų kainuojančių skrydžių era, todėl pigių kelionių laikai gali būti praeityje.\n\nŠtai šios šalys, kurios, atsigaunant turizmui, orientuojasi į turtingus lankytojus.\n\nKaimanų salos kviečia daug grynojo turto turinčius nuotolinius darbuotojus\n\nIlgą laiką buvusios prabangių keliautojų prieglobsčiu, Karibų jūros Kaimanų salos stengėsi užtikrinti savo aukštos klasės įvaizdį net ir pandemijos metu.\n\n123rf.com nuotr. / Kaimanų salos\n\nNuo 2020 m. pradėta įgyvendinti „Global Citizen Concierge Program“ (GCCP) suteikia galimybę nuotoliniams darbuotojams paversti šią britų užjūrio teritoriją savo namais. Asmenys, uždirbantys daugiau nei 100 tūkst. JAV dolerių (98 666 eurus) per metus, gali kreiptis dėl dvejų metų vizos už 1 469 JAV dolerių (1 449 eurų) metinį mokestį.\n\nPagal šią schemą oficiali šalies turizmo svetainė kviečia „tiek profesionalus, tiek skaitmeninius klajoklius priimti nuotolinį gyvenimo būdą ir visiškai pasinerti į specialiai pritaikytą prabangą, nuotykius, kultūrą ir Kaimanų salų grožį“.\n\nFidžis siekia didinti lankytojų išlaidas\n\nPandemijos metu Fidžis buvo pristatomas kaip milijardierių poilsio vieta.\n\n123rf.com nuotr. / Fidžis\n\nDar 2020 m. birželį šalis atidarė „Mėlynuosius takus“, skirtus jachtininkams, norintiems pabėgti nuo pandemijos rojuje“. Fidžio premjeras Frankas Bainimarama tviteryje kvietė milijardierius, turinčius privačius lėktuvus, išnuomoti savo salas.\n\nIki COVID-19 turizmo pramonė sudarė 38 proc. Fidžio ekonomikos. Siekdama pradėti atgimimą, šalis nuolat skiria dėmesį prabangioms kelionėms.\n\nFidžio 2022–2024 m. turizmo plane žadama „pritraukti ir plėsti didelės vertės klientų segmentus“ ir didinti „lankytojų išlaidų augimą“, kad būtų skatinamas tvarus turizmas.\n\nIndonezija sieks Balio keliautojų su kuprine draudimo\n\n2021 m. rugsėjį Indonezija prisijungė prie šalių, ieškančių „kokybiškų“ lankytojų po pandemijos, sąrašo.\n\n123RF.com nuotr. / Balis\n\n„Sieksime kokybiško turizmo Balyje, todėl neleisime atvykti keliaujantiems tik su kuprine, kai artimiausiu metu bus oficialiai pradėtas įgyvendinti Balio salos atvėrimo planas tarptautiniams keliautojams“, – sakė Indonezijos koordinuojantis jūrų ir investicijų reikalų ministras Luhutas Binsaras Pandjaitanas, rašoma laikraščio „Bali Sun“ pranešime.\n\nVėliau jis patikslino, kad turėjo omenyje lankytojų, kurie gali pažeisti šalies sveikatos apsaugos ar imigracijos taisykles, atrinkimą.\n\nTačiau 2022 m. į Balį atvykę prabangių viešbučių prekių ženklai, tokie kaip „Banyan Tree“ ir „Jumeirah“, rodo, kad sala vis labiau tolsta nuo praeities, kai joje apsistodavo keliautojai su kuprinėmis.\n\n123RF.com nuotr. / Balis\n\nMontseratas vilioja pelningus skaitmeninius klajoklius\n\nNorite metams apsigyventi kalnuotoje Karibų jūros Montserato saloje? Dabar galite, bet tik tada, jei jūsų metinės pajamos viršija 70 tūkst. JAV dolerių (69 tūkst. eurų).\n\n2021 m. vasarį pradėtas naudoti „Nuotolinio darbo antspaudas“ kviečia daug uždirbančius skaitmeninius klajoklius „saugiai iš egzotiškos vietos dirbti nuotoliniu būdu“.\n\nParaiškos mokestis – 500 JAV dolerių (493 eurai).\n\nNaujoji Zelandija atsisakė „10 dolerių per dieną“ stovyklautojų\n\nNaujosios Zelandijos turizmo atsigavimo po pandemijos schema nusitaikė į dideles pajamas turinčius asmenis.\n\n„Tai ne tie vaikinai, kurie šoka į kemperį ir keliauja po mūsų šalį už 10 dolerių (7 eurus) per dieną valgydami užpilamus makaronus“, – sakė turizmo ministras Stuartas Nashas, kalbėdamas Naujosios Zelandijos turizmo eksporto tarybos metinėje konferencijoje 2022 m. rugpjūtį.\n\n123rf.com nuotr. / Naujoji Zelandija\n\nVietoj to jis nori pritraukti lankytojus, kurie „išleistų šiek tiek daugiau pinigų ir pasiliktų šiek tiek ilgiau“.\n\n2022 m. rugpjūtį Naujoji Zelandija pagaliau vėl atvėrė savo sienas, planuodama geriau valdyti turizmo pramonę – vengti perpildymo ir gerinti tvarumą.\n\nTailandas taip pat bando atsikratyti keliautojų su kuprine\n\nTailando turizmo pramonė po kelis mėnesius trukusių COVID-19 apribojimų, kurie patikrino lankytojų norą mokėti už brangias karantino schemas, nuolat atsigauna.\n\n123RF.com nuotr. / Puketas, Tailandas\n\nVyriausybės ministrai, norėdami iš to pasipelnyti ir atsikratyti ilgalaikio šalies, kaip kuprinėtojų rojaus, įvaizdžio, paprašė viešbučių ir įmonių susilaikyti nuo turistų viliojimo didelėmis nuolaidomis.\n\n„Negalime leisti žmonėms atvykti į Tailandą ir sakyti, kad čia pigu“, – 2022 m. liepos mėn. turizmo renginyje sakė Ministro Pirmininko pavaduotojas Anutinas Charnvirakulas.\n\nVietoj to jis pasiūlė šaliai sutelkti dėmesį į savo, kaip aukščiausios klasės kelionių krypties, vertės didinimą, praneša „Reuters“.\n\n123rf.com / Tailandas\n\nTailandas taip pat tikisi suvilioti daug uždirbančius skaitmeninius klajoklius nauja 10 metų trukmės „darbo iš Tailando“ viza. Šia viza gali naudotis tik tie, kurie uždirba daugiau kaip 80 tūkst. JAV dolerių (78 965 eurų) per metus.",
    "Mėnuo iki istorinio starto: „Europoje beveik nėra galimybių treniruotis su tokiais laivais“": "Pasak komandos, progresas, derinant komandinį darbą manevruose ir ieškant kuo didesnio greičio – puikus ir, nors laukia dar ilgas sportinio ir organizacinio pasiruošimo procesas, visos galimybės – jų pačių rankose.\n\nR.Milevičius: jaučiasi komandos progresas\n\n„Pasiruošimas įvairiais frontais vyksta jau kurį laiką – užsiimame individualiomis treniruotėmis ir fiziniu pasirengimu, visą vasarą buriavome kitomis jachtomis, studijuojame turimą savo ir konkurentų vaizdo medžiagą iš varžybų, mąstome bei diskutuojame apie taktinius bei techninius įvairių situacijų lenktynių distancijoje sprendimus.\n\nTačiau artėjant startui ypač svarbu iš naujo „prisijaukinti“ jachtą, bei „apšilti“ ant denio kaip komandai būtent ant šio laivo. Čia turime realią progą išbandyti viską, ką buvom sugalvoję analizuodami savo ir kitų komandų darbą. Labai didelis iššūkis yra tai, jog Europoje beveik nėra galimybių treniruotis su tokiais laivais, kuriais varžysimės Bahreine. Todėl šios kelios treniruočių stovyklos yra be galo vertingos“, – teigė komandos vadovas, olimpietis Rokas Milevičius.\n\nDomo Rimeikos nuotr./Rokas Milevičius\n\nTai – jau penktoji Lietuvos buriavimo rinktinės treniruočių stovykla, tiesa, šioje jiems ruoštis vos už mėnesio laukiančiam istoriniam startui padeda profesionalus treneris, išmanantis SSL47 klasės jachtą bei galintis pasiūlyti techninių bei taktinių įžvalgų, kaip dar labiau padidinti komandos progresą, pasiekti geresnį greitį ar sklandesnį manevrų atlikimą.\n\nPasak R. Milevičiaus, ieškoti pagalbos – trenerio iš šono – komanda pradėjo po atrankos Šveicarijoje. Ten, varžydamiesi su Slovėnijos komanda, kuri turi būtent tokį patį laivą, mūsiškiai pamatė, jog konkurentai, geriau išmanydami šio laivo specifiką, tam tikromis sąlygomis geba plaukti labai greitai.\n\n„Šiandien ant vandens praleidom kone 6 valandas ir dabar skubam namo drauge su treneriu peržiūrėti filmuotą medžiagą. Čia atvykdami labai konkrečiai žinojome, ties kuriomis vietomis mes norime padirbėti su treneriu, tad tikrai džiaugiamės, kad turime progą su profesionalo pagalba išmėginti įvairius sprendimus. Šiandien buvo labai produktyvi diena ant vandens, gavome daug naudingos informacijos, kuri mums padės tiksliau ir efektyviau reguliuoti bures, kad galėtume plaukti greičiau. Taigi treniruočių progresas labai geras“, – teigė R. Milevičius.\n\nLBS nuotr./Lietuvos buriavimo rinktinė\n\nPasak olimpiečio, finaluose Lietuvai susitiks su pasaulio geriausiais – ten mažiausia klaida, netikslumas ar suvėluota sekundė lems pergalę arba pralaimėjimą, todėl komanda nori būti pasiruošusi maksimaliai gerai.\n\nTiesioginė transliacija\n\nTiesa, pasiruošimas intensyviai vyksta ne tik ant vandens, bet ir krante.\n\n„Yra daugybė organizacinių, administracinių darbų, kurie jau kuris laikas verda ant kranto. Šiuo metu intensyviai kalbamės su potencialiais partneriais, taip pat ir informaciniais partneriais. Mūsų tikslas yra, kad SSL Gold Cup finalai iš Bahreino būtų tiesiogiai transliuojami Lietuvoje su lietuvišku komentavimu, taigi, kad šios įspūdingos varžybos būtų prieinamos ir suprantamos kuo didesnei auditorijai. Darbų tikrai labai daug, tačiau jaučiame palaikymą iš įvairių Lietuvos organizacijų, judame į priekį su motyvacija. Iš esmės – viskas mūsų rankose“, – dalinosi SSL Lietuva organizacijos vadovas Kristoforas Akromas.\n\nPasak jo, komandos planuose – ir dar viena treniruočių stovykla prieš pat startą SSL Gold Cup finaluose Bahreine. Ji padėtų į lemiamą kovą stoti su maksimalia koncentracija ir pasiruošimu.\n\nSSL Gold Cup Pasaulio taurėje Lietuvos rinktinę sudarys kapitonė Gintarė Volungevičiūtė Scheidt, Rokas Milevičius, Raimondas Šiugždinis, Linas Felenderis, Kristoforas Akromas, Martin Volovicki, Algirdas Žižys, Emilis Valentinaitis, Andrius Ramonaitis, Karolis Janulionis, Klaudio Kliučinskas.\n\n40 stipriausių\n\nSpalio 29 startuosiantys SSL Gold Cup finalai į Bahreino sostinę Menamą sutrauks 40 pasaulio valstybių rinktines, kurių sudėtyje – tikros buriavimo žvaigždės, olimpiniai čempionai, America‘s Cup ir The Ocean Race lenktynių dalyviai.\n\nLBS nuotr./Lietuvos buriavimo rinktinė\n\nPirmajame finalų etape, kuris vyks spalio 29-lapkričio 2 d. tarpusavyje dar kartą susirungs 16 komandų, kurios teisę dalyvauti finaluose iškovojo vasarą vykusio kvalifikacinio etapo metu. Tarp šių komandų – Lietuva, Antigva ir Barbuda, Taitis, Estija, Airija, Slovėnija, Lietuva, Portugalija Čekija, Peru, Šilė, Omanas, Kuba, Pietų Afrika, Malaizija, Ukraina, Tailandas. Į antrąjį finalų etapą iš šių valstybių pateks tik 8.\n\nKomandos varžysis keturiuose pogrupiuose po keturias komandas. Su kuriomis iš šių komandų konkrečiai teks kovoti Lietuvos rinktinei paaiškės spalio 28 dieną burtų traukimo ceremonijos metu.\n\nTolimesniuose finalų etapuose prie šių 8 valstybių į kovą įsijungs ir 24 aukštesnę poziciją globaliame SSL reitinge užimančios valstybės, kurios kovą dėl Pasaulio taurės pradės tiesiai finaluose.\n\nSSL Gold Cup Pasaulio taurės finalinės lenktynės numatomos lapkričio 20 d.",
    "Kur praleisti medaus mėnesį ar romantiškas atostogas? 7 geriausios kryptys": "Dieviškasis Balis\n\n\n\nBalis ne veltui vadinamas Dievų sala. Ugnikalniai, rojaus paplūdimiai ir šventyklos – ideali vieta ir užkietėjusiems romantikams, ir nuotykių ieškotojams.\n\nDieną vaikščiokite po baltą Nusa Penidos smėlį ar nuostabius Ubudos ryžių laukus, o sutemus mėgaukitės vakariene žvakių šviesoje bambukiniame namelyje vidury džiunglių arba šokite mėnulio šviesoje.\n\nČia yra ką veikti ir saulės ieškotojams, ir adrenalino mėgėjams. Vieni ilsisi privačiuose paplūdimiuose, kiti sėda į valtį ir mokosi nardyti ar plaukioti banglente. Kada ir kur geriau išbandyti save, jei ne vienoje gražiausių medaus mėnesio vietų planetoje?",
    "Tailando Raudonasis kryžius prašo piliečių neparduoti inkstų už naujus \"iPhone\" telefonus": "Viskas prasidėjo nuo virusinės rinkodaros, kai trys tailandiečiai su šviežiomis siūlėmis ant kūno rankose laikė naujus telefonus.\n\nTai reiškia, kad kiekvienas iš jų pardavė inkstą, kad nusipirktų \"Apple\" išmanųjį telefoną.\n\nPrekyba organais yra neteisėta.\n\nNetinka siūlyti parduoti organus, ypač norint gauti pinigų \"iPhone\" įsigyti.\n\nTai moraliai neteisinga ir neetiška, - sakė Tailando Raudonojo Kryžiaus atstovas spaudai.\n\nŠis vaizdas pateko į Tailando internetą per memu tinklalapį, tačiau pareigūnai, matyt, į jį pažiūrėjo rimtai.\n\nBe to, paragino norinčius užsiregistruoti Tailando Raudonojo Kryžiaus organų donorystės centre ir tapti donorais po mirties.\n\nPraėjusią savaitę \"Apple\" pradėjo priimti išankstinius \"iPhone 14\" užsakymus Tailande. Priklausomai nuo modelio ir atminties talpos, jis parduodamas už 32 900-66 900 Tailando batų (apie 32 000-66 000 UAH). Rugsėjo 16 d. Tailandas tapo viena iš pirmųjų šalių, kurioje buvo pristatytas naujasis \"iPhone\".\n\nVakarų žurnalistai savo apžvalgose \"iPhone 14\" bazinius modelius vadina didžiausiu metų nusivylimu.\n\nPažymima, kad įprasti \"iPhone 14\" iš tikrųjų yra šiek tiek patobulintas \"iPhone 13\": išmanieji telefonai vis dar turi tuos pačius \"pakraščius\", 60 Hz ekraną ir net praėjusių metų \"A15 Bionic\" procesorių.\n\nTailande raginama neparduoti inkstų, kad nusipirktumėte \"iPhone 14\" / \"Apple\" nuotr.\n\n",
    "Mėnuo iki istorinio starto pasaulio taurės finaluose: Lietuvos buriavimo rinktinė – intensyviose treniruotėse Kroatijoje": "Visą savaitę nuo rugsėjo 23 d. Lietuvos buriavimo rinktinė nuo ryto iki vakaro intensyviai treniruojasi ant vandens Splite, Kroatijoje. Čia, padedama profesionalaus trenerio, komanda ruošiasi spalio pabaigoje laukiančiam pirmajam istorijoje startui \"SSL Gold Cup\" pasaulio taurės finaluose. Pasak komandos, progresas, derinant komandinį darbą manevruose ir ieškant kuo didesnio greičio – puikus ir, nors laukia dar ilgas sportinio ir organizacinio pasiruošimo procesas, visos galimybės – jų pačių rankose, rašoma pranešime žiniasklaidai.\n\nMilevičius: jaučiasi komandos progresas\n\n„Pasiruošimas įvairiais frontais vyksta jau kurį laiką – užsiimame individualiomis treniruotėmis ir fiziniu pasirengimu, visą vasarą buriavome kitomis jachtomis, studijuojame turimą savo ir konkurentų vaizdo medžiagą iš varžybų, mąstome bei diskutuojame apie taktinius bei techninius įvairių situacijų lenktynių distancijoje sprendimus.\n\nTačiau artėjant startui ypač svarbu iš naujo „prisijaukinti“ jachtą, bei „apšilti“ ant denio kaip komandai būtent ant šio laivo. Čia turime realią progą išbandyti viską, ką buvom sugalvoję analizuodami savo ir kitų komandų darbą. Labai didelis iššūkis yra tai, jog Europoje beveik nėra galimybių treniruotis su tokiais laivais, kuriais varžysimės Bahreine. Todėl šios kelios treniruočių stovyklos yra be galo vertingos.“, – teigė komandos vadovas, olimpietis Rokas Milevičius.\n\nTai – jau penktoji Lietuvos buriavimo rinktinės treniruočių stovykla, tiesa, šioje jiems ruoštis vos už mėnesio laukiančiam istoriniam startui padeda profesionalus treneris, išmanantis SSL47 klasės jachtą bei galintis pasiūlyti techninių bei taktinių įžvalgų, kaip dar labiau padidinti komandos progresą, pasiekti geresnį greitį ar sklandesnį manevrų atlikimą.\n\nRokas Milevičius / Aistės Noreikaitės nuotr.\n\nPasak R. Milevičiaus, ieškoti pagalbos – trenerio iš šono – komanda pradėjo po atrankos Šveicarijoje. Ten, varžydamiesi su Slovėnijos komanda, kuri turi būtent tokį patį laivą, mūsiškiai pamatė, jog konkurentai, geriau išmanydami šio laivo specifiką, tam tikromis sąlygomis geba plaukti labai greitai.\n\n„Šiandien ant vandens praleidom kone 6 valandas ir dabar skubam namo drauge su treneriu peržiūrėti filmuotą medžiagą. Čia atvykdami labai konkrečiai žinojome, ties kuriomis vietomis mes norime padirbėti su treneriu, tad tikrai džiaugiamės, kad turime progą su profesionalo pagalba išmėginti įvairius sprendimus. Šiandien buvo labai produktyvi diena ant vandens, gavome daug naudingos informacijos, kuri mums padės tiksliau ir efektyviau reguliuoti bures, kad galėtume plaukti greičiau. Taigi treniruočių progresas labai geras“, – teigė R. Milevičius.\n\nPasak olimpiečio, finaluose Lietuvai susitiks su pasaulio geriausiais – ten mažiausia klaida, netikslumas ar suvėluota sekundė lems pergalę arba pralaimėjimą, todėl komanda nori būti pasiruošusi maksimaliai gerai.\n\nPlanuose – ir tiesioginė „SSL Gold Cup“ finalų transliacija\n\nTiesa, pasiruošimas intensyviai vyksta ne tik ant vandens, bet ir krante.\n\n„Yra daugybė organizacinių, administracinių darbų, kurie jau kuris laikas verda ant kranto. Šiuo metu intensyviai kalbamės su potencialiais partneriais, taip pat ir informaciniais partneriais. Mūsų tikslas yra, kad „SSL Gold Cup“\n\nfinalai iš Bahreino būtų tiesiogiai transliuojami Lietuvoje su lietuvišku komentavimu, taigi, kad šios įspūdingos varžybos būtų prieinamos ir suprantamos kuo didesnei auditorijai. Darbų tikrai labai daug, tačiau jaučiame palaikymą iš įvairių Lietuvos organizacijų, judame į priekį su motyvacija. Iš esmės – viskas mūsų rankose“, – dalinosi „SSL Lietuva“ organizacijos vadovas Kristoforas Akromas.\n\nPasak jo, komandos planuose – ir dar viena treniruočių stovykla prieš pat startą „SSL Gold Cup“ finaluose Bahreine. Ji padėtų į lemiamą kovą stoti su maksimalia koncentracija ir pasiruošimu.\n\nKristoforas Akromas / Aistės Noreikaitės nuotr.\n\n„SSL Gold Cup“ Pasaulio taurėje Lietuvos rinktinę sudarys kapitonė Gintarė Volungevičiūtė Scheidt, Rokas Milevičius, Raimondas Šiugždinis, Linas Felenderis, Kristoforas Akromas, Martinas Volovicki, Algirdas Žižys, Emilis Valentinaitis, Andrius Ramonaitis, Karolis Janulionis, Klaudio Kliučinskas.\n\nIstoriniame starte susirungs 40 stipriausių pasaulio buriavimo valstybių\n\nSpalio 29 startuosiantys „SSL Gold Cup“ finalai į Bahreino sostinę Menamą sutrauks 40 pasaulio valstybių rinktines, kurių sudėtyje – tikros buriavimo žvaigždės, olimpiniai čempionai, America‘s Cup ir The Ocean Race lenktynių dalyviai.\n\nPirmajame finalų etape, kuris vyks spalio 29-lapkričio 2 d. tarpusavyje dar kartą susirungs 16 komandų, kurios teisę dalyvauti finaluose iškovojo vasarą vykusio kvalifikacinio etapo metu. Tarp šių komandų – Lietuva, Antigva ir Barbuda, Taitis, Estija, Airija, Slovėnija, Lietuva, Portugalija Čekija, Peru, Šilė, Omanas, Kuba, Pietų Afrika, Malaizija, Ukraina, Tailandas. Į antrąjį finalų etapą iš šių valstybių pateks tik 8.\n\nKomandos varžysis keturiuose pogrupiuose po keturias komandas. Su kuriomis iš šių komandų konkrečiai teks kovoti Lietuvos rinktinei paaiškės spalio 28 dieną burtų traukimo ceremonijos metu.\n\nTolimesniuose finalų etapuose prie šių 8 valstybių į kovą įsijungs ir 24 aukštesnę poziciją globaliame SSL reitinge užimančios valstybės, kurios kovą dėl Pasaulio taurės pradės tiesiai finaluose.\n\n„SSL Gold Cup“ Pasaulio taurės finalinės lenktynės numatomos lapkričio 20 d.",
    "Keisčiausi įstatymai iš viso pasaulio: draudžiama pamiršti žmonos gimtadienį, mindžioti pinigus ar būti storam": "Tailandas: draudžiama mindžioti pinigus\n\nTailando karalius Rama IX yra šalį ilgiausiai valdantis monarchas (jau 69 metus), o pavaldiniai jį tiesiog dievina. Tiek dievina, kad net pinigai su jo atvaizdu yra neliečiami.\n\nĮsivaizduokite sceną: judrioje Bankoko gatvėje žmogui iš piniginės iškrenta banknotas, ir kad jo nenupūstų vėjas, jis jo kamputį primina koja... Ir yra areštuojamas! Tailando įstatymai draudžia mindžioti nacionalinę valiutą.\n\nItalija: draudžiama miegoti sūrių gamykloje\n\nFeraros regiono sūrių gamyklose įstatymu draudžiama užmigti. Galbūt yra kokių nors problemų dėl pelių? Ar tai tiesiog keistas įstatymas?\n\nJAV Oklahomos valstija: draudžiama erzinti šunis\n\nKiekvienoje JAV valstijoje galioja savi įstatymai, kurių turi laikytis joje gyvenantys žmonės. Oklahomoje įstatymu draudžiama rodyti grimasas šunims – tai nusikaltimas, už kurį galima sėsti į kalėjimą.\n\nJAV Jutos valstija: negalima nešiotis smuikų popieriniuose maišeliuose\n\nKyla klausimas ne tik dėl tokio instrumento nešiojimo popieriniame maišelyje tikslingumo (jis juk gali tiesiog praplyšti, o smuikas iškristi ir apsidaužyti), bet ir dėl to, kas ir kaip stebės, kaip laikomasi šio įstatymo. Ar policija patruliuos ir žiūrės, kad smuikai būtų nešami atitinkamuose dėkluose?\n\nDidžioji Britanija: neimportuoti lenkiškų bulvių\n\nDidžiosios Britanijos gyventojai labai mėgsta bulves, jos yra populiarios dar nuo tų laikų, kai pirmą kartą buvo atvežtos iš Amerikos. Vis dėlto keista, kad įstatymas draudžia į Angliją ir Velsą įvežti bulves, jei galima įtarti, kad jos yra atvežtos iš Lenkijos.\n\nKuo bulvės, užaugintos Lenkijoje, skiriasi nuo užaugintų Didžiojoje Britanijoje? Išvaizda? Skoniu? Ir kodėl būtent Lenkija tapo šios bulvinės ksenofobijos auka?\n\nJAV Aliaskos valstija: neleistina žadinti lokių\n\nĮdomu, koks pamišėlis gali užsimanyti pažeisti šį įstatymą? Aliaskoje laukinė gamta prasideda tiesiog už namo slenksčio, o lokiai, kaip žinoma, kartais užklysta į miestus, ieškodami maisto.\n\nGalbūt kokiam nors keliautojui ar turistui Aliaskos užkampyje ir gali šauti į galvą mintis nufotografuoti vieną iš šių siaubą keliančių žvėrių? Tuomet policija greitai nubaustų žmogų, drįsusį įžūliai žadinti miegantį žvėrį – jei tik jo įtikinamai ir, ko gera, fatališkai nepamokys pats lokys.\n\nČikaga, JAV Ilinojaus valstija: įstatymas draudžia valgyti degančioje patalpoje\n\nKaip žinoma, įstatymai kuriami tam, kad apgintų žmones, bet pasitaiko tokių keistų įstatymų, kurių sveiko proto žmogus niekaip nepažeidinės. Čikagos mieste būtų kriminalinis nusikaltimas valgyti patalpoje, kurioje kilo gaisras. Taigi, teks pamiršti mėgstamą paskrudusį kepsnį – juk aplinkui viskas dega!\n\nJaponija: neleistina būti storam\n\nVisi puikiai supranta, kad antsvoris kenkia sveikatai ir sudaro daug nepatogumų. Vis dėlto sunku nurodinėti žmonėms, ką ir kiek jie turi valgyti.\n\nO Japonijoje, regis, buvo rasta išeitis: 2009 m. buvo paskelbta, kad nė vieno Japonijos gyventojo, vyresnio kaip 40 metų, talijos apimtis negali būti didesnė kaip 78,74 cm (88,9 cm moterims)! Teisingai! Nacijai, kuri supažindino pasaulį su sumo imtynėmis, išties reikia įvesti svorio apribojimus...\n\nMilanas (Italija): įstatymu draudžiama raukytis\n\nMilane įstatymu draudžiama raukytis ir nesišypsoti. Italija – saulėta šalis, o šis Italijos miestas yra svarbus kultūros ir pasaulinės mados centras. Regis, yra pakankamai priežasčių šypsotis!\n\nBet to siekti įstatymo galia? Už netinkamą veido išraišką gali būti skirta nemenka bauda! Žinoma, yra ir išimčių: įstatymas netaikomas ligoninėse ir per laidotuves.\n\nBangladešas: apgaulė mokykloje yra sunkus kriminalinis nusikaltimas\n\nUž apgaudinėjimą per egzaminus daugumoje šalių baudžiama gana griežtai: egzaminas neįskaitomas arba, blogiausiu atveju, egzaminuojamasis pašalinamas iš mokymo įstaigos. Bet bausti kalėjimu?\n\nO Bangladeše tai vyksta būtent taip: vyresni kaip 15 metų moksleiviai, nutverti sukčiaujantys per egzaminą, sodinami į kalėjimą.\n\nDidžioji Britanija: mirti parlamente – neteisėta!\n\nDarbas parlamente – nelengvas, sekinantis: valandų valandas aptarinėjami įstatymų projektai, priimami šaliai svarbūs sprendimai. Tikrai, uoliai tarnaujant šaliai galima ir kojas patiesti... Bet tai ne visur teisėta!\n\nBritų politikai neturi teisės mirti parlamente – tai neįstatymiška. Kaip galėjo kilti mintis atsakomybėn traukti mirusiuosius?\n\nHonkongas: žmona gali užmušti neištikimą vyrą\n\nNe visos santuokos gyvuoja dešimtmečius – kai kurios išyra, kai vienas iš sutuoktinių būna neištikimas. O Honkonge tai yra didelė klaida, bent jau sutuoktiniui.\n\nČia žmona, nutvėrusi vyrą svetimaujant, visiškai teisėtai gali jį užmušti. Tiesa, yra viena išlyga. Neištikimą vyrą atstumtoji žmona gali pribaigti tik plikomis rankomis! Reikia ilgai treniruotis, kad atitiktum šį reikalavimą, bet norint atkeršyti už neištikimybę tikriausiai galima ir paprakaituoti? Galbūt šį įstatymą sukūrė tas, kuris apgaudinėjo žmoną?\n\nSamoa: draudžiama užmiršti žmonos gimtadienį\n\nSamoa – nedidelė salų valstybė, kuri kai kam atrodo esanti tropikų rojus. Vis dėlto ir čia kai kas gali sugadinti nuotaiką. Šiame mažyčiame rojuje yra nelegalu pamiršti žmonos gimimo dieną.\n\nNesunku įsivaizduoti, kokia panika apima daugybę vyrų paskutinę minutę arba kaip jie tatuiruojasi žmonos gimimo datą ant rankos arba delno. Žmonos pyktis – tai viena, bet kai tai dar ir įtvirtinta įstatymu... Ko gera, šio įstatymo autorystė priklauso moteriai.",
    "Rado išeitį, kaip neišleisti pinigų namų šildymui: kiek kainuoja viena diena žiemojimo užsienyje?": "Praėjusį penktadienį agentūra pradėjo rinkodaros kampaniją „The Heat Is On“ (liet. „Šiluma įjungta“), kurioje klientai viliojami nedidele atostogų kaina per dieną, užsisakius ilgesnės trukmės keliones.\n\nĮmonės atstovas Ashley’us Quintas teigia, kad tokia idėja kilo perskaičius, kad iki 2023 m. balandžio viršutinė energijos išlaidų riba Jungtinėje Karalystėje gali išaugti net iki 7 tūkst. svarų sterlingų (8 120 eurų) per metus.\n\nKiek kainuoja viena žiemojimo užsienyje diena?\n\nJungtinėje Karalystėje patvirtinta nuo spalio įsigaliosianti 80 proc. didesnė energijos kainų viršutinė riba: dėl to vidutinio britų namų ūkio sąskaita už dujas ir elektrą gali išaugti iki 3 549 svarų sterlingų (4 116 eurų) per metus. O dėl numatomo kito padidėjimo sausio–kovo mėnesiais ji gali pašokti net iki 5 tūkst. svarų sterlingų (5 799 eurų).\n\nDabar netgi prognozuojama, kad iki balandžio sąskaita gali padidėti ir iki 7 700 svarų sterlingų (8 931 euro).\n\n„7 tūkst. svarų sterlingų sąskaita reiškia, kad per dieną už energiją reikia sumokėti apie 20 svarų sterlingų (23 eurus). Pavyzdžiui, mano kolegos namuose įrengtas išmanusis energijos skaitiklis šiuo metu fiksuoja 10 svarų sterlingų (12 eurų) išlaidas per dieną – ir čia be šildymo išlaidų“, – tinklapiui „Euronews Travel“ sakė A. Quintas.\n\nKelionių organizatoriaus teigimu, sausio ir vasario mėnesiais, kai nuslūgsta turizmo sezonas, tokios šalys kaip Malta, Portugalija ir pietinė Ispanijos dalis gali pasiūlyti gerą kainos ir kokybės santykį. Be to, jose tvyro maloniai šilti orai.\n\n„Iš kelių pastarųjų savaičių pasiūlymų matome, kad viešbučio numerį ar apartamentus (įskaitant skrydžius ir pervežimo paslaugas) galima užsisakyti už maždaug 20-25 svarus sterlingų (23-29 eurus) nakčiai, jei apsistosite keturias savaites“, – sako A. Quintas.\n\nŠiltesnės kryptys, pavyzdžiui, Kanarų salos, tikriausiai bus brangesnės. Nors išlaidos per dieną tolimesnėse vietovėse yra dar mažesnės, skrydžiai į jas gali gerokai išpūsti bendrą kainą. Visgi yra būdų, kaip sutaupyti.\n\n„Skrydžiai tolimesnėmis kryptimis yra brangesni, bet apgyvendinimo ir pragyvenimo išlaidos ten mažesnės, todėl, užsisakius sąlyginai ilgą viešnagę, bendra kaina išsilygina. Tokiose šalyse kaip Tailandas tai įmanoma padaryti suplanavus kelionę mėnesiui ar dviem: tokiu atveju kaina asmeniui už naktį nesieks 50 svarų sterlingų (58 eurų)“, – aiškina ekspertas.\n\nAr žmonės jau veržiasi užsienin, kad išvengtų augančių energijos kainų?\n\nIš pradžių manyta, kad toks pasiūlymas bus patrauklus britų pensininkams, tačiau vis daugiau žmonių dabar dirba nuotoliniu būdu ir turi daugiau galimybių ilgesnį laiką praleisti užsienyje.\n\nVisgi pasiryžus tokiai avantiūrai prireiks lankstumo, kurio dauguma žmonių sau negali leisti, ir didelės sumos iš anksto sumokėti už apgyvendinimą ir skrydžius. O pastarasis uždavinys yra sunkiai įgyvendinamas, sparčiai augant pragyvenimo išlaidoms. Žiemojimas svečioje šalyje tikrai nėra panacėja milžiniškoms sąskaitoms už energiją.\n\nVis dėlto dalis gyventojų jau nusprendė išbandyti šią galimybę. „Kai kurie mūsų klientai lapkritį šešioms savaitėms leisis į kruizą po Karibus, vienas klientas porą mėnesių keliaus po Australiją Kalėdų ir Naujųjų metų laikotarpiu, o viena moteris per Kalėdas ir Naujuosius irgi planuoja šešių savaičių į kruizą po Karibus“, – pasakoja A. Quintas.\n\nJis priduria, kad kruizai garantuoja gerą kainos ir kokybės santykį, mat į kainą būna įtrauktas maitinimas ir kartais net ekskursijos, taip pat išvykos su gidais, ypač į Aziją.\n\n„Taip pat padedu organizuoti kelionę šeimai, kuri pasiėmė vienerių metų atostogas, o šią žiemą praleis Pietų Amerikoje“, – teigia kelionių ekspertas.",
    "Kvailiausi įstatymai iš viso pasaulio": "Tailandas: draudžiama mindžioti pinigus\n\nTailando karalius Rama IX yra šalį ilgiausiai valdantis monarchas (jau 69 metus), o pavaldiniai jį tiesiog dievina. Tiek dievina, kad net pinigai su jo atvaizdu yra neliečiami.\n\nĮsivaizduokite scenelę: judrioje Bankoko gatvėje žmogui iš piniginės iškrenta banknotas, ir kad jo nenupūstų vėjas, jis jo kamputį primina koja... Ir yra areštuojamas! Tailando įstatymai draudžia mindžioti nacionalinę valiutą.\n\nItalija: draudžiama miegoti sūrių gamykloje\n\nFeraros regiono sūrių gamyklose įstatymu draudžiama užmigti. Galbūt yra kokių nors problemų dėl pelių? Ar tai tiesiog keistas įstatymas?\n\nJAV Oklahomos valstija: draudžiama erzinti šunis\n\nKiekvienoje JAV valstijoje galioja savi įstatymai, kurių turi laikytis joje gyvenantys žmonės. Oklahomoje įstatymu draudžiama rodyti grimasas šunims - tai nusikaltimas, už kurį galima sėsti į kalėjimą.\n\nJAV Jutos valstija: negalima nešiotis smuikų popieriniuose maišeliuose\n\nKyla klausimas ne tik dėl tokio instrumento nešiojimo popieriniame maišelyje tikslingumo (jis juk gali tiesiog praplyšti, o smuikas iškristi ir apsidaužyti), bet ir dėl to, kas ir kaip stebės, kaip laikomasi šio įstatymo. Ar policija patruliuos ir žiūrės, kad smuikai būtų nešami atitinkamuose dėkluose?\n\nDidžioji Britanija: neimportuoti lenkiškų bulvių\n\nDidžiosios Britanijos gyventojai labai mėgsta bulves, jos yra populiarios dar nuo tų laikų, kai pirmą kartą buvo atvežtos iš Amerikos. Vis dėlto keista, kad įstatymas draudžia į Angliją ir Velsą įvežti bulves, jei galima įtarti, kad jos yra atvežtos iš Lenkijos.\n\nKuo bulvės, užaugintos Lenkijoje, skiriasi nuo užaugintų Didžiojoje Britanijoje? Išvaizda? Skoniu? Ir kodėl būtent Lenkija tapo šios bulvinės ksenofobijos auka?\n\nJAV Aliaskos valstija: neleistina žadinti lokių\n\nĮdomu, koks pamišėlis gali užsimanyti pažeisti šį įstatymą? Aliaskoje laukinė gamta prasideda tiesiog už namo slenksčio, o lokiai, kaip žinoma, kartais užklysta į miestus, ieškodami maisto.\n\nGalbūt kokiam nors keliautojui ar turistui Aliaskos užkampyje ir gali šauti į galvą mintis nufotografuoti vieną iš šių siaubą keliančių žvėrių? Tuomet policija greitai nubaustų žmogų, drįsusį įžūliai žadinti miegantį žvėrį - jei tik jo įtikinamai ir, ko gera, fatališkai nepamokys pats lokys.\n\nČikaga, JAV Ilinojaus valstija: įstatymas draudžia valgyti degančioje patalpoje\n\nKaip žinoma, įstatymai kuriami tam, kad apgintų žmones, bet pasitaiko tokių keistų įstatymų, kurių sveiko proto žmogus niekaip nepažeidinės. Čikagos mieste būtų kriminalinis nusikaltimas valgyti patalpoje, kurioje kilo gaisras. Taigi, teks pamiršti mėgstamą paskrudusį kepsnį - juk aplinkui viskas dega!\n\nJaponija: neleistina būti storam\n\nVisi puikiai supranta, kad antsvoris kenkia sveikatai ir sudaro daug nepatogumų. Vis dėlto sunku nurodinėti žmonėms, ką ir kiek jie turi valgyti.\n\nO Japonijoje, regis, buvo rasta išeitis: 2009 m. buvo paskelbta, kad nė vieno Japonijos gyventojo, vyresnio kaip 40 metų, talijos apimtis negali būti didesnė kaip 78,74 cm (88,9 cm moterims)! Teisingai! Nacijai, kuri supažindino pasaulį su sumo imtynėmis, išties reikia įvesti svorio apribojimus...\n\nMilanas (Italija): įstatymu draudžiama raukytis\n\nMilane įstatymu draudžiama raukytis ir nesišypsoti. Italija - saulėta šalis, o šis Italijos miestas yra svarbus kultūros ir pasaulinės mados centras. Regis, yra pakankamai priežasčių šypsotis!\n\nBet to siekti įstatymo galia? Už netinkamą veido išraišką gali būti skirta nemenka bauda! Žinoma, yra ir išimčių: įstatymas netaikomas ligoninėse ir per laidotuves.\n\nBangladešas: apgaulė mokykloje yra sunkus kriminalinis nusikaltimas\n\nUž apgaudinėjimą per egzaminus daugumoje šalių baudžiama gana griežtai: egzaminas neįskaitomas arba, blogiausiu atveju, egzaminuojamasis pašalinamas iš mokymo įstaigos. Bet bausti kalėjimu?\n\nO Bangladeše tai vyksta būtent taip: vyresni kaip 15 metų moksleiviai, nutverti sukčiaujantys per egzaminą, sodinami į kalėjimą.\n\nDidžioji Britanija: mirti parlamente - neteisėta!\n\nDarbas parlamente - nelengvas, sekinantis: valandų valandas aptarinėjami įstatymų projektai, priimami šaliai svarbūs sprendimai. Tikrai, uoliai tarnaujant šaliai galima ir kojas patiesti... Bet tai ne visur teisėta!\n\nBritų politikai neturi teisės mirti parlamente - tai neįstatymiška. Kaip galėjo kilti mintis atsakomybėn traukti mirusiuosius? O juk politikas, pavyzdžiui, ministras pirmininkas Spenseris Persivalis (Spencer Perceval, 1809-1812 m. vadovavo Didžiosios Britanijos vyriausybei) parlamento pastate gali būti ir nužudytas!\n\nHonkongas: žmona gali užmušti neištikimą vyrą\n\nNe visos santuokos gyvuoja dešimtmečius - kai kurios išyra, kai vienas iš sutuoktinių būna neištikimas. O Honkonge tai yra didelė klaida, bent jau sutuoktiniui.\n\nČia žmona, nutvėrusi vyrą svetimaujant, visiškai teisėtai gali jį užmušti. Tiesa, yra viena išlyga. Neištikimą vyrą atstumtoji žmona gali pribaigti tik plikomis rankomis! Reikia ilgai treniruotis, kad atitiktum šį reikalavimą, bet norint atkeršyti už neištikimybę tikriausiai galima ir paprakaituoti? Galbūt šį įstatymą sukūrė tas, kuris apgaudinėjo žmoną?\n\nSamoa: draudžiama užmiršti žmonos gimtadienį\n\nSamoa - nedidelė salų valstybė, kuri kai kam atrodo esanti tropikų rojus. Vis dėlto ir čia kai kas gali sugadinti nuotaiką. Šiame mažyčiame rojuje yra nelegalu pamiršti žmonos gimimo dieną.\n\nNesunku įsivaizduoti, kokia panika apima daugybę vyrų paskutinę minutę arba kaip jie tatuiruojasi žmonos gimimo datą ant rankos arba delno. Žmonos pyktis - tai viena, bet kai tai dar ir įtvirtinta įstatymu... Ko gera, šio įstatymo autorystė priklauso moteriai.\n\nLietuva: Darbo kodeksas draudžia darbuotojui būti teisiam\n\nLietuva - nedidelė Europos valstybė. Nors pagal priimamus įstatymus kartais atrodo, kad tai kokia nors Afrikos Bananų respublika. Tarp daugybės per pastaruosius metus priimtų įstatymų pirmąją vietą neabejotinai pretenduoja užimti vos priimtas, bet jau brokuotas naujas Darbo kodeksas.",
    "Azijos turizmo mugė 3 dienas nuo rugsėjo 29 d": "Tris dienas truksianti Azijos turizmo mugė (ATF) jau devintą kartą sostinėje vyks nuo rugsėjo 29 d., siekiant paskatinti vietinius ir užsienio turistus keliauti ir tyrinėti Bangladešą.\n\nSekmadienį viename miesto viešbutyje surengtoje spaudos konferencijoje organizatoriai sakė, kad tarptautinė turizmo mugė vyks Bashundhara International Convention City ir baigsis spalio 1 d.\n\nCivilinės aviacijos ir turizmo valstybės ministras Mohamedas Mahboob Ali kalbėjo renginyje kaip pagrindinis svečias ir teigė, kad paroda atliks labai svarbų vaidmenį atsigaunant turizmo pramonei eroje po Covid-19.\n\nVietos ir užsienio turizmo organizacijų dalyvavimas parodoje padidins galimybę reikšmingai reklamuoti turizmo industriją tarptautiniu lygiu.\n\nMuhammad Mohiuddin Hilal, „Pargatan Pechitra“ vyriausiasis redaktorius ir Azijos turizmo mugės vadovas, spaudos konferencijoje pristatė Azijos turizmo mugės detales.\n\nParoda rengiama bendradarbiaujant su Bangladešo Bargatan korporacija ir Bangladešo turizmo valdyba, kurią bendrai prižiūri Civilinės aviacijos ir turizmo ministerija.\n\nRenginį organizuoja Chitra Tourism.\n\nAštuonios šalys jau patvirtino savo dalyvavimą artėjančioje 9-ojoje Azijos turizmo mugėje.\n\nATF dalyvaus apie 130 skirtingų turizmo organizacijų iš Bangladešo, Nepalo, Tailando, Indijos, Butano, Malaizijos, Šri Lankos ir Lietuvos.\n\nTarp jų yra daugiau nei 50 užsienio organizacijų.\n\nParodoje bus eksponuojami įvairūs patrauklūs kelionių pasiūlymai, viešbučių ar kurortų rezervacijos ar paketai su specialiomis nuolaidomis šalies ir užsienio kelionėms artėjantį turizmo sezoną.\n\nTarp parodoje dalyvaujančių organizacijų – viešbučiai, moteliai, kurortai, kruizinės linijos, oro linijos, kelionių organizatoriai, pramogų parkai ir daugelis kitų laisvalaikio įstaigų, spaudos konferencijoje sakė organizatoriai.\n\nBe to, mugėje vyks su turizmu susiję seminarai, vaikų meno konkursas ir verslo įmonių (B2B) susitikimai. Parodoje bus kultūrinės programos iš Šri Lankos ir Bangladešo. Organizatoriai pridūrė, kad per šią parodą lankytojams bus stengiamasi pateikti išsamų turizmo industrijos vaizdą.\n\nŠou turi skraidymo partnerį – „Biman Bangladesh Airlines“, svetingumo partnerius „Intercontinental Dhaka“ ir „Pan Pacific Sonargaon“, nuotykių partnerį „Fly Dining“, kruizų partnerį „Dhaka Dinner Cruise“, pramogų partnerį „Fantasy Kingdom“ ir transporto partnerį „Convoy Service“.\n\nTarp 9-osios Azijos turizmo mugės pagrindinė šalis partnerė yra Nepalas, o šalis partnerė – Tailandas. Pasirinktos šalys yra Indija, Malaizija, Šri Lanka, Lietuva, o priimančioji šalis – Bangladešas.\n\nTurizmo ministerijos sekretorius Muhammadas Muqmalas Hussainas sakė, kad turizmo organizacijos Bangladeše taip pat gaus ypatingą galimybę reklamuotis ir viešinti per šią parodą.",
    "Banko SEB vadovė: ne kartą sulaukiau komentarų, kad vadove tapau tik todėl, kad esu moteris": "Banko SEB vadovė Sonata Gutauskaitė-Bubnelienė sako ne kartą sulaukusi komentarų apie tai, kad vadove ji tapo tik todėl, kad yra moteris. Jos teigimu, nesvarbu, kokia lytis, įmonėms turi vadovauti talentingiausi žmonės.\n\nApie vadoves moteris ir vadovus vyrus S. Gutauskaitė-Bubnelienė pasakojo vadovų konferencijoje „EBIT“.\n\n„Kaip manote, kiek kartų man tapus SEB banko vadove teko girdėti tiek iš vyrų, tiek iš moterų pasakymus „Sonata, tave paskyrė, nes dabar moterų era, dabar taip madinga, esate švediško kapitalo bankas“? Žodžiu, visiška sėkmė“, – sako S. Gutauskaitė-Bubnelienė.\n\nEBIT / D. Umbraso/LRT nuotr.\n\nJos teigimu, tokį įspūdį žmonės neretai susidaro todėl, kad šiuo metu išties aukštas pareigas svarbiose institucijose eina moterys.\n\n„Jei peržvelgtume antraštes, susidaro įspūdis, kad sprendimų priėmimas, bent jau Vakarų pasaulyje, yra perimamas į moterų rankas. Europos Centrinio Banko vadovė Christine Lagarde, Europos Komisijos pirmininkė Ursula von der Leyen, Europos Parlamento vadovė Roberta Metsola, Tarptautinio valiutos fondo pirmininkė Kristalina Georgieva, Jungtinės Karalystės premjerė Liz Truss. Tą sąrašą galima tęsti ir tęsti. Kai pradedi galvoti apie Baltijos ir Šiaurės šalių vyrus premjerus, tai tos informacijos reikia ieškoti archyvuose“, – dėsto S. Gutauskaitė-Bubnelienė.\n\nChristine Lagarde / AP nuotr.\n\nKvotos problemos neišspręs\n\nNors situacija tarptautinėse institucijose rodo viena, versle vyrauja kiek kitokia praktika.\n\n„Dar prieš 10 metų, kada buvo kalbama apie lyčių lygybę įmonių valdybose, tai situacija buvo toli gražu nuo to idealo, kada užėjęs į valdybą galėdavai pasakyti „bonjour, Monsieur, bonjour, Madame“ (liet. – sveiki, pone, sveiki, ponia)“, – sako banko vadovė.\n\nEBIT / D. Umbraso/LRT nuotr.\n\nAnot jos, siekdama pataisyti šią situaciją Europos Komisija pasiūlė sprendimą – valdybose įvesti lyčių kvotas.\n\n„Kai kurios šalys šį žingsnį žengė dar anksčiau. Pavyzdžiui, Norvegija įvedė kvotas dar prieš 16 metų, kad valstybės valdomų įmonių valdybose būtų bent 40 proc. moterų. Toks pat procentas šiuo metu yra nustatytas ir Ispanijos ar Islandijos akcijų biržose listinguojamoms bendrovėms. Nyderlanduose, įmonėse, kuriose yra daugiau nei 250 darbuotojų, reikalaujama bent trečdalio moterų valdybose. Net Vokietija praėjusiais metais įvedė reikalavimą, kad įmonės valdyboje būtų bent viena moteris“, – pažymi S. Gutauskaitė-Bubnelienė.\n\nVis dėlto ji įsitikinusi, kad vien kvotomis problemos neišspręsi. Priešingai, priverstinių normų įvedimas gali tik pabloginti situaciją.\n\n„Tų, kurie siūlo kvotas, intencijos yra pačios geriausios. Norima pakeisti situaciją, kuri susidarė per ilgą laiką. Norima, kad geriau būtų jau šiandien, o ne rytoj. Kitą vertus, evoliucinis procesas yra ilgalaikis ir tvarus, nes jis yra evoliucinis.\n\nSonata Gutauskaitė-Bubnelienė / J. Stacevičiaus/LRT nuotr.\n\nJei klaustumėte manęs – sprendimas yra ne kvotos. Aklas sprendimų įgyvendinimas vadovaujantis kvotomis gali būti netgi žalingas, o tam tikrose situacijose gal net ir katastrofiškas. Todėl daug svarbiau kalbėti apie du dalykus. Pirmiausia – apie laisvę rinktis ir tą laisvę palikti tiek vyrams, tiek moterims. Galbūt kai kurios moterys net nenori galvoti apie karjerą“, – svarsto S. Gutauskaitė-Bubnelienė.\n\nBe to, jos teigimu, svarbu ieškoti talentų ir juos iškelti į dienos šviesą. „Man labai įstrigęs vieno pasaulinio lygio dirigento Leonardo Bernsteino pasakymas jo mokinei, dirigentei Marinai Alsop. Jis pasakė – kada užmerkiu akis, negaliu pasakyti, kad esi moteris. Ir jis buvo teisus, nes talentas per se neturi lyties. Todėl ieškokime, puoselėkime ir auginkime talentus“, – pataria S. Gutauskaitė-Bubnelienė.\n\nVis dėlto SEB banko vadovė sako, kad stereotipai vis dar trukdo atrasti talentų tarp moterų.\n\n„Noriu su jumis pasidalyti neseniai mūsų atlikto tyrimo rezultatais. Mes paėmėme dalį vieno gerai Lietuvoje žinomo žurnalo numerių. Atrinkome juose buvusius interviu su vadovais vyrais ir vadovėmis moterimis. Išanalizavome jiems užduodamus klausimus. Pamatėme, kad moterims vadovėms du kartus dažniau buvo užduodamas klausimas, kurio aš ir pati dažnai sulaukiu, kaip moterys suderina karjerą su šeima. (...) Rezultatai galėjo būti dar prastesni, kadangi dalis moterų, mano spėjimu, šio klausimo nesulaukė, nes buvo nesukūrusios šeimų. Tad kiek toli mes nuėjome nuo tų pirmykščių stereotipų?“ – retoriškai klausia S. Gutauskaitė-Bubnelienė.\n\nKinijoje moterų vadovių daugiau nei Europoje\n\nS. Gutauskaitės-Bubnelienės teigimu, nors susidaro įspūdis, kad moterų vadovių daugiausia Vakarų pasaulyje, tai nėra tiesa.\n\nSkandinavijoje verslo pasaulyje yra tik 5 proc. moterų vadovių, JAV – 5 proc., Europos Sąjungoje – 9 proc.\n\n„Net Kinijoje moterų vadovių yra beveik 2 kartus daugiau nei ES – 17 proc. Pasaulio lyderis šioje srityje yra Tailandas. Ten net 30 proc. įmonių yra moterų rankose. Natūraliai kyla klausimas, kodėl ten stereotipų įtaka yra mažesnė nei Vakarų šalyse? Aš neturiu atsakymo. Galbūt tai lemia auklėjimas, buitinės sąlygos, socialinių tinklų įtaka“, – svarsto S. Gutauskaitė-Bubnelienė.\n\nTačiau gerai tai, kad bent jau yra progresas, sako ji. Geriausių metų vadovių sąraše „Fortune 500 CEO“ pirmoji moteris atsidūrė 1972 m., o šiemet prestižiniame sąraše jų yra jau 44.\n\n„Jeigu čia pritaikytume aritmetinę progresiją, tai moterų vadovių skaičius viršytų vyrų vadovų skaičių jau 2085 m. Jeigu tą progresiją pagreitintume ir perskaičiuotume geometriniu būdu – tą patį pokytį pamatytume 2040 m.“, – dėsto S. Gutauskaitė-Bubnelienė.\n\nAr taip ir nutiks, ji sako nežinanti, tačiau, anot jos, svarbu klausti ne tik to, kada bus vis daugiau vadovaujančių moterų, tačiau ir to, kada netinkami vadovai virs nykstančia rūšimi.\n\n„Netinkami ne dėl kvotų, mados, kitų priežasčių, o todėl, kad akcininkams, visuomenei, klientams negali duoti vertės, kurios iš jų tikimasi. Į šį klausimą aš neturiu atsakymo. Alfredas Nobelis yra pasakęs, kad didelę dalį savo palikimo jis skirs taikai skatinti, tačiau pridūrė nelabai tikintis, kad tai padės pasiekti ryškių rezultatų. Taip ir mes, net nebūdami tikri, ar prisikasime iki tikrųjų atsakymų, turime užduoti klausimus“, – kalbėjo S. Gutauskaitė-Bubnelienė.",
    "Pademonstravo, kaip rusai sprunka nuo mobilizacijos: masiškai puolė skristi visomis kryptimis": "Skrydžių sekimo puslapis „Flightradar24“ vizualizavo, kaip trečiadienį atrodė oro erdvė, sekant skrydžius tik iš Rusijos miestų Maskvos ir Sankt Peterburgo.\n\nTiesa, nuo mobilizacijos sprunkantiems rusams nėra atviras visas pasaulis. Leidinys „Meduza“ skelbia sąrašą šalių, kur Rusijos Federacijos piliečiai gali keliauti be užsienio šalims skirto paso, ir kiek dienų ten gali praleisti. Iš viso šiame sąraše – 40 valstybių.\n\nREKLAMA\n\nTarp jų – rusams artimos Baltarusija (tačiau kartu atkreipiamas dėmesys į riziką, susijusią su buvimu šioje), Kirgizija, Kazachstanas, Armėnija. Į šias šalis rusai gali patekti ir be paso, ir be vizos.\n\nKitos šalys, kur reikalinga viza: Gruzija, Izraelis, Moldova, Serbija, Juodkalnija, Azerbaidžanas, Tadžikistanas, Uzbekistanas, Turkija, Egiptas. Sąraše esama ir labai egzotiškų rusus priimančių valstybių, kur reikalinga viza: Meksika, Brazilija, JAE, Peru, Ekvadoras, Kataras, Čilė, Žaliasis Kyšulys, Mauricijus, Tailandas, Šir Lanka, Indonezija, Dominikos Respublika ir kt.\n\nREKLAMA\n\nREKLAMA\n\nBuvimo šiose šalyse laikas yra ribotas – jose Rusijos Federacijos piliečiai gali praleisti nuo 30 iki 180 dienų, priklausomai nuo konkrečios valstybės reglamentų.\n\nVis dėlto, rusams suskubus krauti lagaminus į svečias šalis, dauguma krypčių bilietų tiesiog nebeliko. Trečiadienį Jerevaną iš Maskvos anksčiausiai buvo galima pasiekti tik rugsėjo 23-ąją, skrendant su bent dviem persėdimais. Mažiausia tokio skrydžio kaina tuo metu buvo beveik 60 tūkst. rublių (apie 1 tūkst. eurų).\n\nNetrukus ir šie bilietai buvo išpirkti ir atsirado kelionės maršrutas, leidžiantis Jerevaną pasiekti rugsėjo 22-ąją (taip pat su dviem persėdimais), tačiau jų kaina jau siekė beveik 100 tūkst. rublių (apie 1,5 tūkst. eurų). Dar vėliau bilietų pasiūlymai išvis dingo.\n\n„Meduza“ teigimu, mobilizacijos metu atsargos kariams tikrai gali būti uždrausta išvykti iš Rusijos, bet tik gavus šaukimą.",
    "Mianmare per autobusų avariją žuvo 13 keleivių": "Avarija netoli šalies centrinėje dalyje, Mandalėjaus regione, esančio Čiaukpadaungo miestelio įvyko trečiadienį maždaug 20 val. 25 min. vietos (16 val. 55 min. Lietuvos) laiku.\n\n„Žuvo 10 vyrų ir trys moterys“, – pranešė Mianmaro ugniagesių departamentas.\n\nDar 13 vyrų ir viena moteris buvo sunkiai sužeisti, o kiti penki vyrai ir keturios moterys nukentėjo nesunkiai. Visi jie nuvežti į Čiaukpadaungo ligoninę.\n\nĮ avarijos, kurios priežastis neaiški, vietą atskubėjo gelbėtojai ir kiti darbuotojai.\n\nPo pernai vasarį įvykdyto karinio perversmo šalyje galioja naktinė komendanto valanda ir dėl jos vairuotojai dažnai skuba į savo kelionės tikslą.\n\nVis dėlto ir anksčiau Mianmaro keliuose įvykdavo daug avarijų. Transporto tinklas šalyje yra prastos būklės.\n\n2017 metais per autobuso avariją netoli Miavadžio prie sienos su Tailandu žuvo 19 žmonių.\n\nKaip rodo naujausi – 2018 metų – Pasaulio sveikatos organizacijos (PSO) duomenys, Pietryčių Azijoje pagal avarijose žūstančių žmonių skaičių Mianmarą lenkia tik Tailandas.",
    "Lietuviškos įmonės padaliniui Pietryčių Azijos širdyje vadovaujanti Andrejauskaitė – apie griežtus draudimus, komandos būrimą ir patarimus plečiant verslą svetur": "„Jei būčiau šalimi, norėčiau būti Singapūru“, – taip drąsiai teigia jau pusantrų metų šiame Pietryčių Azijos perle gyvenanti bendrovės „Teltonika Asia“ vadovė Rūta Leandra Andrejauskaitė.\n\nInterviu cikle „Kava su vadovu“ kalbamės su entuziastinga ir iššūkių nebijančia lietuve, – susikrovusi porą lagaminų ji išvyko į tolimąją šalį padėti lietuviškos kilmės įmonei, siūlančiai daiktų interneto (IoT) sprendimus, užkariauti Pietryčių Azijos rinkos. Šiuo metu minėtame regione įmonė turi apie 100 darbuotojų ir žada plėstis dar labiau.\n\nPokalbio metu pašnekovė dalijasi savo pastebėjimais apie tolimojo regiono kultūrinius skirtumus, požiūrį į europiečius ir procesus, kuriuos tenka įveikti buriant vietinę komandą bei siekiant įmonės plėtros tikslų.",
    "Rugsėjo 8-oji Lietuvoje ir pasaulyje": "Vardadieniai:\n\nAdrijonas, Daumantė, Gražina, Klementina, Liaugaudas, Marija\n\nDatos:\n\nŠilinė (Švč. Mergelės Marijos gimimo diena)\n\nVytauto Didžiojo karūnavimo ir Padėkos už Lietuvos nepriklausomybės ir laisvės apgynimą diena\n\nTarptautinė raštingumo diena\n\nTarptautinė kineziterapeuto diena\n\n1906 — gimė poetas Antanas Vilutis. Mirė 1964 m. Buenos Airėse (Argentina).\n\n1921 — gimė poetas Bronius Žalys. Mirė 2007 metais.\n\n1928 — Pumpėnuose gimė Lietuvos operatorius, scenaristas ir režisierius, išgarsėjęs savo filmais apie gamtą Petras Abukevičius. Mirė 1997 metais.\n\n2014 — žuvo vaikų poetė Alma Karosaitė. Gimė 1945 metais.\n\nRugsėjo 8-oji pasaulio istorijoje:\n\n1157 — gimė Karalius Ričardas I-asis (Liūtaširdis), pasižymėjęs riterišku kilnumu, narsa, didvyriškumu.\n\n1429 — Žana d’Ark, valstietė mergina, neva Dieviškosios apvaizdos įkvėpta, įsiveržė į Paryžių ketindama nuversti nuo sosto Burgundijos kunigaikštį ir perduoti Paryžių naujai karūnuotam karaliui Karoliui VII-ajam.\n\n1504 — Florencijoje atidengta garsioji italų renesanso menininko Mikelandželo skulptūra „Dovydas“.\n\n1565 — ispanai įkūrė pirmąją katalikų gyvenvietę Amerikoje — Šv. Augustiną Floridoje.\n\n1831 — numalšinę sukilimą, rusai užėmė Varšuvą.\n\n1841 — gimė čekų kompozitorius romantikas Antoninas Leopoldas Dvorakas (Antoninas Leopoldas Dvoržakas). Mirė 1904 m.\n\n1855 — baigėsi Krymo karas.\n\n1943 — sąjungininkų kariuomenės vadas Dwight D. Eisenhower (Dvaitas Eizenhaueris) paskelbė apie Italijos kapituliaciją II pasauliniame kare.\n\n1949 — mirė garsus vokiečių kompozitorius Richardas Straussas (Ričardas Štrausas). Gimė 1864 m. Miunchene.\n\n1951 — San Franciske (JAV) pasirašyta taikos sutartis tarp Japonijos ir 49 pasaulio valstybių.\n\n1954 — Britanija, Prancūzija, JAV, Australija, Naujoji Zelandija, Pakistanas, Tailandas ir Filipinai pasirašė Pietryčių Azijos Gynybos sutartį ir Ramiojo vandenyno Chartiją.\n\n1988 — beveik 1 milijonas demonstrantų Birmos sostinėje Rangūne reikalavo demokratijos.\n\n1991 — rinkėjai Makedonijoje balsavo už atsiskyrimą nuo Jugoslavijos.\n\nRugsėjo 8-oji šou pasaulyje:\n\n1945 — gimė Ron McKernan (Ronas Makernanas), grupės „Grateful Dead“ muzikantas.\n\n1982 — Peter Gabriel (Pyteris Geibrielis) išleido plokštelę „Security“.\n\n1988 — aukcione Londone Elton John (Eltonas Džonas) pardavė kai kuriuos savo kostiumus ir koncertinę atributiką už 6,2 milijono dolerių.\n\n2001 — Kylie Minogue (Kaili Minoug) išleido didžiausią savo karjeroje singlą \"I Just Can't Get You Out of My Head\".\n\n2004 — būdamas 86 metų amžiaus miego metu mirė neonacių organizacijos „Arijų tautos“ („Aryan Nations“) įkūrėjas, buvęs aviacijos inžinierius Richard Butler (Ričardas Batleris), kuris dažnai buvo vadinamas „Amerikos nekenčiamiausiu valstybės veikėju“.\n\n2012 — pagrindinį Venecijos kino festivalio apdovanojimą („Aukso liūtą“) laimėjo Pietų Korėjos režisieriaus Kim Ki-duk (Kim Kiduko) istorija apie moralę „Pieta“.\n\n2012 — aukcione Anglijoje už 94 tūkst. dolerių buvo parduota Biblija, kažkada priklausiusi Elvis Presley (Elviui Presliui).",
    "Pasaulio sporto savaitė: S. Williams atsisveikinimas ir Kanados ledo ritulininkių pergalė": "Tai buvo įdomiausi praėjusios savaitės pasaulio sporto įvykiai.\n\nSvarbiausi savaitės įvykiai\n\nRugpjūčio 29 d. Pasige (Filipinai) moterų tinklinio Azijos taurės finale Japonija nugalėjo čempionės vardą gynusią Kiniją 3:1. Bronzos medalius laimėjo Tailandas. Japonės pirmą kartą iškovojo Azijos taurę.\n\nRugpjūčio 29 d. Niujorke prasidėjo JAV atvirasis teniso čempionatas. Rugpjūčio 30 d. pirmajame rate čempionės vardą gynusi britė Emma Raducanu pralaimėjo prancūzei Alize Cornet 3:6, 3:6. Tą pačią dieną iškrito buvusios JAV čempionato nugalėtojos amerikietė Venus Williams ir japonė Naomi Osaka bei šių metų Vimbldono čempionato nugalėtoja kazachstanietė Jelena Rybakina.\n\nRugsėjo 2 d. JAV atvirojo teniso čempionato trečiajame rate amerikietė Serena Williams pralaimėjo australei Ajlai Tomljanovič 7:5, 6:7, 6:1. Buvusi ilgametė pirmoji pasaulio raketė, 23 Didžiojo kirčio turnyrus laimėjusi 41-erių S.Williams šiais metais paskelbė, kad JAV čempionatas bus paskutinis turnyras jos profesionalės karjeroje.\n\nRugsėjo 2 d. Briuselyje lengvosios atletikos Deimantinės lygos etape geriausius pasaulio sezono rezultatus pasiekė Jacobas Kropas iš Kenijos (5000 m) ir amerikietė Kara Winger (ietis). Moterų 100 m bėgimo varžybas laimėjo jamaikietė Shericka Jackson. Šeštąją pergalę šį sezoną iškovojo brazilas Alisonas dos Santosas (400 m su barjerais) ir puertorikietė Jasmine Camacho-Quinn (100 m su barjerais), ketvirtąją – amerikietis Joe Kovacsas (rutulys) ir ukrainietė Jaroslava Mahučich (aukštis).\n\nRugsėjo 4 d. Herninge (Danija) pasaulio moterų ledo ritulio čempionato finale Kanada nugalėjo JAV 2:1. Bronzos medalius laimėjo Čekija. Kanadietės pasaulio čempionėmis tapo 12-ąjį kartą per 21 turnyrą (kitus 9 kartus nugalėjo JAV). Dvi Šiaurės Amerikos komandos finale susitiko 20-ąjį kartą. Čekės medalius iškovojo pirmąjį kartą.\n\nRugsėjo 4 d. Limoje baigėsi pasaulio jaunių (merginų iki 17 m. ir vaikinų iki 18 m.) plaukimo čempionatas. Medalių lentelėje pirmąją vietą užėmė Japonija (7 aukso, 8 sidabro, 4 bronzos). Po 7 aukso medalius taip pat laimėjo Vengrija ir Lenkija.\n\nRugsėjo 4 d. Skopjėje Europos merginų (iki 19 m.) tinklinio čempionato finale Italija nugalėjo Serbiją 3:2. Bronzos medalius laimėjo Lenkija. Italės šios amžiaus grupės čempionėmis tapo aštuntąjį kartą.\n\nRugsėjo 4 d. Zandvorte „Formulės-1“ čempionato Nyderlandų etapo nugalėtoju tapo olandas Maxas Verstappenas („Red Bull“), antrąją vietą užėmė britas George‘as Russellas („Mercedes“), trečiąją – monakietis Charles‘is Leclerc‘as („Ferrari“). Po 15 etapų bendrojoje įskaitoje pirmauja M.Verstappenas (310 tšk.), Ch.Leclerc‘as (201) ir meksikietis Sergio Perezas („Red Bull“, 201).\n\nRugsėjo 4 d. Riminyje (Italija) motociklų lenktynių Didžiojo prizo San marino ir Riminio Rivjeros etapo nugalėtoju tapo italas Francesco Bagnaia („Ducati“), antrąją vietą užėmė italas Enea Bastianini („Ducati“), trečiąją – ispanas Maverickas Vinalesas („Aprilia“). Bendrojoje įskaitoje pirmauja prancūzas Fabio Quartararo („Yamaha“, 211 tšk.), F.Bagnaia (181) ir ispanas Aleixas Espargaro („Aprilia“, 178).\n\nRugsėjo 4 d. JAV atvirojo teniso čempionato aštuntfinalyje čempiono vardą gynęs ATP reitingo lyderis rusas Danijilas Medvedevas pralaimėjo australui Nickui Kyrgiosui 6:7, 6:3, 3:6, 2:6.\n\nRugsėjo 4 d. „Vuelta a España“ daugiadienėse dviračių lenktynėse po dviejų savaičių pirmauja belgas Remco Evenepoelas („QuickStep“). 1 min. 34 sek. atsilieka čempiono vardą ginantis slovėnas Primožas Rogličius („Jumbo-Visma“, 2 min. 1 sek. – ispanas Enricas Masas („Movistar“).\n\nNacionalinės futbolo lygos\n\nRugpjūčio 30 d. Italijos lygoje taškus vėl prarado čempiono vardą ginantis „Milan“, išvykoje sužaidęs lygiosiomis su „Sassuolo“ 0:0.\n\nRugsėjo 3–4 d. Anglijos lygoje pirmuosius taškus prarado lyderis Londono „Arsenal“, išvykoje pralaimėjęs „Manchester United“ 1:3. Čempiono vardą ginantis „Manchester City“ išvykoje sužaidė lygiosiomis su Birmingamo „Aston Villa“ 1:1, Liverpulio derbyje „Everton“ ir „Liverpool“ sužaidė lygiosiomis 0:0. Po 6 turų pirmauja „Arsenal“ (15 tšk.), „Manchester City“, Londono „Tottenham Hotspur“ (po 14), „Brighton“ (13) ir „Manchester United“ (12).\n\nItalijos lygoje Milano derbyje „Milan“ nugalėjo „Inter“ 3:2. Turino „Juventus“ išvykoje sužaidė lygiosiomis su Florencijos „Fiorentina“ 1:1, „Napoli“ išvykoje nugalėjo Romos „Lazio“ 2:1. Po 5 turų pirmauja „Napoli“, „Milan“ (po 11 tšk.), Bergamo „Atalanta“ (10, žaidė 4 rungt.), „Udinese“, „Roma“ (po 10), „Juventus“ ir „Inter“ (po 9).\n\nIspanijos lygoje iki tol taškų nepraradusių komandų rungtynėse Madrido „Real“ nugalėjo Sevilijos „Real Betis“ 2:1. „Barcelona“ išvykoje nugalėjo „Sevilla“ 3:0, San Sebastiano „Real Sociedad“ ir Madrido „Atletico“ sužaidė lygiosiomis 1:1. Po 4 turų pirmauja Madrido „Real“ (12 tšk.), „Barcelona“, „Villarreal“ (po 10), „Real Betis“ ir Pamplonos „Osasuna“ (po 9).\n\nVokietijos lygoje taškus vėl prarado čempiono vardą ginantis Miuncheno „Bayern“, išvykoje sužaidęs lygiosiomis su Berlyno „Union“ 1:1. Dortmundo „Borussia“ namie nugalėjo „Hoffenheim“ 1:0, „Freiburg“ išvykoje nugalėjo Lėverkuzeno „Bayer“ 3:2. Po 5 turų pirmauja „Freiburg“, Dortmundo „Borussia“ (po 12 tšk.), „Bayern“, „Union“ (po 11), „Mainz“ (10), „Köln“ ir „Hoffenheim“ (po 9).\n\nPrancūzijos lygoje pirmavęs „Lens“ išvykoje sužaidė lygiosiomis su „Reims“ 1:1. Po 6 turų pirmauja Paryžiaus PSG, „Marseille“ (po 16 tšk.), „Lens“ (14) ir „Lyon“ (13, žaidė 5 rungt.).\n\nNyderlandų lygoje pirmuosius taškus prarado „Eindhoven“, išvykoje pralaimėjęs Ensedės „Twente“ 1:2. Po 5 turų pirmauja Amsterdamo „Ajax“ (15 tšk.), Roterdamo „Feyenoord“, Alkmaro AZ (po 13), „Eindhoven“ ir „Twente“ (po 12).\n\nŠkotijos lygoje Glazgo derbyje „Celtic“ namie nugalėjo „Rangers“ 4:0. Po 6 turų pirmauja „Celtic“ (18 tšk.), „Rangers“ (13), „Aberdeen“, Edinburgo „Hearts“ ir „Motherwell“ (po 10).",
    "Indija įvedė papildomus muitus ryžiams": "Manjunatho Kirano (AFP / „Scanpix“) nuotr.\n\nIndijos, vienos iš didžiausių ryžių eksportuotojų, vyriausybė penktadienį dėl išaugusių žaliavų kainų nusprendė apriboti šių kruopų eksportą.\n\nŠalis, užimanti apie 40% pasaulinės ryžių rinkos, nustatė 20% muitą nelukštentiems baltiesiems, lukštentiems rudiesiems ir iš dalies arba visiškai lukštentiems ryžiams, skelbia „Financial Times“.\n\nApribojimai netaikomi basmati ryžiams – geriausiai žinomai Indijos grūdų rūšiai.\n\nAshokas Gulati, Indijos tarptautinių ekonominių santykių tyrimų tarybos profesorius, sakė, kad eksporto apribojimai „padės sutramdyti grūdų vidaus infliaciją“.\n\nNemokami naujienlaiškiai į savo el. pašto dėžutę: Verslo valdymas\n\nRinkodara\n\nFinansai ir apskaita\n\nRinkos\n\nMano verslas\n\nPrekyba\n\nStatyba ir NT\n\nPramonė\n\nTransportas\n\nTechnologijos\n\nLaisvalaikis\n\nMano pinigai\n\nSvarbiausios dienos naujienos trumpai: Verslo naujienos\n\nVŽ Premium naujienos\n\n\n\nŠiais metais Indijos lietūs buvo nepastovūs, todėl kyla susirūpinimas dėl sumažėjusio ryžių derliaus ir didesnių maisto produktų kainų tuo metu, kai importuojamų maisto produktų kainos auga dėl Rusijos sukelto karo ir COVID-19 pandemijos.\n\nInfliacija šiuo metu Indijoje siekia apie 7% ir viršija centrinio banko nustatytą 4–6% tikslinę ribą, kuris, siekdamas prie jos sugrįžti, kelissyk kėlė palūkanų normą.\n\nIndija pernai eksportavo ryžių už 8,8 mlrd. USD.\n\nŠiais metais Indija jau įvedė kviečių ir cukraus eksporto apribojimus.\n\nVietnamas ir Tailandas yra kitos didžiausios ryžių eksportuotojos, todėl tikimasi, kad jos pačios padidins šių kruopų eksportą, jog nekiltų didesnė maisto krizė, nei kilusi dėl Rusijos karo Ukrainoje.\n\nManjunatho Kirano (AFP / „Scanpix“) nuotr.",
    "Išsamus laukinės gamtos suvenyrų vadovas: bandymai iš kelionės parsivežti šiuos daiktus gali baigtis bauda ar net laisvės atėmimu": "Šiame laukinės gamtos suvenyrų vadove pateikiami laukinės gamtos suvenyrų, su kuriais galite susidurti, rūšių pavyzdžiai ir informacija apie galimai taikomas taisykles. Visą straipsnį gali skaityti tik prenumeratoriai Tapdami prenumeratoriais, jūs remiate nepriklausomus autorius ir žurnalistus. Stipri ir laisva žiniasklaida – demokratijos ramstis ir vertybė, kurią būtina puoselėti. Kviečiame prisijungti prie Delfi prenumeratorių bendruomenės.\n\nGriežtai draudžiama DELFI paskelbtą informaciją panaudoti kitose interneto svetainėse, žiniasklaidos priemonėse ar kitur arba platinti mūsų medžiagą kuriuo nors pavidalu be sutikimo, o jei sutikimas gautas, būtina nurodyti DELFI kaip šaltinį.\n\n36 Pasidalino\n\nPasidalino\n\n\n\n\n\n\n\n\n\nNuorodos kopijavimas Išsamus laukinės gamtos suvenyrų vadovas: bandymai iš kelionės parsivežti šiuos daiktus gali baigtis bauda ar net laisvės atėmimu Nuoroda nukopijuota\n\n",
    "„Premiere“ įkūrėjas Vytautas Jonutis atskleidė, kaip išsirinkti idealiausiai tinkantį papuošalą": "Anot vienintelio lietuviško juvelyrikos prekės ženklo „Premiere“ įkūrėjo Vytauto Jonučio, pardavėjai neretai nutyli tai, kas jiems yra nepatogu. Pirminiu papuošalo blizgesiu susižavėjęs asmuo gali nežinoti, jog namo parsineša Turkijoje pagamintą blizgutį, už kurį Lietuvoje sumoka gerokai per daug. Dar daugiau problemų kyla tuomet, kai papuošalui prireikia remonto – tvarkymo procesas gali užtrukti net keletą mėnesių, o kartais apie dirbinio taisymą pirkėjas gali pamiršti apskritai.\n\nPapuošalo paieškas apsunkina masėms ir nebūtinai konkrečiam žmogui artimos mados tendencijos, astrologų pamąstymai. Kaip teigia juvelyrikos namų įkūrėjas, čia svarbu nepamiršti pasąmonės balso – jeigu papuošalą puošiantis akmuo tavo – jauti iš karto.\n\n– Apie deimantų vertę byloja „4 C“ taisyklė (color (spalva), cut (briaunavimas), clarity (skaidrumas), carat weight (karatai), apie aukso ir sidabro – praba. Į ką dar pirkėjui reikėtų atsižvelgti perkant papuošalą?\n\n– Svarbu atsižvelgti į gaminio išskirtinumą. Visuomet turėjau tikslą kurti išskirtinius gaminius, nepanašius į įprastus sidabrinius papuošalus. Papuošalas paprastai atspindi pirkėjo socialinį statusą, tad nereikėtų rinktis tokio, kuris gali būti sumaišomas su kur kas pigesniu.\n\nPastebiu, kad Lietuvoje auksas tarsi nebeturi tikrosios savo spalvos – auksinė paverčiama sidabrine. Mano nuomone, auksas turi būti toks, koks ir yra – auksinės spalvos. Siūlau sugrįžti į tikrojo aukso amžių.\n\nSidabras dabar yra dengiamas kitais metalais, rodžiu, tad atskirti jį nuo baltojo aukso geba tik įgudusi akis. Balto aukso, deimantu padabintas ir keliasdešimt tūkstančių kainuojantis papuošalas gali niekuo nesiskirti nuo sidabrinio, inkrustuoto cirkoniu ir kainuojančio keliasdešimt eurų.\n\nReikia atkreipti dėmesį į tai, koks yra papuošalo prekės ženklas. Pavyzdžiui, aukštos kategorijos įmonių gaminiai yra brangūs, pripažinti prekės ženklai papuošalus gamina iš 18 karatų geltonojo aukso. „Premiere“ gaminius inkrustuojame karšta emale. Pastarųjų iš žemos prabos aukso, sidabro nepagaminsi – jie paprasčiausiai nesižiūrės.\n\nKartais autorinių darbų žmonės ieško eilinėse parduotuvėse, prekybos centruose. Ten jų rasti yra kone neįmanoma. Prekybos centruose ant prekystalio išdėlioti neišsiskiriantys, vieni į kitus panašūs papuošalai. Kitaip tariant, skiriasi tik parduotuvės, o asortimentas – ne. Tuo metu, „Premiere“ galima atpažinti pagal specifines mūsų gaminamų papuošalų formas, keramikos kokybę, gamyboje naudojamas technologijas.\n\nAnksčiau ant gaminio buvo privaloma nurodyti jo kilmės šalį. Dabar taip nebėra. Didžioji dauguma prekybos centruose įsikūrusių parduotuvių savo prekes vežasi iš Turkijos.\n\nNeretai lieka neaišku, kas yra atsakingas už papuošalą. Dažniausiai nurodomas tik gamintojas, tačiau ne papuošalo kūrėjas, ar jo prekinis ženklas. Dėl to, daugelis, įprastose parduotuvėse papuošalą įsigijusių asmenų nežino, kur tiksliai kreiptis, jeigu kyla vienokie ar kitokie nesklandumai. Žmogui neretai atsakymo į klausimus tenka laukti keletą mėnesių, ar net ilgiau. Mes problemas išsprendžiame čia ir dabar. „Premiere“ neabejotinai prisiima visą atsakomybę už savo gaminius.\n\n– Koks vaidmuo tenka Lietuvos prabavimo rūmams?\n\n– Daugelyje šalių ši institucija yra panaikinta, ji išlikusi ir Latvijoje. Šie rūmai oficialiai nustato tauriųjų metalų, brangakmenių kokybę, taip pat sertifikuoja akmenis. Tiesa, kartais kyla konfliktų dėl tarptautinių ir lietuviškų sertifikatų neatitikmenų, bet tai dažniausiai susiję su deimantais. Mus taip pat pasiekia tarptautinius sertifikatus turintys taurieji metalai, brangakmeniai ir pusbrangiai akmenys, tačiau gaminių Lietuvoje negalime parduoti be prabavimo rūmų sertifikato. Lietuvos klientui šie rūmai suteikia daug pasitikėjimo.\n\nPrabavimo rūmuose dirba aukšto lygio specialistai. Tokie rūmai labai svarbūs kalbant apie spalvotus akmenis, kaip rubinus, safyrus, smaragdus, tanzanitus. Būdamas užsienyje pastebiu, kad yra brangiai pardavinėjami laboratorijose sukurti, sintetiniai, žemos prabos gaminiai, meluojama dėl papuošalo cheminės sudėties. Turistų gausiai lankomose šalyse tuo neretai piktnaudžiaujama. Prabavimo rūmai šiuos dalykus Lietuvoje išgrynino. Lyginant dabartinę Lietuvos papuošalų rinką ir tą, kuri vyravo prie kelis dešimtmečius, šuolis yra milžiniškas.\n\nNorėčiau išskirti perlus. Pirkdami perlus žmonės kone nieko apie juos nežino. Yra nemažai perlų vertinimo kriterijų. Pirmiausia, yra vertinamas paties perlo kiekis. Jeigu moliuskai yra apvaisinami dirbtinai, jų paviršius galvanizuojamas, arba moliuskas yra apauginęs tik labai mažą sluoksnį, perlai yra mažos vertės. Žvelgiant iš istorinės perspektyvos, perlai anksčiau buvo kone neįkainojami. Net sovietmečiu jie buvo beprotiškai brangūs. Šiais laikais perlai yra nuvertinti – jų rinkoje siūloma labai daug ir niekas nesigilina į jų tikrumą, kokybę.\n\nPerlai taip pat vertinami pagal išvaizdą, dydį. Natūraliai išaugę perlai pasižymi specifine spalva, paviršiumi ir kainuoja kelias dešimtis tūkstančių eurų.\n\nAš pats perlą laikau gyvu akmeniu. Su juo sieju daug sentimentų, apie perlus esu išleidęs ir knygą. Esu įsitikinęs, kad natūralūs perlai skleidžia ypatingą energetiką, todėl juos parduodamas skiriu ypatingą dėmesį. Džiaugiuosi, jeigu parodose pavyksta nupirkti šimtu procentų laukinėje gamtoje natūraliai išaugusius perlus. Artimiausiu laiku pristatysime išskirtinę, gyvais perlais inkrustuotų papuošalų kolekciją.\n\n– Ne paslaptis, kad papuošalų gamintojai savo rinkodaroje neretai pasitelkia faktus, kurių pirkėjai negali patikrinti. Apie ką meluojama daugiausia?\n\n– Didžiausias melas yra kai kurių gaminių pradinės vertės išpūtimas. Sąlygas melui suteikia ir rinka. Lietuvoje papuošalų rinka yra siaura, pirkėjas paprastai neturi iš ko rinktis – vyrauja kiekybė, o ne kokybė. Kita vertus, nežinia, ar Lietuvai reikia tarptautinių prekės ženklų, tokių, kaip „Tiffany“, „Faberge“. Mūsų juveryrikos namai dėl kainų nekonkuruoja. Prekiaujame unikaliais, savo pačių sukurtais gaminiais.\n\nKalbant apie rinkos gaminių kokybę, Lietuvoje didžiulį darbą atlieka prabavimo rūmai. Šiuo klausimu melo nėra, tačiau pardavėjai nutyli tai, kas nepatogu. Kaip ir minėjau, dažnai lieka neaišku, koks yra papuošalo prekės ženklas, kokias garantijas šis teikia, kokia yra papuošalo kilmės šalis. Prieš perkant papuošalą tuo reikėtų pasidomėti.\n\n– Sakoma, jog akmenys pasižymi įvairiausiomis savybėmis. Pavyzdžiui, rožinis kvarcas siejamas su meile sau, o smaragdas – su dvasine ramybe. Ar į tai verta atkreipti dėmesį renkantis papuošalą?\n\n– Viską siečiau su tikėjimu. Mes ne vienas nematome Dievo, bet juo tikime, arba ne. Niekas neįrodė, kad pinigus neva pritraukiantį akmenį nešiojantis žmogus tapo turtingu.\n\nManau, kad kiekvienas turime ieškoti savo akmens, nepaisant jo aprašo, sukurto pardavėjų, energetikų, astrologų, ar minerologų.\n\nDievas yra absoliutus protas. Tai, ką turime pasiekiame protu ir charakteriu, bet ne primesto akmens pagalba. Vis dėlto, jeigu rasite tą akmenį, papuošalą, kuris jus teigiamai veiks, tuomet, tikėtina, kad jis jums gali padėti. Savo akmenį, berilį, aš pats atradau tik po daugybės metų.\n\nYra žinoma, kad visi žmonės gyvena santykyje, tačiau mažai, kas kalba, kad gyvename ne tik santykyje, bet ir meilėje. Žmogų įsimylime per kelias minutes, ar net sekundes. Jeigu tai neįvyksta, formuojasi tik santykis, o ne meilė. Tas pats galioja ir akmenims. Galima įsigilinti į akmens aprašą, tačiau radus, tai, kas iš tiesų mums tinka, abejonių nebekyla.\n\n– Ar akmenis gali skirstyti į vyriškus ir moteriškus?\n\n– Žinoma! Yra teorijų, teigiančių, kad vyriškos ir moteriškos yra net šalys. Tarkime, Kinija yra laikoma vyriška šalimi – joje gausu vyriškos energetikos, dygsta įvairiausi pastatai, sparčiai vystosi ekonomika. Tuo metu, Tailandas yra moteriška šalis.\n\nAkmenų vyriškumą ir moteriškumą siečiau ne su jų pavadinimais, o formomis. Vyrai visuomet nori griežtesnių formų akmenų, o moterys – apvalesnių.\n\n– Buvote minėjęs, kad lietuviams trūksta papuošalų nešiojimo etiketo suvokimo. Kokie papuošalai, brangakmeniai tinkami kasdienai, o kokie – šventėms?\n\n– Dabar labai madingi teniso stiliaus papuošalai. Jie ypač populiarūs tarp moterų. Tokie papuošalai yra tinkami įvairioms progoms. Mada apskritai linksta prie minimalistinio stiliaus, universalesnių papuošalų.\n\nVisgi žmonės, kurie jaučiasi subrendę savo statusui tai nori pabrėžti. Turime aukštas pareigas užimančių klientų, kurie tikrai nusimano apie juvelyriką. Tokie žmonės ieško išskirtinumo. Jie ieško papuošalų, galinčių pabrėžti jų unikalumą. Lietuvoje yra šeimų, kurios naudojasi herbais, kurių nariai nešioja tam tikrus papuošalus.\n\nKaip ir minėjau, reikia puoštis pagal savo padėtį ir jos netapatinti su pigesniais gaminiais. Žinokime savo vertę.\n\nIš žemės gelmių – į pirkėjų rankas: kaip brangakmeniai pasiekia parduotuvių lentynas? Kaip gimsta unikalūs „Premiere“ papuošalai? Apie tai ir dar daugiau V.Jonutis papasakos jau netrukus. Laukite tęsinio..."
}