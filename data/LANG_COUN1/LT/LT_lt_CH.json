{
    "Šveicarija utilizuos daugiau kaip 10 mln. vakcinos nuo koronaviruso dozių": "Šveicarija turi utilizuoti daugiau kaip 10 mln. vakcinos nuo koronaviruso dozių, kurių tinkamumo terminas baigėsi, praneša „Spiegel“. Jų kaina – apie 293 mln. eurų.\n\nŠalies Sveikatos apsaugos ministerijos duomenimis, 2,5 mln. dozių laikoma Šveicarijos armijos logistikos centre, o 7,8 mln. dozių – sandėlyje Belgijoje. Alternatyvos utilizacijai nėra.\n\nPrasidėjus skiepijimo kampanijai, Šveicarija užsisakė įvairių gamintojų vakcinų, kad išvengtų tiekimo problemų.\n\nIš maždaug 8,7 mln. šveicarų nuo COVID-19 pasiskiepijo beveik 70 proc.",
    "Šveicarija išlieka saugiu prieglobsčiu Rusijos milijardieriams: išvardino, kurie oligarchai šalyje be rūpesčių disponuoja savo turtais": "Leidinys „Public Eye“ išnagrinėjo, kokius ryšius su Šveicarija turi turtingiausi verslininkai, remiantys Vladimiro Putino režimą. Jiems priklauso Šveicarijoje veikiančios įmonės, bankų sąskaitos ir nekilnojamasis turtas nuo Ženevos iki Cugo.\n\nKilus sankcijų Rusijai bangai iki šiol Šveicarijoje buvo įšaldyta apie 6,5 mlrd. eurų rusiško kapitalo. Areštuota ir labai prabangių objektų, bet tai tėra nedidelė čia sukaupto rusiško turto dalis – šalies bankuose rusai laiko apie 150–200 mlrd. Šveicarijos frankų (154–206 mlrd. eurų).\n\nŠveicarija nesiima ryžtingesnės oligarchų medžioklės, kuri būtų ilga ir sudėtinga. Turėdami iš esmės neribotus išteklius rusai puikiai išmoko slėpti savo turtus, ir nesvarbu, ar tai daro norėdami sumažinti brangiai kainuojančių skyrybų naštą, ar bandydami išvengti baudžiamosios atsakomybės ir sankcijų.\n\nNet tris dešimtmečius Šveicarija buvo ideali ir mažai reguliuojama aplinka rusiškam turtui. Ženeva, Cugas ir Luganas tapo „mėgstamiausiais rusų prekybos centrais“. Banko sąskaitos atidarymas, lengvatinio apmokestinimo kompanijoms arba artimiems partneriams priklausančių įmonių įregistravimas, tikrojo savininko nuslėpimas per patikros fondus, prabangaus turto įsigijimas per giminaičius – visa tai čia labai paprasta.\n\nŠveicarija iki šiol suteikia rusų oligarchams galimybę mokėti mažesnius mokesčius ir diskretiškai bei, svarbiausia, teisėtai saugoti jų turtą už Rusijos ribų.\n\nAleksejus Mordašovas\n\n56 metai, turto vertė – 28 mlrd. eurų. Sankcijas pritaikė Šveicarija, ES, Jungtinė Karalystė (JK), Australija, Japonija, Ukraina.\n\nA.Mordašovas, Sankt Peterburge gavęs inžinieriaus diplomą, milžiniškus turtus užsidirbo iš metalurgijos. Būdamas 28-erių Čerepoveco metalurgijos įmonės pagrindiniu akcininku jis tapo po to, kai iš pareigų atleido direktorių, patikėjusį jam privatizuoti šią gamyklą, kurioje sovietmečiu dirbo jo tėvai.\n\nTai tapo pagrindu įkurti „Severstal“ grupę – vieną Rusijos plieno pramonės lyderių. A.Mordašovui priklauso 77 proc. grupės akcijų. Prieš karą Ukrainoje ši milžinė Europai patiekė maždaug 3 mln. tonų plieno – maždaug trečdalį savo apyvartos, kuri 2021 m. siekė 11,2 mln. eurų. Dabar eksportas sustojo.\n\nŠi grupė, turinti turto ir JAV, neseniai išplėtė savo veiklą ir dabar dalyvauja anglių, aukso, turbinų, mažmeninės prekybos, kelionių, žiniasklaidos ir telekomunikacijų sektoriuose.\n\nA.Mordašovą su būsimuoju Rusijos prezidentu supažindino bankininkas iš Sankt Peterburgo, dabar jau miręs Vladimiras Koganas, pats turėjęs ekonominių interesų Šveicarijoje.\n\n2003 m. A.Mordašovas prisijungė prie neeilinio klubo – jis tapo banko „Rosija“, kurio pagrindinis akcininkas yra ilgametis V.Putino draugas Jurijus Kovalčiukas, bendraturčiu.\n\nPo penkerių metų A.Mordašovas prisidėjo prie NMG – „Nacionalinės Media grupės“ – įkūrimo. Ši kompanija yra televizijos kanalų ir laikraščių, tokių kaip „Pervyj kanal“ ir „Izvestija“ – svarbių Kremliaus propagandos mašinos dalių, – akcininkė.\n\nŠįmet vasario 28 dieną, kai buvo paskelbtos pirmosios Vakarų sankcijos, A.Mordašovas perleido savo 29,9 proc. Vokietijos turizmo kompanijos „Tui“ akcijų, kurias įsigijo per vieną Kipre įkurtą bendrovę, trečiosios žmonos kontroliuojamai įmonei, įregistruotai Didžiosios Britanijos Mergelių Salose.\n\nLikus dviem savaitėms iki JK sprendimo pritaikyti sankcijas A.Mordašovas tai pačiai įmonei perdavė ir jam priklausiusią didžiąją dalį kasybos įmonės „Nordgold“ akcijų.\n\nŠveicarijos mieste Lugane „Severstal“ grupė yra įkūrusi filialą „Severstal Export GmbH“. Ciuriche veikia oligarcho patikėtinio pareigas atliekanti kompanija „Kendris“, nuo 2009 m. padedanti A.Mordašovui prižiūrėti verslus, administravusi ir dvi jo lengvatinio apmokestinimo įmones.\n\nVladimiras Potaninas\n\n61 metai, turto vertė – 26,6 mlrd. eurų. Sankcijas pritaikė Australija, Kanada ir Ukraina.\n\nBuvęs sovietinės Komunistų partijos narys ir Užsienio prekybos ministerijos pareigūnas V.Potaninas bankininko kostiumą apsivilko 10-ojo dešimtmečio viduryje. „Unexim Bank“ įkūrėjas yra vienas prieštaringai vertinamos „paskolų už akcijas“ schemos iniciatorių. Tuo metu Rusija atsidūrė ant bankroto ribos ir gavo paskolas iš privačių bankų, pasižadėdama suteikti pelningiausių šalies įmonių, kurios galiausiai atsidūrė oligarchų rankose, akcijų.\n\nV.Potaninas ir jo partneriai už 170 mln. JAV dolerių perėmė „Norilsk Nickel“ kontrolę, kai šios nikelio ir paladžio milžinės apyvarta siekė 3 mlrd. dolerių.\n\nKompanija dabar išgauna maždaug 5 proc. viso pasaulio nikelio – svarbaus elektromobilių akumuliatorių komponento – ir maždaug 40 proc. paladžio, kuris naudojamas gaminant puslaidininkius ir automobilių katalizatorius.\n\nKai 2000 m. V.Putinas atėjo į valdžią, V.Potaninas, kuriam tuo metu per holdingą „Interros“ priklausė 35 proc. „Norilsk Nickel“ akcijų, prisiekė ištikimybę režimui paremdamas partiją „Vieningoji Rusija“.\n\nOligarchas taip pat prisidėjo prie Sočio žiemos olimpiados, tapusios V.Putino įtaką parodžiusiu šou. V.Potaninas, pats būdamas slidinėjimo entuziastas, iš savo asmeninių lėšų skyrė apie pusantro milijardo eurų slidinėjimo kurorto „Roza Chutor“, savotiško Rusijos Kurševelio, plėtrai.\n\n2020 m. gegužę NTEK – Taimyro pusiasalyje įsikūrusiai antrinei „Norilsk Nickel“ kompanijai – priklausančioje šiluminėje elektrinėje įvyko viena baisiausių ekologinių nelaimių. Į dvi Sibiro šiaurėje tekančias upes išsiliejo daugiau nei 21 tūkst. tonų dyzelino, užteršusio ir taip trapią tundros ekosistemą.\n\nDėl žalos gamtai 2021-ųjų kovą „Norilsk Nickel“ sumokėjo rekordinę 147,8 mlrd. rublių (2,38 mlrd. eurų) baudą, kurią skyrė Rusijos aplinkosaugos stebėjimo agentūra.\n\nŠveicarijos mieste Cuge 2002 m. buvo įregistruota „Metal Trade Overseas SA“. Būtent per šią antrinę įmonę „Norilsk Nickel“ parduoda savo produkciją Europoje, Azijoje, Kinijoje ir JAV.\n\n10-ojo dešimtmečio viduryje V.Potaninas atidarė savo banko „Unexim“ filialą Ženevoje. Tai sutapo su Šveicarijos banko „Credit Suisse“ gautu leidimu steigti filialą Maskvoje.\n\nVladimiras Lisinas\n\n66 metai, turto vertė – 25,8 mlrd. eurų. Sankcijas taiko JAV, Australija ir Ukraina.\n\nIš plieno magnato V.Lisino biografijos matyti, kad nepajudinama valia pasižymintis vyras pradėjo nuo žemiausių pareigų – dirbo specialistu Tulos metalurgijos gamykloje.\n\nTapęs Karagandos metalurgijos gamyklos direktoriaus pavaduotoju, V.Lisinas dirbo pagal Olego Soskoveco nurodymus. Pastarasis 1993 m., B.Jelcino valdymo laikotarpiu, tapo labai įtakingu Rusijos premjero pavaduotoju.\n\nTai metais persikėlęs į Maskvą V.Lisinas prisijungė prie „TransWorld Group“. Jos savininkai broliai Levas ir Michailas Černojai, kurie, kaip įtariama, turėjo ryšių su kriminaliniu pasauliu, mielai naudojosi vicpremjero O.Soskoveco globa. „TransWorld Group“ per milžinišką lengvatinio apmokestinimo kompanijų tinklą tuo metu priklausė svarbiausios Rusijos metalurgijos gamyklos.\n\nTačiau Černojų imperija galiausiai žlugo. V.Lisinas pasinaudojo šia galimybe ir perėmė svarbiausią objektą – Novolipecko metalurgijos kompaniją (NLMK). Šiandien V.Lisinui priklauso 79 proc. bendrovės akcijų, o Šveicarijos mieste Lugane veikia pagrindinė NLMK prekybos atšaka – „NLMK Trading SA“.\n\nŠis kubietiškų cigarų ir medžioklės mylėtojas vadovauja Tarptautinei šaudymo sporto federacijai, įsikūrusiai Lozanoje, ir Rusijos šaudymo sąjungai.\n\nV.Lisinas niekada nebuvo suabejojęs Kremliumi, o oligarchą pažįstantys žmonės pasakoja apie jo susižavėjimą V.Putinu.\n\nRusijos prezidentas kelis kartus treniravosi verslininko Maskvoje įkurtame šaudymo centre.\n\nV.Lisinas Šveicarijoje reguliariai svečiuojasi jau tris dešimtmečius, nes „Collegue du Leman“ studijavo vienas jo sūnų. Dalį oligarcho turto valdo Ženevoje gyvenantis advokatas Alainas B. kartu su Kipre įsikūrusiu rusu Stanislavu B. Pranešama, kad į šiose vietose veikiančias privačias finansines institucijas („Pictet“, „Lombard“ ir „Julius Baer“) buvo įnešta šimtai milijonų dolerių.\n\nVagitas Alekperovas\n\n71 metai, turto vertė – 24,5 mlrd. eurų. Sankcijas taiko JK, Australija ir Ukraina.\n\nAzerbaidžano sostinėje Baku gimęs V.Alekperovas kadaise buvo Sovietų Sąjungos naftos pramonės ministro pavaduotojas. Dabar jis yra pagrindinis „Lukoil“ – didžiausios privačios naftos kompanijos Rusijoje – savininkas.\n\n10-ojo dešimtmečio pradžioje dėl ryšių su prezidentu B.Jelcinu V.Alekperovas tapo vienu būsimos naftos milžinės akcininkų. Ši kompanija buvo įsteigta sujungus tris privatizuotus naftos telkinius Chanty Mansijsko regione. Vėliau grupė įsigijo daugybę objektų Sibire, Uralo kalnuose bei Volgos regione ir įsitvirtino kaip vienintelė nepriklausoma įmonė, galinti konkuruoti su valstybine milžine „Rosneft“. „Lukoil“ dirba apie 100 tūkst. žmonių.\n\nPriešingai nei naftos magnatas Michailas Chodorkovskis, kuris turi daug politinių ambicijų, V.Alekperovas, pramintas Generolu, niekuomet nebuvo linkęs išsišokti. Jis puikiai prisitaikė prie V.Putino įvestos galios vertikalės.\n\nNepriklausoma Rusijos žiniasklaida skelbė, kad 2016-aisiais, praėjus dvejiems metams po Krymo aneksijos, V.Alekperovas šiame pusiasalyje per fiktyvią įmonę įsigijo 36 hektarus žemės, kur anksčiau buvo vynuogynai.\n\n2013 m. naftos magnatas ir aistringas senų monetų kolekcininkas perleido 28,3 proc. „Lukoil“ akcijų savo sūnui Jusufui su sąlyga, kad jis negalės parduoti ar kitaip suskaidyti šio paketo. 2020 m. iš „Lukoil“ Alekperovų šeima gavo milijardą eurų dividendų.\n\n2022 m. įvedus Vakarų sankcijas V.Alekperovas atsistatydino iš „Lukoil“ direktorių valdybos pirmininko ir nario pareigų.\n\nŠveicarijoje 2000 m. įregistruotas „Lukoil“ prekybos filialas „Litasco SA“ vykdo sandorius su daugiau nei 80 valstybių. 2020 m. įmonė parduodavo apie 3,8 mln. barelių per dieną ir buvo antra pagal dydį rusiškos naftos prekeivė.\n\n2017 m. V.Alekperovas sakė, kad nori parduoti Šveicarijoje įkurtą antrinę įmonę. Šis projektas, kuris taip ir nebuvo įvykdytas, buvo susijęs su JAV sankcijomis, įvestomis po to, kai Rusija aneksavo Krymą, – tai apsunkino naftos sandorių vykdymą doleriais.\n\nPrivatus Šveicarijos bankas „Pictet“ seniai palaiko artimus ryšius su „Lukoil“ vadovais. V.Alekperovas šiame banke buvo atidaręs ne vieną sąskaitą. 2012–2019 m. Ivanas Pictetas, vyresnysis banko partneris, buvo „Lukoil“ direktorių valdybos narys.\n\nLeonidas Michelsonas\n\n67 metai, turto vertė – 24,5 mlrd. eurų. Sankcijas taiko JK, Kanada, Australija ir Ukraina.\n\nL.Michelsono karjera parodo, kaip svarbu tinkamu metu turėti tinkamų draugų. Dagestane gimęs būsimasis oligarchas vos baigęs universitetą buvo išsiųstas toli į Sovietų Sąjungos šiaurę, kur padėjo tiesti dujotiekį.\n\nTuomet, 9-ojo dešimtmečio pabaigoje, jis iš savo tėvo perėmė įmonės, atsakingos už dujotiekį, vadovo pareigas. Žlugus Sovietų Sąjungai L.Michelsonas sugebėjo privatizuoti šią struktūrą ir ji tapo „Novatek“ – vienu iš nedaugelio privačių Rusijos dujų tiekėjų.\n\nTačiau norint tai pasiekti reikėjo daug palaikymo. Tuo metu L.Michelsono partneris, padėjęs „Novatek“ kilti, buvo Jamalo regiono, kur ši įmonė vykdė savo veiklą, vicegubernatorius.\n\n2008 m. įvyko lemiamas L.Michelsono susitikimas su Genadijumi Timčenka – senu V.Putino bičiuliu iš Sankt Peterburgo.\n\nG.Timčenka įsigijo 5 proc. „Novatek“ akcijų, bet daug svarbiau yra tai, kad jis supažindino L.Michelsoną su Aleksejumi Mileriu – „Gazprom“ generaliniu direktoriumi ir artimu V.Putino draugu.\n\nNuo tada „Novatek“ ne tik išgaudavo dujas iš savo telkinių, bet ir pirkdavo jas iš „Gazprom“ už sumažintą kainą. 2010 m. L.Michelsonas įsigijo 50 proc. „Sibur“, Rusijos naftos produktų milžinės, akcijų, o 2017 m. jis nusipirko dar vieną akcijų paketą, kurį pardavė Kirilas Šamalovas, buvęs V.Putino dukters Katerinos Tichonovos sutuoktinis.\n\nKad galėtų įsigyti šias akcijas, milijardierius kreipėsi į valstybinei dujų įmonei priklausantį „Gazprombank“, kur jam pravertė jo draugystė su G.Timčenka.\n\nDabar šie du vyrai bendradarbiauja valdydami „Novatek“ (jiems atitinkamai priklauso 24,8 proc. ir 23,5 proc. šios kompanijos akcijų) ir „Sibur“ (30,6 proc. ir 14,45 proc. akcijų).\n\nŠveicarijos mieste Cuge veikiantis „Novatek Gas & Power“ verčiasi naftos ir dujų prekyba visame pasaulyje.\n\n2014 m. JAV pritaikė sankcijas „Novatek“ apribodamos kompanijos prieigą prie JAV kapitalo rinkos. Bet „Novatek Gas & Power Asia“, taip pat įkurta Cuge, atsakinga už visus įmonės sandorius Azijoje.\n\nKitame Šveicarijos mieste Bare registruota „Sibur Investments AG“ – naftos grupės „Sibur“ investicinė kompanija. 2010 m. L.Michelsonas 50 proc. „Sibur“ kapitalo įsigijo per Šveicarijoje įkurtą kompaniją „Miracle“, kurios tikrasis savininkas yra pats oligarchas. Tai jis sugebėjo padaryti per Bahamose įkurtą fiktyvią struktūrą „Dellawood Holdings Ltd.“.\n\nGenadijus Timčenka\n\n69 metai, turto vertė – 21,6 mlrd. eurų. Sankcijas taiko JAV, ES, JK, Šveicarija, Australija, Kanada, Japonija ir Ukraina.\n\nArmėnijoje gimęs G.Timčenka karjerą pradėjo Kirišų naftos perdirbimo gamykloje prie Sankt Peterburgo. Būtent tada jis susipažino su V.Putinu, ėjusiu miesto savivaldybės Užsienio ryšių komiteto vadovo pareigas.\n\nNaujojo amžiaus pradžioje G.Timčenka apsigyveno Suomijoje, įgijo šios šalies pilietybę, tačiau netrukus po to su šeima persikėlė į Ženevą. Tuo metu jo naftos prekybos įmonė „Gunvor“ buvo mažai kam žinoma. Bet jau po ketverių metų ši kompanija tapo svarbiausia valstybinės milžinės „Rosneft“ partnere, o per ją buvo eksportuojama maždaug trečdalis visos Rusijos naftos.\n\nG.Timčenka turi labai gerą laiko pojūtį. 2014 m. likus vos kelioms valandoms iki JAV sankcijų įvedimo (tai buvo atsakas į Krymo aneksiją) jis pranešė pardavęs 44 proc. jam priklausiusių „Gunvor“ akcijų savo partneriui iš Švedijos Tornbjornui Tornqvistui. Tada G.Timčenka paliko Šveicariją ir puikiai įsijautė į patriotiško oligarcho vaidmenį.\n\nKremlius patikėjo G.Timčenkai svarbią užduotį – plėtoti ekonominius ryšius su Kinija. Priėmus įstatymą, skatinantį Rusijos verslininkus repatrijuoti jų turtą, jis buvo vienas pirmųjų tai padariusių oligarchų, kai perkėlė savo holdingą iš Kipro į Rusiją.\n\nBūtent per šią struktūrą jam priklauso 23,49 proc. didžiausio privataus Rusijos dujų gamintojo „Novatek“ akcijų, taip pat 17 proc. „Sibur“, 53 proc. „Stroytransgaz“ ir 80 proc. „Transoil“ akcijų.\n\nG.Timčenka, kaip ir V.Putinas, yra dziudo ir ledo ritulio aistruolis. Kaip tikino Kremliaus kritikas Aleksejus Navalnas, šis oligachas buvo vienas asmenų, finansavusių Rusijos prezidento rūmų statybą prie Juodosios jūros.\n\n2002 m. G.Timčenka Kolonji mieste už 18,4 mln. Šveicarijos frankų įsigijo vilą su lauke įrengtu teniso aikštynu. 2015 m. turtuolis padovanojo šią nuosavybę žmonai Jelenai, kuriai nuo 2022 m. balandžio 13 d. Šveicarija taiko sankcijas, ir sūnui Ivanui, kurie vis dar gyvena Šveicarijoje.\n\n27 metų I.Timčenka Kolonji turi ir butą, kurį tėvas jam padovanojo tais pačiais metais.\n\nG.Timčenka vis dar registruotas Kolonji, tiesa, kaip Suomijos pilietis, tačiau net keli šaltiniai teigė, kad į Šveicariją rusas nėra įkėlęs kojos nuo 2014 m.\n\nKai 2014 m. JAV įvedė sankcijas, buvo užblokuotos jo sąskaitos „Credit Agricole Geneve“ ir „BNP Paribas Suisse“ bankuose. Bet Šveicarijoje įkurta daugybė kitų antrinių įmonių, kurių akcijų turi G.Timčenka.\n\nAlišeras Usmanovas\n\n68 metai, turto vertė – 17,8 mlrd. eurų. Sankcijas taiko JAV, ES, Šveicarija, JK, Australija, Kanada, Ukraina ir Japonija.\n\nUzbekijoje gimęs A.Usmanovas baigė prestižinį Tarptautinių santykių institutą Maskvoje, tačiau neskubėjo pradėti diplomato karjeros.\n\n1980-aisiais A.Usmanovas buvo sulaikytas ir kartu su dar dviem uzbekų nomenklatūros narių sūnumis nuteistas 8 metams kalėjimo už korupciją ir valstybės turto vogimą. 1986 m. išėjęs į laisvę jis persikėlė gyventi į Maskvą ir įkūrė kooperatyvą, kuris gamino plastiko maišelius ir pardavinėjo tabaką.\n\nA.Usmanovas – visų galų meistras, todėl nenuostabu, kad jau 2000 m. jis vadovauja „Gazprom Investholding“ – dujų milžinės „Gazprom“ investiciniam fondui. A.Usmanovas galėjo savo akimis stebėti, kaip buvo sudaryti įvairiausi sandoriai, pavyzdžiui, kaip 2005 m. perimta vienos didžiausių Rusijos geležies ir plieno gamintojų „Metalloinvest“ kontrolė. Netrukus jis su partneriais įkūrė „USM Holding“, tarp kurios interesų yra ir varis bei cementas.\n\nTuomet A.Usmanovas investavo į telekomunikacijų kompaniją „Megafon“. Jam priklauso 10 proc. „Facebook“ akcijų ir Rusijos ekonomikos leidinio „Komersant“ kontrolė. Kadaise jis turėjo 30 proc. Londono futbolo klubo „Arsenal akcijų.\n\n2017 m. A.Navalno antikorupcijos fondas paskelbė šokiruojantį tyrimą apie buvusio Rusijos prezidento ir premjero Dmitrijaus Medvedevo slaptus turtus. A.Usmanovas kaltinamas davęs pastarajam kyšį – prabangią vilą.\n\nOligarchas tuomet atsakė, kad spjauna A.Navalnui į veidą, ir pagrasino paduoti jį į teismą. Grasinimai išsipildė: A.Navalnas buvo nuteistas už šmeižtą.\n\nŠveicarijoje A.Usmanovas yra svarbus bankų „Credit Suisse“ ir „Julies Baer“ klientas. Teigiama, kad nuo 2012 iki 2017 m. per jo sąskaitas šiose finansų institucijose buvo pervesta daugiau nei 680 mln. eurų.\n\n„Suisse Secrets“ tyrimas atskleidė, kad A.Usmanovo sesuo akušerė-ginekologė Saodat Narzijeva „Credit Suisse“ turi sąskaitą, per kurią nuo 2004 m. buvo perleista daugiau nei 1,7 mlrd. eurų. Dabar jai sankcijas taiko ES.\n\nŠveicarijos mieste Cuge 2008 m. įregistruota „Metalloinvest Trading AG“ vykdo visus sandorius tarp įvairių „Metalloinvest“ grupės subjektų.\n\nAndrejus Melničenka\n\n50 metų, turto vertė – 17,3 mlrd. eurų. Sankcijas taiko ES, Šveicarija, JK, Australija ir Ukraina.\n\nBaltarusijoje gimęs A.Melničenka šiuo metu gyvena Šveicarijos kalnų kurorte Sankt Morice, o svarbiausias jo turtas – pasaulinės trąšų gamintojos „EuroChem“ centrinis biuras, įsikūręs Cuge.\n\nŠiam oligarchui labai patinka keliauti, todėl nemažai laiko jis praleisdavo vienoje savo jachtų – didžiausiame privačiame pasaulio burlaivyje, kurį Italijos institucijos areštavo 2022 m. kovą.\n\nA.Melničenkai priklauso nemažai turto lengvatinio apmokestinimo struktūrose.\n\nPo Sovietų Sąjungos griūties A.Melničenka įkūrė pirmąjį savo verslą – valiutos keityklą, kurią atidarė savo universitete.\n\n1993 m. jis tapo vienu iš MDM banko, leidusio praturtėti ne vienam Rusijos oligarchui, įkūrėjų.Tai suteikė jam galimybę investuoti į pramonę ir sukurti tris kompanijas: „EuroChem“ (trąšų gamyba), SUEK (anglių gavyba) ir TMK (gamina vamzdžius). Tiesa, pastarosios įmonės akcijas 2006 m. jis pardavė.\n\nJaunasis verslininkas greitai suprato, kurią pusę reikia palaikyti. 2005 m. A.Melničenka pakvietė V.Putiną į savo prabangias vestuves Prancūzijos Rivjeroje.\n\nJo atstovas sakė: „A.Melničenka pats sukūrė savo verslą. Jis neturi jokios politinės įtakos ir nedalyvavo posovietinėje privatizacijoje, todėl jis nėra oligarchas.“\n\n2022 m. kovo 10 d. „EuroChem“ paskelbė, kad A.Melničenka nebėra „pagrindinis naudos gavėjas“, bet neatskleidžiama, kas jį pakeitė. Šveicarijos ekonomikos reikalų valstybės sekretoriatas patvirtino, kad „EuroChem“ sankcijos nebus pritaikytos po to, kai įmonė pareiškė, jog iš jos veiklos pelno negauna jokie sankcionuoti asmenys.\n\nA.Melničenkai taip pat priklauso 92 proc. SUEK akcijų (per „AIM Capital“), jos prekybos filialas įsteigtas Cuge. Bet, kaip skelbiaa kompanijos interneto svetainėje, A.Melničenka „nebėra SUEK grupės turto gavėjas“. Naujieji savininkai nežinomi.\n\nSuleimanas Kerimovas\n\n56 metai, turto vertė – 15,5 mlrd. eurų. Sankcijas taiko JAV, ES, JK, Šveicarija, Australija, Kanada, Japonija ir Ukraina.\n\nS.Kerimovas, 2006 m. išgyvenęs rimtą „Ferrari“ avariją Prancūzijos Rivjeroje, dažnai vadinamas turtingiausiu aukštu pareigūnu Rusijoje.\n\nNuo 2008 m. S.Kerimovas yra Federacijos Tarybos (aukštesniųjų Rusijos parlamento rūmų) deputatas, priklauso Kremliaus partijos „Vieningoji Rusija“ frakcijai ir atstovauja Dagestanui, iš kur yra kilęs. Oficialiai jis palikęs verslą.\n\nTačiau šio amžiaus pirmojo dešimtmečio viduryje jam priklausė 4,5 proc. „Gazprom“, 6 proc. „Sberbank“ ir 25 proc. „Uralkalij“ akcijų. Nurodoma, kad visi šie aktyvai dabar parduoti.\n\nS.Kerimovo šeima, įskaitant ir jo sūnui Saidą, kuriam Šveicarija sankcijas pritaikė 2022 m. balandžio 22 d., valdo 76,3 proc. pirmaujančio aukso gamintojo „Polyus“ akcijų. Jiems taip pat priklauso Dagestano sostinės Machačkalos oro uostas.\n\n2017 m. S.Kerimovas, vos išlipęs iš savo privataus lėktuvo, buvo sulaikytas Nicos oro uoste. Jis kaltintas pinigų plovimu ir prisidėjimu prie rimto mokesčių vengimo. Prancūzijos teisėsauga įtaria, kad turtuolis per Šveicarijos bendrovės „Swiru Holding“ kontroliuojamas fiktyvias įmones įsigijo keletą prašmatnių vilų Antibe.\n\nTačiau oligarcho kaltės įrodyti nepavyko: bylos nagrinėjimas baigėsi 2020 m. pasirašius teisminį susitarimą, kuriuo „Swiru Holding“ įsipareigojo sumokėti 1,4 mln. eurų baudą kartu ir dar 10,3 mln., kuriuos įmonė buvo skolinga pakoregavus mokesčius.\n\n2011 m. S.Kerimovas įsigijo Dagestano futbolo klubą „Anži“.\n\nŠveicarijos mieste Liucernoje 2007 m. buvo įkurtas S.Kerimovo labdaros fondas „Suleyman Kerimov Foundation“, po dvejų metų jis pervadintas į „Human Diversity Foundation“. 2013 m. verslininkas teigė perkėlęs visą savo turtą į savo labdaros fondą Šveicarijoje. Kaip tuo metu skelbė Rusijos žiniasklaida, taip oligarchas sugebėjo išsaugoti deputato pareigas priėmus įstatymą, draudžiantį valstybės tarnautojams turėti lėšų užsienyje.\n\n„Suleyman Karimov Foundation“ metinėse ataskaitose matyti, kad 2007–2016 m. ši struktūra įvairiems projektams, vykdytiems daugiausia Rusijoje, išdalijo stulbinamą 480 mln. eurų sumą.\n\nIš šių lėšų buvo statomos mokyklos ir mečetės, finansuojamos medicininės programos. Labai sunku, jei iš viso įmanoma, pavirtinti, ar šios sumos iš tiesų panaudotos šiems projektams įgyvendinti. Vos keli milijonai eurų paaukoti projektams Šveicarijoje, daugiausia – Ciuricho filmų festivaliui.\n\nFondo prezidentas Šveicarijos verslininkas Alexanderis Studhalteris taip pat vadovauja „Swiru Holding“. Ši Liucernoje įkurta įmonė 2021 m. buvo pervadinta į „Alstonne Investment AG“. Remiantis BBC tyrimu, A.Studhalteris yra pagrindinis S.Kerimovo neapmokestinamosios imperijos prižiūrėtojas.\n\nRomanas Abramovičius\n\n55 metai, turto vertė – 14,3 mlrd. eurų. Sankcijas taiko ES, Šveicarija, JK, Kanada, Australija.\n\nSaratove gimęs R.Abramovičius, kuriam priklausė Londono „Chelsea“ futbolo klubas prieš jį 2022 m. balandžio pabaigoje parduodant šveicarui Hansjorgui Wyssui, yra viena svarbiausių Rusijos elito figūrų, puikiai žinomų ir užsienyje.\n\nR.Abramovičius priklauso nedidelei grupei oligarchų, kurie 1996-aisiais finansavo prezidento B.Jelcino perrinkimą, nors tuo metu jis jau buvo ligotas ir sirgo alkoholizmu.\n\nTada ant bankroto ribos atsidūrusi Rusija pradėjo pardavinėti pelningiausių šalies įmonių akcijų paketus aukcionuose mainais į paskolas.\n\nBūtent taip R.Abramovičius tapo naftos bendrovės „Sibneft“ akcininku. 2005 m. „Sibneft“ buvo parduota „Gazprom“ ir tapo „Gazromneft“, o oligarchas iš šio sandorio uždirbo beveik 13 mlrd. eurų. Būtent dėl šių pinigų plieno milžinė „Evraz“, kurios 57,5 proc. akcijų priklausė R.Abramovičiui, galėjo ir toliau klestėti.\n\nNorėdamas išlaikyti savo, kaip oligarcho, statusą R.Abramovičius, turintis Rusijos, Izraelio ir Portugalijos pilietybes, privalėjo prisidėti prie politinių V.Putino projektų. Tapęs Čiukotkos gubernatoriumi 2000 m. jis turėjo investuoti milijardus rublių į šį tolimą regioną Rusijos šiaurės rytuose.\n\nTiesa, pinigų turtuoliui netrūko, nes jam priklausė „Highland Gold“ – viena didžiausių aukso gavėjų, turinčių kasyklų Čiukotkoje. 2020 m. ši kompanija buvo parduota už 1,4 mlrd. eurų.\n\nR.Abramovičius apie milijardą eurų investavo ir į Skolkovo miestą, kuris turėjo tapti Rusijos Silicio slėniu. Šį projektą aukštino tuomet prezidento pareigas ėjęs D.Medvedevas. Iki 2019 m. R.Abramovičiui kartu su Rusijos valstybe priklausė televizija „Pervyj kanal“ – pagrindinis Kremliaus propagandos įrankis.\n\n2019 metais, numanydamas, kad jam bus pritaikytos sankcijos, R.Abramovičius pardavė dalį savo „Evraz“ akcijų norėdamas sumažinti savo turimą nuosavybę žemiau 50 proc. ribos.\n\nŠveicarijos mieste Cuge registruotas „East Metals AG“ – „Evraz Group“ prekybos padalinys. „East Metals AG“ parduoda daug „Evraz“ produkcijos, ypač paladžio.\n\n2020 m. „Evraz“ įkūrė mokslinių tyrimų ir plėtros centrą Cuge, kur atliekami tyrimai su ypač retu metalu vanadžiu.\n\n2018 m. Šveicarijos federalinė policija atmetė R.Abramovičiaus prašymą išduoti leidimą gyventi Verbjė: atsižvelgus į oligarchui pateiktus kaltinimus pinigų plovimu ir jo ryšius su nusikalstamomis grupuotėmis nerimauta, kad tai kels pavojų Šveicarijos saugumui ir reputacijai.\n\nViktoras Rašnikovas\n\n73 metai, turto vertė – 11 mlrd. eurų. Sankcijas taiko ES, JK, Šveicarija, Australija ir Ukraina.\n\nV.Rašnikovas sparčiai kopė karjeros laiptais Magnitogorsko metalurgijos kompanijoje (MMK), kurios 79,76 proc. akcijų dabar priklauso jam: pradedant 1967 m. iki 1997 m. pakilo nuo mechaniko iki generalinio direktoriaus pareigų. Tuomet, privatizavus šį Sovietų Sąjungos pasididžiavimą, A.Rašnikovas tapo pagrindiniu įmonės akcininku. Tai pasiekti jam padėjo stiprus politinis palaikymas iš Maskvos ir keletas gudrybių, pakenkusių smulkesniems bendrovės akcininkams.\n\nPer 2000 m. prezidento rinkimus milijardierius aktyviai palaikė V.Putino kandidatūrą. Be verslo veiklos, jis kelis dešimtmečius atstovavo Čeliabinsko sričiai parlamente.\n\nŠis metalurgijos pramonės gigantas pelnė V.Putino simpatiją. Prezidentas priima A.Rašnikovą Kremliuje ir reguliariai vyksta į MMK poilsio centrą slidinėti.\n\nPasiekęs galios viršūnę V.Rašnikovas pradėjo ruoštis perduoti verslus. 2012 m. jis išpirko savo jaunesniajai dukrai Olgai Rašnikovai vietą MMK direktorių valdyboje. Jo vyresnioji dukra Tatjana Rachno, gyvenanti Šveicarijoje, atsakinga už šios didelės aplinkos teršėjos produktų rinkodarą.\n\n2022 m. kovo 3-iąją – likus 12 dienų iki ES sankcijų įvedimo – pasikeitė MMK akcijų struktūra. V.Rašnikovas perleido 79,76 proc. savo dalį, kuri jam priklausė per Kipre įkurtą kompaniją „Mintha Holding Limited“, Magnitogorske registruotai įmonei „Altair LLC“. Tai buvo būdas apsaugoti turtą.\n\nPlieno milžinės komercinis padalinys „MMK Trading AG“ 2002 m. buvo perkeltas į Cugą.\n\nŠią antrinę kompaniją, per kurią MMK eksportuoja didžiąją dalį savo produkcijos, valdo vyresnioji oligarcho dukra.\n\n2020 m. „MMK Trading AG“ su savo patronuojančiąja bendrove MMK sudarė 4 sutartis, kurių vertė siekia 3 mlrd. eurų: įsipareigota iki 2023 m. birželio pristatyti daugiau nei 10 mln. tonų metalurgijos pramonės produktų.\n\nKita oligarcho grupės antrinė kompanija – „MMK Steel Trade AG“ – registruota Lugane.\n\nŠi įmonė 2020 m. su MMK pasirašė dvi sutartis, vertas 1 mlrd. eurų, – iki 2023 m. birželio pristatyti 2,65 mln. tonų metalurgijos produktų.\n\nKaip apsukrūs verslininkai krovėsi turtus\n\nRusijoje pajamų nelygybė yra didžiausia pasaulyje – 1 proc. gyventojų priklauso apie 58 proc. visos šalies turto. Savo neaprėpiamus lobius oligarchai sugebėjo susikrauti per privatizaciją ir vykstant valdžios galios poslinkiams.\n\n1992-aisiais privatizavus visą smulkųjį verslą ir paslaugas prezidento B.Jelcino valdžia pradėjo naują privatizacijos bangą, kai gyventojams išdalijo investicinius čekius. Tai turėjo suteikti galimybę visiems žmonėms tapti privačių kompanijų akcininkais.\n\nAmbicingi jaunuoliai, kurie jau buvo susipažinę su kooperatyvais (pirmąja privačios nuosavybės forma Sovietų Sąjungoje), pajuto, kad tai gali būti perspektyvi verslo galimybė. Padedami gamyklų vadovų, vietos pareigūnų ir mafijos, jie iš kitų žmonių sugebėjo greitai įsigyti daugybę šių čekių ir greitai sukaupti nemažus turtus.\n\nKitas etapas vyko XX a. 10-ojo dešimtmečio viduryje, kai jau negaluojantis ir praradęs populiarumą B.Jelcinas norėjo užsitikrinti antrąją kadenciją. Ant bankroto slenksčio atsidūrusi Rusija priėmė prieštaringai vertinamą „paskolų už akcijas“ schemą: norėdama gauti pinigų vyriausybė kaip užstatą pasiūlė suteikti pelningiausių Rusijos įmonių akcijų.\n\nSkolintojais tapo nedidelė kasta – 7 turtingi jauni bankininkai, radę kelius į Kremlių. Valstybė niekada negrąžino šių skolų, o skolintojai – jau tada vadinti oligarchais – už nedideles sumas perėmė ištisus Rusijos ekonomikos sektorius, ypač naftos, metalo ir mineralų pramones.\n\nŠio žaidimo taisykles pakeitė V.Putino atėjimas į valdžią. Buvęs KGB agentas liepė oligarchams nesivelti į politiką, finansuoti tam tikrus Kremliaus užmojus ir rasti savo vietą naujoje „galios vertikalėje“.\n\nB.Jelcino oligarchus, kurių dalis buvo areštuoti ar priversti palikti šalį, pamažu pakeitė kiti verslininkai – buvę ilgamečiai Rusijos prezidento bendražygiai ar anksčiau dirbę slaptosiose tarnybose. Vos per kelerius metus jie tapo milijardieriais su klestinčiomis imperijomis, kurias kūrė gaudami valstybines sutartis ir užsakymus.\n\nParengta pagal „Public Eye“ inf.",
    "Netikras plakatas sukėlė paniką: ar tikrai Šveicarija ragina skųsti daugiau besišildančius kaimynus?": "Teiginiai\n\n\n\nŠveicarijoje pasirodė plakatas, kuriuo raginama skųsti kaimynus, jei šie gyvenamosiose patalpose palaiko daugiau nei 19 laipsnių Celsijaus temperatūrą. Daugiau nei leistina besišildantiems asmenims teks sumokėti 200 frankų (maždaug 208 eurų) baudą. Tokių priemonių imamasi, siekiant stabdyti karą Ukrainoje (žinutės socialiniuose tinkluose pavyzdys ČIA).\n\n\n\nVerdiktas\n\n\n\nSocialiniuose tinkluose paviešintas plakatas yra klastotė, o jos autorius – nežinomas. Šveicarijos vyriausybė paskelbė apie ketinimą įvesti keturių žingsnių energijos išteklių taupymo planą, tačiau šis planas vis dar svarstomas, o konsultacijos vyks iki rugsėjo 23 d., todėl nėra aišku, ar planas bus patvirtintas. Net jei taupymo nurodymai įsigalios, juose nenumatomos baudos gyventojams. Tik pajutus gamtinių dujų stygių ir situacijai einant blogyn ketinama biuruose ir bendrojo naudojimo patalpose sumažinti temperatūrą iki 19 laipsnių pagal Celsijų. Jei ir šie apribojimai neduotų rezultato, tik tuomet taupymo priemonės galėtų tiesiogiai paliesti Šveicarijos gyventojus.\n\n\n\nMelo detektoriaus komentaras\n\n\n\nSocialiniuose tinkluose paviešintas atvaizdas, kuriame vaizduojama telefonu kalbanti moteris. Ant jo paliktas užrašas vokiečių kalba, raginantis kreiptis į Federalinę tarnyba visus, pastebėjusius, kad kaimynai ar kiti asmenys patalpose palaiko daugiau nei 19 laipsnių Celsijaus temperatūrą bei nurodoma, jog daugiau besišildantiems teks sumokėti 200 frankų vertės baudą. Viršuje kairėje plakato pusėje paliktas logotipas nurodo, jog ši informacija skirta Šveicarijos gyventojams.\n\nPlakatas akimirksniu įžiebė diskusijas socialiniuose tinkluose apie valstybės vykdomas drakoniškas priemones bei svarstymus, kokiu būdu ketinama išmatuoti, ar žmogus tikrai šildėsi daugiau, nei leistina 19 laipsnių Celsijaus temperatūra, mat oro temperatūra patalpoje priklauso ne tik nuo šildymo įrenginių parodymų, bet ir nuo žmonių skaičiaus, naudojamų elektros ir kitų prietaisų kiekio, pasaulio krypties, į kurią nukreipti langai ir pan. komentaruose taip pat klausiama, kokią naudą duos tokios priemonės, abejojama, kad jomis pavyks sustabdyti karą Ukrainoje.\n\nVisi šie svarstymai įgyja visai kitą prasmę žinant, kad paviešintas plakatas tėra klastotė.\n\nAtlikus atvirkštinę vaizdų paiešką rezultatuose matoma vienintelė to paties plakato kopija. Ja buvo pasidalinta rusiškame socialiniame tinkle „Vkontakte“. Nukopijavus ant plakato esančius užrašus paieška veda į Šveicarijos naujienų portalo blick.ch straipsnį, kuriame taip pat konstatuojama, kad plakatas – netikras, apie suklastotą atvaizdą jau įspėtos Šveicarijos tarnybos, o atvaizdo, sukėlusio ažiotažą socialiniuose tinkluose, autorius vis dar yra nustatinėjamas.\n\nRugsėjo 13 d. Šveicarijos transliuotojų korporacijos tarptautinio padalinio SWI swissinfo.ch interneto svetainėje, kurioje skelbiami nepriklausomi reportažai aktualiomis su Šveicarija susijusiomis temomis, taip pat pasirodė straipsnis, kuriame plačiau paaiškinama apie raginimus gyventojams šią žiemą taupyti šilumą.\n\nStraipsnį įkvėpė socialinėje erdvėje pasklidę gandai, esą daugiau nei 19 laipsnių temperatūrą palaikantys šveicarai bus ne tik baudžiami piniginėmis baudomis, bet ir patirs realią grėsmę sėsti į kalėjimą. Šiuos gandus išprovokavo sensacijų siekiantys straipsniai žiniasklaidoje, kuriuose netinkamai interpretuotos valstybės siūlomos taupymo priemonės.\n\nŠiuo metu Šveicarijoje siūlomas keturių pakopų taupymo planas, skirtas tam atvejui, jei šalyje dėl įtemptos geopolitinės padėties Europoje pritrūktų gamtinių dujų, tačiau šis pasiūlymas vis dar svarstomas ir kol kas nėra priimtas.\n\nPaskutinę rugpjūčio dieną Šveicarijos vyriausybė šalyje pradėjo informacinę kampaniją pavadinimu „Energijos trūksta, nešvaistykime jos“ ir suformavo Energijos taupymo aljansą. Su nerimu stebint geopolitinę padėtį regione ir Rusijos vykdomą energetinį šantažą sukurtas keturių žingsnių taupymo plano juodraštis, kurį susiję asmenys turi laiko įvertinti iki rugsėjo 22 d.\n\nŠiuo planu numatoma raginti gyventojus taupyti energiją, jei kritiniu atveju jos pritrūktų, tačiau jame nėra kalbama apie baudas ar, juo labiau, įkalinimo bausmes. Įgyvendinant pirmąjį plano žingsnį, jei šis bus patvirtintas, gyventojai būtų raginami taupyti energiją, pavyzdžiui, sumažinant temperatūrą, tačiau konkretesni nurodymai būtų aktyvuoti tik matant prastėjančią situaciją ir sparčiai senkančias dujų atsargas. Tik trečiuoju taupymo plano žingsniu nurodoma siekti, kad vartotojai patalpose palaikytų 19 laipsnių Celsijaus temperatūrą, tačiau ši sąlygą galiotų tik tose patalpose, kurios yra apšildomos dujomis, be to, pirmiausia temperatūra būtų sumažinama bendrųjų reikmių patalpose ir biuruose ir tik vėliau, stebint situaciją, šis taupymo žingsnis apimtų gyvenamąsias patalpas.",
    "ŠVEICARIJA SUNAIKINS APIE 10 MLN. „MODERNA“ VAKCINOS DOZIŲ": "Šveicarijai teks sunaikinti 10,3 mln. „Moderna“ vakcinos nuo COVID-19 dozių, kurių galiojimo laikas baigėsi šią savaitę, šeštadienį pranešė Sveikatos apsaugos ministerija.\n\nPasak šveicarų naujienų agentūros „ATS-Keystone“, ministerija teigė neturinti kito pasirinkimo, kaip tik sunaikinti skiepus, nes trečiadienį baigėsi jų galiojimo laikas.\n\nPareigūnai nurodė, kad 2,5 mln. dozių saugoma Šveicarijos kariuomenės logistikos bazėje, o 7,8 mln. – išorinėje saugykloje Belgijoje.\n\nSAM patvirtino anksčiau paskelbtą šveicarų naujienų portalo „Beobachter“ pranešimą, kuriame buvo apskaičiuota, kad naikintinų dozių vertė yra apie 280 mln. Šveicarijos frankų (295 mln. eurų).\n\nMinisterija atkreipė dėmesį, kad nusprendė įsigyti tokių preparatų dar COVID-19 pandemijos pradžioje, kai mokslininkai skubėjo sukurti vakciną nuo gyvybei pavojingos infekcijos.\n\nŠveicarija užsisakė vakcinų dozių iš įvairių gamintojų, kad nebūtų priklausoma nuo skiepų, kurie ilgainiui gali tapti neveiksmingais, taip pat apsisaugotų nuo galimų tiekimo trikdžių.\n\nKadangi „Moderna“ ir „Pfizer-BioNTech“ vakcinos, sukurtos naudojantis iRNR technologija, pasirodė esančios veiksmingos, Šveicarijoje susidarė didelis dozių perteklius.\n\nBirželį naujienų portalas „Swissinfo“ apskaičiavo, kad Alpių valstybėje yra apie 38 mln. įvairių perteklinių COVID-19 vakcinų dozių, kurių galiojimo laikas baigsis iki šių metų pabaigos.\n\nPasak SAM, šveicarams per kitą mėnesį prasidėsiančią revakcinaciją bus siūlomos 3,5 mln. naujos, adaptuotos „Moderna“ vakcinos dozių.\n\nŠveicarijoje, kur nuo pandemijos pradžios mirė 13 556 koronavirusu užsikrėtę žmonės, paskiepyta beveik 70 proc. visų 8,7 mln. gyventojų.",
    "Šveicarija sustabdė supaprastinto vizų režimo Rusijai galiojimą": "Vyriausybė pareiškė, kad „visiškai sustabdė“ 2009 metų susitarimą, kuriuo Rusijos piliečiams buvo sušvelnintos įvažiavimo į šią Alpių šalį taisyklės.\n\n„Tai nereiškia, kad įvestas bendras draudimas išduoti Rusijos piliečiams vizas“, – sakoma Šveicarijos federalinės tarybos pareiškime. Jame priduriama, kad lieka galioti įprastas vizų režimas.\n\nŠis žingsnis atspindi ES priimtą sprendimą. Bloko šalys rugpjūčio pabaigoje sutarė sustabdyti 2007 metų susitarimo, kuriuo rusams palengvinamas kelias prašyti vizų kelionėms į bloką, galiojimą, tačiau atsisakė įvesti platesnį draudimą išduoti vizas,\n\n„Šveicarija suinteresuota prisidėti prie bendros ir suderintos vizų politikos Europoje“, – teigė Šveicarijos vyriausybė.\n\n„Priešingu atveju ji rizikuoja, kad jos atstovybėms užsienyje bus pateikta vis daugiau Rusijos piliečių, siekiančių apeiti ES taisykles, prašymų išduoti vizą“, – priduriama jos pranešime.\n\nTradiciškai neutrali Šveicarija, praėjus kelioms dienoms po Rusijos sukelto karo Ukrainoje pradžios, nebesilaikė įprastos pozicijos ir prisijungė prie Europos Sąjungos ekonominių sankcijų, o tai papiktino Maskvą.\n\nŠis sprendimas sulaukė tam tikro pasipriešinimo turtingoje Vidurio Europos šalyje – dešinieji politikai ragino surengti nacionalinį balsavimą, kad būtų patvirtintas Šveicarijos nešališkumas.\n\nTačiau praėjusią savaitę vyriausybė pareiškė, kad Šveicarijos neutralumo politika tebėra „galiojanti“, ir pridūrė, kad ji palieka „pakankamai veiksmų laisvės“, kad būtų galima reaguoti į įvykius visoje Europoje nuo karo Ukrainoje pradžios.",
    "Už pernelyg šildomus namus galima ir į kalėjimą patekti – Šveicarijoje siūlomos drakoniškos taupymo priemonės": "Pagal Ekonomikos reikalų federalinio departamento (EAER) paskelbtas „Federalinio įstatymo dėl nacionalinio ekonomikos aprūpinimo“ taisykles, dujomis šildomuose namuose oro temperatūra gali būti šildoma iki 19 °C, o vandens – iki 60 °C. Šildytuvai taip pat draudžiami, kaip ir saunų ar baseinų šildymas.\n\nŠveicarijos federalinio finansų departamento atstovas Markusas Sporndlis šveicarų leidiniui „Swiss daily Blick“ paaiškino, kad už vieną pažeidimų dieną šveicarams tektų sumokėti mažiausiai 30 šveicariškų frankų (apie 30 eurų), maksimali bauda gali siekti 3 tūkst. frankų. Naujienų agentūros „Anadolu“ žinutėje pažymima, kad už taisyklių nesilaikymą gali grėsti ir įkalinimas iki 3 metų.\n\nStraipsnyje pažymima, kad šveicarų valdžia „įžengė į pilkąją zoną“, kritikai perspėja dėl tokių priemonių galimų šalutinių neigiamų efektų. Pavyzdžiui, tai gali užkrauti teismus bylomis dėl „pažeidimų“.\n\nREKLAMA\n\nŠis sprendimas dar gali būti koreguojamas dėl stiprios savivaldos – vietos kantonai iki rugsėjo 22-osios turi pateikti savo siūlymus ir argumentuotas abejones.\n\nVietos policijos atstovas Fredy Fassleris pažymėjo, kad valdžia turėtų priimti tik tas priemones, kurias būtų realu įgyvendinti ir, visų pirma, sukontroliuoti. Jo teigimu, jis nenorėtų, kad policijos pareigūnai eitų nuo vienų durų prie kitų, reikalaudami, kad gyventojai laikytųsi taisyklių.\n\nPareigūnas taip pat priminė Covid-19 ribojimų patirtį, kuomet krizės metu išsivystė gyventojų „denonsavimo kultūra“. Jo teigimu, vietoje brangiai kainuojančių kriminalinių bylų paprasčiausios administracinės baudos būtų geresnė išeitis.",
    "Šveicarijos bankas pakėlė palūkanas 75 baziniais punktais": "Denis Balibouse („Reuters“ / „Scanpix“) nuotr.\n\nŠveicarija išsiropštė iš neigiamų palūkanų teritorijos, šalies nacionaliniam bankui (SNB) pakėlus palūkanas 75 baziniais punktais, iki 0,5%.\n\nTai buvo antras palūkanų pakėlimas nuo vasaros, kai birželį SNB pakėlė palūkanas iki minus 0,25% lygio. Iki tol neigiamos palūkanos Šveicarijoje ties minus 0,75% laikėsi nuo pat 2015 m.\n\nTarp visų centrinių bankų tik Danijos bankas buvo nuleidęs palūkanas taip žemai.\n\nTokiu būdu institucija siekia pažaboti infliacinį spaudimą ir „infliacijos išplitimą į prekių ir paslaugų kategorijas, kurios kol kas buvo mažiau paveiktos“, pranešime nurodė SNB.\n\nNemokami naujienlaiškiai į savo el. pašto dėžutę: Verslo valdymas\n\nRinkodara\n\nFinansai ir apskaita\n\nRinkos\n\nMano verslas\n\nPrekyba\n\nStatyba ir NT\n\nPramonė\n\nTransportas\n\nTechnologijos\n\nLaisvalaikis\n\nMano pinigai\n\nSvarbiausios dienos naujienos trumpai: Verslo naujienos\n\nVŽ Premium naujienos\n\n\n\nRugpjūtį infliacija Šveicarijoje padidėjo iki 3,5%, arba aukščiausio lygio per tris dešimtmečius.\n\n„Negalima atmesti, kad bus reikalingi tolesni palūkanų kėlimai, kad būtų užtikrintas kainų stabilumas vidutiniu laikotarpiu“, – pranešime nurodė centrinė finansų institucija.\n\nBe to, centrinis bankas informavo, kad sudarant tinkamas pinigų politikos sąlygas, jeigu reikės, „taip pat nusiteikęs būti aktyvus valiutų rinkoje“.\n\nMažiausiai 8 metus Šveicarijos bankas laikė palūkanas nulines ir neigiamoje teritorijoje su tikslu neleisti frankui stiprėti, o ne dėl ekonomikos skatinimo.\n\nPo SNB sprendimų Šveicarijos frankas euro atžvilgiu smuko daugiau nei 1%.\n\nŠveicarijos banko sprendimas tęsia šios savaitės pagrindinių centrinių bankų pinigų politikos griežtinimų seriją. 100 bazinių punktų palūkanas pakėlė Švedijos Riksbankas, 75 baziniais punktais - FED, 50 bazinių punktų palūkanas pakėlė Norvegijos centrinis bankas, netrukus laukiama pinigų politikos sugriežtinimo iš Anglijos centrinio banko.\n\nDenis Balibouse („Reuters“ / „Scanpix“) nuotr.",
    "Kuriuose pasaulio miestuose gyvena daugiausia multimilijonierių?": "",
    "Įspūdinga dviejų moterų kelionė: per 3 dienas draugės įveikė 270 kilometrų ir aplankė 3 šalis": "Bodeno ežeras – antras pagal dydį Vokietijos ežeras, kuris taip pat ribojasi su Austrija ir Šveicarija. Jo krantai kalvoti ir kalnuoti, todėl šis maršrutas tikrai nėra pats lengviausias.\n\nTačiau, tai neišgąsdino dviejų, energija trykštančių moterų – 270 kilometrų jos įveikė vos per tris dienas.\n\nDarina Kunz (44) jau devyniolika metų su vyru ir trimis vaikais gyvena Vokietijoje. Šiuo metu dirba pedagoginį darbą, tačiau turi daug įvairių pomėgių: kepa tortus, aktyviai užsiima fizine veikla. Kelionės ir laikas gamtoje – ypatingi moters pomėgiai, kuriems ji mielai skiria daug laiko.\n\nGyvendama Vokietijoje D. Kunz užmezgė artimą ryšį su Sonija (50), su kuria kartu ir leidosi į šį turą. Draugės dažnai kartu leidžiasi į išvykas, tačiau sutinka, kad šis turas pareikalavo daugiausiai jėgų iš visų buvusių.\n\nMoteris atvirauja, kad ginčų su drauge dėl finansų nepavyksta išvengti: abi moterys jaučiasi viena kitai skolingos. Tačiau, šį kartą susitarti pavyko – viena draugė apmokėjo viešbučio išlaidas, kita – maisto ir gėrimų kelionės metu.\n\nTiesa, kelionės metu teko paišlaidauti, kadangi prekių ir paslaugų kainos draugių lankytose šalyse buvo aukštos.\n\n„Šveicarijoje viešbutis kainavo virš 200 eurų, bet – pagerinto tipo. Austrijoje šiek tiek pigiau, apie 160 eurų.“\n\n© Asmeninis albumas\n\n\n\n\n\nBirnau bažnyčia ir istorinė Lindau sala Vokietijoje\n\nKelionę draugės pradėjo nuo Vokietijoje esančios Birnau rokoko stiliaus bažnyčios su kerinčiu vaizdu aplink ją.\n\n„Būtinai aplankykite Birnau bažnyčią. Nuo jos matosi pusė Bodeno ežero. Nuostabi vieta, apsupta vynuogynų, pasakiškas gamtovaizdis. Buvo puikus oras, nuo vandens jautėm gaivaus oro bangas. Tai – pats gražiausias Bodeno ežero taškas“, – nuoširdžiai kalba keliautoja.\n\nMoteris pastebėjo, kad Vokietijos pusėje mažai vietų, kur gali laisvai maudytis, pabūti gamtoje.\n\n„Pilna namų, privačių vilų, viskas suspausta ir sukimšta“, – sako ji.\n\nToliau draugės nuvyko iki Lindau, tai – išties verta dėmesio sala.\n\n„Lindau yra išskirtinio grožio, labai mėgstu šią vietą ir visiems rekomenduoju čia apsilankyti. Jaukios kavinės, gražus kraštovaizdis ir architektūra. Bažnyčios, knygynai, kuriuose galima rasti išskirtinių, įdomių knygų. Senamiestyje radau medžiagų parduotuvę – užuolaidoms, staltiesėms. Provanso ir itališko stiliaus. Nusipirkau medžiagos savo stalui, sumokėjau 97 eurus. Įsikalbėjome su savininke, pasirodo ji dar ir rašytoja, priešais jos knygynas: pasiūlė įsigyti įdomių knygų, ne savo, tačiau rašytų kitų žmonių. Iškart radome bendrą kalbą ir sekančiam kartui ji pakvietė atvykti aplankyti ją ir netgi pasiūlė nakvynę savo namuose“, – džiaugiasi D. Kunz.\n\nPrieš tęsiant kelionę, moterys užsuko į vietinę kavinukę išgerti kavos. Čia už dvi šaltas kavas su ledukais ir grietinėle teko pakloti 14 eurų.\n\n© Asmeninis albumas\n\n\n\n\n\nŠimto vandenų namas Austrijoje ir aplankęs nerimas\n\n\n\nTęsdamos kelionę, moterys leidosi Austrijos link, kur aplankė žymųjį Šimto vandenų namą Vienoje. Tai – spalvingas, kreivas, kiek ekstravagantiškas ir akį traukiantis pastatas.\n\n„Viduje siena padaryta iš spalvotų butelių, o kai šviečia saulė jie įspūdingai atsispindi, matosi ir iš lauko. Čia pat yra ir milžiniška pokylių salė. Užėjome į vidų išgerti kavos, už du nedidelius puodelius teko sumokėti 10 eurų“, – kalba pašnekovė.\n\nTada moterys pajudėjo link Brėgenco miesto, kur jų laukė iš anksto užsakytas viešbutis ir pirmoji nakvynė. Viešbučio kambarys kuklus, tačiau čia buvo švaru ir nieko netrūko.\n\nTiesa, čia jų laukė netikėtumas: vyko miesto šventė.\n\n„Žinoma, aplinkui nuotaika išties linksma ir šventiška. Tačiau, išsirinkome viešbutį pačiame senamiestyje: visą naktį girdėjome triukšmą, nes uždarius langą penktame aukšte buvo per tvanku. Šurmulys, scenos, koncertai. Žmonių buvo gausu, ir draugė nerimavo dėl koronaviruso plitimo. Tad pavakarieniavusios ėjome pasivaikščioti, o tada pradėjo pliaupti smarkus lietus ir dar su perkūnija. Grįžome į viešbutį šlapios“, – tęsia pasakojimą D. Kunz.\n\nPirmąją kelionės dieną moterys įveikė 70 kilometrų. 8 kilogramų kuprinė ir dienos metu kaitinanti 30 laipsnių temperatūra situacijos tikrai nepalengvino.\n\n© Asmeninis albumas\n\n„Atsigulėme į lovas. Pasakiau draugei, kad man neramu dėl rytojaus. Jau šiandien, po įveiktų 70 kilometrų man tikrai skaudėjo užpakalį. Tai kas bus rytoj, juk laukia 120 kilometrų? O Sonija apsivertė ant kito šono ir pasakė „atsipalaiduok, viską mes įveiksim“, – D. Kunz su šypsena prisimena draugės ryžtą.\n\nKerinti Šveicarijos gamta ir vietinių ypatumai\n\n\n\nSekančią dieną laukė gausus lietus. Apsirūpinusios apsauga nuo lietaus, moterys patraukė Šveicarijos link.\n\n„Už Brėgenco šiek tiek dešiniau, prie pat Bodeno ežero yra puikūs kempingai. Su futbolo, krepšinio, žaidimų aikštelėmis ir nuostabia gamta. Čia taip pat galima grilinti, būtinai rekomenduoju čia apsilankyti“, – pataria D. Kunz.\n\nKeliaudamos toliau moterys šiek tiek nutolo nuo ežero, nes važiavo dviračių taku. Tačiau sako, kad buvo labai patogu, nes visur rado rodykles, todėl pasiklysti tikriausiai buvo neįmanoma.\n\nLietus įsismarkavo, tačiau moterys jau buvo pasiekusios Šveicariją. Pusiaukelėje, Kroiclingeno mieste, kavinukėje išgėrė kavos ir užkando beigelių su lašiša, už kuriuos bendrai sumokėjo 20 eurų. Moteris sako, jog kaip Šveicarijoje, ši suma tikrai padori.\n\n© Asmeninis albumas\n\nAnksčiau D. Kunz minėjo, kad Vokietijoje mažai vietos laisvai išsimaudyti ežere, pabūti gamtoje. Tačiau, Šveicarijoje ji pajuto didelį skirtumą: „Neužstatyta, palikta vietos ir gamtai, medžiams, kempingams, žaidimų aikštelėms. Namukai čia nedideli, o atstumas tarp jų padorus. Šveicarai myli ir vertina gamtą. Čia galima pamatyti daugiau vynuogynų, kriaušių sodų, parkų. Bodeno ežero pusė Šveicarijoje yra daugiau natūrali ir netgi labiau laukinė, negu Vokietijoje.“\n\n„Bodeno ežeras ėjo į pabaigą, prasidėjo per jį tekanti upė Reinas. Čia taip pat yra Šafhauzeno kriokliai, kurie yra didžiausi visoje Europoje. Ten – nerealiai gražu. Buvom pravažiavusios apie 85 kilometrus, todėl nusprendėme sustoti ir išsimaudyti Reino upėje. Žemėlapis rodo paplūdimį, tačiau taip pat čia yra ir įspėjamasis ženklas dėl maudynių. Kaip vėliau sužinojome, dėl laivų sukeliamų bangų čia yra nuskendę daug žmonių, todėl plaukiant laivams čia maudytis griežtai draudžiama“, – pasakoja ji.\n\nMoteris juokiasi, kad vienos keliavusios moterys sulaukė ir vyrų dėmesio: vienas šveicaras sutvarkė klibantį dviračio ratą, o sulaukęs tinkamo momento nesnaudė ir į ranką įbruko telefono numerį.\n\nIš tiesų daugumą šveicarų – šalti žmonės, nemėgsta užsieniečių. Atvykusiems iš svetur ir norintiems gyventi Šveicarijoje lengva nebus. Kiek man teko kalbėtis su žmonėmis, visi patvirtina, kad šveicarai yra uždari ir nenori priimti užsieniečių“, – pastebėjimais dalijasi D. Kunz.\n\n© Asmeninis albumas\n\nReino upės grožis ir nepamirštama vakarienė\n\n\n\nPaskutinei nakvynei moterys pasirinko viešbutį „Rheinfels“ su nuostabiu vaizdu į Reino upę. Viešbučio restoranas labai žymus dėl ypatingai skanios žuvies.\n\n„Pastatas senas, jaukus, bet švarus ir modernizuotas. Servizas nuostabus, padavėjas pasiūlė paragauti lydekos, kurią tą dieną gavo šviežiai. Žuvies porcija ten prasideda nuo 45 eurų. Mano draugė dar nebuvo ragavusi lydekos. Aš jai papasakojau, kad mano dėdė buvo profesionalus žvejys, atnešdavo kibirais lydekas, turėdavom jas sutvarkyti ir virdavome pomidorų padaže. Atėjo padavėjas ir taip pat pradėjo klausytis mano istorijos. Tada jis nusprendė, kad po tiek per gyvenimą suvalgytų lydekų galėsiu įvertinti šio restorano patiektos žuvies kokybę. Atnešė didelę lydeką sidabrinėje lėkštėje, mums po nosimis ją išdarinėjo ir paserviravo. Suvalgiusios pusę lydekos padarėme pertrauką, o per tą laiką ją uždengė, kad neatšaltų. Kai nusprendėme valgyti toliau, paserviravo naujas lėkštes. Aptarnavo labai maloniai, nuolat rūpinosi ir klausė ar nieko netrūksta, net šiltai apsikabino per pečius.“\n\n© Asmeninis albumas\n\nUž dvi lydekas čia teko pakloti 94 eurus, o už du mažus vandens buteliukus – 14 eurų.\n\nPavakarieniavusios moterys išėjo į miestą ir pamatė, kad čia taip pat vyksta miesto šventė.\n\n„Susirinko daug žuvininkų, kurie čia kepė, grilino žuvis, iš jų darė įvairius patiekalus. Desertui paragavome šokoladinio juodojo miško torto, kuris buvo dieviško skonio.“\n\nSekančią dieną moterys atsikėlė 6 valandą ryto, susidėjo daiktus ir nuskubėjo pusryčiauti.\n\n„Pavalgėme skanius pusryčius. Buvo šveicariško sūrio, kumpio, sulčių, miusli, labai gera kava, patiekta sidabriniuose induose.“\n\nPo sočių pusryčių draugės pajudėjo Vokietijos link, kur laukė ypatingų jėgų reikalaujanti atkarpa.\n\n„Tie, kurie neturi sportinės ištvermės – nepavažiuos. Ši atkarpa buvo labai kalnuota ir sudėtinga“, – įspėja keliautoja.\n\n„Vokietijos pusėje jau buvo lengviau. Grįžome jau link vakaro, mūsų laukė mašina – pakrovė mūsų dviračius. Ir tada išplaukėme su burlaiviu – tai buvo lyg apdovanojimas mums už įveiktą kelionę. Buvo labai smagus laikas: pailsėjome, atsigavome, pasimėgavome nuostabiais vaizdais.“\n\n© Asmeninis albumas\n\nĮspūdžiai neleido užmigti\n\n\n\n„Buvau labai pavargusi, tačiau dėl įspūdžių negalėjau užmigti visą naktį. Nuostabi kelionė, kokios linkėčiau visiems. Tačiau jeigu nesate sportuojantys ir neturite ištvermės, į tokią kelionę geriau leiskitės penkioms dienoms. Turėsite daugiau laiko ir mažiau streso, nereikės įveikti tokių didelių atstumų per trumpą laiką“, – pataria D. Kunz.\n\nTiesa, mažiau patyrusiems keliautojams moteris prieš tokį ar panašų turą pataria kelias dienas vartoti magnio papildus ir vengti alkoholio.\n\n„Kai vartoju alkoholį sekančią dieną esu prastos savijautos ir visiškai neturiu ištvermės“, – dalijasi D. Kunz.\n\nNors iššūkių netrūko, akivaizdu, kad patirtos emocijos vertos kiekvieno įveikto kilometro. D. Kunz svarsto, kad sekančio turo metu greičiausiai aplankys aštuonis ežerus ir nuostabias Vokietijos alpes.",
    "Tautų lyga: portugalų pergalė pažymėta Ronaldo krauju, Ispanija suklupo": "C.Ronaldo susidūrė su Čekijos rinktinės vartininku Tomašu Vacliku, tačiau šis epizodas nelaimingai baigėsi tik C.Ronaldo. T.Vaclikas bandė rankomis atmušti kamuolį toliau vartų, tačiau alkūne smūgiavo portugalui. Iš 37-erių metų futbolininko nosies prapliupo kraujas, jis atrodė apsvaigęs ir sėdėjo ant vejos, o komandos draugai tikrino C.Ronaldo sveikatą.\n\nPrieš atliekant smegenų sukrėtimo testą, medikų komanda tvarstė C.Ronaldo žaizdą. Vėliau jie nusivedė žaidėją į užribį, jog nuvalytų likusį kraują, o žaidėjas pasikeistų aprangą. Nelaimė įvyko 12-ą susitikimo minutę, tačiau sutvarsčius žaidėją, jis galėjo tęsti rungtynes.\n\nDiogo Dalotas 33-ąją minutę tiksliai uždarė komandos draugo perdavimą ir išvedė Portugalijos rinktinę į priekį šiame susitikime 1:0.\n\nREKLAMA\n\nBruno Fernandesas 45+2 minutę puikiu smūgiu padvigubino svečių ekipos pranašumą 2:0.\n\nPatrikas Schickas pirmojo kėlinio pabaigoje nerealizavo teisėjo skirto vienuolikos metrų baudinio ir rezultatas išliko nepakitęs.\n\nD.Dalotas 52-ąją minutę smūgiu iš tolimos distancijos nuginklavo vartininką ir rungtynių rezultatas jau tapo triuškinamas 3:0.\n\nDiogo Jota 82-ąją minutę standartinės situacijos metu pasižymėjo smūgiu galva – Portugalija iškovojo pergalę rezultatu 4:0.\n\nTuo tarpu kitame susitikime Ispanijos rinktinė 1:2 turėjo pripažinti Šveicarijos futbolininkų pranašumą.\n\nREKLAMA\n\nREKLAMA\n\nManuelis Akanji 21-ąją minutę smūgiu galva nuginklavo vartininką ir išvedė Šveicarijos rinktinę šiose rungtynėse į priekį 1:0.\n\nJordi Alba 55-ąją minutę tiksliai nukreipė kamuolį į tolimąjį vartų kampą ir išlygino šių rungtynių rezultatą 1:1.\n\nBreelas Embolo 58-ąją minutę puikiu smūgiu pasiuntė kamuolį į vartus ir vėl persvėrė rezultatą Šveicarijos rinktinės naudai 2:1.\n\nPortugalijos rinktinė po penkerių sužaistų rungtynių turi surinkusi 10 taškų ir rikiuojasi grupės viršūnėje. Ispanija su 8 taškais žengia antra, Šveicarija su 6 taškais – trečia, o Čekija su 4 taškais – paskutinė, ketvirta.",
    "Prieš vilniečius galvą nulenkęs „Basel“ treneris žvelgė ir į R. Federerį: „Tai yra Šveicarijos liūdesio diena“": "Tai buvo antroji „Basel“ pergalė per dvejas žaistas šio turnyro rungtynes.\n\n„Žalgirio“ sirgaliai buvo nuostabūs. Puikiai rungtynėse dirbo ir teisėjas. Džiaugiuosi šia pergale, ji buvo sunki, tačiau tokio lygio varžybose to ir reikia tikėtis.\n\nVaržovai žaidė labai fiziškai, rungtynių pradžioje sunkiai atradome savo žaidimą, tačiau po įmušto įvarčio žaidėme geriau, stabilizavome padėtį“, – dvikovą apibendrino Šveicarijos ekipos strategas Alexanderis Frei'us.\n\nVis dėlto po rungtynių treneris kalbėjo ne tik apie futbolą. Ketvirtadienio popietę apie savo pasitraukimą iš didžioje teniso paskelbė šio sporto legenda šveicaras Roger Federeris.\n\nŠi žinia šokiravo ir tenisininko tautietį A.Frei'ų, kuris pridūrė, kad ketvirtadienis tapo visos Šveicarijos liūdesio diena.\n\n„Ši diena yra labai liūdna visai Šveicarijai, nes šią dieną karjerą baigė vienas iš geriausių sportininkų.\n\nLiūdna, bet tikiuosi, kad dabar jis turės daugiau laiko palaikyti „Basel“ ekipą stadione. Vis dėlto tai yra tikra Šveicarijos liūdesio diena“, – pabrėžė „Basel“ vairininkas.\n\nFutbolo specialistas taip pat pasidalino šiltu prisiminimu.\n\n„Pamenu, kai žaisdavome rungtynes prieš „Manchester United“ ar „AS Roma“ ekipas į aikštę žengdavo tokios žvaigždės kaip Wayne'as Rooney, Ryanas Giggsas, Francesco Totti, tačiau tos žvaigždės atvykdamos į Šveicariją tapdavo nykštukais prieš R.Federerį.\n\nPo rungtynių šie garsūs futbolininkai stodavo į eilę tam, kad gautų jo parašą. Tada galvodavau, velnias, koks nuostabus šis vaikinas! Šveicarija neteko visų laikų geriausio atleto“, – atsiduso A.Frei'us.",
    "Naujasis treneris į „Panevėžį“ pasikvietė Albanijos rinktinės žaidėją": "„Panevėžį“ papildęs žaidėjas gimė Albanijoje, tačiau būdamas trejų kartu su tėvais persikėlė gyventi į Graikiją. Įskaitant atkarpą jaunimo komandose, E. Kače nuo 2004 iki 2020 metų priklausė Salonikų PAOK klubui, kuriame ir pradėjo profesionalo karjerą.\n\nSaugas PAOK gretose visose varžybose sužaidė triženklį skaičių rungtynių ir buvo skolinamas keturioms komandoms – Epanomio „Anagennisi“, Pilzeno „Viktoria“, Atėnų „Panathinaikos“ bei Larisos AEL.\n\n2020 metais E. Kače atstovavo Salonikų „Aris“, dar po metų išvyko į Tiranos „Partizani“, o pastarasis klubas buvo taip pat iš Graikijos – „Veria“, kur teko žaisti kartu su buvusiu „Panevėžio“ puolėju Antoniu Kapnidžiu.\n\nAlbanas savo gimtosios šalies rinktinėje yra sužaidęs 25-erias rungtynes ir įmušė po įvartį į armėnų bei prancūzų vartus. Vienas susitikimas buvo labai įsimintinas – 2016 metų Europos čempionate E.Kače pasirodė po keitimo dvikovoje su Šveicarija.\n\n„Panevėžio“ naujokas, atstovaudamas PAOK klubui, 2012-2013 metų sezone buvo pripažintas geriausiu jaunuoju Graikijos čempionato futbolininku. E.Kače jau dalyvavo pirmoje savo naujos komandos treniruotėje ir žais kontroliniame mače prieš Jūrmalos „Spartaks“ ekipą.\n\n„Kontaktas su „Panevėžiu“ įvyko per trenerį Gino Lettieri, kuris bendravo su mano agentu. Noriu padėti komandai pasiekti šio sezono tikslus ir palikti tame indėlį.\n\nDarbavausi su asmeniniu treneriu Graikijoje, tad esu pasiruošęs ir nekantrauju pradėti. Kaip minėjau, noriu palikti indėlį komandoje – su komandos draugais žaisti taurės finale ir išsikovoti vietą Konferencijų lygoje“, – fk-panevezys.lt svetainei sakė E.Kače.\n\nPirmasis „Panevėžio“ atstovas iš Albanijos su komandos draugais šį šeštadienį, rugsėjo 24 dieną, nuo 14 val. Jūrmaloje žais kontrolinę akistatą prieš „Spartaks“ futbolininkus.",
    "Katažina Sosna pasaulio MTB maratono čempionate – 10-a": "Nugalėjo neseniai pasaulio MTB trumposios trasos kroso (XCC) bei olimpinio kroso (XCO) čempione tapusi prancūzė Pauline Ferrand-Prevot. Ji 88 km trasą, kurios bendras pakilimas – 1000 m, įveikė per 3 val. 36 min. 58 sek. (vid. greitis – 24,34 km/h). Už pergalę jai atiteko 300 pasaulio MTB maratono reitingo taškų ir 5000 eurų premija. Sidabro medalį pelnė britė Annie Lost, kuri finišavo iškart po nugalėtojos. Bronzos medalį iškovojo Tokijo olimpinių žaidynių XCO ir 2016 metų pasaulio XCM čempionė šveicarė Jolanda Neff (+2 sek.). Čempionės titulą gynusi austrė Mona Mitterwallner liko aštunta (+3.46).\n\nŠios MTB rungties pasaulio pirmenybėse aštuntą kartą dalyvavusi K.Sosna iš Italijos komandos „Torpado Factory“ nuo nugalėtojos atsiliko 4 min. 48 sek.\n\n„Šie metai man – labai ne kokie. Savijauta po truputį gerėja, o čempionate, kaip visada, sieksiu kuo aukščiausių rezultatų, – sakė K.Sosna, 2016 metų Europos MTB XCM čempionato bronzos medalio laimėtoja ir dabartinė pasaulio MTB maratono reitingo lyderė. – Trasa bus gana lygi, labai panaši į mūsų maratonus, tik pridėta važiuoti vienam skirtų ruožų.“\n\nKatažinos Sosnos pasiekimai pasaulio MTB XCM čempionatuose:\n\n2015 m. (Italija) – 13 vieta\n\n2016 m. (Prancūzija) – 17 vieta\n\n2017 m. (Vokietija) – 9 vieta\n\n2018 m. (Italija) – 36 vieta\n\n2019 m. (Šveicarija) – 9 vieta\n\n2020 m. (Turkija) – nefinišavo\n\n2021 m. (Italija) – 16 vieta\n\n2022 m. (Danija) – 10 vieta.",
    "Pažaislio muzikos festivalis 2022": "",
    "FK „Panevėžys“ ekipą papildė Albanijos rinktinės saugas": "Futbolo klubas „Panevėžys“ savo sudėtį sustiprino dar vienu naujoku. Prie Aukštaitijos sostinės komandos prisijungė 29-erių Albanijos rinktinės atstovas Ergysas Kače – su vidurio saugu sudaryta sutartis iki šio sezono pabaigos su galimybe ją pratęsti kitiems metams.\n\n„Panevėžį“ papildęs žaidėjas gimė Albanijoje, tačiau būdamas trejų kartu su tėvais persikėlė gyventi į Graikiją. Įskaitant atkarpą jaunimo komandose, E. Kače nuo 2004 iki 2020 metų priklausė Salonikų PAOK klubui, kuriame ir pradėjo profesionalo karjerą.\n\nSaugas PAOK gretose visose varžybose sužaidė triženklį skaičių rungtynių ir buvo skolinamas keturioms komandoms – Epanomio „Anagennisi“, Pilzeno „Viktoria“, Atėnų „Panathinaikos“ bei Larisos AEL. 2020 metais E. Kače atstovavo Salonikų „Aris“, dar po metų išvyko į Tiranos „Partizani“, o pastarasis klubas buvo taip pat iš Graikijos – „Veria“, kur teko žaisti kartu su buvusiu „Panevėžio“ puolėju Antoniu Kapnidžiu.\n\nAlbanas savo gimtosios šalies rinktinėje yra sužaidęs 25-erias rungtynes ir įmušė po įvartį į armėnų bei prancūzų vartus. Vienas susitikimas buvo labai įsimintinas – 2016 metų Europos čempionate E. Kače pasirodė po keitimo dvikovoje su Šveicarija.\n\n„Panevėžio“ naujokas, atstovaudamas PAOK klubui, 2012–2013 metų sezone buvo pripažintas geriausiu jaunuoju Graikijos čempionato futbolininku. E. Kače jau dalyvavo pirmoje savo naujos komandos treniruotėje ir žais kontroliniame mače prieš Jūrmalos „Spartaks“ ekipą.\n\n„Kontaktas su „Panevėžiu“ įvyko per trenerį Gino Lettieri, kuris bendravo su mano agentu. Noriu padėti komandai pasiekti šio sezono tikslus ir palikti tame indėlį.\n\nDarbavausi su asmeniniu treneriu Graikijoje, tad esu pasiruošęs ir nekantrauju pradėti. Kaip minėjau, noriu palikti indėlį komandoje – su komandos draugais žaisti taurės finale ir išsikovoti vietą Konferencijų lygoje“, – fk-panevezys.lt svetainei sakė E. Kače.\n\nFK-Panevėžys.lt",
    "ŠALTINIAI: JK, UKRAINA, TURKIJA BUS PAKVIESTOS Į EUROPOS POLITINĖS BENDRIJOS SUSITIKIMĄ": "Jungtinė Karalystė, Ukraina ir Turkija turėtų būti kelios iš Europos Sąjungai nepriklausančių šalių, pakviestų dalyvauti kitą mėnesį Prahoje vyksiančiame pirmajame Europos politinės bendrijos viršūnių susitikime, trečiadienį pranešė šaltiniai Bendrijoje.\n\n„Netrukus bus išsiųsti kvietimai“ į spalio 6 dieną įvyksiantį aukščiausiojo lygio susitikimą, kuriuos taip pat turėtų gauti šešių Vakarų Balkanų šalių, Norvegijos, Šveicarijos, Moldovos, Sakartvelo, Armėnijos ir Azerbaidžano vadovai, teigė šaltiniai.\n\n27 ES šalys kviečiamos automatiškai.\n\nIdėją sukurti politinio dialogo ir bendradarbiavimo platformą su panašiai mąstančiomis viso žemyno šalimis anksčiau šiais metais iškėlė Prancūzijos prezidentas Emmanuelis Macronas (Emaniuelis Makronas).\n\nPraėjusį mėnesį paramą šiai iniciatyvai išreiškė Vokietijos kancleris Olafas Scholzas (Olafas Šolcas).\n\nPlanuojama, kad ši platforma apims šalis, norinčias prisijungti prie ES, pavyzdžiui, Ukrainą, Turkiją, Moldovą, Sakartvelą ir Vakarų Balkanų valstybes, taip pat šalis, kurios mielai lieka už ES ribų, tokias kaip Šveicarija ir Norvegija.\n\nBritanija yra vienintelė buvusi Europos Sąjungos narė.\n\n„Sąrašas yra galutinis“, – sakė vienas Europos diplomatas, o kitas teigė, kad „dar vyksta konsultacijos“.\n\nPirmasis naujojo formato viršūnių susitikimas įvyks spalio 6–7 dienomis Prahoje, nes Čekija šiuo metu rotacijos tvarka pirmininkauja ES.\n\nPagrindinis tikslas – „surengti politinę diskusiją Europos žemynui svarbiais strateginiais klausimais“, sakė šaltinis bloke.\n\n„Pagrindiniai klausimai bus Rusijos karas prieš Ukrainą, energetikos krizė ir ekonominė padėtis“, – pridūrė jis.\n\nPraėjusią savaitę vykusiose diskusijose su ambasadoriais Prancūzijos prezidentas E. Macronas pareiškė, kad naujasis Europos politinis forumas rinksis kas pusmetį.\n\nJis pridūrė, kad Turkijos, kuri turi įsisenėjusių pasienio ginčų su ES narėmis Graikija ir Kipru, dalyvavimo klausimas buvo iškeltas daugelio kitų narių ir bus svarstomas.\n\nKas dėl JK, kvietimas bus išsiųstas naujajai ministrei pirmininkei Liz Truss (Liz Tras).",
    "Teisinė abejonė dėl Baltijos šalių draudimo Rusijos turistams": "Baltijos šalys per 10 dienų ketina uždrausti visus Rusijos turistus, tačiau Šiaurės šalys prie šio žingsnio neprisideda, nes kyla neaiškumų dėl jo teisėtumo.\n\nEstija, Latvija ir Lietuva apie draudimą paskelbė trečiadienį (rugpjūčio 7 d.) Kaune per Baltijos ir Šiaurės šalių užsienio reikalų ministrų susitikimą.\n\nTai reiškia, kad jie ne tik nustos išduoti naujas Rusijos turistines vizas, bet ir atsisakys gerbti Rusijos vizas, išduotas kitų vadinamosios Šengeno kelionių erdvės, kuri apima 22 iš 27 ES šalių, taip pat Islandijos, Lichtenšteino, narių. Norvegija ir Šveicarija.\n\n„Tai reiškia, kad rusai negalės kirsti sienos“, – sakė Latvijos užsienio reikalų ministras Edgaras Renkevičius, įvardydamas moralines, politines ir saugumo priežastis, dėl kurių ribojamos Rusijos atostogos Europos Sąjungoje vykstant karui Ukrainoje.\n\nEstijos užsienio reikalų ministras Urmas Reinsalu kalbėjo apie „rusų žmonių invazijos“ į Estiją sustabdymą, turėdamas omenyje pastaruoju metu pagausėjusį lankytojų srautą.\n\nJis tvirtino, kad sprendimas uždrausti turizmą „visiškai atitinka visapusiškus Europos reglamentus“, ir ragino kitas ES šalis prisijungti.\n\nLietuvos užsienio reikalų ministras Gabrielius Landsbergis sakė, kad kitos ES sostinės patvirtino Baltijos šalių planą, kai jis praėjusią savaitę buvo pristatytas neoficialiose derybose Prahoje.\n\nJis sakė, kad jis įsigalios nuo rugsėjo 15 arba 16 d.\n\nBaltijos šalių trijulė teigė, kad judės į priekį remdamasi nacionalinio saugumo priemonėmis ir neįtrauks kelių kategorijų rusų, tokių kaip humanitarinės pagalbos darbuotojai, disidentai, sunkvežimių vairuotojai, artimieji, diplomatai ir prieglobsčio prašytojai.\n\nLietuvos diplomatas šiai svetainei sakė, kad detales dar reikia išsiaiškinti.\n\nTačiau Suomija, turinti ilgiausią Rusijos sieną tarp ES šalių, nusprendė palaukti, kol ES Komisija pateiks teisinę konsultaciją, prieš pradėdama judėti į priekį.\n\nJos užsienio reikalų ministras Pekka Haavisto Kaune pažymėjo, kad Suomija jau 90 procentų sumažino naujų turistinių vizų, kurias išduoda rusams, skaičių, kad rugsėjui nieko neliktų.\n\nTačiau nebuvo aišku, kaip elgtis su rusais, atvykstančiais pagal kitų Šengeno šalių išduotas vizas, kurie naudojosi Helsinkio oro uostu skristi, pavyzdžiui, į Italiją ar Ispaniją.\n\n„Padarėme tai, ką suprantame Šengeno kontekste“, – sakė jis.\n\n„Laukiame Europos Komisijos nurodymų, kaip elgtis su visomis Šengeno valstybėmis“, – pridūrė Haavisto. „Ar tikrai galite atšaukti Šengeno principus? Tai vis dar neaišku. Turime šią teisinę problemą“, – sakė jis.\n\nDanija, Islandija, Norvegija ir Švedija taip pat traukėsi, nors kartojo Baltijos šalių nuomones.\n\nDanijos užsienio reikalų ministras Jeppe Kofod sakė, kad Kopenhaga priskyrė Rusiją į tą pačią kategoriją kaip Eritrėja, Somalis ir Sirija pagal tai, kaip dabar rusams sunku gauti Danijos leidimus atvykti į šalį.\n\nJis pridūrė, kad stebėti Rusijos turistus, žaidžiančius Europos paplūdimiuose, parduotuvėse ir kavinėse, buvo „provokacija“, o Rusijos kariai bombardavo Ukrainos miestus, žudė civilius ir vykdė „karo nusikaltimus“.\n\nJis pažymėjo, kad Danija neaplenks dabartinių Rusijos vizų sankcijų ES lygiu.\n\nES užsienio reikalų ministrai praėjusią savaitę Prahoje susitarė įšaldyti 2007 m. vizų režimo supaprastinimo susitarimą, o tai reiškia, kad Rusijos turistinių vizų kaina netrukus padidės nuo 35 eurų iki 80 eurų ir visame bloke jų bus išduodama mažiau.\n\nJie nepasiekė visiško draudimo, kai Prancūzija, Vokietija ir Vengrija prieštaravo dėl baimės, kad tai atstums paprastus rusus.\n\nLenkija, kita ES šalis su Rusijos sienomis, paragino Prahoje imtis griežtesnių priemonių.\n\nVaršuva trečiadienį atsisakė reaguoti į Baltijos šalių iniciatyvą, bet lenkų diplomatas pareiškė, kad vis tiek yra beveik visiškai uždrausta rusams išduoti naujas Lenkijos vizas.\n\nLenkija kiekvienu konkrečiu atveju įleisdavo nepriklausomus disidentus ir žurnalistus, taip pat gerbdavo vizas į kitas Šengeno šalis.\n\nTačiau naujų leidimų atvykti į studijas, sportą, šeimos lankymą, darbą ar turizmą ji neišdavė.\n\nES Komisija negalėjo iš karto atsakyti į „EUobserver“ klausimą, ar Baltijos šalių priemonės yra suderinamos su jų Šengeno įsipareigojimais.",
    "Sudie karštam dušui ir gatvių žibintams. Štai kaip Europa mažina energijos vartojimą": "Dėl Rusijos karo Ukrainoje sukeltų padarinių europiečiai prausiasi po vėsesniu dušu, biurai išjungia termostatus, o parduotuvės temdo šviesas, tikėdamiesi ateinančią žiemą išvengti elektros energijos tiekimo trikdžių ir nešalti savo namuose.\n\nKremliui sumažinus dujų tiekimą ir augant įtampai dėl elektros energijos tiekimo trikdžių, Europa vargu ar turi daug alternatyvų kaip tik apriboti paklausą. Iki šiol taikytos priemonės buvo nevienodos, bet, toliau sparčiai augant didmeninėms kainoms, didėja poreikis imtis skubių pr",
    "Lietuviai startuoja pasaulio karšto oro balionų čempionate, tikslas – dešimtukas": "Lietuvai atstovaus Rimas Kostiuškevičius, Tadas Gegevičius, Vytautas Junevičius, Vytas Kerdokas, Dovydas Vaitkevičius ir Martynas Lyčius, rašoma pranešime spaudai.\n\n„Tikimės gero pasirodymo. Norėtume, kad bent vienas mūsų sportininkas patektų į dešimtuką. Manau, kad į aukštas vietas taikysis R.Kostiuškevičius, V.Kerdokas. Jie – patyrę pilotai, anksčiau pasiekę neblogus rezultatus. Visi mūsų pilotai yra gana stiprūs. T.Gegevičius į pirmenybes vyksta po geros treniruotės Austrijos čempionate“, – lietuvių šansus vertino Lietuvos oreivių federacijos (LOF) prezidentas Vytautas Sviderskis.\n\nŠeši Lietuvos oreiviai sudarys vieną didžiausių delegacijų tarp visų šalių. Daugiau – aštuonis – oreivius turės tik amerikiečiai. Po šešis pilotus taip pat atstovaus Šveicarijai, Didžiajai Britanijai bei Australijai.\n\nOrganizatorių nuotr./Dovydas Vatkevičius\n\n„Tai lemia ankstesniuose čempionatuose pasiekti rezultatai. Į pasaulio čempionatą pirmajame rate yra kviečiama po du kiekvienos šalies pilotus. Antrajame ir trečiajame ratuose jau yra kviečiami tų šalių sportininkai, kurie praėjusiame čempionate turėjo geresnius rezultatus. Jie užpildo likusias vietas paskelbtam dalyvių skaičiui“, – paaiškino V.Sviderskis.\n\nPasak jo, Lietuvos delegacija praktiškai visą laiką būna didelė, nes lietuviai šiame sporte turi stiprias tradicijas bei visą laiką pasiekia solidžius rezultatus. Didelė delegacija suteikia tam tikrų privalumų rinktinės nariams.\n\n„Kiekvienas rinktinės narys tarpusavyje dalijasi informacija. Pirmiau pakilęs oreivis gali kitiems pranešti apie esančias sąlygas. Taip atsiranda daugiau informacijos šaltinių. Komandos bendradarbiavimas yra labai svarbus, ypač mažai valstybei“, – teigė V.Sviderskis.\n\nStiprios šalys - Šveicarija, Prancūzija ar kitos - turi finansines galimybes ir pajėgumus vežtis į čempionatą savo stiprias meteo komandas, kurios atlieka svarbų darbą vertindami oro sąlygas.\n\nOrganizatorių nuotr./Karšto oro balionai Slovėnijoje\n\n„Mes tokių meteorologų vežtis negalime, todėl būtent informacijos dalijimasis tarpusavyje mums labai pagelbėja. Skraidyti rinktinėje šešiese kur kas lengviau, nei, pavyzdžiui, dviese“, – pridūrė V.Sviderskis.\n\nPasaulio čempionatas Slovėnijoje vyks rugsėjo 17-23 dienomis. V.Sviderskio teigimu, šiuo metu orų prognozės tai savaitei nėra geros.\n\n„Pats nesu skraidęs būtent tose vietovėse, tai negaliu pasakyti, koks ten reljefas bei kokios jo ypatybės, bet rinktinės nariai yra skraidę įvairiausiose vietose – ir kalnuotose, ir lygumose. Ar palanki vieta mums, paaiškės po pirmų treniruočių, tačiau neaišku, ar jos įvyks, nes oro prognozė kol kas yra prasta“, – sakė LOF prezidentas.\n\n1999 metais pasaulio karšto oro balionų čempionate bronzos medalį iškovojo Gintaras Šurkus, o 2016 metais planetos pirmenybėse Japonijoje sidabrą pelnė Rimas Kostiuškevičius.",
    "JAUNIEJI SPORTININKAI PATIRTIES SĖMĖSI GREIČIO AUTOMODELIŲ ČEMPIONATUOSE": "Rugsėjo 7–11 d. Lenkijos mieste Piloje vyko Europos ir pasaulio greičio automodelių čempionatas, kuriame dalyvavo ir Lietuvos rinktinė. Ją sudarė Čekiškės Prano Dovydaičio gimnazijos ir Kauno rajono sporto mokyklos automodeliuotojų komandos nariai.\n\nMūsų šalies rinktinė buvo jauniausia komanda čempionate, todėl iš visų dalyvių ir organizatorių sulaukė daug padrąsinimo ir palaikymo žodžių.\n\nJaunai komandai dalyvauti varžybose labai padėjo finansinė parama, skirta Kauno rajono savivaldybės iš fizinio aktyvumo ir sporto įgyvendinimo programos.\n\nNors komandos rezultatai kuklūs, bet jaunieji sportininkai įgijo didžiulę patirtį. „Daug pasimokėme iš geriausių Europos ir pasaulio greičio automodelių sporto meistrų ir sulaukėme asmeninio FEMA prezidento Michaellio Schmutzo kvietimo kitais metais atvykti į 72-ąjį Europos greičio automodelių čempionatą Bazelyje (Šveicarija)“, – pasakojo komandos vadovas greičio modelių sporto klubo asociacijos (AGMSK) „4 ratukai“ prezidentas Raimondas Kochanauskas.",
    "A.Gudžius „Deimantinės lygos“ finale suspindo medaliu": "Bronzą pasaulio čempionate šiemet laimėjęs 31-erių lietuvis tokios pat spalvos apdovanojimą pelnė ir „Deimantinės lygos“ finale.\n\nCiuriche (Šveicarija) vykusiose prestižinėse varžybose A.Gudžius geriausiu penktuoju bandymu diską nuskraidino 65,28 metro (X – 65,08 – X – X – 65,28 – 63,44) ir užėmė 3 vietą.\n\nČempionu tapo slovėnas Kristjanas Čehas (67,10), šiemet laimėjęs ir pasaulio čempionatą. Tiesa, Europos pirmenybėse likęs už jaunojo Mykolo Aleknos nugaros – antras.\n\nDIAMOND LEAGUE CHAMPION 💎\n\n\n\nWorld discus champion Kristjan Čeh 🇸🇮 claims his first Diamond Trophy thanks to a last throw in 67.10m!#ZurichDL pic.twitter.com/vNWKKcyGXd — World Athletics (@WorldAthletics) September 8, 2022\n\n19-metis M.Alekna, studijuojantis JAV, į „Deimantinės lygos“ finalą nepateko, nes dalyvavo tik viename etape (užėmė 2 vietą), o vardinį kvietimą būtų gavęs tik laimėjęs pasaulio čempionatą (buvo antras).\n\nSidabrą „Deimantinės lygos“ finale ketvirtadienį pelnė austras Lukasas Weisshaidingeris (65,70 m).\n\nOlimpinis čempionas švedas Danielis Stahlis, turintis geriausią šių metų rezultatą, liko tik penktas.\n\nČempionui K.Čehui atiteko 30 tūkst. JAV dolerių, A.Gudžiui – 7 tūkst.\n\nA.Gudžius yra laimėjęs šias prestižines komercines varžybas 2017 metais.\n\nL.Jasiūnaitė – šešta\n\nKitai „Deimantinės lygos“ finale dalyvavusiai lietuvei – Livetai Jasiūnaitei – sublizgėti nepavyko.\n\nAlfredo Pliadžio/LLAF nuotr./Liveta Jasiūnaitė\n\nMūsiškė geriausiu bandymu ietį numetė 57,73 m ir užėmė 6 vietą.\n\nTriumfavo amerikietė Kara Winger (64,98 m), aplenkusi australę Kelsey-Lee Barber (63,72 m) ir japonę Haruką Kitaguchį (63,56 m).",
    "Panagrinėjus laimės indeksą, nesueina galai: kas vienija laimingiausias pasaulio tautas?": "Kas žmonėms suteikia laimės? Siekiant atsakyti į šį klausimą, labai praverstų žinoti, kurios visuomenės iš tiesų laiko save žymiai laimingesnėmis už kitas. Nuo 2012 m. tai padaryti labai lengva, pakanka pasitikrinti naujausią „Pasaulio laimės indekso“, kurį kas metus Niujorke publikuoja Jungtinių Tautų darnaus vystymosi sprendimų tinklas, leidimą.\n\nTai ištrauka iš leidyklos „Liūtai ne avys“ išleistos Vaclavo Smilo knygos knygos „Skaičiai nemeluoja. 71 dalykas, kurį turite žinoti apie pasaulį“. Vertėjas Mantas Tamulevičius.\n\n2019 m. (apibendrinus 2016–2018 m. duomenis bei apklausas) laimingiausia pasaulio šalimi antrus metus iš eilės tapo Suomija, toliau ėjo Danija, Norvegija ir Islandija; Nyderlandai bei Šveicarija šiek tiek aplenkė Švediją, o tai reiškia, kad Šiaurės šalys užėmė penkias iš septynių aukščiausių pozicijų. Pirmąjį dešimtuką užbaigė Naujoji Zelandija, Kanada bei Austrija. Antrasis dešimtukas prasidėjo nuo Australijos, o baigėsi Čekijos Respublika: JK užėmė 15 vietą, Vokietiją – 17, o JAV – 19 poziciją.\n\n\n\nApie tai praneša žiniasklaida, neslepianti susižavėjimo amžinai laimingais šiauriečiais ir pabrėžianti, kad Amerikos (prastai paskirstyti) turtai negali nupirkti laimės. Bet retai užsimenama, kas iš tikrųjų įtraukiama į šiuos nacionalinius įvertinimus:",
    "Kas iš tiesų vyksta mūsų žarnyno imuninėje sistemoje?": "Žarnos – ypatinga vieta jūsų imuninei sistemai, nes čia tenka spręsti daug sudėtingų iššūkių, kad organizmas liktų sveikas ir funkcionuotų. Įsivaizduokite savo žarnyną kaip ilgą vamzdį, nusidriekusį per jūsų organizmą ir saugantį šiek tiek išorės jūsų viduje. Šioje išorėje, žarnyno gleivinėje, gyvena jūsų žarnyno mikrobiota – nuo trisdešimt iki keturiasdešimt trilijonų individualių, maždaug 1000 skirtingų rūšių bakterijų ir dešimtys tūkstančių rūšių virusų (didžioji dalis žarnyno virusų medžioja ten gyvenančias bakterijas ir jumis nesidomi).\n\nTai yra ištrauka iš Philippo Dettmerio knygos „Imunitetas. Paslaptinga sistema, sauganti mūsų gyvybę“, kurią iš anglų kalbos vertė Rūta Montvilienė, išleido leidykla „Kitos knygos“.\n\nMes dar daug ko nesuprantame apie imuninės sistemos ir žarnyno mikrobiomos sąveikas ir funkcijas. Žinome, kad daug ligų ir negalavimų susiję su šių sąveikų pusiausvyros sutrikimu, tačiau dar reikia atlikti daugybę tyrimų, kol iki galo suprasime visus šiuos ryšius. Tikėtina, kad per ateinančius kelerius metus paaiškės daug įdomių dalykų.\n\nŠiame skyriuje truputį panagrinėsime, kaip apskritai įmanomas taikus sambūvis su tiek daug svečių.\n\nVisų pirma, jūsų žarnyno imuninė sistema yra pusiau uždara ir stengiasi per daug nesimaišyti su likusios organizmo dalies imunine sistema. Tam tikra prasme ji šiek tiek primena Šveicariją, kurią supa Europos Sąjungai priklausančios šalys.",
    "Kaip bankrutuoja valstybės? Libanas yra pavyzdys, kaip nereikia gyventi": "Be to, Rusijos invazija į Ukrainą neigiamai atsiliepė Libano maisto rinkai. Problemos šaknys glūdi pačioje valstybės struktūroje. Libaniečiai reikalauja radikalių politinių pokyčių, o valdžia ir toliau plėšia šalį. Tarptautinė bendruomenė savo ruožtu gali pasiūlyti tik abejotino efektyvumo ekonomines priemones.\n\n„Žinoma, į pragarą“, – pasakė Libano prezidentas Michelis Aounas prieš porą metų atsakydamas į žurnalisto klausimą apie tai, kur juda šalis. Ankstesnis šalies vadovas pasitraukė dėl sprogimo Beiruto uoste. Po dvejų metų galutinai paaiškėjo: tai vienintelis Libano vyriausybės pažadas, kurį ji ištesėjo.\n\nREKLAMA\n\n2022 metais žmogaus sukelta krizė, dėl kurios galima drąsiai kaltinti Libano valdžios institucijas, tik paaštrėjo. Ekonominiai rodikliai rodo tik vieną žlugimo pusę: tikimasi, kad 2022 m. infliacija pasieks 178 proc., o praėjusiais metais ji siekė 155 proc. Skurdo lygis Libane padvigubėjo nuo 42 proc. 2019 m. iki 82 proc. 2021 m.\n\nKainos vartotojams išaugo kelis kartus, oficialus ir juodosios rinkos kursas skiriasi 20 kartų. Dėl Rusijos invazijos į Ukrainą susikomplikavus situacijai kviečių rinkoje nuo 2022-ųjų kovo per pusmetį valstybės subsidijuojamos duonos kaina išaugo daugiau nei dvigubai.\n\nREKLAMA\n\nREKLAMA\n\nValstybė per dieną ar per mėnesį, priklausomai nuo šalies regiono, gali suteikti ne daugiau nei kelias valandas elektros energijos. Degalų kainos visiškai nuo importo priklausomame Libane pakilo į viršų: jei prieš krizę važiavimas mikroautobusu kainavo 2000 libanietiškų svarų, tai šiandien – 40 tūkst.\n\nLibaną ištiko didžiausia emigracijos banga nuo 1975–1990 metų pilietinio karo laikų. Tarp išvykstančiųjų iš šalies – visos paklausios specialybės, įskaitant medicinos srities profesionalus. PSO duomenimis, apie 40 proc. gydytojų išvyko visam laikui arba laikinai dirba užsienyje. Tačiau visiškas valstybės žlugimas užkerta kelią net emigracijai: šalyje neįmanoma gauti naujo asmens dokumento, nes tiesiog baigėsi pasai.\n\n2019 m. spalį, numatydami krizę ir įsiutę dėl absoliutaus valdžios neveiklumo, šimtai tūkstančių žmonių visuose Libano miestuose išėjo į gatves ir reikalavo radikalių pokyčių. Daugelis stebėtojų daug tikėjosi iš protesto, kurie vyko tuo pačiu metu ir kitose Vidurio Rytų valstybėse.\n\nREKLAMA\n\nREKLAMA\n\nBuvo vilčių, kad atsiras naujos nepriklausomos politinės jėgos ir pilietinės visuomenės lyderiai.\n\nLibaniečiai, vadindami savo judėjimą revoliucija, reikalavo esamos politinės sistemos peržiūros, senųjų lyderių pasitraukimo ir visiškų ekonominių bei socialinių reformų. Po 12 dienų trukusių protestų atsistatydino ministras pirmininkas Saadas Hariri.\n\nTačiau revoliucija niekada neįvyko. Protestas be lyderių nesukūrė alternatyvios struktūros, kuri galėtų pakeisti dabartinę vyriausybę. Kariuomenė ėmėsi neproporcingo žiaurumo, kad išvaikytų protestuotojus.\n\nProtestų metu, kuriuose dalyvavo ketvirtadalis libaniečių, įprasta ūkinė veikla nutrūko. Investuotojai, bijodami nuostolių dėl nestabilumo, atsiėmė lėšas, o visa finansų sistema sugriuvo po dešimtmečius trukusios korupcijos ir nepotizmo sukauptų skolų kalnu.\n\nBankams tiesiogine prasme pritrūko dolerių. Per protestus jie kelioms savaitėms buvo uždaromi, o kai vėl atsidarė, libaniečiai nustatė, kad jų indėliai buvo įšaldyti be jokio teisinio pagrindo.\n\nREKLAMA\n\nREKLAMA\n\nBandymas užkirsti kelią bankų panikai mirtinai smogė pasitikėjimui bankų sektoriumi: paprastai bankai ar institucijos gali apriboti grynųjų pinigų išėmimą ir pervedimus į užsienį, kad sustabdytų pinigų nutekėjimą iš šalies, tačiau čia taip neatsitiko.\n\nPavyzdžiui, tik Libano centrinio banko vadovo sūnus Nadi Salameh iš savo sąskaitų užsienyje išėmė 6,5 mln. dolerių Libano bankuose „įstrigusių“ lėšų suma vertinama daugiau nei 100 mlrd. Libano svarų. Juodoji valiutos rinka atsirado kartu su sparčiu Libano svaro nuvertėjimu.\n\nBe to, 2020 m. kovo mėn. prasidėjo COVID-19 pandemija, kuri dar labiau pablogino socialinę ir ekonominę situaciją. Po kelių mėnesių įvyko vienas galingiausių nebranduolinių sprogimų istorijoje, sunaikinęs trečdalį centrinės Beiruto dalies.\n\nBūtent dėl ​​valdžios korupcijos, nepotizmo ir aplaidumo įvyko nelaimė, kurios nė vienas iš jų negalėjo įsivaizduoti. Rugpjūčio 4-osios vakarą viename iš Beiruto uosto sandėlių kilo gaisras, o po kelių minučių nugriaudėjo sprogimas. Jis sostinei padarė didžiulę žalą: uostas yra pačioje Beiruto širdyje, vos keli kilometrai nuo tankiai apgyvendintų gyvenamųjų rajonų. Daugiau nei 200 žmonių žuvo, keli tūkstančiai buvo sužeisti, 300 tūkstančių žmonių liko be pastogės.\n\nREKLAMA\n\nREKLAMA\n\nSprogimo tyrimai šokiruoja, pilna informacijos apie banalų aplaidumą. Pavojingi kroviniai uoste buvo nuo 2013 metų, kai dėl techninių nesklandumų ir nemokumo uosto direkcija sulaikė laivą „Rhosus“. Įgula, likusi be atlyginimų, paliko laivą. OCCRP išnagrinėti uosto pareigūnų ir valdžios institucijų susirašinėjimo dokumentai parodė, kad uosto direkcija susirūpino sprogstamuoju kroviniu ir bandė jį sunaikinti.\n\nTačiau po nesėkmingų bandymų su juo ką nors padaryti, jie jį tiesiog pamiršo. Tonos salietros buvo saugomos kartu su kuru ir fejerverkais. Dar ne vienas kaltininkas nubaustas, politikai visokeriopai trukdė tyrimo eigą.\n\nLibano sostinė buvo sugriauta, sugriovimai įvertintu milijardais dolerių, o Libano ir užsienio savanoriai bei NVO, o ne valstybė, dalyvavo padedant gyventojams ir atkuriant miestą.\n\nLibano kolapsas – tai istorija apie tai, kaip šalies, kuri kažkada buvo laikoma taikos ir klestėjimo sala regione, atkūrimo projektas žlugo dėl sektantiškojo elito korupcijos ir grobstymo. Krizę sukėlę procesai buvo pradėti prieš kelis dešimtmečius, o jų šaknys yra pačiame Libano valstybės struktūros pamate.\n\nREKLAMA\n\nREKLAMA\n\nPasibaigus 1975–1990 m. pilietiniam karui, valstybės išteklių kontrolę užgrobė tie, kurie nusprendė, kad jiems labiau apsimoka plėšti iždą kartu, nei kovoti tarpusavyje dėl jo kontrolės. Būtent tai jie padarė vykdydami pokario šalies atstatymo projektus.\n\nLibaniečių pragyvenimo lygis ir atitinkami ekonominiai rodikliai augo 1990-2000 metais ir net 2008-ųjų tarptautinė krizė nepaveikė šalies ekonomikos. Tačiau kartu su gerove augo valstybės skola ir ekonominė nelygybė. Finansuodama atsigavimą paskolomis, valdžia sukaupė vieną didžiausių užsienio skolos sumų, palyginti su BVP, pasaulyje.\n\nLibano bankų sektorius dirbo pagal klasikinį finansinės piramidės principą, kuris siūlo labai palankias, bet akivaizdžiai neįmanomas sąlygas, o lėšos gaunamos iš nuolatinio naujų dalyvių pritraukimo. Bankai siūlė precedento neturinčias dideles palūkanas už indėlius užsienio valiuta.\n\nCentrinis bankas naudojo piliečių indėlius vyriausybės biudžetui, kuris buvo kupinas korupcijos ir grobstymo, finansuoti. Pinigai tiesiog baigėsi – ir toks rezultatas buvo absoliučiai nuspėjamas. Viešojo sektoriaus skola pasiekė tokį lygį, kad įsipareigojimų nevykdymas buvo neišvengiamas ir tai įvyko 2020 m. kovo mėn.\n\nREKLAMA\n\nREKLAMA\n\nŠaliai, kuri importuoja 80 proc. visko, ką suvartoja, reikia dolerių, kad išlaikytų prekybos balansą. Libano ekonomika yra labai priklausoma nuo dolerių, tačiau dolerių šaltinių nėra daug. Dešimt metų realiame ekonomikos sektoriuje nebuvo augimo, o vienintelis rimtas eksportas yra žmogiškasis kapitalas.\n\nLibanas gavo reikalingus dolerius iš turizmo, pajamų iš Beiruto uosto, pagalbos iš kitų šalių, bet pirmiausia iš libaniečių užsienyje, kurie siųsdavo pinigus šeimai namo. Per pastarąjį dešimtmetį perlaidos vidutiniškai sudarė 15–20 proc. Libano BVP.\n\nTrapi sistema, kuri remiasi išoriniu finansavimu iš paprastų žmonių, patiria sukrėtimus dėl atsitiktinių įvykių. Vienas iš tokių sukrėtimų buvo pilietinio karo protrūkis kaimyninėje Sirijoje, kuri ekonomiškai glaudžiai susijusi su Libanu.\n\nKapitalo srautas į šalį sumažėjo. Valstybė buvo praktiškai niekieno nekontroliuojama: 2014-2016 metais Libanas neturėjo prezidento, o 2018-ųjų rinkimai buvo surengti pavėlavę penkerius metus. Kuo labiau didėjo Hezbollah ir Irano įtaka, tuo mažiau finansinės pagalbos teikė su Iranu konkuruojanti Saudo Arabija.\n\nREKLAMA\n\nREKLAMA\n\nVakarų šalys teikdavo dotacijas konkretiems infrastruktūros plėtros projektams, tačiau dažnai paaiškėdavo, kad pinigai buvo pavogti, o skelbtų projektų niekada nebuvo – jie buvo sugalvoti siekiant gauti lėšų.\n\nDėl likvidumo krizės šalyje buvo nustatyti keli skirtingi valiutų kursai: oficialus nepakitęs 1500 svarų dolerio kursas, „doleris“ už 8000 svarų – fiksuotas kursas, kuriuo libaniečiai gali konvertuoti įšaldytą užsienio valiutą, o „šviežias doleris“ – juodosios rinkos kursas, kuriuo galite nusipirkti grynųjų, šiemet yra nuo 23 000 iki 34 000 svarų sterlingų už dolerį. Tokiu tarifu nuomojami butai ir nustatomos prekių kainos.\n\nUnikali Libano politinės organizacijos sistema susikūrė po nepriklausomybės 1943 m., kai politinė atstovybė buvo organizuojama konfesinių grupių pagrindu, o dabartinę formą įgavo po pilietinio karo. Vietos parlamente vietos yra po lygiai padalintos tarp musulmonų ir krikščionių.\n\nLibano prezidentu pagal Konstituciją gali būti tik krikščionis maronitas, ministru pirmininku – musulmonas sunitas, o parlamento vadovu – musulmonas šiitas. Priklausomai nuo demografinių rodiklių, kiekvienam regionui priskiriamas tam tikras parlamento vietų skaičius kiekvienai iš įvairių konfesijų.\n\nREKLAMA\n\nREKLAMA\n\nIš pirmo žvilgsnio atrodo, kad ši sistema pastatyta ant vienodo politinio atstovavimo visiems libaniečiams, tačiau iš tikrųjų tai yra bandymas padalyti įtakos sferas tarp elito. Partijos valstybės institucijas vertina kaip pelno šaltinį ir konkuruoja dėl išteklių kontrolės, o ne dėl religinių vertybių.\n\nĮtakingiausia ir labiausiai ginkluota iš šių partijų „Hezbollah“, daugelio nuomone, yra atsakinga už visas Libano bėdas. Žinoma, „Hezbollah“ vaidmuo žlugus šaliai nenuginčijamas: organizacija de facto kontroliuoja Libano ir Sirijos sieną bei uostą – būtent „Hezbollah“ politikai labiausiai trukdė tirti sprogimą Beirute.\n\nTuo pačiu metu „Hezbollah“ turi daug sąjungininkų tarp šalies politinių jėgų. Tačiau tai ne vienintelė sukarinta organizacija Libane: krikščionių, musulmonų sunitų ir drūzų partijos taip pat turi ginkluotą sparną, nors ir nedidelį, neformalų.\n\nPagrindiniai dabartiniai visų etnokonfesinių grupių politikai yra buvę pilietinio karo milicijos lyderiai arba jų sūnūs. Štai kodėl vienas pagrindinių 2019 metų spalio protesto šūkių buvo „Viskas reiškia viską“.\n\nREKLAMA\n\nREKLAMA\n\nPastaruosius trejus metus Libano praktiškai niekas nevaldė: laikinosios partijos administracijos, viena po kitos atsistatydinusios, nesiėmė priemonių išvesti šalį iš krizės. Šalies ateitis priklauso nuo to, ar Libano politikai sugebės suformuoti vyriausybę, išrinkti prezidentą ir įgyvendinti reformas, kurias Tarptautinis valiutos fondas iškėlė pagrindine tolesnių gelbėjimo priemonių sąlyga. Dabar tradiciniai donorai signalizuoja, kad be didelių pokyčių Libanas pinigų nebegaus.\n\nPagal 2022 m. balandžio mėn. TVF ir Libano vyriausybės susitarimą organizacija suteiks prieigą prie maždaug 3 milijardų JAV dolerių pirmajame didesnės Libano ekonomikos gelbėjimo programos etape.\n\nTVF nustatytos sąlygos apima vyriausybės išlaidų, pavyzdžiui, subsidijų maistui ir viešojo sektoriaus atlyginimų mažinimą, taip pat mokesčių didinimą, privatizavimą ir valiutos devalvavimą. Tokios priemonės dar labiau palies ekonomiškai pažeidžiamiausias šalies dalis.\n\nTarptautinio valiutos fondo pasiūlymas gali atrodyti kaip vienintelė ir paskutinė Libano galimybė, tačiau šis laikinas problemos sprendimas net nepaliečia jo šaltinių. Vagysčių, kyšininkavimo ir nebaudžiamumo sistema neišnyks ir greičiausiai tęs užburtą ratą, atvedusį šalį į kritinę situaciją. Toks mechanizmas jau buvo pritaikytas keliose šalyse be didelio pasisekimo, pavyzdžiui, Graikijoje, Egipte ir Argentinoje. Tarptautinių lyderių ir organizacijų idėjos apie būtinas reformas ir pokyčius skiriasi nuo to, ko reikalauja Libano opozicijos aktyvistai, o juo labiau – nuo ​​valdžios interesų.\n\nREKLAMA\n\nREKLAMA\n\n2022-ųjų gegužę surengti pirmieji rinkimai nuo krizės pradžios, tačiau vyriausybės formavimas ir pagrindinių valstybės asmenų rinkimai vėl vėluoja – parlamente nėra aiškaus nugalėtojo. Anksčiau didžiausias Hezbollah blokas prarado daugumą: organizacija išlaikė savo vietas, bet jų krikščionių sąjungininkai Laisvasis patriotinis judėjimas pralaimėjo.\n\nDidžiausios krikščionių partijos pozicija pasikeitė iš „Hezbollah“ sąjungininkų į priešininkus – Libano pajėgų partiją, kurią remia JAV ir Saudo Arabija. Taip pat buvo išrinkta 13 nepriklausomų kandidatų, susijusių su pilietiniu judėjimu, kuris išsivystė per 2019 m. masinius protestus.\n\nVėlavimas formuoti vyriausybę Libane yra labiau taisyklė nei išimtis: ankstesnė vyriausybė buvo suformuota po 13 mėnesių trukusių derybų. Užsienio politinė situacija taip pat neprideda pasitikėjimo šviesia Libano ateitimi.\n\nArtėja užsitęsusių derybų dėl susitarimo dėl Irano branduolinės programos atnaujinimo pabaiga. Jei tai bus pasiekta, Iranas turės apriboti savo branduolinę programą mainais į Vakarų sankcijų panaikinimą. Tai leis Iranui gauti daug daugiau pelno iš naftos eksporto ir taip nukreipti daugiau lėšų savo sąjungininkams ir įgaliotiniams, įskaitant „Hezbollah“.\n\nREKLAMA\n\nREKLAMA\n\nŠtai kodėl Izraelis prieštarauja susitarimui, atrodo, suinteresuotas, kad Iranas neturėtų branduolinių ginklų. Tuo pat metu Libanas ir Izraelis bando pasiekti susitarimą dėl jūrų sienų, kad ginčytinuose vandenyse būtų plėtojami dujų telkiniai.\n\nDujų gamyba jūroje galėtų padėti Libanui susidoroti su energetikos ir ekonomikos krize. „Hezbollah“ vadovas Hassanas Nasrallah pagrasino Izraeliui eskalavimu, jei derybose su Izraeliu Libanas negaus norimos dujų telkinio kontrolės.\n\nBe aiškios daugumos paralyžiuoto parlamento 2022 metų spalį laukia dar vienas išbandymas, kai parlamentarai turės rinkti naują prezidentą. Tai gali dar labiau padidinti socialinę ir ekonominę įtampą. Kasdienis libaniečių gyvenimas priklauso nuo nuolat besikeičiančios ir vis nestabilesnės padėties pasaulinėse degalų ir maisto rinkose. Susirėmimų tarp kariaujančių bendruomenių padaugėjo.\n\nNuolatinis stresas dėl beveik visko trūkumo priveda prie to, kad žmonės jau daro beviltiškus veiksmus, o ši įtampa gali virsti nedideliais, bet ginkluotais išpuoliais.\n\nPavyzdžiui, vienas libanietis įkaitais paėmė banko filialo Beirute darbuotojus. Į patalpas jis įėjo su šautuvu ir išsiliejo benzino, reikalaudamas, kad bankas jam atiduotų sąskaitoje įšaldytus pinigus. Jis šaukė, kad reikia susimokėti už jo tėvo gydymą. Už banko žmonės skandavo: „Tu esi didvyris! Šis žmogus – ne vienintelis taip pasielgęs“.",
    "Tarptautinės psichiatrijos konferencijos atidaryme – garbūs svečiai ir svarbios temos": "„Pirmą kartą Vilniuje rengiama „Rethinking Mental Health Care“ konferencija yra didžiausia psichiatrijos konferencija Lietuvoje, pagrindinis dėmesys joje bus skiriamas svarbioms žmogaus teisių, įtraukties, inovacijų ir socialinių veiksnių, turinčių įtakos psichikos sveikatai, klausimams. Joje dalyvaus ne tik psichikos sveikatos specialistai, bet ir jų klientai – asmenys, susidūrę su psichikos sunkumais“, – teigia prof. Robertas van Vorenas, federacijos „Globali iniciatyva psichiatrijoje“ vadovas, konferencijos organizatorius.\n\nKonferenciją atidaręs sveikatos apsaugos ministras Arūnas Dulkys teigė, kad laukia ypatingas renginys, kuriame bus aptariamos karo traumos, psichikos sveikatos ateitis ir žmonių, su išgyventa patirtimi, poreikiai.\n\nLaimos Penek nuotr./Konferencijos „Rethinking Mental Health Care“ atidarymas\n\n„Labai svarbu, kad prie mūsų prisijungė 150 ukrainiečių, kurie susipažins su moderniais karo traumų gydymo būdais, kurių jiems prireiks ne tik dabar, bet ir ateityje, karui pasibaigus. Lietuvoje konferencija vyksta ypatingu metu – kuriame naują psichikos sveikatos sistemą. Ši sritis Lietuvoje vis dar neatitinka klientų poreikių lyginant su kitomis užsienio šalimis“, – sakė Arūnas Dulkys.\n\nMinistras jau prieš konferenciją, atkreipė dėmesį: „Tyrimai rodo, kad psichikos sutrikimai yra ne už tvoros, bet kiekvieno iš mūsų namuose, tačiau norime apsimesti, kad tai mūsų neliečia. Stigmų mažinimas yra ilgas procesas, bet be pokyčių visuomenės, profesinės bendruomenės požiūryje, psichikos sveikatos paslaugų pertvarkymas neįmanomas. Tolerancija pati neateina, ji turi būti ugdoma. Džiaugiuosi, kad šioje vietoje nebijome imtis iniciatyvos ir paslaugų reformos kontekste numatome ilgalaikius veiksmus didinant gyventojų psichikos sveikatos raštingumą bei stigmos mažinimo iniciatyvas remdamiesi kitų šalių pasiteisinusia patirtimi.“\n\nPasak konferencijos organizatoriaus Roberto van Voreno, konferencija ypač svarbi šiuo metu, kai Ukrainoje psichikos sveikatos tarnybos yra tiesiogiai atakuojamos, o milijonai ukrainiečių patiria įvairiausių psichologinių sunkumų dėl karo. Psichikos sveikatos specialistams iš Ukrainos (beveik 150 žmonių) jau nuo vakar vyksta pusantros dienos trukmės mokymai apie karo traumas.\n\n„Tai darome dėl dviejų priežasčių – pirma norime pagerinti jų žinias apie karo traumas, kurių jiems prireiks savo šalyje, o antra – tai investicija į ateities Ukrainos psichikos sveikatos paslaugas. Tikimės, kad ta sistema po karo bus kitokia nei jam prasidėjus. Tai siekis krizę paversti galimybe. Į Vilnių atvyko kelios grupės žmonių, kuriems dalyvavimas šiuose mokymuose nekainuos. Tai žmonės iš Baltarusijos, kurie padėjo savo valdžios represijų aukoms, taip pat 150 ukrainiečių iš Lvivo, jiems bus apmokėtos registracijos ir apgyvendinimo išlaidos“, – pasakoja organizatorius prof. Robertas van Vorenas.\n\nKonferencija „Rethinking Mental Health Care“ yra tarsi forumas, skirtas keistis idėjomis apie prieinamos psichikos sveikatos priežiūros gerinimą. Joje pranešimus skaitys ir lietuviai – VU profesorius, Žmogaus teisių stebėjimo instituto direktorius Dainius Pūras, Lietuvos negalios organizacijų forumo prezidentė Dovilė Juodkaitė ir VšĮ Psichikos sveikatos perspektyvos vadovė Karilė Levickaitė, aktorius Marius Repšys. Konferencija vyks anglų kalba, bus teikiamas sinchroninis vertimas į rusų kalbą.\n\n„Esame įsitikinę, kad į psichikos sveikatos apsaugos paslaugų kūrimą turi būti įtraukti žmonės, kurie tomis paslaugomis naudojasi, žmonės su išgyventa patirtimi. Paslaugos turi būti individualizuotos ir paremtos pagarba, žmonių orumo išlaikymu.\n\nKlientas turi turėti galimybę išsakyti savo nuomonę. Jeigu prekybos centrai visad klausia klientų, ko jie norėtų, kodėl negali to paties būti psichikos sveikatos srityje? Aišku, teoriškai viskas skamba labai gražiai, bet su sunkesniais atvejais yra ir komplikuotesnių situacijų. Kada gali gydyti asmenį prieš jo valią? Jei jis atsisako naudoti medikamentus, ar turėtum su tuo sutikti ar visgi jei reikia vaistų, juos skirti ir priversti juos vartoti“, – teigia „Rethinking Menatal Health Care“ organizatoriai.\n\nTarp daugiau nei keturiasdešimties pranešėjų yra tarptautiniu mastu žinomų psichikos sveikatos priežiūros ekspertų. Pateikiame pagrindinių pranešėjų sąrašą, kurį sudaro ilgametę patirtį turintys asmenys iš Europos, Afrikos, Šiaurės Amerikos ir Okeanijos šalių.\n\nŽymiausi konferencijos pranešėjai:\n\nProf. Normanas Sartorius – garsus psichiatras, buvęs Psichinės sveikatos direktorius Pasaulio sveikatos organizacijoje, dabar – Psichikos sveikatos programų tobulinimo asociacijos prezidentas. (Šveicarija).\n\nProf. Helen Herrman – buvusi Pasaulio psichiatrijos asociacijos vadovė, profesorė emeritė Melburno universitete, Tarptautinės moterų psichinės sveikatos asociacijos vadovė.\n\nDr. Vikramas Patelis– profesorius Blavatniko instituto Pasaulinės sveikatos ir socialinės medicinos katedroje Harvardo medicinos mokykloje (JAV) bei Indijos visuomenės sveikatos fondo docentas.\n\nProf. seras Grahamas Thornicroftas – Londono Karaliaus koledžo Psichiatrijos, psichologijos ir neurologijos instituto Pasaulinės psichikos sveikatos centro psichiatrijos profesorius (Didžioji Britanija).\n\nCharlene Sunkel – Pasaulinio psichinės sveikatos kolegų tinklo įkūrėja ir generalinė direktorė (Pietų Afrikos Respublika).\n\nClauda Sartor – Pasaulinio psichikos sveikatos kolegų tinklo generalinio direktoriaus pavaduotoja (Pietų Afrikos Respublika).\n\nDr. Philippe 'as Delespaul – Mastrichto universiteto Inovacijų psichikos sveikatos srityje profesorius, psichologijos knygų autorius (Nyderlandai).\n\nProf. Dainius Pūras – Vaikų ir paauglių psichiatrijos ir visuomenės psichikos sveikatos profesorius Vilniaus universitete, Žmogaus teisių stebėjimo instituto direktorius (Lietuva).\n\nProf. Gavinas Davidsonas – daug metų dirbęs socialiniu darbuotoju, dabar tyrinėja psichikos sveikatos paslaugų efektyvumą ir teikia rekomendacijas (Šiaurės Airija).\n\nDr. Piersas Goodingas – mokslinis bendradarbis iš Melburno universiteto teisės mokyklos ir Australijos mokslinių tyrimų tarybos narys (Australija).\n\nProf. Richardas Wilkinsonas – Notingamo universiteto medicinos mokyklos socialinės epidemiologijos profesorius emeritas (Didžioji Britanija).\n\nDr. Lucy Johnstone – konsultantė klinikinė psichologė, įvairių psichiatrijos knygų autorė ir redaktorė (Didžioji Britanija).",
    "Pasaulio sporto savaitė: futbolo Tautų lygos atomazga, naujas maratono pasaulio rekordas ir R. Evenepoelio pergalė Australijoje": "Tai buvo įdomiausi praėjusios savaitės pasaulio sporto įvykiai.\n\nSvarbiausi savaitės įvykiai\n\nRugsėjo 22 d. Sidnėjuje prasidėjo pasaulio moterų krepšinio čempionatas. Jame dalyvauja 12 komandų, čempionės vardą gina JAV.\n\nRugsėjo 23 d. Lenkijoje ir Nyderlanduose prasidėjo pasaulio moterų tinklinio čempionatas. Jame dalyvauja 24 komandos, čempionės vardą gina Serbija).\n\nRugsėjo 24 d. Mančesteryje profesionalų bokso mače dėl sunkaus svorio laikinojo čempiono vardo pagal WBO versiją britas Joy Joyce‘as nugalėjo naujazelandietį Josephą Parkerį. 37 metų J.Joyce‘as per profesionalo karjerą laimėjo visus 15 mačų.\n\nRugsėjo 24 d. Baigėsi regbio Čempionatas (Pietų pusrutulio keturių šalių turnyras). Jo nugalėtoja tapo Naujoji Zelandija (19 tšk. per 6 rungt.), antrąją vietą užėmė Pietų Afrika (18), trečiąją – Australija (10). Naujoji Zelandija nugalėjo 23-iąjį kartą per 27 turnyrus.\n\nRugsėjo 25 d. Motegyje (Japonija) motociklų lenktynių Didžiojo prizo etapo nugalėtoju tapo australas Jackas Milleris („Ducati“), antrąją vietą užėmė Bradas Binderis iš Pietų Afrikos (KTM), trečiąją – ispanas Jorge Martinas („Ducati“). Bendrojoje įskaitoje po 16 etapų pirmauja prancūzas Fabio Quartararo („Yamaha“, 219 tšk.), italas Francesco Bagnaia („Ducati“, 201) ir ispanas Aleixas Espargaro („Aprilia“, 194).\n\nRugsėjo 25 d. Vulogonge (Naujasis Pietų Velsas, Australija) pasaulio dviračių plento čempionate vyrų grupinių lenktynių nugalėtoju tapo belgas Remco Evenepoelas, antrąją vietą užėmė prancūzas Christophe‘as Laporte‘as, trečiąją – australas Michaelas Matthewsas. 22 metų R.Evenepoelas pirmą kartą tapo pasaulio čempionu. Moterų grupines lenktynes laimėjo olandė Annemiek van Vleuten. 39 metų A.Van Vleuten šios rungties pasaulio čempione tapo antrą kartą.\n\nRugsėjo 25 d. Futbolo Europos Tautų lygos A lygoje baigėsi dviejų grupių varžybos. Jų nugalėtojomis tapo ir kelialapius į finalo ketvertą iškovojo Kroatija (13 tšk.; 1-oji grupė) ir Nyderlandai (16 tšk.; 4-oji grupė). Kitose dviejose grupėse paskutiniame ture dėl pirmosios vietos žais Portugalija (10 tšk.) – Ispanija (8) ir Vengrija (10) – Italija (8). Paskutines vietas grupėse užėmė ir į B lygą iškrito Austrija, Velsas ir Anglija (likus vienam turui prarado galimybę pakilti į trečiąją vietą). Kitoje A lygos grupėje dėl išlikimo žais Šveicarija (6) – Čekija (4). Dviejose iš keturių B lygos grupių pirmąją vietą ir kelialapį į A lygą užsitikrino Izraelis bei Bosnija ir Hercegovina.\n\nRugsėjo 25 d. Teniso turnyro Tokijuje („WTA 500“) finale rusė Liudmila Samsonova nugalėjo kinę Zhang Qinwen 7:5, 7:5. 23 metų L.Samsonova iškovojo ketvirtąjį titulą profesionalės karjeroje, tarp jų – trečiąjį šiais metais. 19-metė Zhang Qinwen pirmą kartą žaidė WTA turnyro finale. Turnyro Seule („WTA 250“) nugalėtoja tapo rusė Jekaterina Aleksandrova (trečiasis titulas). Turnyro Mece (Prancūzija; „ATP 250“) nugalėtoju tapo italas Lorenzo Sonego (trečiasis titulas), turnyro San Diege (Kalifornija, JAV; „ATP 250“) – amerikietis Brandonas Nakashima (pirmasis titulas).\n\nRugsėjo 25 d. Londone vyrų teniso Laverio taurės mače Pasaulis nugalėjo Europą 13:8. Pasaulio komandoje žaidė kanadietis Felixas Auger-Aliassime, argentinietis Diego Schwartzmanas, australas Alexas de Minauras, amerikiečiai Tayloras Fritzas, Jackas Sockas ir Francesas Tiafoe. Europos komandai rugsėjo 23 d. per dvejetų mačą atstovavo karjerą baigęs šveicaras Rogeris Federeris ir ispanas Rafaelis Nadalis (jie pralaimėjo J.Sockui ir F.Tiafoe).\n\nRugsėjo 25 d. Montesilvane (Abrucas, Italija) Europos vaikinų (iki 20 m.) tinklinio čempionato finale Italija nugalėjo Lenkiją 3:2. Bronzos medalius laimėjo Bulgarija. Italai šios amžiaus grupės Europos čempionais tapo ketvirtąjį kartą.\n\nRugsėjo 25 d. Račicuose (Čekija) baigėsi pasaulio irklavimo čempionatas. Daugiausiai medalių iškovojo Didžioji Britanija (7 aukso, 1 sidabro, 4 bronzos). Vienviečių valčių čempionais tapo vokietis Oliveris Zeidleris (antrą kartą) ir olandė Karolien Florijn (pirmą kartą), aštuonviečių – Didžiosios Britanijos vyrai ir Rumunijos moterys.\n\nRugsėjo 25 d. Berlyno maratono nugalėtojais tapo Eliudas Kipchoge iš Kenijos ir etiopė Tigist Assefa. 37-erių E.Kipchoge ketvirtąjį kartą tapo Berlyno maratono nugalėtoju ir pagerino maratono bėgimo pasaulio rekordą (2 val. 1 min. 9 sek.). Iki tol rekordas taip pat priklausė E.Kipchoge ir buvo pasiektas 2018 m. Berlyno maratone. 28-erių T.Assefa pirmą kartą tapo vieno iš didžiųjų maratonų nugalėtoja.",
    "G-20 šalių BVP antrąjį ketvirtį sumenko 0,4 proc., EBPO – tiek pat augo": "Pažymima, jog bendras G-20 ekonominis nuosmukis kontrastuoja su augimu EBPO narėse 0,4 procento.\n\nAtaskaitoje nurodoma, jog nuosmukis atspindi staigų Kinijos ekonomikos kritimą 2,6 proc., kurį nulėmė nauji ribojimai COVID-19 infekcijos plitimui stabdyti.\n\nBVP sumažėjimas taip pat užfiksuotas Indijoje (1,4 proc.), Pietų Afrikos Respublikoje (0,7 proc.), Jungtinėje Karalystėje ir Jungtinėse Amerikos Valstijose (po 0,1 proc.).\n\nAugimas sulėtėjo Saudo Arabijoje, Indonezijoje, Meksikoje ir Vokietijoje, o spartesnis jis buvo Australijoje, Brazilijoje, Italijoje, Japonijoje, Pietų Korėjoje ir Turkijoje.\n\nDviejų G-20 narių – Meksijos ir PAR – BVP antrąjį šių metų ketvirtį buvo žemiau ikipandeminio lygio (žemiau atitinkamai 1,1 proc. ir 0,5 proc.).\n\nG-20 sudaro Argentina, Australija, Brazilija, Indija, Indonezija, Italija, Japonija, JAV, Jungtinė Karalystė, Kanada, Kinija, Meksika, Pietų Afrikos Respublika, Pietų Korėja, Prancūzija, Rusija, Saudo Arabija, Turkija, Vokietija ir Europos Sąjunga.\n\nEBPO dabar priklauso 38 valstybės: Airija, Australija, Austrija, Belgija, Čekija, Čilė, Danija, Estija, Islandija, Ispanija, Italija, Izraelis, Japonija, JAV, JK, Graikija, Kanada, Kolumbija, Kosta Rika, Latvija, Lietuva, Lenkija, Liuksemburgas, Meksika, Nyderlandai, Naujoji Zelandija, Norvegija, Pietų Korėja, Portugalija, Prancūzija, Slovakija, Slovėnija, Suomija, Švedija, Šveicarija, Turkija, Vengrija, Vokietija.",
    "JT: pandemija ir kitos krizės žmonijos pažangą nubloškė atgal 5 metais": "JT plėtros programa (UNDP) skelbia, kad pirmą kartą nuo jos įkūrimo prieš daugiau kaip 30 metų žmogaus socialinės raidos indeksas (HDI), kuriuo matuojama pasaulio valstybių gyventojų vidutinė gyvenimo trukmė, raštingumo lygis, švietimo lygis ir pragyvenimo lygis, mažėjo dvejus metus iš eilės – 2020 ir 2021 metais.\n\n„Tai reiškia, kad anksčiau mirštame, prastesnis mūsų išsilavinimas, mažėja mūsų pajamos“, – interviu naujienų agentūrai AFP sakė UNDP vadovas Achimas Steineris.\n\n„Vos pagal tris parametrus galima suprasti, kodėl tiek daug žmonių ima jausti neviltį, nusivylimą, nerimą dėl ateities“, – sakė jis.\n\nHDI dešimtmečius nuosekliai augo, bet 2020-aisiais ėmė smukti, o 2021-aisiais smuko toliau. Indeksui smunkant buvo panaikinti ankstesnių penkerių metų pasiekimai, sakoma ataskaitoje.\n\nJoje COVID-19 pandemija vadinama svarbiu pasaulinio smukimo veiksniu, tačiau taip pat sakoma, kad dėl visos virtinės krizių – politinės, finansinės, susijusios su klimatu – populiacijos neturėjo laiko atsigauti.\n\n„Katastrofų būta ir anksčiau. Būta konfliktų. Tačiau samplūdis, kurį išgyvename dabar, yra didelė kliūtis žmonijos raidai“, – sakė A.Steineris.\n\nSmukimas stebimas visame pasaulyje – daugiau kaip 90 proc. valstybių, rodo tyrimas.\n\nŠveicarija, Norvegija ir Islandija išlaikė savo pozicijas sąrašo viršuje, o jo apačioje yra Pietų Sudanas, Čadas ir Nigeris.\n\nNors kai kurios šalys jau buvo pradėjusios atsigauti po pandemijos, daugelis kitų valstybių Lotynų Amerikoje, Užsachario Afrikoje, Pietų Azijoje ir Karibuose nespėjo to padaryti iki naujos krizės: karo Ukrainoje.\n\n„Prarastas pasitikėjimas“\n\nNors Rusijos invazijos į Ukrainą poveikis maisto ir energijos saugumui dar nebuvo vertinamas sudarant šiemetinį indeksą, „be jokios abejonės, perspektyva 2022-iesiems atrodo niūri“, sakė A.Steineris.\n\nPrie HDI smukimo nemažai prisidėjo vidutinės gyvenimo trukmės mažėjimas visame pasaulyje. 2019-aisiais ji buvo 73 metai, o 2021-aisiais – 71,4 metų.\n\nPagrindinis ataskaitos autorius Pedro Conceicao stebimą smukimą pavadino „beprecedenčiu šoku“ ir pažymėjo, kad kai kurios šalys, įskaitant Jungtines Valstijas, smuko dvejus metus ar ilgiau.\n\nAtaskaitoje taip pat aprašoma, kaip transformacinės jėgos, tokios kaip klimato kaita, globalizacija ir politinė poliarizacija, lemia „per žmonijos istoriją dar neregėtą“ nežinią, savo ruožtu kurstančią nesaugumo jausmą.\n\n„Reuters“/„Scanpix“ nuotr./Achimas Steineris\n\n„Žmonės prarado pasitikėjimą vieni kitais“, – sakė A.Steineris.\n\n„Mūsų kaimynas dabar kartais tampa didžiausia mus paralyžiuojančia grėsme, ar kalbėtume tiesiogine prasme apie bendruomenes, ar pasauliniu mastu“, – kalbėjo jis.\n\n„Nebegalime toliau vadovautis praėjusio amžiaus metodais“, – tvirtino A.Steineris. Pasak jo, reikia sutelkti dėmesį į ekonominę transformaciją, o ne į priklausomybę nuo augimo, kaip panacėjos.\n\n„Atvirai kalbant, dėl dabar mums reikalingų transformacijų turime įdiegti ateities rodiklius – mažą [išmetamų] anglies [junginių kiekį], mažesnę nelygybę, didesnį tvarumą“, – teigė A.Steineris.\n\nAtaskaitoje yra pozityvumo gaida – sakoma, kad gerinti padėtį būtų galima akcentuojant tris svarbiausias sritis: investicijas į atsinaujinančius energijos šaltinius ir pasirengimą būsimoms pandemijoms, draudimą sukrėtimams švelninti, inovacijas siekiant didinti pajėgumus dorotis su būsimomis krizėmis.\n\nA.Steineris taip pat paragino stabdyti pastarojo meto smukimo tendenciją kalbant apie pagalbą pažeidžiamiausių šalių vystymuisi.\n\nJo teigimu, toliau eiti šiuo keliu būtų rimta klaida ir „poveikio mūsų, kaip valstybių, sugebėjimui dirbti drauge“ nuvertinimas.",
    "Klasikos koncertų salė. Koncertas „Ne tik Godowsky. Mūza Rubackytė ir Dmitri Makhtin“": "Atnaujintos tradicinės koncertų transliacijos iš žymiausių Lietuvos ir Pasaulio koncertų salių. Išskirtinis dėmesys skiriamas klasikos ir džiazo koncertams Lietuvoje, jų tiesioginių transliacijų metu salėje įsikurs LRT KLASIKA studija, kurioje įspūdžiais dalinsis kątik scenoje aplodismentais apdovanoti kūrėjai. Koncertų įrašus komentuos muzikologai, jų pašnekovai, ieškantys vis naujų būdų „atrakinti“ klasikos kūrinius. Kiekvieną darbo dieną 19.00 val.",
    "BIAFF 2022 skelbia 17-ąjį kartą ir tarptautinių konkursų programą": "Filmų peržiūros vyks „Apollo“ kino teatruose ir Europos aikštėje. Kino festivalyje bus parodyta 30 pilnametražių vaidybinių ir dokumentinių filmų iš 30 šalių bei 30 trumpametražių filmų.\n\nDėl Gruzijos nacionalinio kino centro (GNFC) ir Adžaros regiono kultūros ministerijos finansavimo mažinimo BIAFF pramoninės platformos „Alternatyvi banga“ surengti nebus galima. Tai buvo svarbi Gruzijos filmų kūrėjų platforma, kurioje buvo rengiami mokymo kursų/seminarų atstovai (režisierius ir prodiuseris) scenarijaus kūrimo, režisūros, filmo projektų kūrimo, pristatymo ir kt.\n\nApskritai šiemet BIAFF laukia labai sunki finansinė padėtis – visi pagrindiniai vyriausybės rėmėjai (Gruzijos kultūros ministerija, Gruzijos nacionalinis kino centras, Adžaros regiono kultūros ministerija ir kol kas ne galutinis Batumio miesto tarybos atsakymas) atsisakė finansuoti BIAFF, o tai neįvyko praėjusiais metais.\n\nNepaisant šių sunkumų, BIAFF vadovybė vis dar vykdo festivalį, remiama kelių ambasadų ir kai kurių užsienio partnerių, ir netrukus paskelbs lėšų rinkimo kampaniją, kad surinktų minimalią lėšų sumą, reikalingą kai kurioms pagrindinėms išlaidoms padengti.\n\nŠių metų festivalio programą sudarys šie skyriai:\n\nTarptautinis vaidybinių filmų konkursas\n\nTarptautinis trumpametražių filmų konkursas\n\nMeistrų grupė\n\nGruzijos panorama\n\nDėmesys Ukrainai – BIAFF vadovybė dėkoja visoms kino kompanijoms, kurios dosniai atsižvelgė į mūsų situaciją ir suteikė nemokamų filmų šiam skyriui – „Matchfactory“, „New Europe Film Sales“, „ Directory Films“, „Arthood Entertainment“\n\nCINEDOC-TBILISI – Šiais metais Tbilisio dokumentinių filmų festivalis (CINEDOC) vyks BIAFF festivalio rėmuose.\n\nBIAFF vaidybinių filmų konkurso skyrius – BIAFF vaidybinius filmus vertins ši komisija – Leh Majewsky (Lenkija) – komisijos pirmininkė, Carmen Gray (Vokietija), Lacha Khalvashi, Nino Basilia, Gila Babluni (Gruzija).\n\n„19“, Manjet Hekmat, Iranas/Vokietija, 2022 m.; 75 minutes „A Passing Encounter“, Romedas Widderis, Šveicarija, Liuksemburgas, 2022 m., 85 min. „Dangaus gabalas“, Michaelas Kochas, Šveicarija/Vokietija, 2022 m.; 137 minutes „Keturios sienos“, Bahman Qubadi, Turkija/JK, 2021 m.; 114 minučių „KER“, Tefun Berselmoglu, Turkija/Graikija/Prancūzija, 2022 m.; 100 minučių „Klondaikas“, Marina R. Gorbach, Turkija/Ukraina, 2021 m.; 100 minučių „Žuvies pamokslas“, Hilalas Bedrovas, Azerbaidžanas, Meksika, Šveicarija, Turkija, 2022 m. 90 minučių „Una Feminna – tylos šaltis“, Francesco Costabel, Italija, 2022 m.; 120 minučių „Bandos imunitetas“, Adilkhanas Yerzhanovas, Kazachstanas / Prancūzija, 2021 m.; 94 minutes\n\n„Mano kambarys“, Soso Blaidese, Džordžija, Vokietija, 2022 m., 107 min.\n\nFestivalio rėmėjai – Šveicarijos ambasada, Lietuvos Respublikos ambasada Gruzijoje, Prancūzų institutas, Italijos ambasada, Švedijos ambasada, Batumio lėlių teatras, Batumio bulvaras,\n\nFestivalio rėmėjai – Kino teatras APOLLO, viešbutis „IRE PALACE“, kelionių kompanija „Wonderland“, UAB „Teisinių konsultacijų centras“, ART ITALY GROUP\n\nFestivalio žiniasklaidos partneriai – Gruzijos visuomeninis transliuotojas, Radio Fortuna / Fortuna +, Adjara TV, Batumi TV, reklamos grupėir „Film New Europe“, AT.GE, laikraštis BATUMELEBI, netgazeti.ge, CinExpress.ge",
    "KĄ REIŠKIA DIRBTI SU TEATRO LEGENDA?": "Spalio 1-ąją Nacionaliniame Kauno dramos teatre vyks ilgai laukta pasaulinio garso režisieriaus Roberto Wilsono premjera „Dorianas“. Repeticijas Kaune pradėjo ilgametė R.Wilsono kolegė, spektaklių bendrarežisierė Ann-Christin Rommen.\n\nKelno universitete teatro, kino ir televizijos meno subtilumus studijavusi A.-Ch.Rommen dirbo režisieriaus asistente Kelno teatre „Schauspielhaus“. Nuo 1983 m. ji glaudžiai bendradarbiauja su R.Wilsonu, su kuriuo visame pasaulyje režisavo daugiau kaip 50 spektaklių. A.-Ch.Rommen režisūros darbai rodyti Europoje, Azijoje ir Australijoje. Ji taip pat dėstė Norvegijos teatro akademijoje.\n\n– Tai antrasis jūsų vizitas Kaune ir Nacionaliniame Kauno dramos teatre. Esate labai užsiėmusi, nes vyksta repeticijos, bet galbūt turėjote galimybę pažinti miestą. Kokie įspūdžiai apie jį?\n\n– Turėjau šiek tiek laiko – man labai patiko vaikštinėti ir matyti tiek daug gyvybės miesto gatvėse. Tiek daug kavinių ir restoranų. Man sunku prisiminti kitą tokį miestą, kuriame būtų tiek daug gyvybės miesto gatvėse. Labai patiko pasivaikščioti Kauno senamiesčiu ir apžiūrinėti senuosius pastatus, manau, kad čia labai ypatinga ir autentiška architektūra. Yra nuostabu, kad „Kaunas – Europos kultūros sostinė 2022“ padeda išryškinti modernizmo pastatus, atkreipti visuomenės dėmesį į juos. Kai kurie tų pastatų buvo renovuoti, o kiti žavi savo esamu grožiu. Jaučiu labai šiltus jausmus Lietuvai ir Kauno miestui, man čia labai patinka.\n\n– Pakalbėkime apie jūsų bendradarbiavimą su R.Wilsonu. Gal galite prisiminti pirmąjį susitikimą? Kaip pradėjote dirbti kartu?\n\n– Tai buvo labai seniai. Dar studijavau Kelne, atlikau praktiką teatre kaip asistentė. Vieną dieną man paskambino dramaturgas ir pasakė: „Čia atvažiuoja amerikietis, jis labai reiklus, mums reikia dviejų asistentų, tad, jei turi laiko, ateik.“ Man R.Wilsonas ir jo kūryba jau buvo šiek tiek žinoma, tad labai apsidžiaugiau ir nusprendžiau priimti šį pasiūlymą. Tuo metu jis kūrė daugiakultūrę operą „Pilietiniai karai“, 12 valandų trukmės kūrinį, skirtą 1984 m. vasaros olimpinių žaidynių atidarymui. Skirtingos jos dalys buvo repetuojamos ir sukurtos Japonijoje, Prancūzijoje, Nyderlanduose, Vokietijoje ir JAV. Kūrinys kalbėjo apie įvairius karus: tariamus ir istorinius, taip pat ir asmeninius, vykstančius šeimose. Jame atsispindėjo Frydricho Didžiojo, Abraomo Linkolno ir daugelio kitų istorinių asmenybių išgyvenimai. Kūrinys buvo labai abstraktus, bet kartu nuostabus – kažkas labai nematyto Vokietijos teatro scenoje. R.Wilsonas jau buvo puikiai įvaldęs šviesos techniką, kuri atrodė labai magiška ir niekur kitur neregėta. Vėliau R.Wilsonas paprašė vykti dirbti kartu su juo į Niujorką. Dėl to nutraukiau studijas, bet niekada nesigailėjau šio sprendimo.\n\nIšraiška: A.Ch.Rommen prodiusuoto performansų parodų ciklo „Kambariai“ akimirka. / L. Limos nuotr.\n\n– Vietų ir teatrų, kuriuose dirbote, sąrašas yra įspūdingas, esate aplankiusi daugybę skirtingų pasaulio scenų: „Berliner Ensemble“, Barbakano menų centre Londone, Spoleto teatre Italijoje, Pompėjos didžiajame teatre ir t.t. Žvelgiant iš jūsų patirties taško, kokie pagrindiniai veiksniai lemia puikų teatro spektaklį?\n\n– Iš tikrųjų daug mūsų spektaklių buvo pakviesti į festivalius, pavyzdžiui, su Berlyne pastatyta „Opera už tris skatikus“ gastroliavome Australijoje, Brazilijoje, Honkonge, Paryžiuje, Niujorke, Spolete, Stambule ir dar daug kur kitur. Daug veiksnių nulemia nuostabaus teatro kūrinio sukūrimą. Tam reikalingos geros darbo sąlygos, talentingi aktoriai, muzikantai, dailininkai – daug pasitikėjimo ir inspiracijos ir, be abejo, teatro dievų palankumas.\n\n– Yra daug mitų apie R.Wilsono preciziškumą ir griežtumą teatro scenoje. Ar galėtumėte apibūdinti režisieriaus darbo metodą?\n\n– Jis tiesiog turi viziją, žino, ką nori pasiekti, ir stengiasi ją įgyvendinti. Jis lengvai nesileidžia į kompromisus. Įprastai pirmiausia susėdame kartu prie stalo ir skaitome pjesę arba kartu aptariame scenas. Robertas kuria erdves jas piešdamas. Taip gimsta kiekviena konkreti scena, kai mes surenkame vaizdinę informaciją – visa tai yra pirminė pasiruošimo stadija. Kitas žingsnis – darbas repeticijų erdvėje, kai aktoriai išbando scenas, yra pirminė scenografija. Tai itin svarbus kiekvieno spektaklio kūrimo proceso elementas. Kartais nepradedame iškart dirbti prie teksto, nes norime pajusti pjesės situacijas ir pabandyti suvokti, kaip aktoriai jaučia ir reaguoja vienas į kitą. Kai sceniniai kostiumai ir dekoracijos yra pagaminti, galiausiai pridedamas tekstas. Tai tarsi svogūno lupimas, nes atskleidžiama vis daugiau sluoksnių, kol galiausiai pasiekiamas pats centras.\n\nSu Robertu Wilsonu bendradarbiaujanti režisierė Ann-Christin Rommen: tik maksimaliai susikaupęs aktorius gali perduoti sukurtą emociją nuo scenos žiūrovui.\n\nR.Wilsonas dažnai dirba itin susikaupęs, vadinasi, ir visiems aplinkiniams svarbu išlikti tyliems ir susikaupusiems. Galbūt todėl žmonės mano, kad jis toks griežtas. Jis būna ir labai linksmas, mėgsta pajuokauti, sukuria šiltą atmosferą, gerbia kiekvieną, tačiau jį itin trikdo, kai žmonės nesusikaupia dirbdami. R.Wilsono manymu, nėra visiškos tylos – net ir pačioje tyliausioje erdvėje vis tiek yra garsas. Ir nėra buvimo be judesio. Judesys yra akies mirksnyje, kvėpavime. Tik maksimaliai susikaupęs aktorius gali perduoti sukurtą emociją nuo scenos žiūrovui.\n\n– Negalima pamiršti, kad jūs, kaip kūrybinės dalies prodiuserė, prisidėjote prie performansų parodų ciklo, kuris vadinosi „Kambariai“ (angl. „Rooms“): „12 kambarių“ (Esenas, Vokietija, 2012), „14 kambarių“ (Bazelis, Šveicarija, 2014) ir „15 kambarių“ (Šanchajus, Kinija, 2015), kuriuos rengė garsūs kuratoriai Hansas Ulrichas Obristas ir Klausas Biesenbachas. Ar galite apie jas trumpai papasakoti?\n\n– Tai buvo meninis bendradarbiavimas, prasidėjęs Mančesterio festivalyje su „11 kambarių“. Šio projekto kuratoriai buvo H.U.Obristas ir K.Biesenbachas. Ekspoziciją sudarė vienuolika kambarių (5 x 5 m). Performanso menininkas arba vizualaus meno kūrėjas buvo kviečiamas daryti, ką tik nori. Jie galėjo parengti ir parodyti bet ką, bet negalėjo dalyvauti patys. Mes, organizatoriai, turėjome surasti tinkamus atlikėjus, pasirūpinti šviesomis, atrinkti tinkamus vizualiuosius elementus. Pasirodymai truko tris keturias savaites nuo ryto iki vakaro. Performansų parodos vyko muziejuose, galerijose: kiek kambarių – tiek skirtingų performansų. Vieni pasirodymai kartodavosi, bet pasipildydavo naujais.\n\nMenininkų idėjos buvo pačios netikėčiausios ir jas įgyvendindavome su dalyviais savanoriais. Štai, pavyzdžiui, Kubos menininkų pora Allora & Calzadilla sumanė projektą „Besisukančios durys“ (angl. „Revolving Door“) su dešimčia šokėjų. Jie turėdavo atlikti specifinę choreografiją. Prireikė net dviejų savaičių ir trijų šokėjų grupių, kad būtų parengtas toks numeris. Kai šį performansą ruošėme Kinijoje, į atrankas atėjo kelis šimtai savanorių, bet tik keletas kandidatų atitiko kriterijus. Tinkamus atlikėjus šiam projektui atsirinkome iš šokio mokyklos. Visada būdavo didžiausias iššūkis kiekvienoje šalyje rasti dalyvių projektui. Kitam performansui mums reikėjo trijų porų identiškų dvynių, o menininko iš Afrikos Otobong Nkanga projektui ieškojome juodaodžių moterų, galinčių ant galvos nešti vazoną su augalu.\n\nAtmintin įstrigo neeilinis brazilų menininkės Lauros Limos kūrinys „Man = Flesh / Woman = Flesh – Flat“, kuriame dalyvavo paralyžiuoti žmonės, galintys bendrauti tik akių mirksėjimu. Menininkė sukūrė labai žemą namą, tad žiūrovams tekdavo atsisėti ar atsigulti, kad galėtų bendrauti su ant žemės gulinčiais performanso dalyviais. Tai kėlė daug etinių klausimų, bet menininkė labai tiksliai apsibrėžė savo performanso tikslą, o visiems projekto dalyviams šis įvykis buvo labai reikšmingas ir svarbus.\n\n– Artėja spektaklio „Dorianas“ premjera Nacionaliniame Kauno dramos teatre. Kuo šis spektaklis jums ypatingas?\n\n– Manau, kad itin ypatingas. Tai monologas, parašytas vienam asmeniui, tačiau Kaune turime du labai skirtingus aktorius. Bus įdomu išvysti, kaip auditorija priima du žmones kaip vieną. Spektaklyje yra ir daugiau asmenybių. Man asmeniškai prireikė nemažai laiko, kad suprasčiau spektaklio pjesę ir negaliu teigti, kad aš suprantu ją iki galo, nes jos tekstas išties yra labai sodrus, pilnas įvairių istorijų, užuominų, faktų, Oscaro Wilde’o biografijos, O.Wilde’o ir jo asmeninių santykių su lordu Bosey. Galima atrasti paralelių tarp tapytojo Francio Bacono ir jo mūzos George‘o Dayerio, nepamirštant ir paties Doriano Grėjaus. Šiame spektaklyje yra daugybė priešistorės, tačiau net nežinant kūrinio konteksto galima lengvai įsigilinti į spektaklį ir mėgautis juo.",
    "Norint išsaugoti liekną figūrą visai nebūtina atsisakyti šokolado – 10 faktų, kurie jums tikrai patiks": "Juodasis šokoladas – naudingiausias\n\nPirmiausia įsidėmėkite – juodasis šokoladas daug kartų naudingesnis už pieninį. Saldainiuose, įvairiuose batonėliuose – mažai kakavos, užtai labai daug cukraus. Pradėkite valgyti juodąjį šokoladą. Manoma, kad per dieną galima suvalgyti po 30 g juodojo šokolado.\n\nŠokoladas gali atstoti kavą\n\nŠokolade yra teobromino, kurį galima laikyti kofeino analogu. Tik šios medžiagos poveikis švelnesnis, jis lengvai, be žalos stimuliuoja nervų, širdies ir kraujagyslių sistemas. Mokslininkai paskaičiavo, kad mirtiną teobromino dozę žmogus gautų suvalgęs 30 kg šokolado, tad nesijaudinkite – apsinuodyti neįmanoma. O naminiams gyvūnams šokolado neduokite, jiems jis – nuodas.\n\n\n\n\n\nPieninis šokoladas teikia energijos\n\nTyrėjai iš Indijos universiteto nusprendė tarti kelis žodžius apie pieninio šokolado naudą. Daliai dviratininkų prieš treniruotę davė pieninio šokolado. Paaiškėjo, kad valgiusieji pieninio šokolado po treniruotės jautėsi mažiau pavargę, o jų rezultatai buvo geresni nei tų, kurie gurkšnojo sportinį gėrimą. Taigi, jei esate dviratininkas, tebūnie – valgykite pieninį šokoladą.\n\nMeksikietiškas šokoladas – vaistas nuo visų ligų\n\nKai kuriose Meksikos valstijose iki šiol gyvenančių ir gydančių liaudies gydytojų priemonių arsenale ne paskutinę vietą užima šokolado gėrimas. Pvz., jo reikia gerti sergant bronchitu. Šokolado gėrimo ryte rekomenduoja duoti vaikams – po jo vaikams negelia nei skorpionai, nei širšės, nei kiti geliantys vabzdžiai.\n\nDaugiausia šokolado pasaulyje suvalgo šveicarai\n\nPirmoje vietoje pagal suvalgomo šokolado kiekį yra ne Rusija, o Šveicarija. Vienas šveicaras per metus suvalgo 10 kg šokolado. Tiesa, per dieną suvalgant 30 g šokolado, gautume panašiai tokį kiekį per metus.\n\n\n\n\n\nJuodasis šokoladas gerina regėjimą\n\nJuodasis šokoladas mažina kraujospūdį, gerina atmintį, koncentraciją, spartina reakciją ir gebėjimą spręsti užduotis, nes gerina kraujo pritekėjimą į smegenis. Nepailstantys tyrėjai padarė išvadą, kad šalyse, kur prastas oras, šokoladas tiesiog būtinas, nes gerina regėjimą.\n\nŠokoladas saugo odą nuo saulės\n\nVokiečių mokslininkai, norėdami pralenkti kolegas užsienyje, išsiaiškino, kad šokolade esantys flavonoidai sugeria ultravioletinius spindulius ir taip saugo odą. Ir jie nepastebėjo, kad šokoladas turėtų įtakos bėrimui. Tiesa, kai kas turi alergiją šokoladui.\n\nŠokolado gamybos srityje dirba daugiau nei 50 mln. žmonių pasaulyje\n\nPasaulyje gaminama labai daug šokolado pačiomis įvairiausiomis formomis. Šioje didžiulėje pramonės srityje dirba apie 50 mln. žmonių visame pasaulyje. Įsivaizduokite, kiek žmonių dėl to turi darbą, gauna pajamas ir gali... pirkti šokolado.\n\n\n\n\n\nŠokoladas – geriau nei bučinys\n\nDar vienas įdomus, susimąstyti skatinantis faktas: burnoje tirpdamas šokoladas ilgiau pratęsia euforijos pojūtį nei bučiniai. O gal vertėtų suderinti viena ir kita?\n\nItalai tyrėjai nutarė kliūstelėti žibalo į ugnį – jie įrodė, kad pastoviai šokolado valgančių moterų seksualinis gyvenimas kokybiškesnis: jos jaučia stipresnį geismą, stipriau susijaudina ir dažniau patiria seksualinį pasitenkinimą. Tikėtina, kad jų vyrai irgi mėgsta šokoladą.\n\nŠokoladas – dievų maistas\n\nŽodį „kakava“ atnešė indėnai olmekai, gyvenę Meksikos pakrantėje prieš tris tūkstančius metų. Jie sugalvojo šį gėrimą, o daugiau nieko apie juos nežinoma. Vėliau atėję majai irgi pamėgo šokoladą ir pavadino jį dievų maistu, naudodavo jį savo ritualuose. Botaninis augalo, iš kurio gaminamas šokoladas, pavadinimas – theobroma cacao, graikiškai tai reiškia „dievų maistas“ (theos – Dievas, broma – maistas).",
    "Vidutinis atlyginimas Lietuvoje ir Europoje: atotrūkis nuo Vokietijos mažėja sparčiai, bet kiek dar laiko reikės pasivyti?": "Vidutiniai atlyginimai Lietuvoje per pastaruosius dešimtmečius sparčiai vijosi Vokietiją – didžiausią Europos ekonomiką. Visgi atotrūkis, nors ir tirpsta, išlieka nemažas. Tad kada vidutinio lietuvio pajamos susilygins su Vakarų Europos gyventojų?\n\nSusiję straipsniai Ekonomikos indikatoriumi vadinamas sektorius: rankinis stabdis dar neužtrauktas, bet lėtėjimas matyti Kokie maisto produktai per metus pabrango labiausiai: kai kurios kainos iša",
    "G.Landsbergis su ES kolegomis tarsis dėl vizų rusų turistams ribojimo": "Lietuva, Estija, Latvija, Lenkija ir Suomija ragina papildyti sankcijas Maskvai dėl agresijos prieš Ukrainą ir visiškai uždrausti Rusijos turistams gauti vizas į ES bendrąją Šengeno erdvę.\n\nŠios šalys neatmeta, kad nepriėmus bendro ES sprendimo, galėtų taikyti regioninius draudimus atvykti Rusijos piliečiams.\n\nNebeišduoti naujų vizų rusams anksčiau siūlė ir Europos Sąjungai pirmininkaujanti Čekija.\n\nAgentūrai AFP vienas ES diplomatas praėjusią savaitę patvirtino, kad ant derybų stalo neformaliame ES ministrų susitikime – planai sustabdyti susitarimo, kuriuo rusams palengvinamas kelias prašyti vizų kelionėms į bloką, galiojimą.\n\nŠi priemonė nereiškia oficialaus turizmo vizų draudimo, tačiau ji apsunkintų vizų gavimo procesą ir galėtų sulėtinti į Europą vykstančių rusų srautą, o tai padidintų Maskvos tarptautinę izoliaciją.\n\nPraėjusiais metais 26 Šengeno kelionių zonai priklausančios šalys – 22 ES valstybės narės bei Norvegija, Islandija, Šveicarija ir Lichtenšteinas – išnagrinėjo 536 tūkst. rusų prašymų dėl trumpalaikių vizų.",
    "Brangaus būsto iššūkiai: ar taps turtingųjų privilegija ir ar dabar verta investuoti": "Metinė infliacija Lietuvoje pasiekė rekordiškai aukštą lygį – virš 20 proc. Tokiai infliacijai nemažą įtaką turėjo sparčiau brangęs maistas, kuris sudaro apie penktadalį vartotojų krepšelio. Apskritai maisto kainų augimui įtakos turi jau praėjusiais metais sparčiau pradėjusios kilti maisto žaliavų kainos pasaulyje. Kainas kelia ir kiti maisto prekių savikainą didinantys veiksniai, tokie kaip padidėjusios energijos, kuro, trąšų ir pašarų kainos, kylantis darbo užmokestis, tad panašu, kad iki metų galo infliacija dar niekur nesitrauks.\n\nO kokiais lūkesčiais gyvuoja Lietuvos nekilnojamojo turto rinka? Butų kainos augo visuose šalies didmiesčiuose: Vilniuje apie 25 proc., Kaune apie 19 proc., Klaipėdoje ir Šiauliuose apie 16 proc., Panevėžyje apie 17 proc.\n\nNT nuomos kainos pokytis buvo panašus kaip ir butų kainų augimas. Butų nuomos kaina Vilniuje nuo metų pradžios pakilo apie 25 proc., o nuo pandemijos pradžios – net 50 proc. Taip pat padidėjo ir paskolos Lietuvos namų ūkiams būstui įsigyti.\n\nReikia nepamiršti, kad didelę įtaką NT rinkai daro centrinių bankų politika ir vietinių bankų siūlomos paskolų sąlygos. Būsto paskolų rinkoje atsirado naujas dalyvis „Bigbank“, siūlantis konkurencingas būsto paskolų sąlygas, aktyviai veikia kredito unijos, sutelktinio finansavimo platformos. Pavyzdžiui, sutelktinio finansavimo platforma „Profitus“ per 2021 m. nekilnojamajam turtui finansuoti sutelkė 24 mln., per „Rontgen“ platformą NT projektams pernai sutelkta 14,3 mln. eurų, 2,5 karto daugiau nei ankstesniais metais.\n\nKodėl brangsta butai?\n\nŠiame žurnalo „Investuok“ straipsnyje, panagrinėsime kokios priežastys turėjo reikšmingą įtaką nekilnojamojo turto kainų kilimui, o straipsnio pabaigoje – ką galvoti apie ateitį.\n\nInfrastruktūros mokesčiai. Atsiradęs infrastruktūros mokestis plėtotojams išbrangino projekto statybas, nes plėtotojai turėjo ne tik pastatyti suplanuotą nekilnojamojo turto objektą, bet ir papildomai įrengti aplink esančią infrastruktūrą arba prisidėti finansiškai. Natūralu, kad šį atsiradusį mokestį plėtotojai perkėlė ant pirkėjų pečių.\n\nA++ energinė klasė. 2021-01-01 įsigaliojo nauji energiniai reikalavimai statomiems pastatams. A++ energinės klasės pastatuose ne mažiau kaip 50 proc. energijos turi būti pagaminta naudojant atsinaujinančius energijos šaltinius (biokuras, vėjo, saulės, geoterminė energija, šilumos siurbliai). Taip pat pasikeitė reikalavimai išorės atitvarų šiluminėms savybėms A++ energinio naudingumo klasės gyvenamuosiuose namuose. Jie turi būti aukštesni (skirtumas siekia apie 15 proc.), nei buvo keliami reikalavimai A+ energinio naudingumo gyvenamuosiuose pastatuose.\n\nTaip pat pasikeitė reikalavimai pastatams, kuriems įrengta mechaninė vėdinimo sistema su rekuperacija. Kai A+ energinio naudingumo klasės pastate įrengta mechaninio vėdinimo su rekuperacija sistema, rekuperatoriaus naudingumo koeficientas turi būti ne mažesnis kaip 0,75, o rekuperatoriaus ventiliatorių naudojamas elektros energijos kiekis neturi viršyti 0,55 Wh/m³. Tačiau A++ energinio naudingumo klasės pastate rekuperatoriaus naudingumo koeficientas turi būti ne mažesnis kaip 0,80, o rekuperatoriaus ventiliatorių naudojamas elektros energijos kiekis turi neviršyti 0,45 Wh/m³.\n\n© DELFI / Josvydas Elinskas\n\nSu A++ klase taikomi aukštesni reikalavimai šiluminėms savybėms pertvarų ir tarpaukštinių perdangų, skiriančių autonominius šilumos šaltinius, įrengtus patalpose ar butuose.\n\nA+ name dar galima naudoti dujas, o A++ dujas jau galima pamiršti. Netgi įsirengus šilumos siurblį „oras-vanduo“ nėra garantijos, kad namas atitiks A++ klasę. Greičiausiai papildomai dar reikės ir saulės baterijų. Be to, langai, sienos ir stogas turi būti dar didesnės varžos, o visam tam reikia didelių pinigų ir visa tai turėjo didelę įtaką kainos kilimui.\n\nTrūkinėjančios tiekimo grandinės. Trūkinėjančios tiekimo grandinės stipriai pakėlė medžiagų kainas. Anksčiau galėdavai derėtis, o atsiradus problemų tiekimo grandinėje apskritai turi džiaugtis, kad prekę gavai, nors ir pavėluotai. Iš rinkos dalyvių teko išgirsti tokią istoriją, kad medžiagų tiekėjas didelį plėtotoją įspėjo, kad jei dar kartą sulauks skambučio ir klausimo, kada bus pristatytos užsakytos prekės, rezervuotas kiekis bus parduotas kitiems klientams. Ši istorija atspindi, su kokia įtampa susiduria ne tik nekilnojamojo turto plėtotojai, bet ir dauguma kitų verslų. Tiesa, dabar situacija jau normalizuojasi.\n\nDviženklė infliacija. Kadangi pinigai nuvertėja, augant infliacijai, žmonės linkę daugiau išlaidauti ir investuoti bei mažiau taupyti. Išaugę infliacijos lūkesčiai daro nemažą įtaką ir gyventojų lūkesčiams dėl algų ar socialinių išmokų bei verslui nustatant prekių ir paslaugų kainas. Įmonėms kur kas lengviau didinti prekių ar paslaugų kainas, o gyventojams prašyti didesnių pajamų.\n\nKaras Ukrainoje. Rusijai užpuolus Ukrainą, pradėjo trūkti svarbių statybinių medžiagų. Ne paslaptis, kad dalį žaliavų ir medžiagų Lietuvos statybų sektoriuje sudarė rusiška, baltarusiška ir ukrainietiška produkcija, kurios tiekimas prasidėjus karui sustojo. NT plėtotojai susiduria ne tik su naujų tiekėjų paieškos iššūkiais, bet ir su projektų realizavimo tempų sulėtėjimu, išaugusia savikaina ir susitraukusiu pelningumu.\n\nŽmogiškųjų išteklių trūkumas. Jokia paslaptis, kad didžioji dalis darbo jėgos statybose buvo iš Baltarusijos, Ukrainos ir kitų trečiųjų šalių. Kilus įtampai ir užsidarius sienoms žmogiškųjų išteklių trūkumas tapo vienas opiausių. Tikriausiai ne vienas pastebėjote, kad sumos už remonto darbus gerokai pakilo. Pačiam irgi ne kartą teko susidurti, kad suderėti mažesnės remonto darbų kainos nepavyksta, nes meistras turi kitų užsakymų, ir jei nesutinki su pasiūlyta kaina, jis pasirinks kitą užsakovą. Panašiomis istorijomis turbūt galėtų pasidalinti daugelis žurnalo „Investuok“ skaitytojų susiduriančių su būsto nuomai įrengimu.\n\nPasiūlos trūkumas. Daugelis anksčiau minėtų priežasčių sukūrė pasiūlos trūkumą.\n\nPraėjusiais metais Vilniuje biurą atidariusi „Wargaming“ Konstitucijos prospekte esančiame pastate „Tower“ įsigijo net 76 butus. Į Lietuvą aktyviai kėlėsi ir kiti verslai iš Rusijos, Baltarusijos, Ukrainos. Didelę įtaką nekilnojamojo turto nuomos rinkai padarė karas Ukrainoje ir ukrainiečiai pabėgėliai, kurie užpildė nuomos rinką. Suprantama, kad atvykę jie pasirinko pigiausius nuomos pasiūlymus, todėl nuomos pasirinkimas rinkoje gerokai sumažėjo ir nuoma pabrango. Pasiūlos trikdžiai, nesubalansuota pasiūla ir paklausa, išaugusios statybos sąnaudos ir toliau neleidžia mažėti būsto kainoms.\n\n© DELFI / Josvydas Elinskas\n\nNekilnojamasis turtas – turtingųjų privilegija?\n\nJau ne kartą kalbėta, o ir žurnale „Investuok“ karts nuo karto „išlenda“ gana provokuojanti mintis, kad ateityje būsto įsigijimas gali tapti tik turtingųjų privilegija. Nors lietuviai itin mėgsta ir aktyviai investuoja įsigydami nekilnojamojo turto objektus, dėl didėjančio reguliavimo, įvedamų NT mokesčių, kylančių paskolų palūkanų ir mažėjančio įperkamumo tokia situacija gali pasikeisti.\n\nPamenu, įsigyjant pirmąjį NT objektą, kurį pirkau 2007 m., nereikėjo jokio pradinio įnašo. Vėliau atėjus krizei Lietuvos bankas įvedė 15 proc. pradinį įnašą, o nuo šių metų vasario 1 d. Lietuvos bankas nusprendė iki 30 proc. didinti minimalų pradinio įnašo reikalavimą antrajai ir paskesnėms būsto paskoloms. Kas gali paneigti, gal po metų kitų vietoje 15 proc. pradinio įnašo reikės mokėti 20 proc. ar daugiau?\n\nJei pažiūrėtume į nekilnojamojo turto rinką išsivysčiusiose šalyse, tokiose kaip Vokietija, Šveicarija, Švedija, Danija, Norvegija, ten nuosavas būstas yra brangus malonumas. Daugiau nei 60 proc. vietos gyventojų yra linkę butus nuomotis, o ne pirkti.\n\nBūstą įsigyti Vokietijoje yra taip brangu, kad vienišas, vidutines pajamas gaunantis žmogus, neturintis vaikų, negali sau leisti nusipirkti vidutinio būsto. Vidutinį darbo užmokestį gaunantys žmonės turi rinktis kaimo vietoves, kur nekilnojamasis turtas įperkamesnis. Netgi žmonės, gaunantys didelį atlyginimą, sunkiai išgali nusipirkti namą, nes jie patenka į aukščiausios mokesčių grupės slenkstį, kuris sumažina jų galimybes skolintis.\n\nŠveicarijoje norėdamas išsinuomoti butą nuomininkas turi atsidaryti depozitinę sąskaitą banke, kurioje esančių lėšų turėtų pakakti dviejų trijų mėnesių būsto nuomai, ir šios lėšos sąskaitoje turi būti neliečiamos.\n\nKitaip sakant, artimiausioje ateityje nekilnojamąjį turtą galės įsigyti turtingieji ir nekilnojamasis turtas gali tapti valdomas tik turtingų, didelių plėtotojų ir investicinių fondų. Dėl to Lietuvoje greičiausiai matysime kartas žmonių, kurie, kaip Austrijoje ar Šveicarijoje, nugyvena gyvenimą nuomodamiesi nekilnojamąjį turtą.\n\nNT burbulas ir rinkos perspektyvos\n\nDažnai manęs klausia, ar įžvelgiu Lietuvos rinkoje susiformavusį nekilnojamojo turto burbulą. Visiems sakau, kad tokio burbulo nematau, nes jei pasižiūrėtume, nekilnojamojo turto kainos kilo tiek Europoje, tiek visame pasaulyje, tad Lietuva nėra išskirtinė. Tačiau atkreipčiau dėmesį į nekilnojamojo turto ciklą, kuriame nuo praėjusios krizės visą dešimtmetį matėme NT kainų kilimą.\n\nNenoriu būti blogas pranašas, tačiau matau daug įtampų, kurias suvaldyti darosi vis sunkiau ir kurios gali pagreitinti recesijos ir ekonominės krizės atėjimą. Per dešimtmetį užaugo nauja karta, kuri nebepamena, kokia sunki buvo 2008–2009 m. krizė. Kiek daug buvo nukentėjusių, bankrutavusių arba emigravusių žmonių.\n\nPastaruoju metu vis dažniau išgirstu, kad jokios krizės čia nebus, viskas subrango, tad nėra priežasčių mažėti kainoms. Yra! Pažiūrėkime į Švedijos būsto rinką, kuri nuo metų pradžios smuktelėjo 7 proc., nors per 2020–2021 m. augo daugiau nei 20 proc.\n\nĮpirkti būstą šiandien tampa tikru iššūkiu, nes kainos viršija rekordus, o didžioji dalis parduodamo būsto – dar tik ankstyvoje statybos stadijoje. Besitęsiantis karas Ukrainoje, braškanti Kinijos ekonomika, Europos energetikos krizė, gyventojų perkamąją galią tirpdanti infliacija nuteikia pesimistiškai.\n\nApie palūkanų pasikeitimus ir ką tas lems, rašoma beveik kiekviename žurnalo „Investuok“ numeryje – nuo metų pradžios JAV centrinis bankas agresyviai kelia palūkanų normas. Europos centrinis bankas dažnai seka, ką daro JAV centrinis bankas, todėl nekeista, kad palūkanų norma didėjo ir Europoje. Pirmą kartą per 11 metų ECB valdančioji taryba padidino palūkanų normas ir per ateinančius mėnesius jas greičiausiai dar didins. Vadinasi, brangs paskolos, didės įmokos, mažės uždirbamas pelnas.\n\nLietuvos BVP šių metų antrąjį ketvirtį, palyginti su pirmuoju, sumažėjo 0,4 proc. Tai pirmasis signalas, kad ekonomika pradeda stoti. Pirmąjį šių metų pusmetį išaugo inicijuotų bankrotų skaičius, mažėja mažmeninė prekyba, apdirbamoji gamyba taip pat susitraukė.\n\nMatome ir girdime apie verslo įtampas. „Lietuvos geležinkeliai“ paskelbė, kad planuoja atleisti apie 2 tūkst. darbuotojų. Sunkumų patiria beveik 30 metų Lietuvoje veikiantis restoranų tinklas „Čili pica“, tarp didžiausių Lietuvos įmonių esanti „Achema“ sustabdė gamyklos darbą.\n\n„NordPool“ elektros biržos didmeninei kainai pasiekus bematytas vertes į tai sureagavo dideli prekybos tinklai. „Maxima“ nuo 18–19 val. taupydama elektrą planuoja sumažinti oro vėdinimą ir vėsinimą, visose parduotuvėse planuoja sumažinti apšvietimą apie 30 proc., naktimis išjungti lauko reklamas. „Norfa“ savo tinklo parduotuvėse taip pat valandai sumažins apšvietimą, prekybos salėse bus išjungtas patalpų vėsinimas ir vėdinimas. Ir tai daro pačios didžiausios ir stipriausios Lietuvoje įmonės!\n\nEnergetikos krizė palies visus, nuo paprasto gyventojo iki stambaus verslo. Girdžiu apie verslus, kurie planuoja užsidaryti, nes dirbti tampa nebepelninga.\n\nNT sektorių tai taip pat palies, nes ne kiekvienas nuomininkas galės, be padidėjusių nuomos kainų, mokėti ir dvigubai išaugusią elektros ar šildymo kainą. Tikėtina, kad senos statybos energetiškai neefektyvūs butai nebebus tokie paklausūs, kaip buvo iki šiol. Naujas rinkos dalyvis tris kartus pagalvos, ar jam tikrai verta pirkti senos statybos, nors ir naujai įrengtą butą, kurio šildymo kaštai neproporcingai dideli, ar vis dėlto investuoti daugiau, tačiau įsigyti naują, energiškai efektyvų būstą.\n\nVisai nenustebčiau, jei matytume, kad Lietuvoje nekilnojamojo turto rinka pasuks Švedijos rinkos pavyzdžiu. Verslams pradėjus taupyti, nustojus kilti atlyginimams arba jiems gerokai atsiliekant nuo infliacijos galima pamatyti rinkoje štilį, o po jo galimas nuosmukis.\n\nVietoj išvadų\n\nVisais laikais investavimas yra ilgalaikis procesas, siekiant auginti kapitalą, kurį būtų galima reinvestuoti. Nekilnojamojo turto rinka Lietuvoje kol kas puikiai atlaikė tiek pandemiją ir su ja susijusias įtampas, tiek karą Ukrainoje ir generavo dviženklį augimą, nors kitos turto klasės žengė į meškų rinką.\n\nJei nuo metų pradžios būtumėte investavę į akcijų indeksus, šiuo metu turėtumėte minusą. S&P 500 indekso grąža nuo metų pradžios – 21 proc., NASDAQ –30 proc.. Kriptovaliutų rinkoje buvo tikri fejerverkai. Vien bitkoinas nuo metų pradžios nuvertėjo daugiau nei 50 proc., o nuo savo aukščiausio taško pasikoregavo apie 70 proc. Pavienės akcijos, ypač technologijų sektoriaus, taip pat krito po 50 proc. ir net daugiau.\n\nTad visi, kurie pastaruosius metus investavo į nekilnojamąjį turtą, neprašovė ir, tikėtina, gerai uždirbo. Tačiau reikia suprasti, kad tai, kas stipriai kilo, gali greitai ir nusileisti. Tą matėme akcijų ir kriptovaliutų rinkose. Naivu būtų tikėtis, kad aukštai pakilusios nekilnojamojo turto kainos toliau kils.\n\nVis dėlto aš toliau investuoju į nekilnojamąjį turtą ir raginu visus tai daryti atsakingai. Žurnale „Investuok“ daug įvairiausių patarimų, bet mano manymu, visų pirma esant galimybei savo investicijas verta paskaidyti. Jei iki šiol pirkote tik prabangų būstą, galite diversifikuoti savo portfelį ir įsigyti ir ekonominės ar vidutinės klasės butų. Taip pat reikėtų nepamiršti apie tikrąją diversifikaciją, kad jūsų investicijos būtų paskirstytos po skirtingas turto klases, rinkas ir šalis.\n\nAtėjus krizei dažnai žmonės iš brangiai kainuojančių NT juda į mažiau išlaidų reikalaujantį būstą. Augant ekonomikai matėme, kaip visi nori pabėgti iš mažų butų ir keliasi į didelius, erdvius namus, o ekonomikos susitraukimo atveju matysime atvirkščią procesą. Tie, kas nuomojosi namus ar kotedžus, susitraukus pajamoms ar netekę pajamų šaltinio ims galvoti apie mažesnį ir ekonomiškesnį būstą.\n\nTad, jei šiuo metu nuomojate namą, už kurį nuomininkas atseikėja solidžią sumą, pagalvokite apie planą B, kas bus, jei ekonomika stos ir nuomininkas nebeišgalės tokių pinigų mokėti. Ar galėsite sumažinti nuomą? O gal verta pereiti prie trumpalaikės nuomos ar nuomos kambariais? O gal apskritai dabar geras metas tokį NT parduoti ir įsigyti kelis mažesnius, kurie generuos grąžą net ir per krizę?\n\n„Investuok“ skaitytojai nuolat gauna naujų idėjų ir minčių srautą, bet reikia galvoti, kas tinka būtent Jums. Svarbu suprasti, kad nėra vieno teisingo kelio ir vienos teisingos strategijos. Svarbu yra laiku apie tai pradėti galvoti, atsakingai tam ruoštis. Sutikite, jei prieš metus būtumėte investavę į nuosavą ar nutolusią saulės elektrinę, šiandien nereikėtų sukti galvos, kiek reikės mokėti už pabrangusią elektrą.\n\nBūtent pasiruošimas, mokėjimas apskaičiuoti investicinę grąžą ir lemia tai, kad vieni uždirba daugiau, kiti mažiau. Galbūt jūsų būstas, kurį pirkote sau ir sumokėjote „meilės mokestį“, neatneša tiek grąžos, kiek galėtų atnešti, nes pirkdami sau jūs greičiausiai permokėjote. Ir nuomininkas tikrai nemokės daugiau už tai, kad butas devintame aukšte su geresniu vaizdu nei antrame aukšte.\n\nJei investavote su svertu, įvertinkite, ar pajėgsite grąžinti paskolą pakilus palūkanoms, ar turėsite papildomai turto įkeitimui, jei to pareikalautų įstaiga, kuri jus finansavo. Kiek gali brangti būsto paskolų įmokos? Būsto paskolų įmokų pokyčiai priklausytų nuo paskolos trukmės, paskolos sumos, grąžinimo metodo bei palūkanų normų pokyčių.\n\nPavyzdžiui, jei turite 50 tūkst. eurų paskolą, kurią reikia išmokėti per 22 metus, tokios paskolos EURIBOR padidėjus iki 2 proc., mėnesinė įmoka padidėtų maždaug 50 eurų. Pokytis neatrodo didelis, tačiau apskaičiuokite, kokia situacija bus, jei turite 200 000 ar didesnę paskolą.\n\nVisada prisiminkite, kad ekonomikai augant geriau sukaupti pinigų rezervą ir turėti kapitalo nei atėjus sunkmečiui pardavinėti savo turtą į minusą. Todėl universalus ir visur girdėtas patarimas sukaupti 3, 6 ar net 12 mėn. išlaidų rezervą recesijos ir krizės akivaizdoje atrodo vienas tinkamiausių.\n\nTai straipsnis iš žurnalo „INVESTUOK“.\n\nRugsėjo mėnesio žurnalo „Investuok“ numeryje taip pat skaitykite:\n\nNumerio tema – energijos klausimai. Kaip blaiviai vertinti esamą situaciją ir kiek dar truks energijos šokas? Kaip tai paveiks investicijas, ką svarbu stebėti ir kam ruoštis. Kuo labiausiai dabar turėtų būti susirūpinę investuotojai?\n\n– energijos klausimai. Kaip blaiviai vertinti esamą situaciją ir kiek dar truks energijos šokas? Kaip tai paveiks investicijas, ką svarbu stebėti ir kam ruoštis. Kuo labiausiai dabar turėtų būti susirūpinę investuotojai? NT rubrikoje nagrinėjame senos statybos būstų situaciją – naujų butų pardavimai stoja, tačiau sena statyba aktyvi kaip niekad – kas vyksta, pardavėjų-pirkėjų situacija, paskolos, kainos, perspektyva ir prielaidos sprendimams. Be to – NT įžvalgos ir bandymai numatyti kryptį.\n\nnagrinėjame senos statybos būstų situaciją – naujų butų pardavimai stoja, tačiau sena statyba aktyvi kaip niekad – kas vyksta, pardavėjų-pirkėjų situacija, paskolos, kainos, perspektyva ir prielaidos sprendimams. Be to – NT įžvalgos ir bandymai numatyti kryptį. Rubrikoje Vertybinių popierių birža : apie itin gerus rezultatus demonstruojančią „Linas Agro Group“ – įmonės akcijos nuo metų pradžios pabrango 36 proc. ir pagal įvairius rodiklius vis dar atrodo gana pigios. Analizuojame kiek jos dar turi perspektyvos ir kaip įmonė atrodys jei žaliavų kainos nebebus tokios palankios. Vėl nagrinėjame pavyzdinius portfelius – visi džiaugiasi geresniu nei rinkos rezultatu, o neramiam rudeniui ruošiasi skirtingai.\n\n: apie itin gerus rezultatus demonstruojančią „Linas Agro Group“ – įmonės akcijos nuo metų pradžios pabrango 36 proc. ir pagal įvairius rodiklius vis dar atrodo gana pigios. Analizuojame kiek jos dar turi perspektyvos ir kaip įmonė atrodys jei žaliavų kainos nebebus tokios palankios. Vėl nagrinėjame pavyzdinius portfelius – visi džiaugiasi geresniu nei rinkos rezultatu, o neramiam rudeniui ruošiasi skirtingai. Fondai – apžvelgiame svarbiausius Europoje žaliavų ETF fondus – gal tai gali būti viena iš saugesnių priebėgų?\n\n– apžvelgiame svarbiausius Europoje žaliavų ETF fondus – gal tai gali būti viena iš saugesnių priebėgų? Investuotojo dienoraštyje – pamokos iš praėjusio infliacinio ciklo – apie tai kas vyko pasaulyje kai septintam-aštuntam dešimtmečiuose centriniai bankai bandė kovoti su infliacija (gana nesėkmingai) ir ko galime sulaukti šį kartą – su kelrodžiai ženklais. Ir kokios S&P 500 reikšmės investuotojas Ž. Speteliūnas tikisi 2022 pabaigoje.\n\n– pamokos iš praėjusio infliacinio ciklo – apie tai kas vyko pasaulyje kai septintam-aštuntam dešimtmečiuose centriniai bankai bandė kovoti su infliacija (gana nesėkmingai) ir ko galime sulaukti šį kartą – su kelrodžiai ženklais. Ir kokios S&P 500 reikšmės investuotojas Ž. Speteliūnas tikisi 2022 pabaigoje. Požiūryje kalbiname lietuviškus termovizorius gamininčios „Yukon Advanced Optics Worldwide“ pagrindinį akcininką A.Alsheuskį – apie tai kuo dabar gyvena 50 proc. pasaulio rinkos užimančio verslo savininkas ir kodėl neverta kopijuoti kitų.\n\nkalbiname lietuviškus termovizorius gamininčios „Yukon Advanced Optics Worldwide“ pagrindinį akcininką A.Alsheuskį – apie tai kuo dabar gyvena 50 proc. pasaulio rinkos užimančio verslo savininkas ir kodėl neverta kopijuoti kitų. Kriptopasaulis – Kriptovaliutoms vis labiau integruojantis į visas mūsų gyvenimo sritis prisimename ICO burbulą – ko pasimokėme?\n\n– Kriptovaliutoms vis labiau integruojantis į visas mūsų gyvenimo sritis prisimename ICO burbulą – ko pasimokėme? Įmonės analizė – narstome naudotų automobilių prekybos gigantę „Shift Technologies“ – verslo modelį, istoriją, veiklos aktualijas, finansinius rezultatus ir rizikas – kiek patrauklios gali būti šios įmonės akcijos.\n\n– narstome naudotų automobilių prekybos gigantę „Shift Technologies“ – verslo modelį, istoriją, veiklos aktualijas, finansinius rezultatus ir rizikas – kiek patrauklios gali būti šios įmonės akcijos. Ir dar: įžvalgos, interviu, komentarai, patarimai, fondų rezultatai, pasaulio, žaliavų, valiutų apžvalgos ir tai, ką vasarą viešai kalbėjo garsūs investuotojai bei ekonomistai.\n\nDaugiau informacijos: www.investuok.eu",
    "Jūroje aptiktas plaustas su nuskendusio kreiserio „Moskva“ karių daiktais": "Pentagonas informavo, kada Ukraina gaus pirmąsias NASAMS raketų sistemas\n\nJAV tikisi, kad pirmosios dvi NASAMS priešlėktuvinių raketų sistemos Ukrainai bus pristatytos per du mėnesius.\n\nJAV gynybos departamento atstovas spaudai generolas Patrickas Ryderis šią informaciją paskelbė penktadienį vykusioje trumpojoje spaudos konferencijoje, pranešė Pentagonas.\n\n„Tikimasi, kad dvi NASAMS baterijos bus išsiųstos per ateinančius du mėnesius. Šios oro gynybos sistemos padės Ukrainai apsisaugoti nuo oro grėsmių, ypač nuo orlaivių, bepiločių orlaivių ir sparnuotųjų raketų“, – sakė jis.\n\nTeodoro Biliūno / BNS nuotr./Trumpo nuotolio oro gynybos sistema NASAMS\n\nUkrainos prezidentas Volodymyras Zelenskis yra sakęs, jog Ukraina su penkiomis šalimis tariasi dėl oro gynybos sistemų tiekimo Ukrainai.\n\nRugpjūčio antroje pusėje JAV paskelbė apie naują karinės pagalbos Ukrainai paketą, į kurį įtraukti NASAMS kompleksai, galintys sustiprinti Ukrainos oro gynybos sistemą.\n\nAnksčiau buvo reiškiama nuomonė, kad dvi NASAMS priešlėktuvinių raketinių kompleksų baterijos su joms skirtomis raketomis galėtų pridengti ne daugiau kaip du objektus.\n\nUkraina iš Vakarų partnerių laukia ne tik NASAMS, bet ir vokiškų IRIS-T sistemų.",
    "KAUNIETIS STEBISI: PRABANGIEMS AUTOMOBILIAMS SU RUSIŠKAIS NUMERIAIS SANKCIJOS NEGALIOJA?": "Antradienio rytą kauniečiai miesto centre užfiksavo juos nustebinusį vaizdą.\n\n„Radisson“ viešbutyje – Vladimiro Putino aplinkos susirinkimas? Visi numeriai – su septynetais. Kaip suprantu, tai yra Maskvos sritis, – prie atsiųstų nuotraukų stebėjosi kaunietis. – Keista – delegacija su vienodais prabangios G klasės „Mercedes-Benz“ automobiliais, visi vienodos juodos spalvos ir su vienodais rusiškais numeriais. Jiems sankcijos negalioja?“\n\nPortalui kauno.diena.lt susisiekus su viešbučio darbuotoju, šis į klausimus apie vizitą neatsakė.\n\n„Apgailestaujame, bet tokios informacijos suteikti negalime“, – teigė viešbučio darbuotojas, paprašęs palikti žurnalisto kontaktinius duomenis.\n\nRusijai įsiveržus į Ukrainą, Lietuva apribojo galimybes Rusijos piliečiams atvykti į mūsų šalį.\n\nPrimename, kad Užsienio reikalų ministras Gabrielius Landsbergis antradienį Prahoje su Europos Sąjungos (ES) diplomatijos vadovais tarsis dėl turistinių vizų politikos Rusijos piliečiams, pranešė BNS.\n\nLietuva, Estija, Latvija, Lenkija ir Suomija ragina papildyti sankcijas Maskvai dėl agresijos prieš Ukrainą ir visiškai uždrausti Rusijos turistams gauti vizas į ES bendrąją Šengeno erdvę.\n\nŠios šalys neatmeta, kad nepriėmus bendro ES sprendimo, galėtų taikyti regioninius draudimus atvykti Rusijos piliečiams.\n\nNebeišduoti naujų vizų rusams anksčiau siūlė ir Europos Sąjungai pirmininkaujanti Čekija.\n\nAgentūrai AFP vienas ES diplomatas praėjusią savaitę patvirtino, kad ant derybų stalo neformaliame ES ministrų susitikime – planai sustabdyti susitarimo, kuriuo rusams palengvinamas kelias prašyti vizų kelionėms į bloką, galiojimą.\n\nŠi priemonė nereiškia oficialaus turizmo vizų draudimo, tačiau ji apsunkintų vizų gavimo procesą ir galėtų sulėtinti į Europą vykstančių rusų srautą, o tai padidintų Maskvos tarptautinę izoliaciją.\n\nPraėjusiais metais 26 Šengeno kelionių zonai priklausančios šalys – 22 ES valstybės narės bei Norvegija, Islandija, Šveicarija ir Lichtenšteinas – išnagrinėjo 536 tūkst. rusų prašymų dėl trumpalaikių vizų.\n\nGALERIJA\n\n\n\nSkaitytojo nuotr.",
    "DEŠIMT RUNGTYNIŲ LIETUVOS MOTERŲ FUTBOLO RINKTINEI – Į PATIRTIES BAGAŽĄ": "Lietuvos moterų futbolo rinktinei nepavyko skambiu akordu užbaigti 2023 m. pasaulio čempionato atrankos varžybų.\n\nSurinko 5 taškus\n\nPaskutines G grupės rungtynes lietuvės savo aikštėje 0:1 pralaimėjo Kroatijos futbolininkėms, su kuriomis per pirmą dvikovą pernai Puloje pasidalijo po tašką (0:0).\n\n„Mūsų jaunoms žaidėjoms tokio rango rungtynės itin svarbios. Reikia kuo anksčiau pradėti žaisti aukščiausiu lygiu, tai skatina žengti į priekį“, – svarstė Lietuvos rinktinės vyriausiasis treneris Danielis Wimmeris.\n\nAnksčiau lietuvės pralaimėjo šveicarėms (1:4 ir 0:7), rumunėms (0:3 ir 1:7), italėms (0:5 ir 0:7), o moldoves kartą įveikė (4:0) ir sužaidė lygiosiomis (1:1).\n\n„Surinkome iš viso 5 taškus. Įvertinus, kaip tobulėjame, manau, kad galime būti patenkinti šiuo atrankos ciklu“, – reziumavo D.Wimmeris.\n\nPabaigtuvės – spalį\n\nTiesioginį kelialapį į pasaulio čempionato finalo turnyrą, kuris numatytas kitąmet Australijos ir Naujosios Zelandijos stadionuose, G grupėje iškovojo italės, o šveicarės žais atkrintamąsias rungtynes.\n\nJaunoms žaidėjoms reikia kuo anksčiau pradėti rungtyniauti aukščiausiu lygiu.\n\nTikslą jau pasiekė ir švedės (A grupės nugalėtojos), ispanės (B), olandės (C), anglės (D), danės (E), norvegės (F), vokietės (H) ir prancūzės (I).\n\nŠansų dar turi airės, škotės, islandės, austrės, bosnės, belgės, portugalės, Velso atstovės.\n\nAtkrintamosios varžybos turėtų vykti spalio mėnesį.\n\nTitulą gins amerikietės\n\nKituose kontinentuose atrankos barjerus jau yra įveikusios šešiolika nacionalinių vienuolikių.\n\nAzijoje sėkmė lydėjo Japonijos, Pietų Korėjos, Kinijos, Filipinų ir Vietnamo futbolininkes, Afrikoje – Zambijos, Maroko, Nigerijos ir Pietų Afrikos Respublikos atstoves, Pietų Amerikoje – Kolumbijos, Brazilijos ir Argentinos rinktines, Šiaurės Amerikoje ir Karibų jūros baseine – JAV, Kanados, Kosta Rikos ir Jamaikos komandas.\n\nBe konkurencijos vietos pasaulio čempionato finalo turnyre teko būsimų varžybų šeimininkėms – australėms ir naujazelandietėms.\n\n2019-aisiais Prancūzijoje triumfavo amerikietės, finale 2:0 įveikusios olandes. Trečią vietą užėmė švedės, 2:1 nugalėjusios angles.\n\nStatistika\n\nLietuva–Kroatija\n\n0:1 (0:0).\n\nVilnius, Lietuvos futbolo federacijos (LFF) stadionas, 302 žiūrovai.\n\nTeisėja C.Tryak (Turkija) Įvartis: 66 min. I.Lažeta (11 m, 0:1).\n\nLietuva: G.Lukjančukė, A.Mikutaitė, M.Liužinaitė, V.Neverdauskaitė, A.Žeglevičiūtė (nuo 57 min. A.Kazarina), D.Gailevičiūtė, J.Sabatauskaitė, S.Petravičienė, M.Galkina (nuo 44 min. E.Šupelytė), L.Rogačiova (nuo 57 min. G.Valikonienė), U.Lazdauskaitė (nuo 81 min. P.Sarkanaitė).\n\nKroatija: D.Bačič, B.Živkovič (nuo 65 min. J.Čanjevac), L.Balog, K.Pranješ (nuo 46 min. H.Spajič), P.Pezelj, L.Domazet, I.Rudelič, I.Lažeta, A.M.Markovič (nuo 46 min. P.Mikulica), E.Ljustina (nuo 46 min. T.Krznarič), A.Lubina.\n\nKomandų rodikliai. Smūgiai į vartus – 3:12, smūgiai į vartų plotą – 1:10. Kampiniai – 1:11.\n\nTurnyro lentelė\n\n1. Italija 9 0 1 40:2\n\n2. Šveicarija 8 1 1 44:4\n\n3. Rumunija 6 1 3 21:11\n\n4. Kroatija 3 1 6 6:18\n\n5. Lietuva 1 2 7 7:35\n\n6. Moldova 0 1 9 1:49",
    "Lietuvos sporto savaitė: krepšinio rinktinės nuopuolis, „Žalgirio“ futbolininkų debiutas ir Deimantinės lygos finalai": "Tai buvo įdomiausi praėjusios savaitės Lietuvos sporto įvykiai.\n\nSvarbiausi savaitės įvykiai\n\nRugsėjo 6 d. Lietuvos futbolo A lygoje dėl prizinių vietų kovojančių komandų rungtynėse Marijampolės „Sūduva“ namie nugalėjo Kauno „Hegelmann“ 2:1.\n\nRugsėjo 6 d. Lietuvos vyrų krepšinio rinktinė Europos čempionato rungtynėse Kelne nugalėjo Vengriją 87:64 (J.Valančiūnas 21, D.Sabonis 19, M.Grigonis 15).\n\nRugsėjo 6 d. Lietuvos moterų futbolo rinktinė paskutinėse pasaulio čempionato atrankos rungtynėse Vilniuje pralaimėjo Kroatijai 0:1. Lietuvės per 10 rungtynių iškovojo 5 taškus ir atrankos grupėje užėmė priešpaskutinę penktąją vietą. Paskutinę vietą užėmė 1 tašką iškovojusi Moldova. Vienintelį kelialapį į pasaulio čempionatą iškovojo grupės nugalėtoja Italija (27 tšk.). Antrąją vietą užėmusi Šveicarija (25) žais atrankos atkrintamajame etape. Grupėje taip pat žaidė Rumunija (19) ir Kroatija (10).\n\nRugsėjo 7 d. Niujorke JAV atvirojo teniso čempionato jaunių varžybų antrajame rate Edas Butvilas pralaimėjo čekui Hynekui Bartoniui 6:7, 6:4, 3:6.\n\nRugsėjo 7 d. Lietuvos vyrų krepšinio rinktinė paskutinėse Europos čempionato grupės rungtynėse nugalėjo Bosniją ir Hercegoviną 87:70 (M.Grigonis 16, J.Valančiūnas, I.Brazdeikis ir A.Butkevičius po 13). Lietuviai laimėjo 2 iš 5 rungtynių, grupėje užėmė ketvirtąją vietą ir pateko į atkrintamąsias varžybas.\n\nRugsėjo 8 d. Vilniaus „Žalgiris“ futbolo Europos konferencijos lygos grupės varžybų pirmosiose rungtynėse išvykoje sužaidė lygiosiomis su Bratislavos „Slovan“ 0:0.\n\nRugsėjo 8 d. Ciuriche lengvosios atletikos Deimantinės lygos baigiamojo turnyro disko metimo varžybose Andrius Gudžius užėmė trečiąją vietą (65,28 m). Nugalėjo slovėnas Kristjanas Čehas (67,10 m). Ieties metimo varžybose Liveta Jasiūnaitė užėmė paskutinę šeštąją vietą (57,73 m). Nugalėjo amerikietė Kara Winger (64,98 m).\n\nRugsėjo 9 d. Larnakoje (Kipras) Europos šaudymo čempionate stendinio šaudymo apvalioje aikštelėje atrankos varžybose Ronaldas Ručinskas užėmė 55-ąją vietą, Rolandas Lisauskas – 65-ąją (dalyvavo 78 sportininkai). Lietuviai į finalą nepateko.\n\nRugsėjo 9 d. Lietuvos futbolo pirmosios lygos lyderė Alytaus „Dainava“ išvykoje pralaimėjo Vilniaus „Riteriams B“ 1:3 ir nutraukė 15 nepralaimėtų rungtynių seriją. Po 22 turų pirmauja „Dainava“ (49 tšk.), Kėdainių „Nevėžis“ (46, žaidė 21 rungt.), Kauno NFA (42), Klaipėdos „Neptūnas“ (41) ir „Marijampolė City“ (40).\n\nRugsėjo 10 d. Lietuvos vyrų krepšinio rinktinė Europos čempionato aštuntfinalio rungtynėse Berlyne pralaimėjo Ispanijai 94:102 (po pratęsimo; M.Kuzminskas 18, I.Brazdeikis 17, L.Lekavičius ir D.Sabonis po 15). Lietuvos rinktinė per antrą iš eilės Europos čempionatą iškrito aštuntfinalyje ir užėmė žemiausią istorijoje 15-ąją vietą.\n\nRugsėjo 10 d. Klaipėdos „Dragūnas“ vyrų rankinio Europos taurės pirmojo etapo pirmosiose rungtynėse namie pralaimėjo Panęevo „Dinamo“ (Serbija) 24:30.\n\nRugsėjo 10 d. Lietuvos futbolo A lygoje taškus prarado dėl prizinių vietų kovojančios komandos. Marijampolės „Sūduva“ išvykoje pralaimėjo Telšių „Džiugui“ 1:2, („Džiugas“ nutraukė 11 nelaimėtų rungtynių seriją), „Panevėžys“ išvykoje sužaidė lygiosiomis su nė karto nelaimėjusia „Jonava“ 1:1. Po šių rungtynių iš pareigų pasitraukė „Panevėžio“ treneris Valdas Urbonas. Laikinuoju treneriu paskirtas Dainius Gleveckas.\n\nRugsėjo 11 d. Lietuvos futbolo A lygos lyderis Vilniaus „Žalgiris“ išvykoje nugalėjo Kauno Žalgirį“ 2:0. Dėl prizinių vietų kovojantys Vilniaus „Riteriai“ ir Kauno „Žalgiris“ sužaidė lygiosiomis 0:0. Po 29 turų pirmauja Vilniaus „Žalgiris“ (57 tšk., praleido 5 turus), „Hegelmann“ (50), „Riteriai“ (48), „Panevėžys“ (47, praleido 3 turus), Marijampolės „Sūduva“ (45, praleido 3 turus) ir Kauno „Žalgiris“ (43, praleido 2 turus).\n\nRugsėjo 11 d. Vilniaus maratono nugalėtojais ir Lietuvos maratono čempionais tapo Modestas Dirsė ir Neringa Songailaitė-Kovarskienė.\n\nRugsėjo 11 d. Grace (Austrija) Europos trijulių krepšinio čempionate Lietuvos vyrų rinktinė užėmė ketvirtąją vietą, moterų rinktinė – šeštąją vietą. Lietuvos vyrai grupės varžybose nugalėjo Austriją ir Vengriją, ketvirtfinalyje – Belgiją 18:17, pusfinalyje pralaimėjo Latvijai 20:21, rungtynėse dėl trečiosios vietos – Nyderlandams 10:21 (finale Serbija nugalėjo Latviją 21:14). Lietuvos moterys ketvirtfinalyje pralaimėjo Prancūzijai 16:18 (finale Prancūzija nugalėjo Nyderlandus 21:14).",
    "Apie lemtingo sprendimo detales prabilęs R.Federeris: „Nenoriu, kad paskutinis turnyras primintų laidotuves“": "Jau šį penktadienį geriausi Europos ir pasaulio tenisininkai penktąkart grumsis dėl prestižinės Laverio taurės. Šiemet petys į petį Senojo žemyno komandoje stos „didysis ketvertas“ – Andy Murray‘us, Novakas Djokovičius, Rafaelis Nadalis ir Rogeris Federeris, kuriam šis turnyras taps galutine karjeros stotele.\n\nLiepos pradžioje R.Federeris dar kalbėjo apie tai, kad 2023 m. svajoja paskutinį kartą sužaisti Vimbldono centriniame korte. Tuomet šveicaras dar tikėjo, jog 2022 m. pabaigoje grįš į ATP turą ir sužais turnyrą Bazelyje (Šveicarija), o 2023 m. surengs savotišką atsisveikinimo turą didžiausiuose turnyruose.\n\nVisgi, po Vimbldono čempionų parado R.Federeriui buvo atlikti išsamūs medicininiai tyrimai, kurių rezultatai nebuvo džiuginantys. Šveicaro reabilitacija po sunkių kelio traumų klostėsi sunkiai ir veteranas galiausiai nusprendė, jog laikas trauktis.\n\n„Vasarą jau norėjosi intensyvinti treniruotes ir aš jaučiau, kaip sunku mano kūnui tai atlaikyti. Reabilitacija – labai delikatus procesas. Spausti iš savęs gali tik tiek, kiek kūnas tau leidžia. Tai buvo įdomus iššūkis, nes niekada nesi tikras, kur bus tavo galimybių ribos. Stengėmės būti atsargūs ir nerizikuoti. Visgi, kai nuolat turi būti atsargus, tuomet pradedi savęs klausti, ar dar apskritai įmanoma pasiekti normalią fizinę formą. Tada po truputį aplankė pesimistinės nuotaikos.\n\nPo Vimbldono gavau testų rezultatus. Jie nebuvo tokie, kokių tikėjausi. Tada atsisėdau ir pagalvojau, jog esu kryžkelėje ir turiu pasirinkti, į kurią pusę sukti. Nebuvau pasiruošęs rizikuoti viskuo, ką turiu. Niekada to ir nenorėjau. Keletas pastarųjų metų buvo labai sunkūs. Tenise atsigauti po operacijų yra itin sudėtinga. Susigrąžinti gerą formą, žaisti 5 mačus per savaitę, žaisti ant skirtingų dangų, keliauti po visus pasaulio žemynus – tai labai didelis iššūkis. Čia ne ta sporto šaka, kur tave gali pakeisti koks nors atsarginis žaidėjas. Sugrįžti sunku ne tik fiziškai, bet ir psichologiškai. Turi būti tikras, kad tavo kūnas yra visiškai atsistatęs. Kitaip nepasitikėsi savimi ir iš to sugrįžimo nieko gero nesigaus.\n\nVimbldono turnyro metu dar nuoširdžiai tikėjau, kad kitąmet grįšiu į tą kortą ir kažkokiu būdu sudalyvausiu turnyre, bet tada atėjo tie testų rezultatai, išvykau atostogų ir ten susitaikiau su mintimi apie karjeros pabaigą. Kalbėjau apie tai tik su Mirka, savo tėvais ir komandos nariais. Kiti apie tai nežinojo, todėl atostogas praleidome puikiai. Tik grįžus namo ėmiau galvoti, kaip man reikia visuomenei pranešti apie pasitraukimą. Sunkiausias darbas turbūt buvo atsisveikinimo laiško rašymas. Pergalvojau kiekvieną žodį“, - sakė R.Federeris.\n\n41-erių šveicaras tikina, kad viduje jau susigyveno su savo sprendimu ir tikisi, kad Laverio taurės turnyre neprimins laidotuvių vien todėl, kad jis paženklins R.Federerio karjeros pabaigą.\n\n„Nerimavau dėl to, kaip man po šio sprendimo reikės bendrauti su žiniasklaida, sirgaliais. Galvojau, kad bus sunku kalbėti apie karjeros pabaigą nepasiduodant emocijoms, nes visi žino, kiek daug man reiškia tenisas. Jaučiuosi taip, tarsi būčiau išgyvenęs daugybę atsisveikinimo stadijų, ir dabar jau tikrai nenoriu, kad paskutinis mano karjeros turnyras primintų laidotuves. Noriu, kad visi tame turnyre būtų laimingi, kad tai būtų tarsi geras vakarėlis. Man tai svarbiausia. Esu sakęs, kad jei paskelbsiu karjeros pabaigą, tai nenorėsiu klausyti užuojautos kalbų ir klausimų, ar man viskas gerai. Taip, man viskas gerai ir aš būsiu laimingas“, - teigė šveicaras.\n\nR.Federeris pažymėjo, kad kalbų apie jo sugrįžimą būti negali: „Nemalonu priimti tokį sprendimą, bet aš esu laimingas, jog galiausiai tam pasiryžau. Daug apie tai galvojau ir supratau, kad tai – teisingas sprendimas. Jau turėjau nemažai laiko, kad su tuo susigyvenčiau“.\n\nŠveicaras taip pat išreiškė nusivylimą dėl to, kad taip ir negalėjo sužaisti oficialaus mačo su naująja teniso žvaigžde ispanu Carlosu Alcarazu, kuris R.Federerį laiko savo idealu.\n\n„Aišku, kad esu nusivylęs, jog su juo taip ir nesužaidėme. Stebėjau jo pasirodymą „US Open“. Šie metai Carlosui tiesiog fantastiški. Visada sakiau, kad sporte gims naujos žvaigždės ir Carlosas yra viena iš jų. Teniso ateitis šviesi. Žmonės vis galvoja, kad pasitraukus dabartinei žaidėjų kartai, tenisą ištiks nuosmukis. Galiu tik priminti, kad tą patį jie kalbėjo ir pasitraukus Samprasui su Agassi. Tada atėjo mano, Novako, Rafos, Andy ir Stano era. Dabar į aukštumas pradeda kilti tokie kaip Carlosas“, - pridėjo R.Federeris.",
    "Žvilgsnis į naują M. Schumacherio šeimos gyvenimą Maljorkoje: skrido ir pats lenktynininkas": "Per Šiaurės Reino-Vestfalijos žemėje (Vokietija) vykusią valstybinio apdovanojimo įteikimo M.Schumacheriui ceremoniją jo žmona Corinna Schumacher negalėjo sulaikyti ašarų.\n\nJi susijaudino po vyro bičiulio, buvusio Tarptautinės automobilių federacijos prezidento prancūzo Jeano Todto (76 m.) žodžių: „Mes buvome tvirta komanda. Michaelis mylėjo savo darbą, o komandai patiko su juo dirbti. Mums jo trūksta čia. Michaelis turi nuostabią šeimą. Jo žmona Corinna – kaip mano žmona Michelle – viena stipriausių moterų, kurią pažįstu.“\n\nSeptyniskart „Formulės 1“ pasaulio čempiono žmona, atstovaujanti savo vyrui, atsiėmė apdovanojimą su dukra Gina.\n\nCorinna rūpinasi savo vyru, kuris 2013-ųjų gruodžio mėnesį slidinėdamas greitojo kalnų nusileidimo trasa Prancūzijos Alpėse galva trenkėsi į uolą. Dabar M.Schumacheris slaugomas savo namuose šalia Ženevos ežero (Šveicarija).\n\nLegendinio lenktynininko žmona Corinna stengiasi, kad jis gautų geriausią medicininį aprūpinimą ir kiek įmanoma dažnai būtų su šeima. Jis buvo nuskraidintas sraigtasparniu ir į šeimos vilą Maljorkoje.\n\nŠioje saulėtoje Ispanijos saloje C.Schumacher turi didelių planų. Per Airijos įmonę, kuri priklauso britų Mergelių salose įregistruotai bendrovei, Schumacheriai už 2,8 mln. eurų įsigijo 54 315 kv. m žemės sklypą netoli prabangiojo Puerto de Andracho.\n\nĮsigytame šeimos sklype stūkso apleisti pastatai, kuriuos galima nugriauti. Vienas nekilnojamojo turto ekspertų šią žemės valdą pavadino pietvakarių Maljorkos regiono retenybe, nes ji arti Viduržemio jūros.\n\nAnkstesni savininkai už šimtais migdolų medžių apsodintą žemės sklypą reikalavo 3,6 mln. eurų, tačiau vėliau kainą nuleido.\n\nDidžiulėje teritorijoje planuojama įrengti rančą, kur bus laikomi žirgai, panašią į tas, kurias Schumacheriai turi Šveicarijoje ir JAV Teksaso valstijoje. Žiemą Maljorka galėtų tapti šeimos gyvenamąja vieta.\n\nStatybos projektas bus įgyvendinamas netoli kitos M.Schumacherio vilos, esančios kalnuose virš Puerto de Andracho. Šią nuosavybę sudaro dvi sujungtos sodybos, pagrindinis būstas, baseinas ir svečių namas. Bendrovės dokumentuose tai įvertinta 34,5 mln. eurų.\n\nNaujame sklype šeima turi leidimą naujo 500 kv. m namo statybai. Kadangi valda yra žemės ūkio paskirties, galima įrengti arklides ir paruošti ganyklas. Schumacheriai nori veisti arklius ir juos pardavinėti.\n\nCorinna, jos duktė ir jos draugas Iainas Bethke (25 m.) – aistringi jojikai. Gina priklauso elitiniams reiningo – vakarietiško jojimo disciplinos – raiteliams ir laimėjo aukso medalį per Europos čempionatą.\n\nSchumacherių šeimos rančoje Šveicarijoje rengiami reiningo turnyrai yra labai populiarūs. Viskas puikiai ir profesionaliai organizuojama. Netrukus tokie turnyrai galėtų būti rengiami ir Maljorkoje.\n\nSaulėtoji Ispanijos sala visada patiko „Formulės 1“ žvaigždei M.Schumacheriui. Anksčiau jis buvo dažnas savo buvusio vadybininko Willio Weberio (80 m.) svečias jo viloje. Ją nuo naujos Schumacherių valdos skiria vos dešimties minučių kelias automobiliu.\n\nLegendinio lenktynininko M.Schumacherio meilę Maljorkai paveldėjo jo vaikai. Sūnus Mickas ir dukra Gina – labai laukiami svečiai Puerto de Andracho uoste. Jie vandens motociklais ir motorine valtimi skrodžia per įlanką.\n\nVietos gyventojai didžiuojasi, kad viena žymiausių pasaulio šeimų įsikūrė jų vaizdingame žemės lopinėlyje.\n\nParengė Ona Kacėnaitė",
    "Supykę fanai: „Puma“ tyčiojasi iš pasaulio čempionato marškinėlių": "2022-08-30 13:45 © AFP nuotr.\n\nNenumaldomai artėjant 2022–ųjų pasaulio čempionatui Katare, aiškėja, kokius marškinėlius vilkės futbolo fiestos dalyvės.\n\nVis dėlto gerbėjų neįtikino dizainerių pastangos sukurti įsimintiną aprangą.\n\nSocialiniuose tinkluose ypač daug kritikos strėlių skrieja bendrovei „Puma“, kuri sukūrė aprangą tokioms ekipoms kaip Gana, Senegalas ar Šveicarija.\n\nAnot fanų, ši bendrovė niekada nesugebėjo sukurti gražių marškinėlių, o dabar sugebėjo pranokti pati save.",
    "Lietuvos diskgolfo čempionate": "FOTO: Organizatorių\n\nPraėjusį savaitgalį (rugsėjo 2-4 d.) įvyko 14-asis “Lietuvos diskgolfo čempionatas 2022 su Discmania”. Čempionatas pirmą kartą Lietuvos diskgolfo istorijoje vyko sostinėje – Pūčkorių diskgolfo parke. Tris varžybų dienas visi sportininkai žaidėjo po vieną ratą varžybų ratą per dieną.\n\nLietuvos čempionatas kaip visada sutraukė visus pajėgiausius šalies sportininkus. Šių metų čempionatas buvo rekordinis dalyvių skaičiumi – varžybose varžėsi net 120 sportininkų.\n\nPer savaitgalį Vilniuje paaiškėjo 6 nauji Lietuvos čempionai. Pagrindiniuose „atvirajame“ (paprastai varžosi pajėgiausi vyrai) bei moterų divizionuose, bei amžiaus grupėse – jaunimo iki 18 metų, moterų ir atvirajame 40+, bei atvirajame 50+ pogrupiuose. Nei vienam praėjusių metų čempionui nepavyko apginti titulo!\n\nSekmadienį į finalinio rato kovas pirmieji stojo 40+ metų amžiaus vyrai. Po dviejų dienų žaidimo net 9 taškų persvarą prieš artimiausią varžovą turėję Miroslavas Jurgelevičius iš Šveicarijos (Jonavos raj.) solidžiai žaidė ir paskutiniame rate, neleisdamas varžovams net pagalvoti apie galimybę jį pavyti – baigęs varžybas bendru 195 metimų rezultatu (-3 prie PAR) M. Jurgelevičius po metų pertraukos susigrąžino Lietuvos čempiono titulą (buvo laimėję 2020 metais). Antrą vietą užėmė vilnietis Darius Gricius (+7), į trečią vietą finaliniame rate pakilo praėjusių metų čempionas Tadas Ūselis (+12).\n\nAntri naują Lietuvos čempioną išsiaiškino 50+ metų amžiaus žaidėjai. Juo pirmą kartą tapo Petras Tarasevičius (+17) iš Vilniaus. Antroje vietoje liko kaunietis Raimondas Mikalkėnas (+19), o bronzos medalį iškovojo dar vienas vilnietis Vytis Kulakauskas (+29).\n\nJaunimo iki 18 metų pogrupyje per dvi dienas įgytą persvarą išlaikė vilnietis Vėjas Ūselis (+32), antroje vietoje palikdamas praėjusių metų nugalėtoją Adomą Brazauską (+36) iš Kulautuvos (Kauno raj.), o trečią vietą pasiekė puikiai finalinį ratą sužaidęs vilnietis Julius Marcinkus (+42).\n\nMoterų 40+ amžiaus pogrupyje varžovėms vilčių nepaliko elektrėniškė Jurgita Pašvenskaitė (+72), net 23 taškų persvara įveikusi antroje vietoje likusią Danguolę Kriaučiūnienę (+95) iš Panevėžio. Tik po atkaklios kovos dėl antros vietos nusileidusi Elvyra Strelkauskienė (+97) iš Paryžiaus (Jonavos raj.) tenkinosi trečiąja vieta.\n\nPagrindinėse moterų varžybose virė tikra drama. Po dviejų ratų vilnietė Svetlana Kobec turėjo 5 taškų pranašumą prieš antroje vietoje buvusią varžybų favoritę, šešis kartus Lietuvos čempionę Miretą Jurgelevičiūtę (Šveicarija, Jonavos raj.). Finalinio rato metu M. Jurgelevičiūtė pavijo savo varžovę ir net persvėrė rezultatą savo naudai, tačiau užtikrinčiau finalo pabaigą sužaidusi S. Kobec sugebėjo iškovoti pergalę vienu tašku! S. Kobec rezultatas 229 metimai (+31), o M. Jurgelevičiūtė su 230 metimais (+32) turėjo tenkintis antrąja vieta. Trečiąją vietą iškovojo dar viena vilnietė Guoda Vereniūtė (+36).\n\nPagrindiniame atvirajame divizione taip pat netrūko intrigos. Po dviejų ratų 4 taškų pranašumą turėjo 2016 metų čempionas Mindaugas Pošius, bet tikrai negalėjo jaustis ramus. Finalo metu jam į nugarą kvėpavo komandos draugas Aurelijus Zinkevičius. Vis gi M. Pošius viso finalo metu sugebėjo gana ramiai laikytis savo žaidimo plano, ir neišbarstyti susikaupto pranašumo. Jo galutinis rezultatas 182 metimai (-16) jam garantavo antrą čempiono medalį karjeroje. Antrąją vietą užėmė solidų žaidimą demonstravęs A. Zinkevičius (-13), o į trečią vietą iš aštuntos sugebėjo pakilti puikiai finalinį ratą sužaidęs dar vienas vilnietis Edgaras Čaikinas (-10).\n\n„Džiaugiamės jog diskgolfas, pripažįstamas viena iš greičiausiai augančių sporto šakų pasaulyje, nuo šių tendencijų neatsilieka ir Lietuvoje. Dalyvių gausa ir susidomėjimas čempionatu tai puikiai patvirtina. Tikimės kad kitų metų čempionatas bus dar gausesnis, ir konkurencija tarp sportininkų bus dar intensyvesnė!”, – po varžybų sakė jų vadovas Darius Gricius.\n\ndiskgolf.lt",
    "Dvigubas išbandymas": "Lietuvos moterų futbolo rinktinė dvejomis rungtynėmis namie užbaigs 2023 m. pasaulio čempionato atrankos turnyrą. Rytoj Danielio Vimerio (Daniel Wimmer) auklėtinės Vilniuje mes iššūkį Rumunijos komandai. Mūsiškės jau seniai prarado galimybes prasibrauti į Australijoje bei Naujojoje Zelandijoje vyksiančias pirmenybes, o rumunės tokių vilčių dar nelaidoja. „Bus sudėtinga, bet mes galime ir darysime viską, kad rezultatas būtų kuo geresnis\", - teigė Lietuvos rinktinės saugė Simona Petravičienė.\n\nLietuvos moterų futbolo rinktinė dvejomis rungtynėmis namie užbaigs 2023 m. pasaulio čempionato atrankos turnyrą. Rytoj Danielio Vimerio (Daniel Wimmer) auklėtinės Vilniuje mes iššūkį Rumunijos komandai. Mūsiškės jau seniai prarado galimybes prasibrauti į Australijoje bei Naujojoje Zelandijoje vyksiančias pirmenybes, o rumunės tokių vilčių dar nelaidoja. „Bus sudėtinga, bet mes galime ir darysime viską, kad rezultatas būtų kuo geresnis\", - teigė Lietuvos rinktinės saugė Simona Petravičienė.\n\nAtrankos G grupėje mūsiškės per 8 mačus kol kas yra surinkusios 5 taškus ir šešių komandų lentelėje rikiuojasi penktos, o rumunės turi 16 taškų ir užima trečiąją vietą. Devynių grupių nugalėtojos iškart pateks į pasaulio čempionatą, o antrąsias vietas grupėse užėmusios devynios komandos žais atkrintamosiose varžybose.\n\nPirmąjį dvikovą Lietuvos rinktinė prieš Rumunijos ekipą išvykoje pralaimėjo 0:3. Šiame rinktinių lange mūsiškės turės verstis be lyderės - dėl treniruotės metu patirtos traumos negalės padėti Liucija Vaitukaitytė, taip pat dar nebus ir reabilitaciją po sunkios traumos tęsiančios Rimantės Jonušaitės. Tačiau Lietuvos komanda turi ir kuo pasidžiaugti. Po pertraukos į rinktinę grįžo S.Petravičienė.\n\n„Džiaugiuosi, kad galėjau prisijungti, kad spėjau sugrįžti po traumos. Nuotaikos yra geros, kaip visada susirinkus į stovyklą, laukiame rungtynių, rimtai ruošiamės ir tikimės gerų rezultatų\", - kalbėjo saugė.\n\nPraėjusiame atrankos mače, kuriame S.Petravičienės nebuvo, lietuvaitės išvykoje lygiosiomis 1:1 išsiskyrė su Moldovos komanda. Futbolininkės teigimu, toks rezultatas buvo apmaudus, tačiau dabar yra gera proga reabilituotis: „Gaila, manau, galėjome sužaisti geriau. Tačiau tikiuosi, kad dabar reabilituosimės po tų rungtynių ir sužaisime geresnes.\"\n\nPo rungtynių su rumunėmis, lietuvių lauks kroačių iššūkis. Pirmoji tarpusavio akistata Kroatijoje baigėsi 0:0. S.Petravičienės įsitikinimu, Rumunijos rinktinė turėtų būti rimtesnė varžovė nei Kroatijos ekipa. „Rumunės yra tikrai kovingos, agresyvios, žaidžia greitą futbolą\", - pridūrė saugė.\n\nPastaruoju metu mūsų rinktinėje savo vietą atranda ne viena jauna žaidėja. Tačiau, pasak S.Petravičienės, didelio skirtumo tai nesudaro, juk visos kovoja dėl to paties tikslo: „Aišku, vardų rinktinėje daug pasikeitė, bet nesijaučia, kad jos yra jaunesnės. Vienos žaidėjos išeina, kitos - ateina, tai yra natūralu. Tačiau nesijaučia, kad kažkas būtų ryškiai pasikeitę.\"\n\nRytoj Lietuvos futbolo federacijos stadione Vilniuje Lietuvos ir Rumunijos rinktinių rungtynės prasidės 19 val. O rugsėjo 6 d. 19 val. ten pat mūsiškės lauks ir Kroatijos komandos.\n\nG grupės lentelė\n\n1. Italija 7 0 1 30-2 21\n\n2. Šveicarija 6 1 1 27-4 19\n\n3. Rumunija 5 1 2 14-8 16\n\n4. Kroatija 2 1 5 5-16 7\n\n5. Lietuva 1 2 5 6-27 5\n\n6. Moldova 0 1 7 1-26 1\n\n(vieta, komanda, pergalės, lygiosios, pralaimėjimai, įvarčių santykis, taškai)",
    "L.Jasiūnaitė finaliniame „Deimantinės lygos“ etape liko 6-a, triumfavo karjerą baigusi K.Winger": "Ciuriche (Šveicarija) ketvirtadienį baigėsi „Deimantinės lygos“ lengvosios atletikos varžybų sezonas.\n\nPaskutiniame etape dėl nugalėtojos titulo moterų ieties metime kovojo Liveta Jasiūnaitė. Deja, varžybos lietuvei klostėsi prastai. L.Jasiūnaitė pirmu metimu ietį nusviedė 57,73 metro ir vėliau savo rezultato nepagerino (57,73 – X – X – 55,56 – X – 56,03). Prestižines varžybas lietuvė baigė 6-oje vietoje. L.Jasiūnaitė šį sezoną ne kartą metė ietį už 60 m ribos, o jos sezono rekordas yra daugiau nei 6 m geresnis nei Ciuriche pasiektas rezultatas.\n\nNugalėjo visą finalą lyderiavusi amerikietė Kara Winger – 64,98 m. Šių metų pasaulio vicečempionė pastaruoju metu pasiekė puikią sportinę formą. Vos prieš 6 dienas ji „Deimantinės lygos“ etape Briuselyje (Belgija) pasiekė geriausią sezono rezultatą pasaulyje ir pagerino JAV rekordą (68,11 m). K.Winger „Deimantinės lygos“ sezono čempione tapo pirmą kartą karjeroje.\n\n36-erių K.Winger tai buvo paskutinis karjeros startas. Amerikietė jau anksčiau buvo paskelbusi, kad po šio sezono paliks didįjį sportą. Tai ji padarė pasiekusi patį karjeros piką.\n\nIt’s been a fabulous blur, track & field. 😌 Really, a life-defining, irreplaceable, horizon-expanding, treasured blur. I’ll miss you.\n\n\n\nWatch @WeltklasseZH on Peacock, tonight at 8:20pm local time. 6 more throws! 🥰\n\n\n\n📸: @HowLao pic.twitter.com/DapVo2XL4J — Kara Winger (@karathrowsjav) September 8, 2022\n\n„Jaučiuosi neįtikėtinai. Karjeros rekordą pagerinau po 12 metų pertraukos. Nuo to laiko ištvėriau dvi operacijas, bet šiemet jaučiausi nuostabiai. Šie metai buvo tiesiog puikūs – viskas susidėjo į savo vietas“, - sakė K.Winger.\n\nK.Winger pasiekė savotišką revanšą prieš dabartinę pasaulio čempionę australę Kelsey-Lee Barber, kuri liko antra (63,72). Trečia vieta tenkinosi su daugiausiai taškų į finalą patekusi japonė Haruka Kitaguchi (63,56).\n\nMoterų ieties metimo rezultatai:\n\nMoterų ieties metimo rezultatai | Organizatorių nuotr.\n\nL.Jasiūnaitei šis „Deimantinės lygos“ sezonas buvo istoriškai sėkmingas. Lietuvė surinko 16 įskaitinių taškų ir su ketvirtu rezultatu pateko į finalinį šešetą.\n\nČekė Barbora Špotakova „Deimantinės lygos“ čempione tapo 2010 m., 2012 m., 2014 m., 2015 m. ir 2017 m. Tuo tarpu kitos finalinio šešeto dalyvės šio titulo iki 2022 m. neturėjo.\n\nFinale ieties metikės dalinosi 57,5 tūkst. JAV dolerių prizinį fondą. Nugalėtojai atiteko 30 tūkst. JAV dolerių, L.Jasiūnaitė pelnė 2000 JAV dolerių.",
    "Tikslieji mokslai studijuojami dėl mados": "Nors inžinerinių ir technologinių specialybių darbuotojų poreikis Lietuvoje kasmet auga, besirenkančių studijuoti šias disciplinas skaičius stovi vietoje.\n\nValdžios atstovams svarstant, kas padėtų pakeisti padėtį, inžinerijos ir technologijų žinovai įvardija bene pagrindinę problemą – atotrūkį tarp to, kaip tikslieji mokslai mokomi mokyklose, ir kaip jie veikia tikrame gyvenime.\n\n„Mokyklose laikomasi griežtos dalykinės konstrukcijos – ugdymo planai vis dar pririšti prie išgrynintų dalykų, atskirai chemija, fizika, biologija, nors pasaulis vis dažniau juda jų integracijos link.\n\nŽmonės baigia mokyklą, manydami, kad chemija yra tam tikro tipo uždaviniai, kuriuos jis sprendė mokykloje.\n\nBe abejo, fundamentalios žinios, mokslų pagrindai yra būtini, tačiau dėl susitelkimo vien į juos atsiranda takoskyra, šie dalykai tampa nepatrauklūs ir per daug nutolę nuo to, su kuo jaunas žmogus susiduria kasdieniame gyvenime“, – komentuoja Vilniaus STEAM ugdymo atviros prieigos centro funkcinės dalies vadovas, Vilniaus universiteto Gyvybės mokslų centro mokslo darbuotojas dr. Paulius Tamošiūnas.\n\nMokslas neturi tapti mada\n\nTikslą pritraukti kuo daugiau žmonų į tiksliųjų ir technologinių mokslų studijas bandoma įgyvendinti pristatant šiuos mokslus kaip madingus, tačiau dr. P. Tamošiūnas įsitikinęs, kad tiksliųjų mokslų pavertimas madingais daug naudos neduos.\n\n„Kurį laiką ant pjedestalo buvo socialiniai mokslai, nes tai buvo madinga.\n\nDabar kaip suteikiantys daug galimybių ir verti pasirinkimo laikomi STEAM (angl. science, technology, engineering, art, maths) dalykai.\n\nTačiau kyla pavojus, kad tuomet jauni žmonės mokslus ir rinksis vien dėl mados, o ne dėl vidinio noro. Klausimas, ar reikia kiekio, ar kokybės?\n\nSiekiamybe laikyčiau kokybę, kad daugėtų žmonių, kurie patys pasirenka STEAM dalykus, o ne yra priverstinai nukreipiami į juos“, – sako pašnekovas.\n\nJo teigimu, labai svarbu sukurti kuo daugiau galimybių moksleiviams pamatyti įvairius pasirinkimus ir įvairius gyvenimo kelius.\n\nPadėti suprasti, kad tikslieji mokslai nėra vien tik uždaviniai vadovėlyje, tai kompleksinių problemų visuma, su kuria susiduriama kasdieniame gyvenime, o kartu ir galimybė prisidėti prie tų problemų sprendimo.\n\nSvarbu padėti atrasti karjerą, kurioje asmuo jaučiasi patogiai, gali joje kurti ir ne išgyventi iš to, o gyventi tuo.\n\n„Vakarų Europoje dažnai einama būtent per galimybių moksleiviams parodymą, kviečiant įvairių sričių žinovus, įtraukiant tam tikras veiklas, kurios leidžia mokiniui įsivertinti tos karjeros patrauklumą.\n\nIr Lietuva vertėtų toliau keliauti būtent per galimybių mokiniams išsibandyti įvairius dalykus kūrimą.\n\nTuo tikslu kuriami ir STEAM centrai, kaip dar viena erdvė mokiniams atrasti, kad mokslas ir technologijos yra visur aplinkui“, – svarsto jis.\n\nŠilutėje veikiančios robotikos laboratorijos „Tavo robotas“ įkūrėjas Eivanas Maksvytis sako, kad tiksliųjų mokslų žinovų trūkumas nėra vien Lietuvos problema, ji stebima visame pasaulyje.\n\n„Inžinierių niekur nėra daug, jie visą laiką yra mažuma. Vienas būdas pagausinti žinovų skaičių tam tikroje populiacijoje yra įdarbinti žinovus iš kitų šalių.\n\nTą daro Šveicarija, Vokietija, Švedija. Pavyzdžiui, į Švedijos kultūrą technologijos tiesiog „įsiūtos“, ten yra didelis įdirbis, išvystyta pramonė, yra mažų miestelių, tapusių tam tikrų sričių kompetencijų centrais, ir vis tiek susiduriama su specialistų trūkumu“, – komentuoja jis.\n\nInvesticijos neatitinka lūkesčių\n\nMaksvytis robotikos laboratoriją Šilutėje įkūrė bene prieš ketverius metus, grįžęs į Lietuvą iš Švedijos, kur dirbo „Ericsson“ tyrimų centre.\n\nVienas iš tikslų ir buvo per robotikos mokslą didinti jaunimo technologinį raštingumą, garsinti inžineriją.\n\n„Pats esu inžinierius, o žmogus su savo amatu suauga, tampa savo srities advokatais, kiek tai leidžia gyvenimo aplinkybės.\n\nMan aplinkybės susiklostė dėkingai, leido užsiimti tokia veikla – atidaryti laboratoriją, nes švietimas yra svarbu.\n\nDabar dirbame su jaunais žmonėmis, tačiau plėtosime ir suaugusiųjų švietimą apie dirbtinio proto technologijas, jų taikymą“, – dalijasi pašnekovas.\n\nRobotikos laboratorijoje vykdoma sužaidybinta mokymo programa, tuo ji skiriasi nuo daugumos kitų panašių būrelių, siūlančių tiesiog užimtumą.\n\nVyksta programavimo, inžinerijos, projektavimo, darbo su sistemomis mokymai, yra atsiskaitymai, todėl užtikrinamas ir tęstinumas, kelis metus laboratoriją lanko tie patys moksleiviai.\n\n„Paaugliai nuo maždaug 16 metų ateina jau būdami nukreipti į tiksliuosius mokslus, su geromis matematikos, chemijos, fizikos žiniomis.\n\nJų nereikia papildomai motyvuoti, tai yra jų interesų spektre, neretai jie vėliau pasirenka tiksliųjų mokslų studijas.\n\nKita padėtis yra su jaunesniais vaikais, tarp kurių yra didelė kaita, nes vaikai pabando, neranda savęs ir nebenori tęsti. Tačiau tai yra natūralu, svarbiausia, kad vaikas gauna progą save išmėginti ir šioje srityje“, – teigia jis.\n\nMaksvytis įsitikinęs, kad jaunų žmonių pasirinkimams įtaką daro ir tautoje vyraujanti kultūra, nes ji lemia, kokie individai bręsta visuomenėje, kaip suvokiamas pasaulis.\n\nTaip pat Lietuvoje yra problema, kad lūkesčiai nėra suderinti su investicijomis.\n\nJei norima garsinti tiksliuosius mokslus, pritraukti į juos daugiau žmonių, iš tikrųjų pasiekti apčiuopiamo rezultato, reikia be galo didelių investicijų, o ne vien „kosmetinio remonto“.\n\nPrie tiksliųjų mokslų garsinimo prisideda ir STEAM centrai. Mes su jais bendradarbiaujame, pavyzdžiui, šiuo metu su Panevėžio STEAM centru vykdome taikomųjų technologijų projektą „Flora AI“.\n\nTai išmaniosios augalininkystės sistema, skirta augalų biociklų stebėsenai, kaip skaitmenines technologijas galima pritaikyti žemdirbystėje, siekiant didesnio derliaus su mažesnėmis sąnaudomis.\n\nJai kuriame programinę įrangą, ši vėliau bus įtraukta į išmanųjį šiltnamį“, – pateikia pavyzdį E. Maksvytis.\n\nSTEAM atviros prieigos centruose mokiniai pamokų metu ar po jų gali atlikti tyrimus, konstruoti, modeliuoti ir susipažinti su mokslo naujovėmis, kūrybiškai sprendžiant iškilusias problemas.\n\nKiekviename centre įrengtos standartizuotos biologijos-chemijos, fizikos-inžinerijos, robotikos-IT laboratorijos, taip pat po specializuotą laboratoriją, atsižvelgiant į regiono poreikius.\n\nRegioniniai STEAM atviros prieigos centrai šiuo metu veikia Alytuje, Marijampolėje, Panevėžyje, Šiauliuose, Tauragėje, Telšiuose, Utenoje. Vilniuje, Kaune ir Klaipėdoje netrukus veiklą pradės metodiniai STEAM atviros prieigos centrai.\n\nDidžiausią pokytį kuria mokytojai\n\nPasak dr. P. Tamošiūno, STEAM ugdymo būdai Lietuvoje taikomi dar neseniai, todėl tiksliai pasakyti, kokią įtaką jie padarė moksleivių pasirinkimams, negalima, mat kol kas trūksta išsamesnių tyrimų šioje srityje.\n\nVisgi bendra tendencija yra tokia, kad tam tikrus kontekstus mokiniai po dalyvavimo veiklose atpažįsta, tie kontekstai tampa mokiniams artimesni.\n\n„Pats dirbdamas su universiteto studentais matau tam tikrų gimnazijų ir mokyklų įdirbį, pastebiu, kad tokias studijas labiau renkasi tikslinių mokyklų mokiniai, kuriose buvo įtrauktos veiklos su technologijomis.\n\nTai rodo, kad bendradarbiavimas su mokytojais, sukuriant palankią terpę mokykloje, tikrai duoda rezultatų“, – tikina dr. P. Tamošiūnas.\n\nPašnekovas sako galįs drąsiai teigti, kad mokytojai Lietuvoje nori išbandyti naujoves ir džiaugiasi bet kokio tipo tikslingai pamokose panaudojama pagalba.\n\nTiesa, kol kas trūksta tikslinių praktinių veiklų mokytojams, susijusių su gamtamoksliniais ir STEAM dalykais, todėl įvairių sričių žinovų įsitraukimas į procesą parodant mokytojams galimybes būtų labai sveikintinas.\n\n„Turiu ypač teigiamą požiūrį, matydamas mokytojus, kurie kad ir su mažiausiais resursais bando kurti veiklas, jas tobulina ir tokiu būdu mokiniui parodo, kad viskas yra įmanoma.\n\nBet kurio mokytojo pastangas keisti padėtį galima vadinti sėkmės istorija. Kaip bebūtų, didįjį pokytį padaro mokytojas.\n\nTokių atvejų matau vis daugiau, ypač džiugu tai matyti regionuose. Daugėja dalijimosi, kalbėjimosi ir noro bendradarbiauti“, – teigia jis.\n\n„Mums reikia daugiau“ – VšĮ Centrinės projektų valdymo agentūros (CPVA) sumanyta komunikacijos kampanija, kuria siekiama skatinti mokyklose garsinti STEAM (gamtos, technologijų, inžinerijos, menų ir matematikos) mokslų kryptis, bendradarbiauti su STEAM centrais bei tarpusavyje. Projektas finansuojamas Europos socialinio fondo lėšomis.\n\nApie Centrinę projektų valdymo agentūrą:\n\nViešoji įstaiga Centrinė projektų valdymo agentūra (CPVA) administruoja 12 Europos Sąjungos, kitų šalių donorių bei valstybės investicijų programų, daugiau nei 1000 skirtingų projektų, kurių bendra vertė – 15,5 mlrd. eurų.\n\nAgentūra taip pat teikia viešųjų investicijų valdymo metodinę pagalbą, joje įkurtas viešojo ir privataus sektorių partnerystės gebėjimų centras.\n\nBe to, savo bei Lietuvos viešojo sektoriaus sukauptą programų ir projektų administravimo patirtį perduoda užsienio valstybių institucijoms vystydama tarptautinio bendradarbiavimo veiklą.",
    "Kolektyvinė žiniasklaida, „Entourage Sports“, rezultatas su Brazilija 2002 m.": "Remiantis pardavimais 2022 m. vasario mėn., Aukščiausios kokybės realybės gamybos grupė „Collective Media Group“ ir „Entourage Sports & Entertainment“ pretenduoja į naują pasaulinį susidomėjimą Brazilija 2002: „Tikroji istorija“.\n\n\n\nFilme pristatomas išskirtinis 2002 m. FIFA pasaulio čempionato vaizdas, naudojant nematomą medžiagą, kad būtų galima iš rūbinės papasakoti istoriją apie komandą, laimėjusią 2002 m. FIFA pasaulio čempionatą. Sukurta kartu su „Trailer Films“, Brazilija, 2002 m.: „Tikroji istorija“ naudoja šešias valandas neregėtos archyvinės medžiagos, kurią turnyro metu nufilmavo Brazilijos futbolo legenda Giuliano Belletti, o tai sudaro istorijos stuburą.\n\nCollective Media Group ir Entourage Sports & Entertainment apklausė garsiausius pasaulio futbolininkus, kad suteiktų unikalią įžvalgą apie vieną didžiausių futbolo komandų istorijoje. Į komandą įeina Ronaldo, Ronaldinho, Cafu ir Gilberto Silva iš pasaulio čempionatą laimėjusios Brazilijos komandos. Tarp turnyre dalyvaujančių komandų yra Davidas Beckhamas, Michaelas Owenas, Oliveris Kahnas, Hasanas Schachas ir Marcas Wilmotsas bei legendinis teisėjas Pierluigi Collina.\n\nBrazilija, 2002 m.: Tikrąją istoriją tarptautiniu mastu platina „Abacus Media Rights“. Ją prodiusavo „Colective Media“ ir „Entourage Sports and Entertainment“ kartu su „Trailer Films“. Dvi pasaulio taurės laimėtojų komandos žvaigždės – Roberto Carlosas (nuotraukoje) ir Belletti – yra vykdomieji prodiuseriai kartu su Rebecca Knight ir Claire McCardle iš Collective Media Group, Marku Cowanu ir Paulu Brightenu iš „Entourage Sports and Entertainment“ ir Luisu Ara iš „Trailer Films“. taip pat yra kino režisierius ir rašytojas, o prodiusere yra Ariana Beretta iš Collective Media Group.\n\nFIFA perkėlė 90 minučių filmą į FIFA+ transliavimo paslaugą regionuose, įskaitant Aziją (išskyrus Japoniją), Turkiją ir Naująją Zelandiją. Tai papildo platinimo partnerio „Abacus Media Rights“ patvirtinti sandoriai, įskaitant: „Canal + Group“, skirtą „Canal + Foot“ ir „myCanal“ (Prancūzija); Sky Deutschland (Vokietija, Austrija, Šveicarija, Lichtenšteinas, Liuksemburgas); Sky Italia (Italija, San Marino Respublika, Vatikanas, Malta, Capodistria, Monte Karlas, itališkai kalbanti Šveicarija); DBS palydovinės paslaugos (Izraelis ir Vakarų Kranas); Supersport Africa (Afrikai); NOS Portugal (Portugalija ir PALOPs); Movistar Plus + (Ispanija); ir Stan Entertainment Pty (Australija).\n\nKomentuodamas naujus išpardavimus, žiniasklaidos grupė Claire McCardle, viena iš generalinių direktorių, sakė: „Mus pribloškė didžiulis pasaulinis susidomėjimas šiuo filmu. Tai rodo, kad išskirtinės prieigos, naujos medžiagos ir aukščiausio lygio talentų derinys tiek įjungus, tiek be kameros yra laimėjimų derinys. neperteikia naujos šviesos apie vieną ikoniškiausių sporto akimirkų. Ne tik suteikiame futbolo gerbėjams visame pasaulyje galimybę iš pirmų lūpų išgirsti istoriją iš tų, kurie tuo metu ten buvo.\n\n„Mes nepaprastai didžiuojamės tuo, ką visi pasiekėme su šiuo filmu“, – pridūrė jis. Sporto ir poilsio išnaša Vienas iš įkūrėjų Markas Cowanas. „Prieiga prie asmeninio Giuliano archyvo išskiria šį filmą nuo istorijos perpasakojimo. Tai suteikia unikalų žvilgsnį į tuometinę Brazilijos futbolo rinktinę – todėl 2002 m. Brazilija: Tikra istorija yra labai paklausi visame pasaulyje.“\n\nNauji pardavimai papildo tuos, kurie buvo paskelbti filmo pasirodymo metu vasario mėn., įskaitant: Sky (JK); „Front Row“ filmuotos pramogos (Viduriniai Rytai); ir „Viaplay Group“ („Viaplay“ transliacijos paslaugai Švedijoje, Danijoje, Norvegijoje, Suomijoje, Islandijoje, Nyderlanduose, Lenkijoje, Estijoje, Latvijoje ir Lietuvoje). „TelevisaUnivision“ taip pat paskelbė, kad įsigijo filmą Šiaurės ir Pietų Amerikai (išskyrus Braziliją), kaip dalį originalių filmų, ateinančių į ViX+, dėl kurio taip pat derėjosi „Trailer Films“.",
    "„Žalgiris“ rytoj sužinos savo varžovus UEFA Jaunimo lygoje": "L. Messi dar šiais metais gali pagerinti vieną iš savo Argentinos rekordų",
    "„Bloomberg“: Rusija karines išlaidas ketina didinti 43%, Suomija nebeįsileis rusų su turistinėmis vizomis": "Ketvirtadienio naujienas skaitykite čia.\n\n[infogram id=\"758adcff-7d75-4e05-bd54-0d49d17cbcbc\" prefix=\"rWe\" format=\"interactive\" title=\"2022-09-22 Numanoma Ukrainos teritorijos kontrolė isw\"]\n\nBaigiame pildyti penktadienio naujienų juostą. Naujausias žinias pranešime šeštadienį ryte.\n\nNemokami naujienlaiškiai į savo el. pašto dėžutę: Verslo valdymas\n\nRinkodara\n\nFinansai ir apskaita\n\nRinkos\n\nMano verslas\n\nPrekyba\n\nStatyba ir NT\n\nPramonė\n\nTransportas\n\nTechnologijos\n\nLaisvalaikis\n\nMano pinigai\n\nSvarbiausios dienos naujienos trumpai: Verslo naujienos\n\nVŽ Premium naujienos\n\n\n\n21:56 „Bloomberg“: Rusija išlaidas kariuomenei ketina didinti 43%\n\nRusija per ateinančius dvejus metus išleisti kariuomenei ketina kur kas daugiau, nei buvo planuota iš pradžių, biudžetą derinant prie ilgesnio ir vis brangiau kainuojančio karo Ukrainoje poreikių, rašo „Bloomberg“.\n\nPagal trejų metų fiskalinį planą, kurį matė „Bloomberg“, kitų metų Rusijos biudžete išlaidos vadinamajai gynybai didėja 43%, palyginti su pradiniu planavimu, o susijusios nacionalinio saugumo ir teisėsaugos kategorijos išlaidos – daugiau kaip 40%.\n\nIšlaidos „nacionalinei gynybai“ 2023 m. turėtų sudaryti beveik 5 trln. RUB (84 mlrd. USD), arba 3,3% bendrojo vidaus produkto. Daugiau išleisti planuojama tik socialinėms programoms. Anksčiau kariuomenei planuota skirti 3,5 trln. RUB.\n\n2024 m. šiai išlaidų eilutei dabar numatoma skirti 4,6 trln. RUB, pagal ankstesnį planavimą – 3,6 trln. RUB.\n\n21:33 Ukrainos eksportui skatinti – prekybos platforma „Made with bravery“\n\nUkrainos eksportui skatinti sukurta prekybos platforma „Made with bravery“ (Pagaminta su drąsa) – elektroninė prekyvietė, joje bus parduodamos Ukrainoje pagamintos prekės.\n\nKaip skelbia Ukrainos ambasada Lietuvoje, prekybos platforma siekiama suburti į bendruomenę Ukrainos gamintojus, populiarinti ukrainietišką produkciją užsienyje, skatinti ukrainietiškų prekių eksportą ir tokiu būdu padėti Ukrainos verslo plėtrai bei Ukrainos atstatymui.\n\nPlačiau skaitykite čia.\n\n20:41 „Meduza“ šaltiniai: Rusija planuoja mobilizuoti 1,2 mln. žmonių\n\nLatvijos veikiantis nepriklausomas Rusijos naujienų portalas „Meduza“, remdamasis šaltiniais, rašo, kad Rusijoje planuojama mobilizuoti 1,2 mln. žmonių.\n\nMaskvoje šaukimus į kariuomenę ketinama įteikti iki 16.000 žmonių, Sankt Peterburge – maždaug 3.200 žmonių.\n\nŠaltinis, artimas vienai iš federalinių ministerijų, pažymėjo, kad iš regioninių centrų „rekomenduojama surinkti minimaliai“. Jis pridūrė: „Eina per kaimiškus rajonus, ten nėra žiniasklaidos, opozicijos ir daugiau paramos (karui)“.\n\nTrečiadienį Rusijos gynybos ministras Sergejus Šoigu sakė, kad planuojama mobilizuoti 300.000 žmonių karui prieš Ukrainą. Tačiau V. Putino įsako dėl mobilizacijos vienas iš punktų, kuriame kalbama apie mobilizuojamųjų skaičių, paslėptas.\n\n18:58 Suomija nebeįsileis rusų su turistinėmis vizomis\n\nSuomijos užsienio reikalų ministras Pekka Haavisto pateikė detalių, kaip bus ribojamas Rusijos piliečių įvažiavimas į šalį.\n\n„Visos turistinės kelionės bus sustabdytos“, – sakė P. Haavisto.\n\nVis dar galės būti taikomos išimtys dėl humanitarinių priežasčių, tačiau, pasak ministro, mažai tikėtina, kad karinės prievolės vengimas bus pagrindas suteikti prieglobstį.\n\n18:46 Snihurivkos gyventojai protestuoja prieš pseudoreferendumą\n\nOkupuoto Snihurivkos kaimo Mykolajivo srityje gyventojai susirinko į protesto akciją prieš pseudoreferendumą, kurį rengia okupacinė valdžia, pranešė vietos žiniasklaida, kurią cituoja „Kyiv Independent“.\n\n„Snihurivka visada buvo ir bus Ukraina. Niekada nenorėjome ir nenorėsime prisijungti prie Rusijos Federacijos“, – sakė protestuotojai.\n\n18:30 Suomija „gerokai apribos“ Rusijos piliečių galimybes įvažiuoti į šalį\n\nHelsinkis penktadienį paskelbė, kad „gerokai apribos Rusijos piliečių galimybes atvykti“, į Suomiją pradėjus plūsti rusams dėl Maskvos paskelbtos mobilizacijos karui Ukrainoje.\n\nSprendimą riboti įvažiavimą priėmė prezidentas ir ministrų komitetas, atsižvelgdami į „rimtą žalą Suomijos tarptautinei pozicijai“, sakoma vyriausybės pareiškime.\n\nNuo tada, kai Maskva paskelbė apie mobilizaciją dėl karo Ukrainoje, į Suomiją atvykstančių rusų skaičius padvigubėjo: ketvirtadienį į šią šalį atvyko daugiau kaip 6.000 rusų, penktadienį naujienų agentūrai AFP pranešė sienos apsaugos tarnybos atstovas.\n\n17:37 NATO vadovas: Rusija žino apie laukiančias rimtas pasekmes, jei panaudos branduolinį ginklą\n\nNATO generalinis sekretorius Jensas Stoltenbergas penktadienį CNN sakė, kad Rusija žino, jog Ukrainoje panaudojus branduolinius ginklus laukia „rimtos pasekmės“.\n\n„Tiksliai nedetalizuosiu, kaip reaguosime, tai priklauso nuo to, kokius masinio naikinimo ginklus jie gali panaudoti“, – teigė Aljanso vadovas.\n\n„Bet kokio branduolinio ginklo panaudojimo tikimybė vis dar maža, tačiau galimos pasekmės yra labai didelės, todėl turime į tai žiūrėti rimtai. O retorika, grasinimai, kuriuos prezidentas Putinas (išsako) vėl ir vėl, didina įtampą, yra pavojingi ir neapgalvoti“, – kalbėjo J. Stoltenbergas.\n\nCNN, remdamasis neįvardintais JAV pareigūnais, taip pat pranešė, kad per pastaruosius kelis mėnesius JAV privačiai siuntė Rusijai įspėjimų, kad jei Maskva nuspręs panaudoti branduolinį ginklą, tai turės pasekmių. Kaip ir kada įspėjimai buvo išsiųsti, neaišku. Vieno pareigūno teigimu, į tai buvo įtrauktas Valstybės departamentas.\n\n17:16 Kozača Lopanės kaime rasta masinė kapavietė\n\nIšlaisvintame Charkivo srities Kozača Lopanės kaime rasta masinė kapavietė, feisbuke pranešė Ukrainos nacionalinės policijos vadovas Ihoris Klymenka.\n\n„Vietiniai gyventojai parodė masinę kapavietę, kurioje užgrobėjai laidojo mirusiuosius. Artimiausiu metu ten atvyks specializuotos tyrimų ir operatyvinės grupės, kurios atliks tyrimą“, – sakė jis.\n\n16:26 Rusai atakavo Odesą Irano dronais kamikadzėmis\n\nRusijos pajėgos atakavo Odesą bepiločiais lėktuvais kamikadzėmis „Shahed-136“, žuvo vienas žmogus, pranešė operatyvinė vadovybė „Pietūs“.\n\n„Odesa iš Juodosios jūros atakuota dronais kamikadzėmis. Du dronai sunaikino administracinį pastatą uosto teritorijoje, gelbėjimo tarnybos kovoja su ugnimi. Žuvo vienas civilis“, – sakoma pranešime.\n\nTaip pat pažymima, kad vieną droną „Shahid-136“ virš jūros numušė Ukrainos priešlėktuvinė gynyba.\n\n16:08 Ukraina: išlaisvintas Jackivkos kaimas ir sustiprintos pozicijos į pietus nuo Bachmuto\n\nUkrainos ginkluotųjų pajėgų daliniai Donecko srityje išvadavo Jackivkos kaimą ir sustiprino savo pozicijas į pietus nuo Bachmuto.\n\nTai per spaudos konferenciją pranešė Ukrainos Generalinio štabo Vyriausiosios operatyvinės valdybos viršininko pavaduotojas brigados generolas Oleksijus Hromovas, rašo UNIAN.\n\nŠis kaimas yra į rytus nuo Oskolo upės, netoli Donecko ir Charkivo sričių administracinės sienos.\n\nPasak O. Hromovo, Ukrainos pajėgos toliau tvirtai laiko gynybines pozicijas Bachmuto kryptimi, nepaisant intensyvios priešo ugnies ir bandymų išstumti Ukrainos karius iš jų įsitvirtinimų.\n\n„Šalia gynybinių mūšių, mūsų kariai taip pat gerina savo taktines pozicijas. Laiku pergrupavus vienos iš mechanizuotųjų brigadų dalinius ir kokybiškai organizavus mūšį, pavyko atkurti anksčiau prarastas pozicijas ir užsitikrinti pozicijų į pietus nuo Bachmuto kontrolę“, – sakė O. Hromovas.\n\n15:49 S. Berlusconi aiškinasi dėl savo žodžių apie V. Putiną\n\nBuvęs Italijos ministras pirmininkas Silvio Berlusconi penktadienį buvo priverstas paaiškinti savo komentarus apie ilgametį draugą Vladimirą Putiną po to, kai užsiminė, kad Rusijos prezidentas buvo „pastūmėtas“ savo aplinkos įsiveržti į Ukrainą.\n\nPrognozuojama, kad 85 metų ekspremjero partija po sekmadienį vyksiančių Italijos visuotinių rinkimų grįš į valdžią kaip mažesnioji partnerė vyriausybėje, kuriai vadovautų kraštutinių dešiniųjų partija „Italijos broliai“.\n\n„V. Putinas atsidūrė išties sudėtingoje ir dramatiškoje padėtyje“, – sakė S. Berlusconi vėlai ketvirtadienį televizijai „Rai“. Jo teigimu, prieš vasarį prasidėjusį karą Rytų Ukrainos prorusiškų separatistų delegacija išvyko į Maskvą prašyti pagalbos priešinantis numanomiems Kyjivo pajėgų išpuoliams.\n\n„Rusijos gyventojai, jo partija, ministrai pastūmėjo V. Putiną sugalvoti šią specialiąją operaciją... siekiant įžengti ir per savaitę pasiekti Kyjivą, pakeisti (Ukrainos prezidento Volodymyro) Zelenskio vyriausybę tinkamais žmonėmis, o po savaitės grįžti atgal“, – kalbėjo S. Berlusconi.\n\nTokie jo komentarai sukėlė pasipiktinimą Italijoje, todėl buvęs premjeras ėmė tvirtinti, kad jis buvo neteisingai suprastas ir tepranešė apie tai, ką sakė kiti. „Agresija prieš Ukrainą yra nepateisinama ir nepriimtina“, – penktadienį pabrėžė S. Berlusconi, reikšdamas paramą ES ir NATO.\n\n15:43 Viceministras: A. Paleckio bendražygių dalyvavimas Rusijos „spektaklyje“ rodo Kremliaus krizę\n\nUžsienio reikalų viceministras Jonas Survila sako, kad už šnipinėjimą nuteisto Algirdo Paleckio bendražygių skelbiami planai dalyvauti Rusijos užgrobtų Ukrainos teritorijų pseudoreferendumuose įrodo Kremliaus tarptautinę izoliaciją ir gilią krizę.\n\nJis taip pat tikisi, kad A. Paleckio asociacijos „Tarptautinio geros kaimynystės forumo“ lyderės Erikos Švenčionienės ir kito jos atstovo Ediko Jagelavičiaus veiksmus įvertins Lietuvos teisėsauga.\n\n„Tokios publikos dalyvavimas neteisėtame ir desperatiškame Rusijos spektaklyje, atliekant nevykusių klounų bei naudingų idiotų vaidmenį, tik rodo kokioje tarptautinėje izoliacijoje ir gilioje žanro krizėje atsidūrė Kremliaus režimas“, – komentare BNS nurodė užsienio reikalų viceministras.\n\nApie planus vykti į Rusijos okupuotas teritorijas „stebėti referendumų“ abu minėti asmenys pranešė socialiniuose tinkluose.\n\n15:28 Iziume iš masinės kapavietės ekshumuoti 436 kūnai\n\nCharkivo srities gubernatorius Olehas Synehubovas pranešė, kad 436 kūnai buvo ekshumuoti iš masinės kapavietės išlaisvintame rytiniame Iziumo mieste.\n\nMaždaug 30 kūnų buvo su matomomis kankinimų žymėmis, žurnalistams, kalbėdamas kartu su Ckarkivo regiono policijos vadovu Volodymyru Tymoško, sakė O. Synehubovas.\n\nJis pridūrė, kad Ukrainos pajėgų atkovotose teritorijose rastos dar trys kapavietės.\n\n15:13 Generalinė prokuratūra: nuo karo pradžios žuvo mažiausiai 391 vaikas\n\nUkrainos generalinė prokuratūra praneša, kad nuo Rusijos sukelto karo pradžios žuvo 391 vaikas, dar 771 buvo sužeistas. Labiausiai vaikai nukentėjo Donecko srityje, kur žuvo arba buvo sužeista 400 vaikų. Šie skaičiai nėra galutiniai, juose nėra duomenų iš vietovių, kuriose tebevyksta karo veiksmai, ir pan.\n\n14:55 Okupacinė valdžia: Luhansko srityje jau „balsavo“ 13,18% rinkėjų\n\nPseudoreferendume dėl prisijungimo prie Rusijos Luhansko srityje šiandien iki 14 val. esą „balsavo“ jau 13,18% rinkėjų, pranešė apsišaukėliškos Luhansko liaudies respublikos pseudorinkimų komisijos atstovė Jelena Kravčenko.\n\nPseudoreferendumai okupuotose teritorijose tęsis penkias dienas, iki rugsėjo 27 d.\n\n14:43 „Toyota“ uždaro gamyklą Rusijoje, darbuotojus atleis\n\nJaponijos automobilių pramonės gigantė „Toyota Motor Corporation“ uždarys savo gamyklą Sankt Peterburge, rašo Rusijos verslo leidinys „Kommersant“, remdamasis savais šaltiniais.\n\nAnot jo, toks sprendimas priimtas „Toyotai“ skelbiant, jog „ritmingas komponentų tiekimo į Rusiją atnaujinimas neįmanomas“.\n\n„Kommersant“ tvirtina, kad „Toyota“ nori „normaliai“ išsiskirti su šios gamyklos ir padalinio Maskvoje darbuotojais – jiems bus pasiūlytos padidintos išeitinės išmokos. Plačiau skaitykite čia.\n\n14:32 D. Peskovas: po pseudoreferendumų prijungimas įvyks gana greitai\n\nKremliaus atstovas spaudai Dmitrijus Peskovas penktadienį pareiškė, kad šiuo metu Rusijos okupuotos Ukrainos teritorijos, kuriose vyksta pseudoreferendumai dėl prisijungimo prie Rusijos, jos dalimi gali tapti „gana greitai“.\n\nJis teigė, kad, jeigu regionai „pasisakys“ už prisijungimą, „reikės tam tikrų mūsų parlamento ir prezidento sprendimų, taip pat reikiamų dokumentų pasirašymo, t. y. visos eilės procedūrų“. Kai šios procedūros bus baigtos, okupuotuose regionuose įsigalios Rusijos įstatymai.\n\nKlausiamas, kiek laiko tai gali užtrukti, D. Peskovas sakė: „Negaliu tiksliai pasakyti, bet esu įsitikinęs, kad tai įvyks gana greitai“.\n\nPaklaustas, ar tai reikš, kad bet koks Ukrainos bandymas susigrąžinti šias teritorijas bus laikomas Rusijos teritorijos užpuolimu, D. Peskovas atsakė: „Žinoma“.\n\n13:58 Niujorke susitiko Kinijos ir Ukrainos užsienio reikalų ministrai\n\nWang Yi, Kinijos užsienio reikalų ministras, susitiko su Dmytro Kuleba, savo kolega iš Ukrainos, Jungtinių Tautų Generalinės Asamblėjos kuluaruose Niujorke, penktadienį pranešė Kinijos valstybinė žiniasklaida.\n\nWang Yi D. Kulebai sakė, kad „turi būti gerbiamas visų šalių suverenitetas ir teritorinis vientisumas, turi būti rimtai atsižvelgta į teisėtą visų šalių susirūpinimą dėl saugumo ir remiamos visos pastangos, padedančios taikiai išspręsti krizę“, pranešė naujienų agentūra „Xinhua“.\n\nD. Kuleba po susitikimo tviteryje rašė: „Mano kolega dar kartą patvirtino, kad Kinija gerbia Ukrainos suverenitetą ir teritorinį vientisumą, taip pat atmeta jėgos naudojimą kaip priemonę nesutarimams spręsti“.\n\nI met with State Councilor and Foreign Minister Wang Yi to discuss relations between Ukraine and China. My counterpart reaffirmed China’s respect for Ukraine’s sovereignty and territorial integrity, as well as its rejection of the use of force as a means of resolving differences. pic.twitter.com/4Q6kJxfNJB— Dmytro Kuleba (@DmytroKuleba) September 23, 2022\n\n13:52 Žiniasklaida: R. Abramovičius atliko „svarbų vaidmenį“ išlaisvinant Ukrainoje laikytus britus\n\nBuvęs futbolo klubo „Chelsea“ savininkas Romanas Abramovičius atliko „svarbų vaidmenį“ paleidžiant penkis Rusijos remiamų separatistų Ukrainoje laikytus vyrus, penktadienį rašė britų spauda.\n\nJohnas Hardingas – vienas iš penkių vyrų, išlaisvintų per apsikeitimą kaliniais anksčiau šią savaitę – sakė, kad rusų oligarchas prisistatė kitam išvaduotam belaisviui Shaunui Pinneriui, kai jie įlipo į lėktuvą prieš skrydį į Rijadą.\n\nJ. Hardingas teigė pats kalbėjęsis su R. Abramovičiaus padėjėja, sakiusia, kad oligarchas atliko „svarbų vaidmenį“ juos paleidžiant, pranešė dienraštis „The Sun“.\n\nIšlaisvinti britai į Saudo Arabijos sostinę Rijadą buvo nuskraidinti trečiadienį, po šios šalies sosto įpėdinio princo Mohammedo bin Salmano tarpininkavimo derybose.\n\n„Shaunas ilgai šnekėjosi su R. Abramovičiumi apie futbolą, o aš kalbėjausi su jo padėjėja, – „The Sun“ pasakojo J. Hardingas.\n\n„Ji sakė, kad Romanas suvaidino svarbų vaidmenį mus susigrąžinant, – teigė jis. – Jį labai gerbia ukrainiečiai, o dabar ir mes – jis labai daug dėl mūsų nuveikė.“\n\nKetvirtadienį per apsikeitimą karo belaisviais Ukraina atgavo 215 karių, tarp kurių buvo ir rusų kalinti užsienio savanoriai.\n\n13:46 JAV: Rusija ištrėmė 900.000–1,6 mln. ukrainiečių\n\nRusijos pajėgos prievarta išvežė nuo 900.000 iki 1,6 mln. ukrainiečių, teigia Michele Taylor, JAV ambasadorė JT žmogaus teisių taryboje.\n\nKalbėdama JT taryboje M. Taylor paragino JT įgaliotą komisiją ištirti „vis daugiau įrodymų apie Rusijos vykdomas filtravimo operacijas, priverstinius trėmimus ir dingimus“.\n\n13:35 A. Lukašenka tikina, kad mobilizacijos Baltarusijoje nebus\n\nAliaksandras Lukašenka, Baltarusijos diktatorius, pareiškė, kad neplanuoja mobilizacijos po to, kai jo artima sąjungininkė Rusija paskelbė pašaukianti šimtus tūkstančių rezervistų į karą Ukrainoje.\n\n„Mobilizacija yra Rusijoje. Mobilizacijos čia nebus“, – teigė A. Lukašenka.\n\n„Mes kariausime tik tada, kai turėsime ginti savo namus, savo žemę“, – penktadienį valstybinė naujienų agentūra „Belta“ citavo diktatoriaus žodžius.\n\n13:30 Vengrija nori apklausti visuomenę dėl ES sankcijų Rusijai\n\nVengrijos valdančioji partija sako norinti paklausti šalies piliečių, ar jie remia Europos Sąjungos sankcijas Rusijai dėl jos karo Ukrainoje.\n\n„Fidesz“ planuoja surengti „nacionalines konsultacijas“ dėl „Briuselio elito“ paskelbtų sankcijų energijos sektoriui, ketvirtadienį spaudos konferencijoje, surengtojo po posėdžio už uždarų durų, sakė Mate Kocsisas, partijos parlamentinės frakcijos lyderis.\n\n„Sankcijos kenkia. Jos griauna Europos ekonomiką, – sakė jis. – Turime įtikinti Europos sprendimų priėmėjus, elito narius, kad jie neturėtų palikti sankcijų energijai, nes dėl to bus didelių problemų.“\n\n„Nacionalinės konsultacijos“ bus neformalus tyrimas, jame galės dalyvauti visi suaugę Vengrijos gyventojai. Pareikšti savo nuomonę jie galės paštu arba internetu.\n\nM. Kocsisas spaudos konferencijoje pripažino, kad šios konsultacijos yra „politinis įrankis“ ir kad juo vyriausybė gali pasinaudoti per debatus su ES dėl sankcijų Rusijai.\n\nVyriausybė spręs dėl konsultacijų surengimo laiko, pridūrė M. Kocsisas.\n\n13:09 Šveicarija pasmerkė rusų pseudoreferendumus\n\nŠveicarijos vyriausybė pasmerkė pseudoreferendumus Luhanske, Donecke, Zaporožėje ir Chersone.\n\nAgentūra „Reuters“ praneša, kad Šveicarijos vyriausybė pareiškė, jog jie yra neteisėti pagal tarptautinę teisę, ir dėl to iškvietė Rusijos ambasadorių.\n\n13:01 Rusija atleidžia nuo šaukimo į kariuomenę pagrindinius IT darbuotojus\n\nRusijos gynybos ministerija išplatino pareiškimą, kuriame teigiama, kad žmonės, dirbantys pagrindines pareigas šalies informacinių technologijų, finansų ir ryšių sektoriuose, bus atleisti nuo ėjimo į frontą, tam, jog būtų užtikrintas šių sektorių darbas.\n\nMinisterijos pareiškime išvardijami sektoriai, įskaitant telekomunikacijų ir finansinių paslaugų bei žiniasklaidos organizacijas, kuriose dirbantys asmenys gali prašyti atleisti juos nuo mobilizacijos.\n\n12:44 JT tyrėjai: Ukrainoje įvykdyta karo nusikaltimų\n\nJungtinių Tautų (JT) tyrėjai penktadienį paskelbė, kad per karą Ukrainoje buvo įvykdyta karo nusikaltimų, ir paminėjo Rusijos vykdytą civilinių rajonų bombardavimą, egzekucijas, kankinimus ir šiurpų lytinį smurtą.\n\n„Remdamasi surinktais įrodymais komisija padarė išvadą, kad Ukrainoje įvykdyta karo nusikaltimų“, – JT žmogaus teisių tarybai (UNHRC) sakė Erikas Mose, gegužę įsteigtos Tyrimų komisijos, turinčios ištirti per Rusijos karą Ukrainoje įvykdytus nusikaltimus, vadovas.\n\nKategoriškas pareiškimo pobūdis nėra įprastas. JT tyrėjai savo išvadas dėl tarptautinių nusikaltimų paprastai formuluoja sąlygine nuosaka ir galutinį karo nusikaltimų bei kitų pažeidimų patvirtinimą palieka teismams.\n\nTrijų nepriklausomų ekspertų komanda Žmogaus teisių tarybai pateikė savo pirmą žodinį informacijos atnaujinimą po pradinių tyrimų dėl Kyjivo, Černihivo, Charkivo ir Sumų regionų.\n\nTyrimui tęsiantis, išvados bus plečiamos.\n\n12:30 Kremlius: Rusijos lyderis ir Saudo Arabijos princas patenkinti apsikeitimu kaliniais\n\nVladimiras Putinas, Rusijos prezidentas, ir princas Mohammedas bin Salmanas, Saudo Arabijos sosto įpėdinis, kalbėdamiesi telefonu išreiškė pasitenkinimą Maskvos ir Kyjivo apsikeitimu kaliniais, prie kurio prisidėjo Rijadas, penktadienį paskelbė Kremlius.\n\nVėlai ketvirtadienį įvykusio pokalbio metu abu lyderiai išreiškė „pasitenkinimą dėl užsienio piliečių karo belaisvių perdavimo Saudo Arabijai... asmeniškai tarpininkaujant sosto įpėdiniui“, sakoma pranešime.\n\nVŽ primena, kad per apsikeitimą kaliniais Ukraina atgavo 215 karių, Rusija – 55, tarp jų prokremlišką Ukrainos politiką Viktorą Medvečiuką.\n\n12:05 D. Kuleba: rusų diplomatai bėga taip pat, kaip ir kariai\n\nDmytro Kuleba, Ukrainos užsienio reikalų ministras, neliko abejingas Sergejaus Lavrovo, rusų diplomatijos vadovo, elgesiui, kuris atėjo į Jungtinių Tautų (JT) Saugumo Tarybos posėdį pavėlavęs, pasakė savo kalbą, kur apkaltino Ukrainą rusofobijos kurstymu, ir išėjo iš salės.\n\nD. Kuleba pažymėjo, kad S. Lavrovas iš JT posėdžio pabėgo taip pat greitai, kaip Rusijos kariai iš mūšio lauko.\n\nJis taip pat pažymėjo, kad per savo gyvavimo laikotarpį JT yra daug ką girdėjusios ir mačiusios, tačiau „Rusijos diplomatų melo kiekis neturi precedento“. Pasak Ukrainos užsienio reikalų ministerijos vadovo, S. Lavrovo kalboje netrūko propagandinių šūkių ir nepagrįstų kaltinimų Ukrainai.\n\n„Tiesą sakant, vienintelis dalykas, nusipelnęs reakcijos Rusijos kalboje, iš viso to melo srauto, yra nepriimtinas žargonas, kurį Rusijos atstovas vartojo užsienio šalies prezidento, Ukrainos prezidento, atžvilgiu“, – sakė D. Kuleba.\n\nS. Lavrovas naudojo įprastus naratyvus, kalbėjo apie neteisėtą Kyjivo režimą, nacius Ukrainos valdžioje.\n\n„JAV ir jų sąjungininkės, pritariant tarptautinėms žmogaus teisių institucijoms, aštuonerius metus sistemingai dangstė Kyjivo režimo nusikaltimus, V. Zelenskį, veiklą grįsdamos gerai žinomu amerikietišku principu: jis, žinoma, yra pakalikas, bet jis yra mūsų pakalikas“, – sakė S. Lavrovas savo kalboje.\n\n11:33 S. Haidajus: rusai balsavimu namuose ieško „patrankų mėsos“\n\nSerhijus Haidajus, Luhansko gubernatorius, pasakoja apie pseudoreferendumą jo srityje.\n\nAnot gubernatoriaus, uždarytos visos gyvenvietės, rusų kariai neleidžia žmonėms išvykti. Kadangi šiandien vyksta „balsavimas namuose“, žmonės yra verčiami balsuoti savo kiemuose, virtuvėse, rusų pajėgos tiesiog stebi, kaip žmogus pildo biuletenį.\n\n„Ėjimas nuo durų iki durų yra skirtas tik tam, kad būtų patikrintos patalpos ir nustatyta, kur gyvena vyrai. Okupantai paprasčiausiai ieško patrankų mėsos“, – įspėjo S. Haidajus.\n\n11:11 Rusai veržiasi į Suomiją\n\nPenktadienį eismas į Suomiją per pietrytinę sieną su Rusija liko intensyvus.\n\n„Šį rytą pasienio punktai tebėra užimti, gal šiek tiek (užimtumas – VŽ) padidėjo nuo vakar“, –penktadienį sakė pasienio apsaugos tarnybos atstovas spaudai, skelbia „Reuters“.\n\nSuomijos pasienio apsaugos tarnybos duomenimis, ketvirtadienį iš Rusijos įvažiavo apie 7.000 žmonių, iš jų apie 6.000 rusų, t. y. 107% daugiau nei tą pačią dieną prieš savaitę.\n\nKetvirtadienį prieglobsčio paprašė trys žmonės. Prieš savaitę tokių prašymų nepateikė nė vienas.\n\nPenktadienį didžiausia buvo 500 m ilgio eilė, kuri buvo kiek ilgesnė nei ketvirtadienį, sakė atstovas spaudai.\n\n10:56 Rusijos iždo deficitas 2023-aisiais didinimas iki 2% BVP\n\nRusijos vyriausybė patvirtino 2023 metų federalinio biudžeto projektą, numatantį 2% tikėtino bendrojo vidaus produkto (BVP) deficitą, palyginti su šiems metams planuojamu 0,9%, skelbia Rusijos žiniasklaida.\n\nProjekte numatytos 26,130 trln. RUB įplaukos ir 29,056 trln. RUB išlaidos. Palyginti su šiais metais, įplaukos mažės 1,563 trln. RUB.\n\nŠalies žiniasklaidos pranešimuose, kurie paremti vyriausybės oficialiai paskelbta informacija, 2023-aisiais planuojamos federalinio iždo išlaidos, taip pat deficito dengimo įplaukos nedetalizuojamos.\n\n10:34 Ukraina skelbia Rusijos nuostolius\n\nUkrainos ginkluotųjų pajėgų generalinis štabas skelbia, kad per pastarąją parą nukovė 550 rusų karių, sunaikino 18 tankų, 20 šarvuočių ir 14 artilerijos sistemų.\n\nUkrainos ginkluotųjų pajėgų infograma.\n\n10:27 Uzbekistanas sustabdė „Mir“ kortelių priėmimą\n\nUzbekistanas sustabdė „Mir“ kortelių priėmimą, pranešė šalies mokėjimo kortelių „Uzcard“ centro spaudos tarnyba.\n\n„Uzcard“ teigimu, kortelių priėmimas sustabdytas dėl techninių priežasčių, kada ir ar apskritai planuojama atnaujinti – neskelbiama.\n\nVŽ jau rašė, kad du didžiausi Turkijos bankai atsisakys aptarnauti rusiškas mokėjimų korteles „Mir“, baimindamiesi užsitraukti sankcijų iš Vakarų. Vėliau apie tokį pat sprendimą pranešė ir du bankai iš Kazachstano ir Vietnamo.\n\nRugsėjo 15 d. JAV iždo departamentas paskelbė dokumentą, kuriame teigiama, kad Vašingtonas pasirengęs taikyti sankcijas už bendradarbiavimą su Rusijos nacionaline mokėjimo sistema „Mir“.\n\n10:08 Apšaudytas Charkivas\n\nŠiąnakt apšaudyta Charkivo sritis, Kupjanske sužeisti trys žmonės, tarp jų du vaikai, žuvo vienas žmogus, praneša Olehas Synehubovas, gubernatorius.\n\n10:00 Su J. Bidenu susitikęs G. Nausėda: dėl Ukrainos mūsų požiūriai vienodi\n\nNiujorke viešintis Gitanas Nausėda, prezidentas, penktadienį susitiko su Joe Bidenu, JAV lyderiu.\n\nKaip socialiniame tinkle „Facebook“ pranešė šalies vadovas, jo ir amerikiečių prezidento požiūriai dėl Ukrainos yra vienodi.\n\n„Dėl Ukrainos mūsų požiūriai identiški: reikia daryti viską, kad ji laimėtų šį karą“, – sakė G. Nausėda.\n\nJis taip pat teigė padėkojęs J. Bidenui už griežtą ir tvirtą JAV politiką agresorės Rusijos atžvilgiu.\n\n„Paraginau ją tęsti, ypač dabar, kuomet Rusija žengė desperatišką žingsnį ir paskelbė savo „dalinę mobilizaciją“. (...) J. Bidenas taip pat pabrėžė: žinokite, kad ir jūs – Lietuva – mums esate labai reikalingi“, – teigė Lietuvos vadovas.\n\n09:55 Apšaudyta Zaporižia\n\nRusijos pajėgos šiąnakt apšaudė Zaporižios miestą ir regioną, skelbia Oleksandras Staruchas, gubernatorius.\n\n„Zaporižios srityje buvo sunaikintas civilinės infrastruktūros objektas, apgadinti aplink esantys namai ir automobiliai. Šiuo metu žinomi trys nukentėjusieji, jie su lengvais sužalojimais paguldyti į ligoninę. Zaporižios mieste buvo sunaikintas dar vienas objektas, viena iš raketų pataikė į statybvietę netoli Zaporožės miesto. Žmonės nebuvo sužeisti“, – teigė jis, skelbia „Unian“.\n\n09:29 JK: situacija fronte sudėtinga\n\nJungtinės Karalystės (JK) gynybos ministerija savo kasdienėje žvalgybos informacijoje skelbia, kad situacija fronte lieka sudėtinga, tačiau „Ukraina dabar kuria sudėtingas situacijas teritorijoje, kurią Rusija laiko svarbia jos karo tikslams“.\n\nAnot JK, kovos vyksta prie Oskilo upės, o ukrainiečiai puola Lymano miestą Donecke, kurį Rusija užėmė gegužę.\n\n08:59 Sprogimas Melitopolyje\n\n7 val. ryto rusų okupuotame Melitopolyje nugriaudėjo stiprus sprogimas, skelbia Ivanas Fiodorovas, miesto meras. Anot jo, informacija, kas konkrečiai sprogo, dar tikslinama.\n\n„Žmonės bijo išeiti iš namų. Ir ši baimė yra okupantams naudinga – pirmąją „balsavimo“ pseudoreferendume dieną jiems reikia, kad visi ramiai sėdėtų namuose“, – sako I. Fiodorovas.\n\nJei gyventojai bus namuose, kariams ir kolaborantams bus juos lengviau priversti balsuoti.\n\n08:43 Prasidėjo „balsavimas“\n\n8:00 val. Lietuvos laiku atidaryti pseudoreferendumo dėl prisijungimo prie Rusijos punktai Luhansko, Donecko, Chersono ir Zaporižios srityse, skelbia rusų naujienų agentūros.\n\n08:28 Baltijos šalys ir Lenkija siūlo naujas sankcijas Rusijai, EK orientuojasi į naftos kainų ribojimą\n\nLietuva, Latvija, Estija ir Lenkija naujame sankcijų Rusijai pakete siūlo daugiau bankų pašalinti iš „Swift“ sistemos, draudimą importuoti deimantus, sankcionuoti rusų IT, kibernetinio saugumo ir programinės įrangos pramonę.\n\nTačiau rasti visų Europos Sąjungos (ES) šalių sutarimą gali būti sudėtinga, nes Vengrija jau pareiškė, jog nenori naujų sankcijų, skelbia „Financial Times“.\n\nPlačiau skaitykite čia.\n\n07:45 Rusija prognozuoja pseudoreferendumo rezultatus\n\nKirilas Stremousovas, Rusijos primestas Chersono srities administratorius, mano, kad apie 60% regiono gyventojų palaikys prisijungimą prie Rusijos.\n\nAnot rusų valstybinės naujienų agentūros „RIA Novosti“, socialinės rinkodaros instituto duomenimis, Chersone ir Zaporižioje už prisijungimą „balsuos“ 80%, Donecke ir Luhanske – apie 90%.\n\n07:38 ISW: Kremlius surinks karių kvotą, bet jie bus nemotyvuoti\n\nJAV įsikūręs Karo studijų institutas (ISW) skelbia, kad Kremliaus griežtas požiūris į dalinę mobilizaciją gali lemti, jog bus surinkta nustatyta karių kvota, t. y. 300.000, tačiau personalas gali būti labai nemotyvuotas kariauti, be to, kyla pasipriešinimas šalies viduje.\n\n„Tikėtina, kad vietos pareigūnai mobilizuos asmenis, neatsižvelgiant į jų karinį pasirengimą, ir greičiausiai bus neproporcingai daug mobilizuotų kitų etninių grupių ir imigrantų bendruomenių vyrų“, – teigia ISW.\n\nBe to, ISW mano, jog Kremlius, imdamasis apsikeitimo kaliniais su Ukraina, kuris yra labai nepopuliarus tarp Rusijos nacionalistų, tą pačią dieną, kai V. Putinas paskelbė dalinę mobilizaciją, bandė nukreipti dėmesį nuo kalinių mainų ir jų reikšmės.\n\nSituacija karo fronte daug nesikeitė: Ukrainos pajėgos vykdė kontrpuolimą prie Charkivo, Luhansko sričių, atakavo rusų logistikos mazgus Chersono srityje.\n\nTuo metu Rusijos pajėgos vykdė atakas palei fronto liniją Donecko srityje, Vakarų Zaporižioje.\n\n07:19 Pseudoreferendumų punktai įrengti ir Rusijoje\n\nRusijos valstybinė naujienų agentūra „RIA Novosti“ skelbia, jog prognozuojama, kad Donecke ir Luhanske „balsuos“ daugiau kaip 1,5 mln. žmonių, Zaporižioje – daugiau kaip 500.000, Chersono regione – 750.000 žmonių. Aiškinama, jog bus sukurti balsavimo punktai Rusijoje, kad „balsuoti“ galėtų ir „pabėgėliai“, kurie dažnu atveju yra neteisėtai prieš savo valią išvežti asmenys.\n\nAnot rusų valstybinės žiniasklaidos, pseudoreferendumus stebės užsienio stebėtojai. Kas jie tokie ir iš kokių šalių, neįvardijama.\n\nBe to, Donecke ir Luhanske biuleteniai atspausdinti tik rusų kalba, o Chersono ir Zaporižios srityse – rusų ir ukrainiečių kalbomis.\n\n06:47 Karo belaisviai Rusijoje buvo kankinami\n\nKetvirtadienį Kyrylo Budanovas, Ukrainos karinės žvalgybos vadovas, pareiškė, kad paleistų ukrainiečių karo belaisvių, kurie buvo kankinami Rusijoje, procentas yra „gana didelis“.\n\nKai kurie Rusijos paleisti ukrainiečių karo belaisviai šiuo metu gydomi Ukrainos ligoninėse, toje pačioje spaudos konferencijoje sakė Denysas Monastyrskis, šalies vidaus reikalų ministras, skelbia „Reuters“.\n\nVŽ primena, kad ketvirtadienį Ukraina ir Rusija apsikeitė karo belaisviais. Ukraina atgavo 215 karių, rusai – 55.\n\n06:38 V. Zelenskis ragina rusus protestuoti prieš mobilizaciją\n\nVolodymyras Zelenskis, Ukrainos prezidentas, ketvirtadienį paragino rusus priešintis Vladimiro Putino paskelbtai dalinei mobilizacijai, jau sukėlusiai protestų ir naują išvykimo iš šalies bangą.\n\n„55.000 rusų karių žuvo per šiuos šešis karo mėnesius, – savo pareiškime sakė V. Zelenskis. – Norite daugiau? Ne? Tuomet protestuokite. Priešinkitės. Bėkite. Arba pasiduokite ukrainiečių kariuomenei.“\n\n„Jau esat visų šių nusikaltimų, ukrainiečių žudymo ir kankinimo bendrininkai. Todėl, kad tylėjote. Todėl, kad tylite“, – sakė V. Zelenskis.\n\n„O dabar laikas jums rinktis: vyrams Rusijoje tai pasirinkimas mirti ar gyventi, tapti luošiu ar išsaugoti sveikatą. Moterims Rusijoje pasirinkimas yra amžinai netekti savo vyrų, sūnų, vaikaičių arba dar bandyti juos apsaugoti nuo mirties, nuo karo, nuo vieno žmogaus V. Putino“, – teigė Ukrainos prezidentas.\n\n06:30 Rusija pradės savo pseudoreferendumus okupuotose žemėse\n\nKeturiuose Rusijos okupuotose teritorijose Maskvos remiamos jėgos penktadienį ruošiasi pradėti pseudoreferendumus dėl prisijungimo prie Rusijos.\n\nBalsavimas Luhansko, Donecko, Chersono ir Zaporižios srityse, sudarančiose apie 15% Ukrainos teritorijos, vyks nuo penktadienio iki antradienio. Rezultatai jau iš anksto nulemti ir bus palankūs Rusijai, pakartojant 2014 m. scenarijų Kryme.\n\nVisose šiose srityse vyksta mūšiai, ukrainiečiai bando atgauti savo teritorijas.\n\nNors šiais pseudoreferendumais Rusija bando pateisinti savo aneksiją, visgi, Vakarų pasaulio lyderiai juos jau pasmerkė.\n\nKol kas daugiau detalių, kaip „rinkėjų aktyvumas“, bus paskelbta dienos eigoje.\n\nZaporižia. Dmytro Smolijenko („Zuma“ / „Scanpix“) nuotr.",
    "Kodėl Lietuva yra tarp labiausiai ekonomiškai vargstančių ES valstybių?": ""
}