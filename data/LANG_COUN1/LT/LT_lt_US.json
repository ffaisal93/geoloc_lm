{
    "Žinios. Rusija ir Jungtinės Valstijos atnaujina bendradarbiavimą kosmoso srityje": "Žinios. Rusija ir Jungtinės Valstijos atnaujina bendradarbiavimą kosmoso srityje\n\nRusija skelbia dalinę mobilizaciją. Į karą Ukrainoje bus šaukiami 300 tūkstančių atsargos karių.\n\nLietuva nuo mobilizacijos iš Rusijos bėgančių asmenų prašymus vertins individualiai.\n\nPrezidentas Gitanas Nausėda kalboje Jungtinių Tautų būstinėje Niujorke paragino pasaulio bendruomenę steigti tribunolą karo Ukrainoje nusikaltimams tirti.\n\nVyriausybė pasitarime pritarė minimalią algą ir neapmokestinamąjį pajamų dydį kitais metais kelti maždaug 15 procentų. Alga į rankas padidėtų apie 80 eurų.\n\nSeimo kanceliarija paskelbė naują maitinimo paslaugų tiekėjų konkursą ir prašo 1 euro nuomos mokesčio.\n\nProtestai prieš islamistinį režimą Irane vėlų antradienio vakarą išsiplėtė į 15 miestų.\n\nNepaisant įtampos tarp Maskvos ir Vakarų, Rusija ir Jungtinės Valstijos atnaujina bendradarbiavimą kosmoso srityje.\n\nKuriozas kapinėse Klaipėdos rajone: Į LRT Girdi kreipėsi moteris, teigdama, kad paprašiusi dvivietės kapavietės, greta rado palaidotą svetimą žmogų.\n\nEuropos akrobatinio skraidymo čempionate Džiugas Kačanauskas laimėjo sidabro medalį.\n\nOrai.\n\nVed. Ignas Andriukevičius.",
    "JAV turi planą, kaip elgtis, Rusijai panaudojus branduolinį ginklą: pasekmės būtų šiurpios": "Rusijos prezidentas Vladimiras Putinas trečiadienį, po ukrainiečių pergalių mūšio lauke skelbdamas dalinę mobilizaciją, netiesiogiai pagrasino panaudoti branduolinius ginklus.\n\nSekmadienį parodytame interviu A. Blinkenas patvirtino pranešimus, kad Jungtinės Valstijos privačiai ne kartą įspėjo Rusiją vengti branduolinio karo.\n\n„Labai aiškiai kalbėjome su rusais viešai, taip pat privačiai, [ragindami] nutraukti kalbas apie branduolinius ginklus“, – Niujorke vykstančios Jungtinių Tautų Generalinės Asamblėjos kuluaruose televizijos „CBS News“ laidai „60 Minutes“ sakė A. Blinkenas.\n\n„Labai svarbu, kad Maskva iš mūsų išgirstų... jog pasekmės būtų šiurpios. Pasakėme tai labai aiškiai, – pažymėjo JAV valstybės sekretorius. – Bet koks branduolinių ginklų panaudojimas katastrofiškai paveiktų, žinoma, juos panaudojusią šalį... ir daugelį kitų.“\n\nBaltųjų rūmų patarėjas nacionalinio saugumo klausimais Jake'as Sullivanas sekmadienį kitame interviu sakė, jog Vašingtonas „labai aukštais lygiais“ yra įspėjęs Maskvą dėl branduolinių ginklų panaudojimo „katastrofiškų pasekmių“.\n\n„Išgąsdinti visą pasaulį“\n\nJAV ir jų sąjungininkės „ryžtingai atsakytų“, sakė J. Sullivanas CBS laidai „Face the Nation“.\n\n„Esame aiškiai ir konkrečiai pasakę, ką tai nulemtų“, – pridūrė jis.\n\nRusija ir JAV yra didžiausios pasaulio branduolinės galios. Rusijos karinė doktrina leidžia panaudoti mūšio lauke taktinius branduolinius ginklus siekiant priversti priešą atsitraukti.\n\nUkrainos prezidentas Volodymyras Zelenskis laidai „Face the Nation“ sakė, kad V. Putino grasinimai „galėtų būti“ realūs ir kad Rusijos kariuomenės veiksmai prie ukrainiečių atominių elektrinių yra „pirmieji jo branduolinio šantažo žingsniai“.\n\n„Jis nori išgąsdinti visą pasaulį“, – apie V. Putiną sakė V. Zelenskis.\n\n„Nemanau, kad jis blefuoja. Manau, kad pasaulis atgraso ir sulaiko šią grėsmę. Mums reikia toliau spausti jį, neleisti jam tęsti“, – pridūrė V. Zelenskis.\n\nIšskyrus JAV, jokia šalis nėra panaudojusi branduolinių ginklų mūšio lauke. 1945 metais amerikiečiams numetus atomines bombas ant Japonijos Hirošimos ir Nagasakio miestų, žuvo per 200 tūkst. žmonių, o po kelių Japonija kapituliavo ir taip baigėsi Antrasis pasaulinis karas.",
    "JAV IR PIETŲ KORĖJA PO ŠIAURĖS KORĖJOS RAKETOS BANDYMO PRADEDA KARINES PRATYBAS": "Pietų Korėja ir Jungtinės Valstijos pirmadienį pradėjo savo pirmas po penkerių metų pertraukos bendras karinio jūrų laivyno pratybas prie Korėjos pusiasalio.\n\nPratybos prasidėjo kitą dieną po Šiaurės Korėjos įvykdyto balistinės raketos bandymo.\n\nVašingtonas yra svarbus Seulo sąjungininkas. Dėl branduolinį ginklą turinčios Šiaurės Korėjos grėsmės JAV yra dislokavusios Pietų Korėjoje maždaug 28,5 tūkst. savo karių.\n\nGegužę dirbti pradėjęs Pietų Korėjos prezidentas Yoon Suk-yeolas (Juk Sukjolas) yra pažadėjęs intensyvinti bendras karines pratybas su amerikiečiais, nepasiteisinus jo pirmtako diplomatijai su Šiaurės Korėja.\n\nKeturias dienas truksiančiose pratybose prie rytinių Pietų Korėjos krantų dalyvaus per 20 laivų, taip pat daug lėktuvų, bus vykdomos mokomosios operacijos prieš laivus ir povandeninius laivus, taktiniai manevrai ir kiti veiksmai, sakoma Pietų Korėjos karinio jūrų laivyno pranešime.\n\nPchenjanas šiemet įvykdė rekordinę ginklų bandymų virtinę ir anksčiau šį mėnesį peržiūrėjo savo įstatymus dėl branduolinių pajėgumų, įtvirtindamas „pirmo smūgio“ doktriną ir pažadėdamas niekada neatsisakyti branduolinių ginklų.\n\nJAV ir Pietų Korėja seniai vykdo bendras karines pratybas, bet tvirtina, kad jos yra vien gynybinio pobūdžio. Šiaurės Korėja jas laiko invazijos repeticijomis.\n\nPraėjusį mėnesį JAV ir Pietų Korėja surengė didžiausias nuo 2018-ųjų bendras karines pratybas. Prieš tai didelės pratybos nevyko dėl COVID-19 pandemijos ir diplomatinių bandymų užmegzti ryšį su Pchenjanu.",
    "Branduolinė Rusijos ataka Ukrainoje įmanoma, bet tuomet Jungtinės Valstijos atsakys – JAV atsargos generolas": "Komentuodamas prielaidą, kad „beviltiškai nusiteikęs Putinas“ surengs taktinį branduolinį smūgį Ukrainos teritorijoje, atsargos generolas pažymėjo, kad tokia rizika egzistuoja. Tačiau jis mano, kad ji mažai tikėtina.\n\n„Tai neduotų tikro pranašumo mūšio lauke, JAV negalėtų tiesiog stovėti šalia ir į tai nereaguoti, ir aš nemanau, kad Putinas ar artimiausi jo patarėjai yra savižudžiai“, – „Twitter“ rašė B. Hodgesas.\n\nThere is risk of Kremlin using a nuke in this situation but I think it's unlikely. There is no real battlefield advantage to be gained, it would be impossible for US to stay out/not respond, and I don't think Putin or his closest advisors are suicidal. @mccaffreyr3 @tomricks1 https://t.co/ADtqTGybg7 REKLAMA September 11, 2022\n\nAtsargos generolas taip pat paaiškino, kodėl Rusijai smogus branduoliniais ginklais Ukrainai JAV būtų svarbu sureaguoti.\n\n„Jungtinės Valstijos atsakys į Rusijos branduolinio ginklo panaudojimą, nes Kinija, Šiaurės Korėja ir Iranas stebi. Jei mes nereaguosime, juos tik paskatinsime. Atsakymas nebūtinai bus branduolinis“, – pridūrė jis.\n\nSėkmingi ukrainiečių žingsniai\n\nPastarosiomis savaitėmis Ukraina vykdo sėkmingą kontrataką Pietų ir Rytų kryptimis, atsikovodama vis daugiau gyvenviečių.\n\nREKLAMA\n\nREKLAMA\n\nUkraina sekmadienį pareiškė, kad jos pajėgos, tęsdamos didelio masto kontrpuolimą šalies rytuose, stengiasi išvyti Rusijos karius iš gyvenviečių aplink strategiškai svarbų Iziumo miestą.\n\n„Mūsų pajėgos įžengė į Kupjanską. Charkivo srityje tęsiasi gyvenviečių Kupjansko ir Iziumo apylinkėse išlaisvinimas“, – sakoma ukrainiečių kariuomenės pranešime, paskelbtame praėjus 200 dienų nuo Rusijos invazijos pradžios.\n\nKyjivo pajėgos teigia per kontrpuolimą atkovojusios jau mažiausiai 30 miestų ir kaimų rytinėje Charkivo srityje.\n\nSekmadienį Ukrainos kariuomenė pareiškė, kad pastarosiomis dienomis iš rusų buvo atkovota apie 2 tūkst. kvadratinių kilometrų teritorijos.\n\nRusija iš pradžių teigė, kad siunčia į Charkivo sritį pastiprinimą, tačiau šeštadienį Maskva paskelbė, kad atitraukia savo karius į piečiau esančią Donecko sritį.",
    "JAV Senatas žengė pirmą žingsnį tiesioginės karinės pagalbos Taivanui suteikimo link": "JAV Senato komitetas trečiadienį žengė pirmą žingsnį, kad Jungtinės Valstijos tiesiogiai suteiktų milijardus dolerių karinės pagalbos Taivanui ir užmegztų oficialesnius ryšius, taip padidindamas paramą augant įtampai su Pekinu.\n\nJungtinės Valstijos dešimtmečius pardavinėja ginklus Taivanui, tačiau naujuoju teisės aktu siekiama daugiau – per ketverius metus JAV suteiktų 4,5 mlrd. dolerių paramą saugumo reikmėms.\n\nŠis žingsnis įsiutino Pekiną.\n\nProjekte taip pat numatytos sankcijos Kinijai, jei ji panaudotų jėgą bandydama užimti salą.\n\nSenato Užsienio reikalų komitetas patvirtino Taivano politikos aktą, kuris vadinamas plačiausiu santykių atnaujinimu nuo 1979 metų, kai JAV nutraukė oficialius diplomatinius santykius su Taipėjumi ir pripažino Pekiną.\n\nTeisės akto projektas sulaukė tiek respublikonų, tiek demokratų paramos.\n\nJAV įstatymų leidėjai šiam dokumentui pritarė, atsižvelgę į susirūpinimą dėl Taivano saugumo, kilusį prasidėjus Rusijos invazijai į Ukrainą. Įtampą neseniai padidino ir Atstovų Rūmų pirmininkės Nancy Pelosi vizitas Taipėjuje, paskatinęs Kiniją surengti didelio masto karines pratybas, palaikytas įsiveržimo repeticija.\n\nMinėtam komitetui vadovaujantis senatorius Bobas Menendezas, priklausantis JAV prezidento Joe Bideno Demokratų partijai, patikino, kad Vašingtonas „nesiekia karo ar didesnės įtampos su Pekinu“, bet turi būti „akylas“.\n\n„Atsargiai ir strategiškai mažiname Taivanui kylančias egzistencines grėsmes, didindami salos užėmimo jėga kainą taip, kad tai taptų pernelyg rizikinga ir nepasiekiama“, – pareiškė B. Menendezas.\n\nJAV karo laivas Taivano sąsiauryje / AP nuotr.\n\nAukščiausio rango respublikonų senatorius komitete Jimas Rischas savo ruožtu sakė, kad „būtina imtis veiksmų jau dabar, kad sustiprintume Taivano savigyną, kol dar nėra per vėlu“.\n\nĮstatymo projektas dar turi būti patvirtintas Senate ir Atstovų Rūmuose. Baltieji rūmai neatskleidė, ar J. Bidenas ketina pasirašyti teisės aktą – tačiau didelė parama šiai iniciatyvai reiškia, kad Kongresas galėtų atmesti potencialų prezidento veto.\n\nKinija ketvirtadienį pareiškė, kad perdavė JAV „oficialių pareiškimų“ dėl minimo įstatymo projekto. Pekino teigimu, juo „pažeidžiamas vienos Kinijos principas“ ir „siunčiami rimti klaidingi signalai Taivano nepriklausomybės ir separatistinėms jėgoms“.\n\nJei įstatymo projektas ir toliau bus svarstomas, „tai smarkiai sukrės Kinijos ir JAV santykių politinį pagrindą ir turės labai rimtų pasekmių taikai ir stabilumui Taivano sąsiauryje“, sakė Užsienio reikalų ministerijos atstovė spaudai Mao Ning.\n\nTaivano prezidentės Tsai Ing-wen biuras ketvirtadienį pranešė, kad ji išreiškė „nuoširdų dėkingumą“ Jungtinėms Valstijoms „už dar kartą pademonstruotą nepartietišką draugystę ir paramą Taivanui“.\n\nNe tokie dviprasmiški santykiai\n\nPagal rengiamą įstatymo projektą Jungtinės Valstijos diplomatiškai dar nepripažintų Taivano.\n\nKinija šią salą, kur 1949 metais iš šalies žemyninės dalies pabėgo pilietiniame kare nugalėti nacionalistai, laiko savo teritorija. Pekinas griežtai prieštarauja bet kokioms pastangoms sudaryti demokratiško ir ekonomiškai stipraus Taivano tarptautinio legitimumo regimybę.\n\nTačiau naujuoju įstatymu JAV atsisakytų daugelio dviprasmiškumų ir eufemizmų, vartojamų plėtojant santykius su Taipėjumi, siekiant neerzinti Kinijos užuominomis apie pripažinimą.\n\nJAV karo laivas Taivano sąsiauryje / AP nuotr.\n\nFaktinė JAV ambasada, dabar oficialiai vadinama Taipėjaus ekonomikos ir kultūros atstovybe, būtų pervadinta Taivaniečių atstovybe, o JAV vyriausybei būtų nurodyta bendradarbiauti su salos valdžia kaip su bet kuria kita vyriausybe.\n\nVyriausiasis JAV pasiuntinys Taipėjuje, dabar vadinamas Amerikos instituto Taivane direktoriumi, būtų vadinamas biuro „atstovu“. Šį pareigūną, kaip ir bet kokį JAV ambasadorių, turėtų tvirtinti Senatas.\n\nĮstatymu Taivanas taip pat būtų įvardytas „svarbiu NATO nepriklausančiu sąjungininku“ – toks statusas suteikiamas artimiausiems Vašingtono partneriams už transatlantinio aljanso ribų.\n\nBe to, įstatymo projekte nurodoma, kad Jungtinės Valstijos tieks ne tik „gynybinius“, bet ir „nuo [Kinijos] agresijos aktų padedančius atgrasyti ginklus“. Tokia formuluotė atspindi, kad dinamika gerokai keičiasi nuo istorinio Santykių su Taivanu akto priėmimo 1979 metais Kongrese.\n\nBe 4,5 mlrd. dolerių finansavimo Taipfėjui, įstatymu būtų leidžiama teikti 2 mlrd. dolerių paskolų garantijas Taivanui, kad šis galėtų įsigyti amerikietiškos ginkluotės.\n\nAnksčiau šiemet J. Bidenas, regis, atsitraukė nuo jau ne vieną dešimtmetį Vašingtono užimamos „strateginio dviprasmiškumo“ pozicijos, pareiškęs, kad JAV karinėmis priemonėmis gintų Taivaną jo užpuolimo atveju.\n\nVis tik prezidento patarėjai netrukus patikino, kad Vašingtono požiūris nepakito, o Baltieji rūmai tyliai atkalbinėjo N. Pelosi nuo vizito, baimindamiesi, kad ji išprovokuos aštrią Kinijos lyderio Xi Jinpingo reakciją prieš svarbų Komunistų partijos susitikimą.\n\nBaltųjų rūmų spaudos sekretorė Karine Jean-Pierre tepasakė, kad J. Bideno administracija palaiko ryšius su įstatymų leidėjais rengiant minimą įstatymą projektą.\n\n„Teigiamai vertiname tvirtą nepartietišką paramą Taivanui ir norime bendradarbiauti su Kongresu, kad ją sustiprintume“, – pareiškė ji.",
    "J. BIDENAS: JAV NESIEKIA ŠALTOJO KARO AR KONFLIKTO SU KINIJA": "Jungtinės Valstijos pasiryžusios skatinti savo visuotinės laisvės ir klestėjimo viziją, tačiau nesiekia „konflikto“ su konkurente Kinija ar naujojo Šaltojo karo, trečiadienį Jungtinėse Tautose pareiškė JAV prezidentas Joe Bidenas (Džo Baidenas).\n\n„Leiskite man atvirai kalbėti apie Jungtinių Valstijų ir Kinijos konkurenciją, – sakė J. Bidenas kreipdamasis į JT Generalinę Asamblėją. – Mums susiduriant su besikeičiančiomis geopolitinėmis tendencijomis, Jungtinės Valstijos elgsis kaip racionali lyderė. Nesiekiame konflikto, nesiekiame Šaltojo karo.“\n\nVašingtonas neragins šalių „rinktis“ tarp Vašingtono ir kitų partnerių, pabrėžė J. Bidenas, nors „Jungtinės Valstijos drąsiai propaguos mūsų laisvo, atviro, saugaus ir klestinčio pasaulio viziją“.",
    "Lavrovas Jungtinėse Tautose išpeikė Vakarus dėl „groteskiškos“ rusofobijos": "Rusijos užsienio reikalų ministras Sergejus Lavrovas šeštadienį Jungtinėse Tautose griežtai sukritikavo Vakarų šalis dėl atsako į karą Ukrainoje ir pareiškė, kad Jungtinės Valstijos ir jų sąjungininkės siekia „sunaikinti“ jo šalį.\n\nRusijos užsienio reikalų ministras Sergejus Lavrovas šeštadienį Jungtinėse Tautose griežtai sukritikavo Vakarų šalis dėl atsako į karą Ukrainoje ir pareiškė, kad Jungtinės Valstijos ir jų sąjungininkės siekia „sunaikinti“ jo šalį.\n\n„Oficiali rusofobija Vakaruose tapo beprecedenčio, groteskiško masto“, – sakė S. Lavrovas ugningoje JT Generalinės Asamblėjos kalboje.\n\n„Jie jau nesidrovėdami atvirai pareiškia apie ketinimus ne tik karinėmis priemonėmis nugalėti mūsų šalį, bet ir sunaikinti bei suskaldyti Rusiją“, – teigė jis.\n\nPrieš kelias dienas Vakarų lyderiams pasmerkus Rusijos invaziją į Ukrainą, S. Lavrovas pasinaudojo Rusijos eile kalbėti iš Generalinės Asamblėjos tribūnos, kad pasmerktų Vašingtono spaudimą Maskvai.\n\nPasak ministro, JAV „bando visą pasaulį paversti savo kiemu“.\n\n„Kadaise paskelbęs apie savo pergalę Šaltajame kare, Vašingtonas išaukštino save beveik iki Dievo pasiuntinio Žemėje“ ir nebaudžiamai veikė „pasiskelbęs pasaulio šeimininku“, – pareiškė Rusijos diplomatijos vadovas.\n\nJis taip pat gynė penktadienį prasidėjusius pseudoreferendumus Rusijos okupuotose Ukrainos srityse. S. Lavrovo teigimu, šie balsavimai suteiks vietos gyventojams galimybę susigrąžinti teritorijas, „kur jų protėviai gyveno šimtus metų“.\n\nMinistras pridūrė, kad „Vakarai dabar puola į isteriją“ dėl aneksinių referendumų.\n\nJAV prezidentas Joe Bidenas ir kiti Vakarų šalių lyderiai pažadėjo niekada nepripažinti „fiktyvių“ referendumų rezultatų, laikydami juos mėginimu jėga pakeisti tarptautines sienas.\n\nPo kalbos surengtoje ilgokoje spaudos konferencijoje S. Lavrovas irgi kritikavo Vašingtono ir jo sąjungininkų reakciją į balsavimą Maskvos kontroliuojamuose Ukrainos pietiniuose ir rytiniuose regionuose, įskaitant Donecko ir Luhansko sritis.\n\n„Rusija, žinoma, gerbs tų žmonių, kurie ilgus metus kentėjo nuo neonacių siautėjimo, valios išraišką“, – sakė jis, pakartodamas Maskvos kaltinimus kai kuriems Ukrainos prezidento Volodymyro Zelenskio vyriausybės pareigūnams.\n\nS. Lavrovas pažėrė kritikos ir Europos Sąjungai, teigdamas, kad blokas „tampa autoritariniu, griežtu, diktatorišku dariniu“.\n\nPer šią savaitę prasidėjusią JT Generalinės Asamblėjos sesiją Rusija sulaukė plataus pasmerkimo, ypač po prezidento Vladimiro Putino menkai užmaskuoto grasinimo panaudoti branduolinę jėgą prieš bet kokį pavojų Rusijos „teritoriniam vientisumui“.\n\nPaprašytas paaiškinti Rusijos branduolinę politiką, ypač dėl Ukrainos ir separatistinių regionų, S. Lavrovas vengė konkretaus atsakymo.\n\n„Turime branduolinio saugumo doktriną – atvirą dokumentą“, kuriame išdėstyti atvejai, kai masinio naikinimo ginklų naudojimas yra priimtinas, nurodė ministras.\n\nVasario 24 d. Rusija pradėjo plataus masto karinę invaziją į Ukrainą. Jos pajėgos atakuoja ir civilinius objektus. Vakarų šalys, reaguodamos į agresiją, paskelbė Rusijai griežtas sankcijas ir teikia ekonominę bei karinę paramą Ukrainai.",
    "Bidenas: JAV pajėgos gintų Taivaną Kinijos invazijos atveju": "JAV prezidentas Joe Bidenas tai pakomentavo duodamas interviu CBS laidai „60 minučių“. Po interviu Baltųjų rūmų pareigūnas sakė, kad JAV politika Kinijos atžvilgiu nepasikeitė, rašo DW.com.\n\nJAV prezidentas Joe Bidenas sekmadienį pareiškė, kad JAV pajėgos gintų Taivaną Kinijos invazijos atveju.\n\nJ. Bidenas tai pakomentavo duodamas interviu laidai „60 minučių“.\n\nPaklaustas, ar JAV pajėgos gintų Taivaną, jei Kinija įsiveržtų į salą, J. Bidenas atsakė: „Taip, jei iš tikrųjų įvyktų beprecedentis užpuolimas“.\n\nJ. Bidenas pakartojo, kad JAV laikosi „vienos Kinijos“ politikos ir neremia Taivano nepriklausomybės.\n\nPo interviu Baltųjų rūmų pareigūnas sakė, kad JAV politika Taivano atžvilgiu nepasikeitė. Jungtinės Valstijos ilgą laiką laikėsi strateginio dviprasmiškumo politikos dėl to, ar jos kariniu būdu įsikiš Taivane.\n\n„Prezidentas tai yra sakęs ir anksčiau, taip pat ir šių metų pradžioje Tokijuje. Tuomet jis taip pat aiškiai pasakė, kad mūsų Taivano politika nepasikeitė. Tai išlieka tiesa“, – sakė atstovas spaudai.\n\nIš tiesų tai jau ne pirmas J. Bideno pareiškimas, kad JAV pajėgos dalyvautų Pekino ir Taipėjaus kare – ankstesnį kartą prezidentas užsiminė apie tokią galimybę per gegužę vykusį vizitą Japonijoje. Vis tik Baltieji rūmai vėliau patikino, kad Vašingtono „strateginio dviprasmiškumo“ politika Taivano atžvilgiu išlieka nepakitusi.\n\nTąkart J. Bidenas taip pat buvo paklaustas, ar jis dislokuotų JAV karių prasidėjus ginkluotam konfliktui, ir vėl atsakė „taip“.\n\n„Tokį įsipareigojimą prisiėmėme“, – tuomet sakė jis.\n\nĮtampa tarp Kinijos ir Taivano / AP nuotr.\n\nJungtinės Valstijos 1979 metais nutraukė oficialius diplomatinius santykius su Taipėjumi ir pripažino Pekiną. Tačiau tuo pat metu Jungtinės Valstijos atlieka lemiamą, nors ir subtilų vaidmenį remiant Taivaną.\n\nKinijos Komunistų partija niekada nekontroliavo autonominio Taivano, bet laiko jį savo teritorijos dalimi ir žada vieną dieną jį susigrąžinti, prireikus – jėga.\n\n1949 metais į šią salą pabėgo Kinijos pilietinį karą pralaimėję nacionalistai; vėliau Taivanas virto klestinčia demokratija ir technologijų centru.",
    "JAV sveikina žurnalisto išlaisvinimą Baltarusijoje, ragina paleisti kitus": "Jungtinės Valstijos sekmadienį sveikino Baltarusijoje kalinto JAV remiamos žiniasklaidos priemonės žurnalisto paleidimą, tačiau paragino į laisvę paleisti šimtus kitų kalinių, suimtų per susidorojimą su kitaminčiais.\n\n„Laisvosios Europos radijas/Laisvės radijas“ (Radio Free Europe/Radio Liberty, RFE/RL) prieš kelias dienas pranešė, kad vienas iš jo žurnalistų, Alehas Hruzdzilovičius, buvo paleistas į laisvę po devynių kalėjime praleistų mėnesių.\n\nValstybės departamento atstovas spaudai Nedas Price'as (Nedas Praisas) teigė, kad JAV sveikina A. Hruzdzilovičiaus ir kelių kitų asmenų paleidimą.\n\n„Nors šių politinių kalinių paleidimas yra žingsnis teisinga linkme, Baltarusijoje už grotų tebėra daug politinių kalinių, – pareiškime teigė N. Price'as. – Raginame nedelsiant ir besąlygiškai paleisti visus politinius kalinius“.\n\nJungtinių Tautų žmogaus teisių biuras penktadienį pranešė, kad Baltarusijoje dėl politinių priežasčių suimta beveik 1,3 tūkst. žmonių.\n\nAutoritarinis šalies lyderis Aliaksandras Lukašenka bandė užgniaužti masinius protestus, kilusius 2020 metais paskelbus, kad jis užsitikrino šeštąją prezidento kadenciją.\n\nBaltarusių opozicijos lyderė Sviatlana Cichanouskaja tuomet sakė, kad ji laimėjo rinkimus. Prasidėjus susidorojimams, ji pabėgo į kaimyninę Lietuvą ir iš jos vadovauja opozicijai.\n\n63 metų A. Hruzdzilovičius buvo suimtas dėl įtariamo dalyvavimo protestuose. Jis neigia kaltinimus ir sako, kad protestuose buvo kaip žurnalistas.\n\nJAV Kongreso finansuojamas, bet nepriklausomą redakciją turintis RFE/RL pranešė, kad Baltarusijoje tebėra įkalinti kiti du jo žurnalistai – Iharis Losikas ir Andrejus Kuznečykas.\n\nLiepos mėnesį interviu naujienų agentūrai AFP A. Lukašenka neneigė esąs „autoritariškas“ ir kaltino protestuotojus veikiant „prieš valstybę ir savo tautą“.",
    "A.Blinkenas su kinų diplomatijos vadovu aptarė Taivano klausimą": "A.Blinkenas „pabrėžė, kad taikos ir stabilumo Taivano sąsiauryje išsaugojimas yra labai svarbus regiono ir pasaulio saugumui bei klestėjimui“, sakoma Valstybės departamento pranešime.\n\nSu Wang Yi jis „aptarė būtinybę palaikyti atviras komunikacijos linijas ir atsakingai tvarkyti JAV ir KLR santykius, ypač įtampos metu“, priduriama pranešime, kuriame pavartotas oficialaus Kinijos pavadinimo akronimas.\n\nVienas Valstybės departamento pareigūnas pokalbį apie Taivaną pavadino „tiesiu ir atviru“.\n\nŠis pareigūnas sakė, kad A.Blinkenas taip pat pakartojo JAV perspėjimus neremti Rusijos invazijos į Ukrainą. JAV tikisi, kad Pekinas atsiriboja nuo savo sąjungininkės Maskvos.\n\nBe to, Wang Yi Niujorke pirmą kartą nuo karo pradžios susitiko su Ukrainos užsienio reikalų ministru, o ketvirtadienį vykusiame JT Saugumo Tarybos posėdyje pabrėžė, kad reikia nutraukti ugnį, o ne remti Rusiją.\n\nA.Blinkenas, nors ankstesnę dieną mirė jo tėvas, susitiko su Wang Yi pirmą kartą po liepą įvykusio susitikimo Balyje, per kurį abi šalys buvo nusiteikusios optimistiškai ir tikėjosi didesnio stabilumo.\n\nTačiau rugpjūtį JAV Atstovų Rūmų pirmininkė Nancy Pelosi apsilankė Taivane, tuo įsiutindama Pekiną. Pastarasis surengė didelio masto pratybas, prie savarankiško Taivano, Kinijos laikomo sava teritorija, kurios kontrolę Pekinas ketina kada nors susigrąžinti, prireikus – jėga.\n\nBe to, sekmadienį parodytame interviu JAV prezidentas Joe Bidenas pareiškė, kad nusiųstų karius ginti šios autonominės salos Kinijos invazijos atveju, regis, vėl atsitraukdamas nuo jau ne vieną dešimtmetį Vašingtono užimamos „strateginio dviprasmiškumo“ pozicijos Taivano atžvilgiu.\n\nSusitikime su A.Blinkenu Wang Yi apkaltino JAV siunčiant „labai neteisingus ir pavojingus signalus“, skatinančius Taivano nepriklausomybę, sakoma Kinijos užsienio reikalų ministerijos pranešime.\n\nWang Yi sakė A.Blinkenui, kad Kinija norėtų „taikaus susivienijimo“ su Taivanu, ir perspėjo, kad „kuo labiau plinta „Taivano nepriklausomybės“ veikla, tuo mažiau tikėtinas taikus sprendimas“, teigia URM.\n\nMinėtas JAV pareigūnas teigė, kad A.Blinkenas patikino Wang Yi, jog JAV politika, pagal kurią pripažįstamas tik Pekinas, „nepasikeitė“ ir išreiškė nepritarimą abiejų pusių „vienašališkiems status quo pakeitimams“.\n\nTaivanas – „didžiausia rizika“\n\nPasirodė ženklų, kad įtampa slūgsta: Wang Yi Niujorke taip pat susitiko su JAV pasiuntiniu klimato kaitos klausimais Johnu Kerry, nors Kinija po N.Pelosi vizito Taivane paskelbė, kad apribos bendradarbiavimą šiuo klausimu, kuris yra svarbus J. Bideno prioritetas.\n\nTačiau prieš derybas su A.Blinkenu pasakytoje kalboje Wang Yi Taivaną pavadino „didžiausia rizika Kinijos ir JAV santykiuose“ ir apkaltino Jungtines Valstijas kurstant nepriklausomybę remiančias jėgas.\n\n„Taivano nepriklausomybė yra tarsi labai destruktyvus didžiulis raganosis, lekiantis mūsų link. Jį reikia ryžtingai sustabdyti“, – sakė jis „Asia Society“ analitiniame centre.\n\n„Lygiai kaip JAV neleis atimti Havajų salų, taip ir Kinija turi teisę palaikyti šalies suvienijimą“, – sakė Wang Yi.\n\nJis pasmerkė JAV sprendimą „leisti“ N.Pelosi, kuri po viceprezidentės yra antras žmogus eilėje į prezidento postą, apsilankyti Taivane. J.Bideno administracija, nors privačiai buvo susirūpinusi dėl jos kelionės, pažymėjo, kad Kongresas yra atskira valdžios šaka.\n\nTačiau Wang Yi J.Bideno atžvilgiu buvo nusiteikęs draugiškai. Tikimasi, kad JAV ir Kinijos diplomatijos vadovų derybos Niujorke padės pagrindus pirmajam J.Bideno ir Kinijos prezidento Xi Jinpingo susitikimui nuo tada, kai jie stojo prie savo šalių vairo. Tos derybos tikriausiai įvyks lapkritį Balyje, Didžiojo dvidešimtuko (G-20) aukščiausiojo lygio susitikimo metu.\n\nWang Yi sakė, kad tiek J.Bidenas, tiek Xi Jinpingas siekia, kad „Kinijos ir JAV santykiai veiktų“ ir būtų „išvengta konfliktų ir konfrontacijos“.\n\nJAV Kongresas tvirtai remia Taivaną – klestinčią demokratiją ir technologijų centrą.\n\nJAV Senato Užsienio reikalų komitetas praėjusią savaitę žengė pirmą žingsnį, kad Jungtinės Valstijos tiesiogiai suteiktų milijardus dolerių karinės pagalbos Taivanui ir užmegztų oficialesnius ryšius.\n\nJungtinės Valstijos dešimtmečius pardavinėja ginklus Taivanui, tačiau naujuoju teisės aktu siekiama daugiau – per ketverius metus JAV suteiktų 4,5 mlrd. dolerių paramą saugumo reikmėms.\n\nProjekte taip pat numatytos sankcijos Kinijai, jei ji panaudotų jėgą bandydama užimti salą.\n\nŠis žingsnis įsiutino Pekiną.\n\nĮtampą tarp JAV ir Kinijos augino ir susirūpinimas dėl žmogaus teisių. Pekinas kaltinamas Sindziange įkalinęs daugiau kaip milijoną uigūrų ir kitų musulmoniškų mažumų atstovų. Šią ne vienus metus vykdomą saugumo kampaniją JAV ir kai kurie įstatymų leidėjai kitose Vakarų valstybėse laiko genocidu.\n\nKinija tai įnirtingai neigia ir sako, kad kovoja su terorizmu ir bando paskatinti plėtrą.",
    "V.Zelenskis: JAV parama padės ukrainiečiams atsiimti rusų užimtas teritorijas": "„Signalai, kad Jungtinės Valstijos yra su mumis, yra labai svarbūs. Mums tai yra garantija, kad galėsime susigrąžinti savo teritorijas“, – sakė V.Zelenskis, A.Blinkenui atvykus į Kyjivą iš anksto neskelbto vizito.\n\nTai jau antra A.Blinkeno iš anksto neskelbta kelionė į Kyjivą nuo Rusijos invazijos pradžios vasario mėnesį.\n\n„Sekretorius labai norėjo atvykti į šią kelionę dabar, nes tai labai svarbus momentas Ukrainai“, – sakė viena A.Blinkeną lydinti aukšto rango JAV pareigūnė.\n\nJi atkreipė dėmesį į Ukrainos kontrpuolimą praėjus beveik septyniems mėnesiams nuo invazijos pradžios, o prezidentas Volodymyras Zelenskis trečiadienį paskelbė, kad Kyjivas atkovojo kelias Charkivo srities gyvenvietes.\n\n„Visa saugumo pagalba stengiamasi padėti užtikrinti, kad Ukraina sėkmingai vykdytų atsakomąjį puolimą“, – sakė su anonimiškumo sąlyga kalbėjusi pareigūnė.\n\n„Jei taip ir bus, manau, kad tai labai svarbu, kalbant apie tai, kaip karas juda į priekį“, – teigė ji.\n\nJAV gynybos sekretorius Lloydas Austinas, ketvirtadienį Ramšteino oro pajėgų bazėje Vokietijoje surengęs naują derybų dėl karinės pagalbos Kyjivui ratą, gyrė ukrainiečių „įrodomą sėkmę mūšio lauke“.\n\nPrasidedant deryboms su sąjungininkėmis, L. Austinas sakė, kad Jungtinės Valstijos Ukrainai nusiųs karinės įrangos dar už 675 mln. dolerių (682,8 mln. eurų).\n\nPasak JAV gynybos sekretoriaus, paketas apims 105 mm kalibro haubicas, tikslaus nutaikymo salvinės ugnies sistemų GMLRS raketas ir artilerijos šaudmenis.\n\nBe to, A.Blinkenas patvirtino, kad bus skiriami 2 mlrd. dolerių (eurų) užsienio kariniam finansavimui – programai, pagal kurią Jungtinės Valstijos siūlo paskolas ar dotacijas kitoms valstybėms JAV gaminamiems ginklams pirkti.\n\nPusė naujojo 2 mlrd. dolerių paketo atiteks Ukrainai, o likusi dalis – 18 kitų šalių, kurioms pavojų gali kelti Rusija, sakė kitas Valstybės departamento pareigūnas.\n\nTarp patvirtintų gavėjų yra Moldova ir Sakartvelas, kurios abi turi Rusijos remiamus separatistinius regionus, taip pat Baltijos šalys bei Bosnija ir Hercegovina, kur yra išaugusi įtampa dėl Rusijos remiamų šalies serbų lyderių.",
    "Žinios. Irane per protestus dėl jaunos moters mirties žuvo mažiausiai 35 žmonės": "Žinios. Irane per protestus dėl jaunos moters mirties žuvo mažiausiai 35 žmonės\n\nRusijos užimtose Ukrainos teritorijose tęsiantis tariamiems referendumams, Vašingtonas prakalbo apie didesnes ekonomines sankcijas Kremliui. Anot Baltųjų Rūmų, jei Rusija aneksuos teritorijas, Jungtinės Valstijos kartu su sąjungininkais pasirengusios Rusijai sukelti didesnę ekonominę naštą.\n\nRytoj Italijoje vyks parlamento rinkimai, kuriuos gali laimėti dešiniojo sparno aljansas.\n\nIrane per daugiau nei savaitę trunkančius protestus dėl vadinamosios dorovės policijos sulaikytos moters mirties žuvo mažiausiai 35 žmonės.\n\nUraganas Fiona toliau slenka Atlanto vandenynu ir atnešė smarkų lietų ir vėją į Bermundų salas.\n\nProfesorė Marija Drėmaitė ir Čiurlionio dailės muziejus išleido knygą apie vieną paslaptingiausių ir talentingiausių tarpukario architektų Arną Funką.\n\nOrai.\n\nVed. Justė Tamošaitienė.",
    "Vakarai pasmerkė, žada nepripažinti Rusijos planuojamų aneksinių „referendumų“": "Aleksandro Zemlyčenko (AP/„Scanpix“) nuotr.\n\nNATO, Jungtinės Valstijos bei Vokietijos kancleris Olafas Scholzas antradienį pasmerkė okupuotoms Ukrainos teritorijoms Maskvos primestos valdžios planus surengti aneksinius referendumus dėl prisijungimo prie Rusijos.\n\nVašingtonas pabrėžė, kad nepripažins šių „fiktyvių“ balsavimų rezultatų.\n\n„Šie referendumai pažeidžia suverenumo ir teritorinio vientisumo principus, kuriais grindžiama tarptautinė sistema“, – sakė Baltųjų rūmų patarėjas nacionalinio saugumo klausimais Jake'as Sullivanas.\n\n„Jei tai įvyks, Jungtinės Valstijos niekada nepripažins Rusijos pretenzijų į tariamai aneksuotas Ukrainos dalis“, – sakė jis.\n\nNemokami naujienlaiškiai į savo el. pašto dėžutę: Verslo valdymas\n\nRinkodara\n\nFinansai ir apskaita\n\nRinkos\n\nMano verslas\n\nPrekyba\n\nStatyba ir NT\n\nPramonė\n\nTransportas\n\nTechnologijos\n\nLaisvalaikis\n\nMano pinigai\n\nSvarbiausios dienos naujienos trumpai: Verslo naujienos\n\nVŽ Premium naujienos\n\n\n\nVokietijos kancleris savo ruožtu pabrėžė, kad šiuos fiktyvius balsavimus, planuojamus rugsėjo 23–27 dienomis, tarptautinė bendruomenė privalo atmesti.\n\n„Labai, labai aišku, kad šie fiktyvūs referendumai negali būti priimtini ir jiems negalioja tarptautinė teisė“, – sakė O. Scholzas žurnalistams.\n\nO. Scholzas aneksinius referendumus pavadino Rusijos, kuri įsiveržė į Ukrainą, „dalimi imperialistinės agresijos ketinimų“.\n\n„Rusija privalo išvesti savo karius“, – sakė jis.\n\nNATO vadovas Jensas Stoltenbergas irgi pasmerkė Rusijos primestos valdžios planus rengti aneksinius referendumus, perspėdamas, kad tai yra dar viena Kremliaus sukelto karo eskalacija.\n\n„Fiktyvūs referendumai neturi jokio teisėtumo ir nekeičia Rusijos agresyvaus karo prieš Ukrainą pobūdžio. Tai dar viena Putino karo eskalacija“, – socialiniame tinkle „Twitter“ parašė J. Stoltenbergas.\n\n„Tarptautinė bendruomenė turi pasmerkti šį akivaizdų tarptautinės teisės pažeidimą ir padidinti paramą Ukrainai“, – pridūrė jis.\n\nRusijos puolimas Ukrainoje, kurį Vakarai laiko neišprovokuotu ir nepagrįstu, supurtė visą pasaulį.\n\nVasario 24 dieną Rusijos prezidentui pasiuntus karius į Ukrainą, Vakarai Maskvai paskelbė virtinę griežtų sankcijų.\n\nMaskvos primesta valdžia anksčiau antradienį pareiškė, kad balsavimai „dėl prisijungimo prie Rusijos“ vyks apsišaukėliškose Donecko ir Luhansko „liaudies respublikose“, kurias Kremliaus šeimininkas Vladimiras Putinas pripažino nepriklausomomis prieš pat pasiųsdamas karius į Ukrainą, Chersono ir Zaporižios regionuose.\n\nUkrainos prezidentūros administracijos vadovas Andrijus Jermakas antradienį pareiškė, kad pareiškimai apie referendumus tėra manipuliacija.\n\nTuo metu Ukrainos diplomatijos vadovas Dmytro Kuleba tviteryje parašė: „Nei netikri „referendumai“, nei hibridinė „mobilizacija“ nieko nepakeis. Rusija buvo ir lieka valstybė agresorė, kuri neteisėtai okupuoja dalį Ukrainos žemės. Ukraina turi visas teises išlaisvinti savo teritorijas ir toliau jas išlaisvins, kad ir ką bekalbėtų Rusijoje.“\n\nNaujienų agentūros BNS informaciją atgaminti visuomenės informavimo priemonėse bei interneto tinklalapiuose be raštiško UAB \"BNS\" sutikimo draudžiama.\n\nAleksandro Zemlyčenko (AP/„Scanpix“) nuotr.",
    "Ukrainoje netoli Odesos po drono smūgio kilo didelis gaisras": "Pastarosiomis dienomis prieš šį svarbų pietinį Ukrainos uostamiestį buvo surengta visa virtinė dronų atakų.\n\nPer vėliausią iš jų smogta kariniam objektui, kur tuomet sprogo šaudmenys. Ugniagesiai bando suvaldyti gaisrą, pranešė Ukrainos kariuomenės Pietų vadavietė.\n\nAuga susirūpinimas, kad Maskva gali siekti eskaluoti karą Ukrainoje, kai antradienį baigsis jos kontroliuojamose Ukrainos dalyse surengti pseudoreferendumai dėl prisijungimo prie Rusijos.\n\n„Referendumai“ organizuoti iš šių teritorijų pabėgus tūkstančiams gyventojų, o kai kurie išplatinti vaizdai rodo, kad ginkluoti rusų kariai eina nuo durų prie durų ir spaudžia ukrainiečius balsuoti.\n\nManoma, kad Rusija paskelbs sau palankius „referendumų“ rezultatus. Po šio žingsnio Maskva galėtų aneksuoti šias Ukrainos dalis ir įgyti pretekstą ginti jas kaip savo teritoriją, taip pat ir branduoliniais ginklais.\n\nJAV prezidento patarėjas nacionalinio saugumo klausimais Jake'as Sullivanas įspėjo, jog Rusija brangiai sumokėtų, jei įvykdytų savo užmaskuotus grasinimus kare Ukrainoje panaudoti branduolinius ginklus.\n\n„Jei Rusija peržengs šią ribą, bus katastrofiškų pasekmių Rusijai. Jungtinės Valstijos ryžtingai atsakytų“, – sekmadienį televizijos NBC laidai „Meet the Press“ sakė J. Sullivanas.\n\nKremlius prieš minėtus pseudoreferendumus paskelbė Rusijoje dalinę mobilizaciją, siekdamas savo pajėgas Ukrainoje pastiprinti mažiausiai 300 tūkst. karių. Kaip nurodo britų kariškiai, pirmieji mobilizuoti rusų rezervininkai jau atvyksta į karines bazes.\n\nNepopuliari mobilizacija\n\nMobilizacija, kuri žymi didelį pokytį po ankstesnių Vladimiro Putino pastangų karą vaizduoti ribotos apimties karine operacija, nepaveiksiančia daugumos rusų gyvenimo, pasirodė esanti itin nepopuliari.\n\nTūkstančiai mobilizavimui tinkamo amžiaus vyrų, bandydami išvengti šaukimo į kariuomenę, plūsta į oro uostus ir prie Rusijos sienos perėjų. Įvairiose šalies vietose kilo protestų, rusų žiniasklaida praneša apie karinių komisariatų padegimo atvejus.\n\nĮtampa išaugo pirmadienį ryte, kai vienas jaunas vyras, atėjęs į karinį komisariatą Sibiro mieste Ust Ilimske iš arti šovė į karinį komisarą.\n\nRusijos žiniasklaidos pranešimuose sakoma, jog 25 metų vietos gyventojas Ruslanas Zininas atėjęs į komisariatą pareiškė, kad „niekas nekariaus“ ir kad „dabar visi eisime namo“, o tada šovė į komisarą. Vietos pareigūnai sakė, kad komisaro būklė „itin sunki“, jis gydomas intensyviosios slaugos palatoje.\n\nR. Zininas, kaip sakoma pranešimuose, nusiminė, kad šaukimas į kariuomenę atėjo jo geriausiam draugui, neturinčiam jokios kovinės patirties, nors tokia patirtis, valdžios teigimu, yra pagrindinis kriterijus išduodant šaukimus.\n\nUkrainos prezidentas Volodymyras Zelenskis sekmadienį sakė, kad Rusijos mobilizacija – pirmoji po Antrojo pasaulinio karo – yra silpnumo ženklas. „Jie pripažino, kad jų kariuomenė nebegali kovoti su Ukraina“, – sakė jis.\n\nTuo metu Ukrainos pietryčiuose per rusų ataką raketomis smogta vienam kaimui ir Zaporižiai, internete pranešė Zaporižios srities karinės administracijos vadovas Oleksandras Staruchas.\n\nJis paskelbė apgriautų namų nuotraukų ir sakė, kad taip pat apgadinta infrastruktūra, kilo gaisrų.",
    "JAV paskelbė sankcijų Irano moralės policijai": "Jungtinės Valstijos ketvirtadienį įtraukė Irano vadinamąją moralės policiją į savo sankcijų „juodąjį“ sąrašą.\n\nTokios priemonės imtasi praėjusią savaitę mirus Mahsai Amini – 22 metų merginai, areštuotai už griežtą aprangos kodą moterims atsakingas policijos skyriaus dėl neva netinkamo hidžabo ryšėjimo.\n\nJAV Iždo departamentas pareiškė, kad moralės policija yra „atsakinga“ už M. Amini mirtį, Irane sukėlusią pasipiktinimą ir protestų bangą, ir paskelbė šiai institucijai sankcijų „už netinkamą elgesį bei smurtą prieš Irano moteris ir už taikių Irano protestuotojų teisių pažeidimus“.\n\nIrano kurdų kilmės merginos mirtis teokratinėje valstybėje išprovokavo masinius ir dažnai smurtinius protestus.\n\n„Mahsa Amini buvo drąsi moteris, kurios mirtis po moralės policijos arešto buvo dar vienas Irano režimo saugumo pajėgų žiaurumo prieš savo šalies žmones aktas“, – pareiškė iždo sekretorė Janet Yellen.\n\nJanet Yellen / AP nuotr.\n\n„Griežtai smerkiame šį nesuvokiamą elgesį ir raginame Irano vyriausybę nutraukti savo smurtą prieš moteris ir savo besitęsiantį smurtinį susidorojimą su žodžio ir susirinkimo laisve“, – pažymėjo ji.\n\nOficialiais duomenimis, per neramumus, kilusius po M. Amini mirties, per kuriuos moterys degino savo skaras, o protestuotojai smerkė vyriausybės vadovavimą ir moterims taikomus apribojimus, žuvo mažiausiai 17 žmonių.\n\nTuo metu Osle įsikūrusi nevyriausybinė grupė „Iran Human Rights“ skelbia, kad per šešis smurto vakarus žuvo mažiausiai 31 civilis gyventojas.\n\nIždo departamento taikomų sankcijų tikslas – įšaldyti bet kokį sankcionuotų subjektų turtą Jungtinių Valstijų jurisdikcijoje. Be to, siekiama visiems fiziniams bei juridiniams JAV asmenims, įskaitant Amerikoje veikiančius tarptautinius bankus, uždrausti turėti verslo ryšių su šiais subjektais, kuriems tokiu būdu ribojama prieiga prie pasaulinių finansinių tinklų.",
    "JAV: Irano atsakymas dėl branduolinės sutarties atnaujinimo yra nekonstruktyvus": "Jungtinės Valstijos ketvirtadienį pareiškė, kad gavo naują Irano atsakymą į siūlomą susitarimą dėl daugiašalės branduolinės sutarties atnaujinimo, tačiau jis nėra „konstruktyvus“.\n\nVašingtonas tai pareiškė deryboms tarpininkaujančios Europos Sąjungos užsienio politikos vadovui Josepui Borrelliui trečiadienį išreiškus viltį, jog „artimiausiomis dienomis“ pavyks rasti sprendimą, leisiantį atgaivinti 2015 metais Irano ir galingųjų valstybių pasirašytą sutartį dėl Teherano branduolinės programos.\n\nRugpjūčio 8 dieną ES pateikė vadinamąjį galutinį susitarimo dėl branduolinės sutarties atkūrimo projektą. Iranas pasiūlė tam tikrų jo pakeitimų, ES iš esmės jiems pritarė, o Jungtinės Valstijos per tarpininkus pateikė savo atsakymą.\n\nIrano užsienio reikalų ministerijos atstovas spaudai Nasseras Kanani anksčiau ketvirtadienį pranešė, kad Teheranas išsiuntė naują atsakymą į JAV poziciją.\n\n„Galime patvirtinti, kad per ES gavome Irano atsakymą, – vėlų ketvirtadienio vakarą Vašingtone sakė Valstybės departamento atstovas Vedantas Patelis. – Mes jį nagrinėjame ir atsakysime per ES, tačiau jis, deja, nėra konstruktyvus.“\n\nJAV atsisako viešai kalbėti apie detales, tačiau tarp daugiausiai nesutarimų keliančių klausimų yra primygtinis Irano reikalavimas, kad Tarptautinė atominės energijos agentūra (TATENA) nutrauktų tyrimą dėl trijų jo nedeklaruotų branduolinių objektų.\n\nPasak TATENA, šie objektai kelia klausimų, susijusių su ankstesne Irano branduoline veikla.\n\nBirželį šiitiška respublika atjungė dalį TATENA kamerų, šios JT agentūros Valdytojų tarybai priėmus rezoliuciją su oficialia kritika Teheranui, deramai nepaaiškinusiam sodrinto urano pėdsakų, anksčiau aptiktų tuose trijuose objektuose.\n\nBendruoju visapusišku veiksmų planu (Joint Comprehensive Plan of Action, JCPOA) vadinamą branduolinę sutartį 2015-aisiais pasirašė Jungtinė Karalystė, Kinija, Prancūzija, Vokietija, Iranas, Rusija ir Jungtinės Valstijos.\n\nPagal JCPOA Iranas įsipareigojo smarkiai apriboti savo branduolinę programą mainais į kai kurių jam taikomų ekonominių sankcijų atšaukimą.\n\nTačiau ši sutartis pakibo ant plauko, kai 2018-aisiais iš jos vienašališkai pasitraukė tuometinis JAV prezidentas Donaldas Trumpas (Donaldas Trampas), ir Vašingtonas grąžino sankcijas šiitiškai respublikai.\n\nReaguodamas Teheranas palaipsniui liovėsi vykdyti kai kuriuos savo įsipareigojimus pagal JCPOA.",
    "JAV kaltina Rusiją pažeidžiant kalinamo opozicionieriaus A. Navalno teises": "Jungtinės Valstijos penktadienį apkaltino Rusijos valdžią, kad ji pažeidė kalinamo Kremliaus kritiko Aleksejaus Navalno teises, apribojusi jo kontaktus su advokatais ir nekart uždariusi opozicionierių į vienutę.\n\nA. Navalnas, balsingiausias Rusijos prezidento Vladimiro Putino kritikas, atlieka devynerių metų laisvės atėmimo bausmę dėl virtinės kaltinimų, kuriuos jis laiko politiškai motyvuotais.\n\n„Jungtinės Valstijos yra labai susirūpinusios dėl Rusijos vyriausybės vykdomo savavališko Aleksejaus Navalno teisių ribojimo“, – nurodė Valstybės departamentas penktadienį vėlai vakare paskelbtame pareiškė.\n\nA. Navalnas / AP nuotr.\n\nPasak departamento, kalėjimo administracija varžo A. Navalno teisę į teisminę gynybą, stebėdama jo susitikimus su advokatais ir trukdydama jiems keistis dokumentais bei bendrauti.\n\n„Šis trukdymas, taip pat jo uždarymas į vienutę už nedidelius tariamus nusižengimus yra dar vienas politiškai motyvuoto persekiojimo įrodymas“, – pažymima pareiškime.\n\n46 metų opozicionierius atlieka bausmę pataisos kolonijoje netoli Vladimiro miesto, už maždaug 200 km nuo Maskvos. Pastarosiomis savaitėmis jis kelis kartus buvo uždarytas į vienutę dėl tariamų nusižengimų, įskaitant bandymą įkurti kalėjime profsąjungą.\n\nAleksejus Navalnas teisme / AP nuotr.\n\nValstybės departamentas pažymėjo, kad jau pats A. Navalno suėmimas yra gėdingas, o toliau Maskvos atkakliai vykdomas opozicionieriaus persekiojimas liudija, kad ji jaučiasi nesaugi ir bijo tų, kurie kalba tiesą.\n\nPraėjusią savaitę nepriklausomos Rusijos žiniasklaidos paskelbtose A. Navalno, dviejų vaikų tėvo, nuotraukose jis atrodė išsekęs. Jo bendražygiai taip pat skambina pavojaus varpais, sakydami, kad dėl nustatytos naujos bendravimo tvarkos jie negali žinoti, kas su juo vyksta.\n\nA. Navalnas išgarsėjo kaip su korupcija kovojantis tinklaraštininkas. Iki jį įkalinant A. Navalnas visoje Rusijoje mobilizuodavo didelius protestus prieš valdžią.\n\n2020 metais jis per plauką liko gyvas po apnuodijimo nervus paralyžiuojančia medžiaga „Novičiok“. Dėl savo apnuodijimo opozicionierius kaltina Kremlių.",
    "Nežinomybė Kremliuje – V.Putino kalba atšaukta, D.Peskovas nieko nekomentuoja": "Rusijos leidinys RBC, remdamasis Rusijos prezidento administracijai „artimais“ šaltiniais, antradienį skelbė, kad vakare į Rusijos gyventojus kreipsis prezidentas V.Putinas. Buvo teigiama, kad savo kalboje jis daugiausia dėmesio skirs „referendumams“ dėl okupuotų Ukrainos teritorijų prijungimo prie Rusijos.\n\nTuo metu „Kommersant“ rašė, kad į rusus kreipsis ir gynybos ministras Sergejus Šoigu, kurio kalba gali būti susijusi su galimu mobilizacijos į Rusijos kariuomenę paskelbimu.\n\nKalbos buvo laukiama 21 val. Maskvos laiku. Dar prieš šį laiką JAV paskelbė turinti informacijos, kad Rusija galimai rengiasi mobilizacijai.\n\n❗️Biden's National Security advisor Jake Sullivan: We have information that Putin is preparing to potential mobilization measures. pic.twitter.com/vCA0goxaBi — NEXTA (@nexta_tv) September 20, 2022\n\n„Turime informacijos, kad Putinas ruošiasi galimoms mobilizacinėms priemonėms“, – per spaudos konferenciją Baltuosiuose rūmuose paskelbė Joe Bideno patarėjas nacionalinio saugumo klausimais Jake'as Sullivanas.\n\nTačiau nei apie galimą mobilizaciją, nei apie referendumus okupuotose Ukrainos teritorijose V.Putinas nepasisakė.\n\nAntradienį prieš 23 val. Lietuvos laiku Rusijos leidinys lenta.ru paskelbė, kad Kremliaus atstovas Dmitrijus Peskovas jau nebeatsiliepia į skambučius.\n\nPasirodė vis daugiau pranešimų, kad V.Putino kalba atidedama, ji turėtų būti transliuojama trečiadienį.\n\nKremliaus ruporai „Pirmasis kanalas“ ir RT taip pat nebeskelbė, kad bus transliuojama V.Putino kalba.\n\n„YouTube“ platformoje paskelbta nuoroda, kurioje turėjo būti transliuota kalba, buvo ištrinta.\n\nKuriuo metu Rusijos prezidento kreipimasis bus transliuotas trečiadienį – neskelbiama. Tačiau leidinys „Forbes“, remdamasis šaltiniais Kremliuje, skelbia, kad įrašyta kalba bus transliuojama trečiadienį, kai „pabus Tolimieji Rytai“.\n\nRengs referendumus\n\nMaskvos remiami separatistai Ukrainos rytiniame Donbaso regione antradienį pranešė, kad rugsėjo 23–27 dienomis surengs referendumus „dėl prisijungimo“ prie Rusijos.\n\nPasak pareigūnų ir naujienų agentūrų, balsavimas vyks apsišaukėliškose Donecko ir Luhansko „liaudies respublikose“, kurias Rusijos prezidentas Vladimiras Putinas pripažino nepriklausomomis prieš pat pasiųsdamas karius į Ukrainą vasario mėnesį. Pranešama, kad tomis pat dienomis „referendumai“ dėl prisijungimo prie Rusios gali įvykti ir okupuotose Chersono bei Zaporižios sričių teritorijose.\n\nDidelę dalį pramoninio Donbaso regiono nuo 2014 metų kontroliuoja Maskvos remiami separatistai. Jie sukilo po to, kai per Ukrainą apėmusias masines demonstracijas buvo nuverstas prokremliškas prezidentas Viktoras Janukovyčius.\n\nTais pačiais metais Maskva po referendumo, kurio nepripažino didžioji dauguma tarptautinės bendruomenės, atėmė Krymo pusiasalį iš Ukrainos. Tą žingsnį pasmerkė Kyjivas ir Vakarų šalys, paskelbusios sankcijas Maskvai.\n\nAntradienį rusų kariuomenės užimtos Ukrainos pietinės Chersono srities pareigūnai taip pat paragino Maskvos primestą valdžią surengti balsavimą dėl prisijungimo prie Rusijos.\n\nUkrainos premjero pavaduotoja ir laikinai okupuotų teritorijų reintegracijos ministrė Iryna Vereščuk anksčiau šį mėnesį per televiziją pareiškė, kad rusams laikinai okupuotose teritorijose nepavyks surengti jokių referendumų.\n\nVakarai smerkia\n\nJungtinės Valstijos, Vokietija, NATO ir Prancūzija antradienį pasmerkė okupuotoms Ukrainos teritorijoms Maskvos primestos valdžios planus surengti aneksinius referendumus dėl prisijungimo prie Rusijos.\n\nVašingtonas pabrėžė, kad nepripažins šių „fiktyvių“ balsavimų rezultatų.\n\n„Šie referendumai pažeidžia suverenumo ir teritorinio vientisumo principus, kuriais grindžiama tarptautinė sistema“, – sakė Baltųjų rūmų patarėjas nacionalinio saugumo klausimais Jake'as Sullivanas.\n\n„Jei tai įvyks, Jungtinės Valstijos niekada nepripažins Rusijos pretenzijų į tariamai aneksuotas Ukrainos dalis“, – sakė jis.\n\nJ.Sullivanas teigė, kad „referendumai“ ir pranešimai apie Rusijos planus pašaukti daugiau karių atspindi pastarojo meto Maskvos nesėkmes kare, Ukrainos kariuomenei išlaisvinus didelius teritorijos plotus.\n\n„Tai nėra savimi pasitikinčios šalies veiksmai. Tai nėra jėgos veiksmai, yra priešingai“, – sakė JSullivanas.\n\nVokietijos kancleris Olafas Scholzas savo ruožtu pabrėžė, kad šiuos fiktyvius balsavimus, planuojamus rugsėjo 23–27 dienomis, tarptautinė bendruomenė privalo atmesti.\n\n„Labai, labai aišku, kad šie fiktyvūs referendumai negali būti priimtini ir jiems negalioja tarptautinė teisė“, – sakė O.Scholzas žurnalistams.\n\nO.Scholzas aneksinius referendumus pavadino Rusijos, kuri įsiveržė į Ukrainą, „dalimi imperialistinės agresijos ketinimų“.\n\n„Reuters“/„Scanpix“ nuotr./Olafas Scholzas\n\n„Rusija privalo išvesti savo karius“, – sakė jis.\n\nNATO vadovas Jensas Stoltenbergas irgi pasmerkė Rusijos primestos valdžios planus rengti aneksinius referendumus, perspėdamas, kad tai yra dar viena Kremliaus sukelto karo eskalacija.\n\n„Fiktyvūs referendumai neturi jokio teisėtumo ir nekeičia Rusijos agresyvaus karo prieš Ukrainą pobūdžio. Tai dar viena Putino karo eskalacija“, – socialiniame tinkle „Twitter“ parašė J.Stoltenbergas.\n\n„Tarptautinė bendruomenė turi pasmerkti šį akivaizdų tarptautinės teisės pažeidimą ir padidinti paramą Ukrainai“, – pridūrė jis.\n\nPrancūzijos lyderis Emmanuelis Macronas planuojamus „referendumus“ okupuotose Ukrainos teritorijose pavadino „parodija“.\n\nAFP/„Scanpix“ nuotr./Emanuelis Macronas\n\n„Manau, kad tai, ką paskelbė Rusija, yra parodija“, – sakė jis žurnalistams JT Generalinėje Asamblėjoje ir pavadino tai „nauja provokacija“, kuri „neturės jokios įtakos mūsų pačių pozicijai“.\n\nŽurnalistams jis sakė, kad bet koks balsavimas už aneksiją būtų teisiškai beprasmis.\n\n„Pati idėja rengti referendumus regionuose, kuriuose vyksta karas, kuriuose vyksta bombardavimai, yra cinizmo viršūnė“, – sakė E.Macronas.",
    "J. BORRELLIS: IRANO ATSAKYMAS KELIA MAŽESNĮ UŽTIKRINTUMĄ DĖL BRANDUOLINIO PAKTO ATEITIES": "Europos Sąjungos užsienio politikos vadovas Josepas Borrellis (Žozepas Borelis), kuris vadovauja pastangoms išsaugoti ant plauko pakibusį Irano branduolinį susitarimą, pirmadienį pareiškė, kad pastaruoju metu įvykę pasikeitimai nuomonėmis jam kelia mažesnį užtikrintumą dėl pakto ateities.\n\nJ. Borrellis sakė, kad „jei siekiama greitai patvirtinti susitarimą“, naujausias Irano atsakymas dėl ES parengto teksto, atskleidęs griežtesnių Teherano reikalavimų Vašingtonui, „tam nepadės“.\n\nNuo 2021 metų balandžio Vienoje vyksta derybos dėl Bendruoju visapusišku veiksmų planu (Joint Comprehensive Plan of Action, JCPOA) vadinamos branduolinės sutarties atgaivinimo.\n\nRugpjūčio pradžioje ES pateikė vadinamąjį galutinį susitarimo dėl branduolinės sutarties atkūrimo projektą. Iranas pasiūlė tam tikrų jo pakeitimų, ES iš esmės jiems pritarė, o Jungtinės Valstijos per tarpininkus pateikė savo atsakymą.\n\nJungtinės Valstijos praėjusią savaitę pareiškė, kad gavo naują Irano atsakymą į siūlomą susitarimą dėl daugiašalės branduolinės sutarties atnaujinimo, tačiau jis nėra „konstruktyvus“.\n\nVašingtonas tai pareiškė deryboms tarpininkaujančios ES užsienio politikos vadovui J. Borrelliui išreiškus viltį, jog „artimiausiomis dienomis“ pavyks rasti sprendimą, leisiantį atgaivinti 2015 metais Irano ir galingųjų valstybių pasirašytą sutartį dėl Teherano branduolinės programos.\n\nJAV atsisako viešai kalbėti apie detales, tačiau tarp daugiausiai nesutarimų keliančių klausimų yra primygtinis Irano reikalavimas, kad Tarptautinė atominės energijos agentūra (TATENA) nutrauktų tyrimą dėl trijų jo nedeklaruotų branduolinių objektų.\n\nPasak TATENA, šie objektai kelia klausimų, susijusių su ankstesne Irano branduoline veikla.\n\nBirželį šiitiška respublika atjungė dalį TATENA kamerų, šios JT agentūros Valdytojų tarybai priėmus rezoliuciją su oficialia kritika Teheranui, deramai nepaaiškinusiam sodrinto urano pėdsakų, anksčiau aptiktų tuose trijuose objektuose.\n\nJCPOA 2015-aisiais pasirašė Jungtinė Karalystė, Kinija, Prancūzija, Vokietija, Iranas, Rusija ir Jungtinės Valstijos.\n\nPagal JCPOA Iranas įsipareigojo smarkiai apriboti savo branduolinę programą mainais į kai kurių jam taikomų ekonominių sankcijų atšaukimą.\n\nTačiau ši sutartis pakibo ant plauko, kai 2018-aisiais iš jos vienašališkai pasitraukė tuometinis JAV prezidentas Donaldas Trumpas (Donaldas Trampas), ir Vašingtonas grąžino sankcijas šiitiškai respublikai.\n\nReaguodamas Teheranas palaipsniui liovėsi vykdyti kai kuriuos savo įsipareigojimus pagal JCPOA.\n\nBriuselyje surengtoje spaudos konferencijoje J. Borrellis teigė, kad pirminis „kruopščiai subalansuotas“ tekstas buvo „gerai priimtas“ ir kad iš pradžių atrodė, jog šalys artėja prie bendros pozicijos.\n\n„Tačiau vėliausiais pasikeitimais nuomonėmis [pozicijos] ne suartėja, o nutolsta, – sakė jis. – Kelia didelį nerimą, jei procesas nesuartės. Visam procesui gresia pavojus.“\n\n„Todėl turiu pasakyti, kad vėliausias mano gautas atsakymas, jei siekiama greitai patvirtinti susitarimą, nepadės“, – sakė jis.\n\n„Dėl to toliau konsultuojuosi su visomis kitomis JCPOA dalyvėmis, ypač su JAV“, – kalbėjo J. Borrellis.",
    "TATENA sako negalinti garantuoti, kad Irano branduolinė programa yra taikaus pobūdžio": "TATENA ataskaitoje, su kuria susipažino naujienų agentūra AFP, teigiama, kad agentūra „negali užtikrinti, jog Irano branduolinė programa yra išimtinai taiki“.\n\nJoje sakoma, kad TATENA generaliniam direktoriui Rafaeliui Grossi „vis didesnį susirūpinimą kelia tai, kad per šį ataskaitinį laikotarpį Iranas nebendradarbiavo su Agentūra sprendžiant tebesančius saugos garantijų klausimus ir todėl nepadaryta jokios pažangos juos sprendžiant“.\n\nTATENA spaudžia Iraną pateikti atsakymus dėl branduolinių medžiagų buvimo trijuose nedeklaruotuose objektuose.\n\nTeheranas, kuris tvirtina, kad jo branduolinė programa yra išimtinai taiki, primygtinai reikalauja, kad TATENA tyrimas būtų nutrauktas siekiant atgaivinti 2015 metų susitarimą su pasaulio galybėmis dėl jo branduolinės programos.\n\nNuo 2021 metų balandžio Vienoje vyksta derybos dėl Bendruoju visapusišku veiksmų planu (Joint Comprehensive Plan of Action, JCPOA) vadinamos branduolinės sutarties atgaivinimo.\n\nRugpjūčio pradžioje Europos Sąjunga pateikė galutinį susitarimo dėl branduolinės sutarties atkūrimo projektą. Iranas pasiūlė tam tikrų jo pakeitimų, ES iš esmės jiems pritarė, o Jungtinės Valstijos per tarpininkus pateikė savo atsakymą.\n\nJungtinės Valstijos praėjusią savaitę pareiškė, kad gavo naują Irano atsakymą į siūlomą susitarimą dėl daugiašalės branduolinės sutarties atnaujinimo, tačiau jis nėra „konstruktyvus“.\n\nJAV atsisako viešai kalbėti apie detales, tačiau tarp daugiausiai nesutarimų keliančių klausimų yra primygtinis Irano reikalavimas nutraukti tyrimą dėl trijų jo nedeklaruotų branduolinių objektų.\n\nJCPOA 2015-aisiais pasirašė Jungtinė Karalystė, Kinija, Prancūzija, Vokietija, Iranas, Rusija ir Jungtinės Valstijos.\n\nPagal JCPOA Iranas įsipareigojo smarkiai apriboti savo branduolinę programą mainais į kai kurių jam taikomų ekonominių sankcijų atšaukimą.\n\nTačiau ši sutartis pakibo ant plauko, kai 2018-aisiais iš jos vienašališkai pasitraukė tuometinis JAV prezidentas Donaldas Trumpas, ir Vašingtonas grąžino sankcijas šiitiškai respublikai.\n\nReaguodamas Teheranas palaipsniui liovėsi vykdyti kai kuriuos savo įsipareigojimus pagal JCPOA.\n\nBe to, kitoje trečiadienį paskelbtoje TATENA ataskaitoje nurodoma, kad Iranas toliau sodrina uraną gerokai viršydamas ribas, nustatytas 2015 metų susitarime, o jo atsargos jau 19 kartų viršija susitarime nustatytą ribą.\n\nRugpjūčio 21-osios duomenimis, Irano sodrinto urano atsargos siekia 3 940 kg, t. y. 131,6 kg daugiau nei skelbta ankstesnėje ketvirčio ataskaitoje.",
    "JAV: Rusija nusiuntė mažiausiai 300 mln. dolerių užsienio partijoms ir kandidatams": "JAV žvalgyba „mano, kad tai yra minimalūs skaičiai ir kad Rusija greičiausiai slapta pervedė papildomų lėšų, kurios liko nepastebėtos“, sakė vienas aukšto rango administracijos pareigūnas.\n\n„Manome, kad tai – tik ledkalnio viršūnė“, – žurnalistams sakė pareigūnas, kalbėjęs su anonimiškumo sąlyga.\n\nJAV žvalgyba neišslaptino informacijos apie konkrečias šalis. Anksčiau JAV pareigūnai nurodė Bosniją ir Hercegoviną bei Ekvadorą kaip šalis, į kurių reikalus Rusija tiesiogiai įsikišo pasinaudodama savo finansine galia.\n\nVienas iš įžūliausių naujame JAV žvalgybos vertinime minimų atvejų buvo tas, kad Rusijos ambasadorius neįvardytoje Azijos šalyje suteikė milijonus dolerių vienam kandidatui į prezidentus.\n\nVertinime teigiama, kad Europoje Rusija naudojosi fiktyviomis sutartimis ir fiktyviomis bendrovėmis partijoms finansuoti, o jos valstybinės bendrovės tiesiogiai teikė slaptą finansavimą Centrinėje Amerikoje, Azijoje, Vidurio Rytuose ir Šiaurės Afrikoje.\n\nRusija kartais siųsdavo grynuosius pinigus, bet taip pat naudojo kriptovaliutas ir „prabangias“ dovanas, sakoma vertinime.\n\nPrezidento Joe Bideno administracija paprašė atlikti vertinimą po vasario 24 dieną Rusijos pradėtos invazijos į Ukrainą, kuri paskatino JAV dėti dideles pastangas izoliuoti Maskvą ir apginkluoti Kyjivą.\n\nMinėtas administracijos pareigūnas teigė, kad JAV diplomatai savo išvadomis dalijasi su daugiau nei 100 šalių vyriausybėmis.\n\nTas pareigūnas apibūdino šias pastangas kaip dalį J.Bideno „Demokratijų viršūnių susitikimo“ iniciatyvos, kurią jis pradėjo po to, kai nugalėjo prezidento rinkimuose Donaldą Trumpą.\n\nNaujajame vertinime neaptariama JAV vidaus politika, tačiau anksčiau amerikiečių žvalgyba teigė, kad Maskva kišosi į 2016 metų rinkimus, visų pirma manipuliuodama socialine žiniasklaida, kad paremtų D.Trumpą, išreiškusį susižavėjimą Rusijos prezidentu Vladimiru Putinu.\n\n„Jungtinės Valstijos deda daug pastangų, kad išspręstų savo pažeidžiamumą, ir skatiname kitas šalis daryti tą patį“, – sakė pareigūnas.\n\nValstybės departamento vidiniame pareiškime JAV atstovybėms visame pasaulyje teigiama, kad Rusija vykdė slaptą kampaniją, siekdama pakeisti aplinką užsienio šalyse savo naudai.\n\n„Rusijai „slaptas politinis finansavimas“ duoda dvejopą naudą: didina įtaką naudą gaunantiems asmenims ir partijoms bei didina tikimybę, kad šios partijos pasieks gerų rezultatų rinkimuose“, – teigiama dokumente.\n\n„Paslėpti šių partijų ir jų rėmėjų iš Rusijos ryšiai kenkia demokratinių institucijų vientisumui ir visuomenės tikėjimui jomis“, – priduriama jame.\n\nRusijos pareigūnai jau seniai atmeta JAV kaltinimus dėl kišimosi į rinkimus, tvirtindami, kad CŽA rėmė perversmus tokiose šalyse kaip Iranas ir Čilė.\n\nTeigiama, kad 2011 metais V.Putinas įtūžo, kai Jungtinės Valstijos išreiškė moralinę paramą protestuotojams Rusijoje, pareiškusiems įtarimų dėl rinkimų klastojimo.\n\nMinėtas JAV pareigūnas atmetė bet kokį įtariamų Rusijos pastangų palyginimą su šiuolaikine JAV praktika, pavyzdžiui, rinkimų stebėtojų ir nevyriausybinių demokratiją remiančių grupių finansavimu.\n\nJAV parama yra skaidri ir „mes neremiame konkrečios partijos ar konkretaus kandidato“, sakė pareigūnas.\n\n„Tai susiję su demokratiniu valdymu ir pastangomis padėti kitoms demokratinėms šalims stiprinti demokratinį valdymą“, – pridūrė jis.",
    "JAV paskelbė naujų sankcijų Iranui dėl kibernetinės atakos prieš Albaniją": "„Irano kibernetinė ataka prieš Albaniją neatitinka atsakingo taikaus valstybės elgesio kibernetinėje erdvėje normų, įskaitant normą susilaikyti nuo žalos visuomenei paslaugas teikiančiai ypatingos svarbos infrastruktūrai“, – sakė iždo sekretoriaus pavaduotojas Brianas Nelsonas.\n\nBaltieji rūmai trečiadienį pasmerkė „precedento neturinčią“ kibernetinę ataką prieš JAV sąjungininkę Albaniją, taip pat perspėjo, kad Teherano lauks neigiamos pasekmės.\n\n„Jungtinės Valstijos griežtai smerkia Irano surengtą kibernetinę ataką prieš mūsų NATO sąjungininkę Albaniją“, – sakoma Nacionalinės saugumo tarybos atstovės Adrienne Watson pareiškime.\n\n„Jungtinės Valstijos imsis tolesnių veiksmų, kad Iranas būtų patrauktas atsakomybėn už veiksmus, keliančius grėsmę JAV sąjungininkės saugumui ir sukuriančius nerimą keliantį precedentą kibernetinėje erdvėje“, – priduriama pareiškime.\n\nAlbanų ministras pirmininkas Edi Rama trečiadienį paskelbė, kad Albanija nutraukia diplomatinius ryšius su Teheranu, apkaltinęs Iraną šią vasarą surengus didžiulę kibernetinę ataką prieš šalį.\n\nPaskutiniai Irano ambasados Tiranoje darbuotojai ketvirtadienį paliko pastatą, Albanijos vyriausybei išvakarėse davus jiems 24 valandas palikti šalį.\n\nPremjero teigimu, Iranas liepos 15-ąją surengė kibernetinę ataką prieš Albanijos institucijas, siekdamas „paralyžiuoti viešąsias paslaugas ir įsilaužti į vyriausybės sistemų duomenis bei elektroninius ryšius“.\n\n„Minėta ataka nepasiekė savo tikslo. Žalą galima laikyti minimalia, palyginus ją su agresoriaus uždaviniais. Visos sistemos jau vėl visiškai veikia, o negrįžtamo duomenų ištrynimo neužfiksuota“, – pridūrė E.Rama.",
    "Taivano sąsiauriu praplaukė JAV ir Kanados karo laivai": "Savo teritorija Pekinas laiko ir demokratinį Taivaną, ir siaurąjį vandens ruožą, skiriantį salą nuo žemyninės Kinijos – vieną judriausių pasaulyje laivybos kanalų.\n\nJungtinės Valstijos jau seniai naudojasi „laivybos laisve“ Taivano sąsiauryje, kad atremtų Kinijos pretenzijas, o Vakarų sąjungininkės vis dažniau prisijungia prie šių operacijų.\n\n„USS Higgins“, „Arleigh Burke“ klasės eskadrinis minininkas kartu su Kanados karališkojo karinio jūrų laivyno „Halifax“ klasės fregata „HMCS Vancouver“ „atliko įprastinį tranzitą per Taivano sąsiaurį rugsėjo 20 dieną (vietos laiku)... pagal tarptautinę teisę“, pranešė JAV karinio jūrų pajėgų septintoji flotilė.\n\n„Laivas plaukė sąsiaurio koridoriumi, kuris yra už bet kurios pakrantės valstybės teritorinės jūros ribų“, – teigė ji.\n\nKanada pranešė, kad „HMCS Vancouver“ keliavo prisijungti prie vykdomos JT sankcijų Šiaurės Korėjai įgyvendinimo misijos, kai tranzitu plaukė kartu su laivu „USS Higgins“.\n\n„Šiandien įvykęs įprastas tranzitas Taivano sąsiauriu rodo mūsų įsipareigojimą kurti laisvą, atvirą ir įtraukiantį Indijos ir Ramiojo vandenynų regioną“, – pareiškime teigė Kanados gynybos ministrė Anita Anand.\n\nKinijos Rytų teatro vadavietės atstovas spaudai naujausią tranzitą apibūdino kaip „visuomenės ažiotažą“.\n\nPasak Kinijos valstybinio transliuotojo CCTV, pulkininkas Shi Yi (Ši Ji) sakė, kad „kariai visada budi, ryžtingai atremia visas grėsmes ir provokacijas, ryžtingai gina šalies suverenitetą ir teritorinį vientisumą“.\n\nPastaraisiais metais Jungtinės Karalystės, Kanados, Prancūzijos ir Australijos karo laivai plaukė per Taivano sąsiaurį, išprovokuodami Pekino protestus.\n\nJie taip pat dažnai plaukioja Pietų Kinijos jūroje – kitoje gyvybiškai svarbioje laivybos zonoje, kurią Pekinas primygtinai reikalauja priskirti kaip savo teritorijos dalį, nors 2016 metais Hagos teismo sprendimu buvo atmestos jo ir kelių konkuruojančių kaimyninių šalių pretenzijos.\n\nPaskutinį kartą JAV ir Kanados karo laivai Taivano sąsiauriu plaukė prieš 11 mėnesių, kai ten plaukė eskadrinis minininkas „USS Dewey“ ir fregata „HMCS Winnipeg“.\n\nNaujausias bendras praplaukimas įvyko dieną po to, kai JAV prezidentas Joe Bidenas dar kartą pareiškė, kad Kinijos invazijos atveju Taivanui į pagalbą ateitų amerikiečių kariai.\n\nTai buvo ketvirtas kartas, kai J.Bidenas išsakė tokius komentarus, nors Vašingtonas jau seniai vykdo oficialią „strateginio dviprasmiškumo“ politiką, kuria siekiama ir užkirsti kelią Kinijos invazijai, ir atgrasyti Taivaną nuo Pekino provokavimo oficialiai paskelbiant nepriklausomybę.\n\nKiekvieną kartą po J.Bideno komentarų Baltieji rūmai teigė, kad JAV politika Taivano atžvilgiu nesikeičia.",
    "Išlaisvinti Ukrainos regionai kelia Vakarams džiaugsmą: JAV teigia, kad tokie pasiekimai teikia optimizmo": "Kremliaus paskirta marionetinė okupuotos Charkivo srities teritorijos valdžia pripažįsta reikšmingą Ukrainos pajėgų judėjimą regione. Kiek anksčiau Kyjivas patvirtino, kad per daugiau nei savaitę vystantį kontrpuolimą, šalis išlaisvinto tūkstantį kvadratinių kilometrų, atsikovota dešimtys gyvenviečių Charkivo ir Chersono regionuose. Jungtinės Valstijos teigia, kad tokie pasiekimai teikia optimizmo.",
    "Charkivo srities teritorijose aptikta dešimt „kankinimo centrų“": "Iš rusų pajėgų atkovotame Iziumo mieste rasta masinė kapavietė . Pareigūnų teigimu, ten aptikta maždaug puspenkto šimto kapų. Kai kurie žmonės yra nušauti, kiti žuvo per apšaudymus. Įvykio vietoje esantys naujienų agentūros AFP žurnalistai praneša, kad miškuose, esančiuose už šio rytinio miesto, yra šimtai kapų. Žurnalistai teigia matę už Iziumo tarp medžių paliktų baltais kryžiais pažymėtų kapų, o ant vieno iš jų buvo užrašas: „Ukrainos kariuomenė, 17-ika žmonių. Iziumo morgas.“ Tuo metu išlaisvintose Charkivo srities teritorijose Ukraina skelbia aptikusi 10-imt „kankinimo centrų“ - du iš jų - Balaklijos mieste. Europos Komisijos vadovė sako, kad dėl karo nusikaltimų, Vladimiras Putinas turėtų būti teisiamas Tarptautiniame Baudžiamajame Teisme. Baltieji rūmai skelbia apie naują pagalbos paketą Ukrainai – karinės pagalbos bus skirta už maždaug 600-tus milijonų dolerių. Nuo vasario Jungtinės Valstijos Kyjivui suteikė paramos už daugiau kaip 15-ika milijardų dolerių.",
    "JT maisto agentūra: Šiaurės Etiopijoje bepiločio lėktuvo atakos nuolaužos pataikė į sunkvežimį": "NAIROBI (Reuters) – bepiločio lėktuvo atakos nuolaužos šiaurinėje Etiopijos Tigray regione atsitrenkė į Pasaulio maisto programos sunkvežimį, gabenusį humanitarinę pagalbą, ir sužeidė jo vairuotoją, pirmadienį pranešė Pasaulio maisto programos atstovas.\n\nPasaulio maisto programa, Jungtinių Tautų agentūra, padeda koordinuoti humanitarinę pagalbą Tigray, kur beveik dvejus metus trukęs konfliktas nusinešė tūkstančius žmonių gyvybių ir milijonams žmonių prireikė pagalbos.\n\nPasaulio maisto programos atstovas naujienų agentūrai „Reuters“ sakė, kad bepiločio lėktuvo ataka sekmadienį įvyko netoli Zana Warida vadinamos vietovės Tigray šiaurės vakaruose.\n\nUžsiregistruokite dabar ir gaukite nemokamą neribotą prieigą prie Reuters.com Registruotis\n\n„Skrendančios nuolaužos pataikė į WFP sutartį turintį vairuotoją ir šiek tiek apgadino WFP sunkvežimį“, – sakė atstovas ir pridūrė, kad kol kas negalima pasakyti, ar tolesnis platinimas rajone bus sustabdytas.\n\nDu humanitarinės pagalbos darbuotojai, kurie paprašė neskelbti jų tapatybės, sakė „Reuters“, kad kitos pagalbos agentūros maisto skirstymas buvo sutrikdytas dėl sprogimo Tigray mieste.\n\nEtiopijos vyriausybės komunikacijos tarnybos pranešime teigiama, kad vyriausybė paprašė pagalbos organizacijų vengti veiklos srityse, kuriose jos imasi atsargumo priemonių, reaguodamos į Tigray liaudies išlaisvinimo fronto, valdančio Tigray liaudies išlaisvinimo frontą, išpuolius prieš jas.\n\nRyšių tarnyba pranešė, kad praeityje buvo užgrobtos pagalbos mašinos ir kad TPLF savo naikintuvus gabendavo sunkvežimiais su JT emblemomis.\n\nWFP sunkvežimis gabeno maistą viduje perkeltiesiems. Humanitariniai šaltiniai teigė, kad nuo rugpjūčio 24 d., kai žlugo penkis mėnesius trukusios paliaubos, šimtai tūkstančių žmonių buvo perkelti dėl atsinaujinusių kovų.\n\nNuo tada, pasak Pasaulio maisto programos, joks sunkvežimis, vežantis pagalbą maistu, neįvažiavo į Tigray.\n\nJame teigiama, kad maždaug 13 milijonų žmonių Tigray mieste ir gretimuose Amharos bei Afaro rajonuose „labai reikia pagalbos maistu“.\n\nKonfliktas supriešina ministro pirmininko Abiy Ahmedo vyriausybę su Tigray išsivadavimo frontu, kuris anksčiau dominavo Etiopijos valdančiojoje koalicijoje.\n\nVyriausybė kaltina Tigrayan liaudies išsivadavimo frontą bandymu atkurti Tigrayan hegemoniją virš Etiopijos. Tigrėjaus liaudies išlaisvinimo frontas kaltina Abe pernelyg dideliu valdžios centralizavimu ir tigrajų priespauda.\n\nUžsiregistruokite dabar ir gaukite nemokamą neribotą prieigą prie Reuters.com Registruotis\n\nPranešimas iš Nairobio naujienų skyriaus. Montavo George’as Opolutsa, Aaronas Rossas ir Davidas Gregorio\n\nMūsų kriterijai: Thomson Reuters pasitikėjimo principai.",
    "Saliamono Salos įvedė moratoriumą JAV karinių jūrų pajėgų vizitams": "Ši žinia dar sustiprins nerimą dėl augančios Kinijos įtakos regione.\n\n„Jungtinės Valstijos buvo oficialiai informuotos Saliamono Salų vyriausybės apie visų karinių jūrų pajėgų vizitų moratoriumą, kol bus atnaujintos protokolo procedūros“, – išplatintame pranešime nurodė JAV ambasados atstovė spaudai.\n\nPrieš savaitę Vašingtonas pranešė, kad pakrančių apsaugos laivui nebuvo leista papildyti degalų Saliamono Salų sostinėje Honiaroje.\n\n„Jungtinės Valstijos nusivylusios, kad JAV pakrančių apsaugos laivas negalėjo sustoti Honiaroje“, – buvo nurodyta tąsyk išplatintame pareiškime.\n\n„Mes ir toliau atidžiai stebėsime situaciją“, – priduriama jame.\n\nSaliamono Salų ministro pirmininko Manasseh Sogavare biuras kol kas neatsakė į naujienų agentūros AFP prašymą pateikti komentarų.\n\nM. Sogavare sustiprino ryšius su Kinijos autokratine vyriausybe ir pasiūlė pakeisti konstituciją, kad būtų atidėti numatyti rinkimai, taip padidindamas susirūpinimą dėl demokratijos principų atsisakymo.\n\nKeturiskart premjeru paskirtas M.Sogavare buvo dukart nušalintas per balsavimą dėl nepasitikėjimo jo vyriausybe. Jo sprendimas atsisakyti paramos Taibėjui ir užmegzti diplomatinius santykius su Pekinu sukėlė gatvių protestus.\n\nM.Sogavare pasirašė saugumo susitarimą su Kinija po didelių riaušių Honiaroje praėjusių metų pabaigoje, kurių dalyviai reikalavo premjero pasitraukimo. Remiantis nutekinta saugumo susitarimo projekto kopija, premjeras nuo šiol galės pasitelkti Kinijos saugumo pajėgas tolesniems neramumams numalšinti.\n\nBalandį nutekintas Saliamono Salų ir Kinijos saugumo pakto projektas padidino nuogąstavimus, kad Kinijos karinėms jūrų pajėgoms bus suteikta prieiga prie šios Ramiojo vandenyno salų valstybės, esančios arčiau kaip už 2 000 km nuo Australijos.\n\nTačiau M.Sogavare keletą kartų paneigė, kad jo šalyje kada nors atsiras užsienio pajėgų bazė.\n\nJAV karinių jūrų pajėgų laivui ligoninei „Mercy“ pirmadienį buvo leista prisišvartuoti vykdant humanitarinę misiją šioje šalyje, tačiau ambasada pažymėjo, kad leidimas buvo gautas prieš įvedant moratoriumą.\n\nKol kas neaišku, ar moratoriumas taikomas ir kitų valstybių, įskaitant artimą partnerę Australiją, karinėms jūrų pajėgoms.\n\nAFP kreipėsi į Australijos užsienio reikalų departamentą, prašydama pakomentuoti šią situaciją.\n\nPraėjusią savaitę M.Sogavare biuras apkaltino Vakarų žiniasklaidos organizacijas Saliamono Salose kurstant „prieš Kiniją nukreiptas nuotaikas“.\n\nPareiškime grasinama uždrausti arba deportuoti žurnalistus už „nepagarbų ir žeminantį“ įvykių nušvietimą. Jame teigiama, kad kai kurios užsienio žiniasklaidos priemonės bando „inicijuoti režimo pakeitimą“.",
    "Zelenskis: JAV parama padės ukrainiečiams atsiimti rusų užimtas teritorijas": "REKLAMA\n\n„Jų pažanga yra nuosekli ir ji apgalvota“, – pažymėjo M. Milley, bet įspėjo, kad „vis dar per anksti“ išsamiai vertinti, kaip sekasi Kyjivo pajėgoms.\n\nUkrainos kariuomenė ketvirtadienį pranešė, kad vykdydama kontrpuolimą prieš Maskvos pajėgas atkovojo daugiau kaip 20 miestų ir kaimų šiaurės rytinėje Charkivo srityje, taip pat – teritorijų rytiniame Donbase ir Ukrainos pietuose.\n\nREKLAMA\n\nREKLAMA\n\nUkrainiečių „kariniai daliniai prasiveržė 50 km už priešo linijų. Vykdant aktyvias operacijas Charkivo srityje buvo išlaisvinta daugiau kaip 20 gyvenviečių“, sakė Ukrainos ginkluotųjų pajėgų aukšto rango pareigūnas Oleksijus Hromovas.\n\nJAV karinių oro pajėgų bazėje Ramšteine Vokietijoje ketvirtadienį vyko Ukrainos gynybos kontaktinės grupės susitikimas, surengtas JAV gynybos sekretoriaus Lloydo Austino kvietimu.\n\nV. Zelenskis: JAV parama padės ukrainiečiams atsiimti rusų užimtas teritorijas\n\nUkrainos prezidentas Volodymyras Zelenskis ketvirtadienį per spaudos konferenciją su jo šalyje viešinčiu JAV valstybės sekretoriumi Antony Blinkenu sakė, kad Vašingtono parama padės ukrainiečių pajėgoms susigrąžinti Rusijos užimtas teritorijas.\n\n„Signalai, kad Jungtinės Valstijos yra su mumis, yra labai svarbūs. Mums tai yra garantija, kad galėsime susigrąžinti savo teritorijas“, – sakė V. Zelenskis, A. Blinkenui atvykus į Kyjivą iš anksto neskelbto vizito.\n\nREKLAMA\n\nREKLAMA\n\nTai jau antra A. Blinkeno iš anksto neskelbta kelionė į Kyjivą nuo Rusijos invazijos pradžios vasario mėnesį.\n\n„Sekretorius labai norėjo atvykti į šią kelionę dabar, nes tai labai svarbus momentas Ukrainai“, – sakė viena A. Blinkeną lydinti aukšto rango JAV pareigūnė.\n\nJi atkreipė dėmesį į Ukrainos kontrpuolimą praėjus beveik septyniems mėnesiams nuo invazijos pradžios, o prezidentas Volodymyras Zelenskis trečiadienį paskelbė, kad Kyjivas atkovojo kelias Charkivo srities gyvenvietes.\n\n„Visa saugumo pagalba stengiamasi padėti užtikrinti, kad Ukraina sėkmingai vykdytų atsakomąjį puolimą“, – sakė su anonimiškumo sąlyga kalbėjusi pareigūnė.\n\n„Jei taip ir bus, manau, kad tai labai svarbu, kalbant apie tai, kaip karas juda į priekį“, – teigė ji.\n\nJAV gynybos sekretorius Lloydas Austinas, ketvirtadienį Ramšteino oro pajėgų bazėje Vokietijoje surengęs naują derybų dėl karinės pagalbos Kyjivui ratą, gyrė ukrainiečių „įrodomą sėkmę mūšio lauke“.\n\nREKLAMA\n\nREKLAMA\n\nPrasidedant deryboms su sąjungininkėmis, L. Austinas sakė, kad Jungtinės Valstijos Ukrainai nusiųs karinės įrangos dar už 675 mln. dolerių (682,8 mln. eurų).\n\nPasak JAV gynybos sekretoriaus, paketas apims 105 mm kalibro haubicas, tikslaus nutaikymo salvinės ugnies sistemų GMLRS raketas ir artilerijos šaudmenis.\n\nBe to, A. Blinkenas patvirtino, kad bus skiriami 2 mlrd. dolerių (eurų) užsienio kariniam finansavimui – programai, pagal kurią Jungtinės Valstijos siūlo paskolas ar dotacijas kitoms valstybėms JAV gaminamiems ginklams pirkti.\n\nPusė naujojo 2 mlrd. dolerių paketo atiteks Ukrainai, o likusi dalis – 18 kitų šalių, kurioms pavojų gali kelti Rusija, sakė kitas Valstybės departamento pareigūnas.\n\nTarp patvirtintų gavėjų yra Moldova ir Sakartvelas, kurios abi turi Rusijos remiamus separatistinius regionus, taip pat Baltijos šalys bei Bosnija ir Hercegovina, kur yra išaugusi įtampa dėl Rusijos remiamų šalies serbų lyderių.",
    "A.Blinkenas ragina JT atsakyti į Kremliaus veiksmus Ukrainoje": "„Tarptautinė tvarka, kuriai palaikyti mes esame čia susirinkę, mums matant yra naikinama“, – sakė jis per specialųjį Saugumo Tarybos posėdį, surengtą tęsiantis JT Generalinės Asamblėjos sesijai.\n\n„Mes negalime leisti ir neleisime, kad prezidentas Putinas liktų nenubaustas“, – pridūrė jis.\n\nPasak A.Blinkeno, V.Putinas „pila žibalą į ugnį“ savo vėliausiais veiksmais, įskaitant rezervistų mobilizaciją ir pasirengimą referendumams Rusijos okupuotose Ukrainos teritorijose tuo metu, kai Kyjivo kariuomenė vykdo kontrpuolimą ir jau atkovojo iš rusų nemažai teritorijų.\n\nJAV diplomatijos vadovas pabrėžė, jog yra itin svarbu parodyti, kad „jokia valstybė negali jėga perbraižyti kitos valstybės sienų“.\n\n„Jeigu nesugebėsime apginti šio principo tuo metu, kai Kremlius taip akivaizdžiai jį pažeidžia, visiems agresoriams pasiųsime signalą, kad ir jie gali jį ignoruoti“, – kalbėjo jis.\n\nRusijos užsienio reikalų ministras Sergejus Lavrovas, su kuriuo A.Blinkenas atsisako asmeniškai susitikti nuo pat Rusijos invazijos į Ukrainą pradžios, atsikirto į Vakarų kaltinimus.\n\n„Šiandien bandoma mums primesti visiškai kitokį naratyvą apie Rusijos agresiją, kaip pirminę šios tragedijos priežastį“, – Saugumo Tarybai sakė S.Lavrovas.\n\nJis apkaltino Ukrainą „rusofobija“, kuri, anot jo, pasireiškia ir nustatant ukrainiečių kalbos taisykles.\n\n„Pataikaujant tarptautinėms žmogaus teisių organizacijoms, Jungtinės Valstijos ir jų sąjungininkai dangsto Kyjivo režimo nusikaltimus“, – pareiškė S.Lavrovas.\n\nSaugumo Tarybai šiuo metu pirmininkaujanti Prancūzija posėdį sušaukė siekdama pabrėžti siekį užtikrinti atsakomybę už įvykius Ukrainoje.\n\n„Nėra taikos be teisingumo“, – žurnalistams sakė prancūzų užsienio reikalų ministrė Catherine Colonna.\n\nPosėdį pradėjęs Jungtinių Tautų generalinis sekretorius Antonio Guterresas pažymėjo, kad JT Žmogaus teisių taryba nagrinėja „žiaurumo katalogą“, apimantį masines egzekucijas, seksualinį smurtą, kankinimą ir kitokį nežmonišką bei žeminantį elgesį su civiliais gyventojais ir karo belaisviais.",
    "JAV ir NATO smerkia V. Putino užmaskuotą grasinimą panaudoti branduolinį arsenalą": "„Tai yra neatsakinga retorika, kuomet taip kalba branduolinė galybė. Tačiau tai nėra netipiška tam, kaip jis kalba pastaruosius septynis mėnesius, ir mes tai vertiname labai rimtai“, – televizijos ABC eteryje kalbėjo Baltųjų rūmų Nacionalinio saugumo tarybos atstovas Johnas Kirby (Džonas Kerbis).\n\nTokius komentarus jis išsakė V. Putinui trečiadienį pareiškus, kad Kremlius pasiruošęs imtis „visų įmanomų priemonių“ Rusijos teritorijai apginti.\n\n„Stebime, kaip tik galime, jų strateginę laikyseną, kad prireikus galėtume pakeisti savąją. Kol kas nematome jokių ženklų, kad tai reikėtų daryti jau dabar“, – nurodė J. Kirby.\n\nNATO generalinis sekretorius Jensas Stoltenbergas savo ruožtu apkaltino V. Putiną vartojant „pavojingą“ retoriką.\n\n„Tai pavojinga ir neapgalvota branduolinė retorika. Tai nėra nauja, nes jis ir anksčiau taip elgėsi daug kartų. Jis puikiai žino, kad branduolinis karas neturėtų būti pradėtas it negali būti laimėtas. Be to, jis turėtų beprecedenčių pasekmių Rusijai“, – Jungtinių Tautų Generalinės Asamblėjos sesijos kuluaruose sakė J. Stoltenbergas.\n\nTuo metu Ukrainos prezidentas Volodymyras Zelenskis Vokietijos žiniasklaidai pareiškė nemanąs, kad V. Putinas panaudotų branduolinį arsenalą.\n\n„Nemanau, kad jis panaudos šiuos ginklus, – sakė V. Zelenskis vokiečių televizijai „Bild“. – Nemanau, kad pasaulis leis jam panaudoti šiuos ginklus.“\n\nTrečiadienį V. Putinas kreipdamasis į tautą paskelbė, kad šalyje pradedama dalinė mobilizacija, tęsiantis karui Ukrainoje. Pasak Maskvos, bus mobilizuota 300 tūkst. rezervistų.",
    "Rusijos pajėgos smogė Kryvyj Riho oro uostui": "ISW analitikai: „dalinė mobilizacija“ nepadės Putinui laimėti karo\n\nRusijos prezidentas Vladimiras Putinas vargu ar įveiks esmines struktūrines problemas, mobilizuodamas daugybę rusų karui Ukrainoje. Rugsėjo 21 d. paskelbta dalinė mobilizacija sukurs papildomų pajėgų, tačiau jos nebus veiksmingos ir sukels didelių vidinių ir socialinių nuostolių.\n\nRugsėjo 25 d. ataskaitoje Amerikos karo tyrimų instituto (ISW) ekspertai teigia, kad V.Putinas nepasistengė parengti Rusijos gyventojų karui ir mobilizacijai.\n\n„Scanpix“/AP nuotr./Mobilizacija Rusijoje\n\n„Kad mobilizacija turėtų reikšmingą poveikį, net ir ilgalaikėje perspektyvoje, V.Putinas turės ištaisyti esminius Rusijos karinio personalo ir technikos sistemos trūkumus. Jo veiksmai iki šiol rodo, kad jam kur kas labiau rūpi, kaip į mūšio lauką nugabenti mobilizuotųjų kūnus, o ne ištaisyti šiuos esminius trūkumus“, – sakoma ISW ataskaitoje.\n\nNuo 2008 m. Rusijos ginkluotosios pajėgos nesukūrė sąlygų veiksmingai mobilizuoti rezervistus, kurios leistų greitai mobilizuoti daug žmonių, teigia ekspertai. Kai dauguma šalių reformavo savo ginkluotąsias pajėgas ir perėjo prie tarnybos pagal sutartis, V.Putinas padarė tą patį, tačiau kartu išlaikė šauktinių kariuomenę, sutrumpindamas tarnybos laiką iki vienų metų.\n\n„Scanpix“/AP nuotr./Mobilizacija Rusijoje\n\nDėl šios priežasties Rusijos kariuomenė perėjo prie hibridinio modelio, kuriame derinama šauktinių ir profesionalių karių kariuomenė. Rusijos kariuomenė tapo profesionalių karių savanorių ir šauktinių mišiniu.\n\n„Pirmenybės teikimas profesionalioms pajėgoms ir šauktinių nuvertinimas tikriausiai lėmė mobilizacijai reikalingų biurokratinių struktūrų žlugimą. Mobilizacija visada yra biurokratiškai sudėtinga. Tam reikia, kad vietos pareigūnai visoje šalyje gerai atliktų šią užduotį, o to jie tikriausiai niekada nedaro ir retai kada repetuoja, jei išvis repetuoja. Biurokratinei infrastruktūrai, kuri reikalinga, norint vykdyti didelio masto šaukimą į kariuomenę, palaikyti būtinas didelis aukščiausio lygio dėmesys, o šio dėmesio Rusijoje tikriausiai nebuvo skiriama pastaruosius 15 metų“, – pabrėžia JAV analitikai.\n\nTuo pat metu V.Putino informacinės klaidos dėl „specialiosios karinės operacijos“, o ne karo, nesukūrė Rusijoje informacinės aplinkos, kuri leistų parengti gyventojus mobilizacijai. Tai ypač svarbu, nes Rusijos teritorijoje nėra Ukrainos ar NATO karinių pajėgų ir Rusijos gilumoje nėra invazijos grėsmės. Tai ne 1812, 1914 ar 1941 m., o veiksniai, kurie skatino gyventojų mobilizaciją ankstesniuose Rusijos karuose, šiame agresyviame kare paprasčiausiai neegzistuoja, kad ir kaip V.Putinas jį pristatytų savo žmonėms.\n\nTodėl mobilizacijos procesas Rusijoje bus bjaurus, rezervistų kokybė prasta, o jų motyvacija kovoti tikriausiai dar prastesnė, teigia analitikai.\n\n„Problemos, trukdančios V.Putino pastangoms mobilizuoti rusus kovai, yra tokios gilios ir esminės, kad jis negalės jų išspręsti per artimiausius mėnesius, o gal ir metus. Ši mobilizacija neturės jokios įtakos karo eigai 2022 m. ir tikriausiai neturės jokios įtakos Rusijos gebėjimui išlaikyti dabartinį pastangų lygį 2023 m.“, – pažymėjo ISW.",
    "JAV PASKELBĖ NAUJŲ SANKCIJŲ IRANUI DĖL KIBERNETINĖS ATAKOS PRIEŠ ALBANIJĄ": "JAV penktadienį paskelbė sankcijų Irano žvalgybos ir saugumo ministerijai ir jos vadovui Esmailui Khatibui (Esmailui Chatibui) dėl kibernetinės atakos prieš NATO narę Albaniją, dėl kurios kaltinamas Teheranas.\n\n„Irano kibernetinė ataka prieš Albaniją neatitinka atsakingo taikaus valstybės elgesio kibernetinėje erdvėje normų, įskaitant normą susilaikyti nuo žalos visuomenei paslaugas teikiančiai ypatingos svarbos infrastruktūrai“, – sakė iždo sekretoriaus pavaduotojas Brianas Nelsonas (Brajanas Nelsonas).\n\nBaltieji rūmai trečiadienį pasmerkė „precedento neturinčią“ kibernetinę ataką prieš JAV sąjungininkę Albaniją, taip pat perspėjo, kad Teherano lauks neigiamos pasekmės.\n\n„Jungtinės Valstijos griežtai smerkia Irano surengtą kibernetinę ataką prieš mūsų NATO sąjungininkę Albaniją“, – sakoma Nacionalinės saugumo tarybos atstovės Adrienne Watson (Eidrien Votson) pareiškime.\n\n„Jungtinės Valstijos imsis tolesnių veiksmų, kad Iranas būtų patrauktas atsakomybėn už veiksmus, keliančius grėsmę JAV sąjungininkės saugumui ir sukuriančius nerimą keliantį precedentą kibernetinėje erdvėje“, – priduriama pareiškime.\n\nAlbanų ministras pirmininkas Edi Rama (Edis Rama) trečiadienį paskelbė, kad Albanija nutraukia diplomatinius ryšius su Teheranu, apkaltinęs Iraną šią vasarą surengus didžiulę kibernetinę ataką prieš šalį.\n\nPaskutiniai Irano ambasados Tiranoje darbuotojai ketvirtadienį paliko pastatą, Albanijos vyriausybei išvakarėse davus jiems 24 valandas palikti šalį.\n\nPremjero teigimu, Iranas liepos 15-ąją surengė kibernetinę ataką prieš Albanijos institucijas, siekdamas „paralyžiuoti viešąsias paslaugas ir įsilaužti į vyriausybės sistemų duomenis bei elektroninius ryšius“.\n\n„Minėta ataka nepasiekė savo tikslo. Žalą galima laikyti minimalia, palyginus ją su agresoriaus uždaviniais. Visos sistemos jau vėl visiškai veikia, o negrįžtamo duomenų ištrynimo neužfiksuota“, – pridūrė E. Rama.",
    "JAV smerkia Rusijos sprendimą blokuoti JT branduolinio dokumento priėmimą": "Jungtinės Valstijos sekmadienį pasmerkė Rusijos „cinišką obstrukcionizmą“, Maskvai po ilgų tarptautinių derybų Jungtinėse Tautose užblokavus bendros deklaracijos dėl branduolinių ginklų neplatinimo priėmimą.\n\nBranduolinio ginklo neplatinimo sutartimi (NPT), kurią kas penkerius metus peržiūri 191 ją pasirašiusi šalis, siekiama užkirsti kelią branduolinių ginklų plitimui, skatinti visišką nusiginklavimą ir bendradarbiavimą taikaus branduolinės energijos naudojimo srityje.\n\nRusija penktadienį po keturias savaites trukusios Jungtinių Tautų konferencijos dėl branduolinio nusiginklavimo sutarties užkirto kelią pastangoms priimti bendrą deklaraciją, Maskvai pasmerkus „politinius“ dokumento aspektus.\n\n„Po kelias savaites trukusių intensyvių, bet produktyvių derybų, Rusijos Federacija viena nusprendė blokuoti konsensusą dėl galutinio dokumento“, – sakoma Valstybės departamento atstovo Vedanto Patelio pareiškime.\n\nAnot jo, Maskva taip pasielgė „siekdama blokuoti formuluotę, kuria tik pripažįstama didelė radiologinė rizika Zaporižios atominėje elektrinėje Ukrainoje“ – svarbioje jėgainėje, kurią šiuo metu yra užėmusi Rusijos kariuomenė.\n\nParengtame deklaracijos projekte reiškiamas „didelis susirūpinimas“ dėl karinių veiksmų aplink Ukrainos elektrines, įskaitant Zaporižios jėgainę, taip pat dėl to, kad Ukraina prarado tokių objektų kontrolę ir tai daro neigiamą poveikį saugai.\n\nPietų Ukrainoje esanti Zaporižios AE, kuri yra didžiausia atominė jėgainė Europoje, buvo užimta Rusijos pajėgų kovo pradžioje, praėjus nedaug laiko nuo Maskvos invazijos pradžios.\n\nKyjivas ir Maskva ne kartą apsikeitė kaltinimais dėl šio objekto apšaudymo, o Ukrainos valstybinė energetikos operatorė įspėjo apie radioaktyvių medžiagų nuotėkio pavojų.\n\n„Nepaisant ciniško Rusijos obstrukcionizmo, faktas, kad visos kitos šalys pritarė galutiniam dokumentui, rodo, kad sutartis atlieka esminį vaidmenį užkertant kelią branduolinių ginklų platinimui“, – pabrėžė V. Patelis.\n\nPasak jo, Vašingtonas dar kartą ragina Rusijai nutraukti karo veiksmus šalia Zaporižios AE „ir grąžinti jėgainės kontrolę Ukrainai“.",
    "Rusijos propagandos pasėta abejonė – buvo ar nebuvo Ukrainoje slaptų JAV laboratorijų?": "Jungtinės Valstijos ir kitos šalys tokius kaltinimus atmetė kaip absurdiškus, o Rusija nepateikė jokių įrodymų. Tačiau paskleisti teiginiai ir toliau gyvuoja.\n\nRetkarčiais remiami Kinijos diplomatų ir valstybinės žiniasklaidos, jie kartais randa vietos ir tarptautiniuose naujienų pranešimuose, kurstydami internete sklindančias sąmokslo teorijas.\n\nPraėjusią savaitę Ženevoje Rusija įsakė tarptautiniam forumui, kad jis vėl išplatintų jos nepagrįstus teiginius. Biologinių ginklų konvencija, tarptautinė sutartis, kuri nuo 1975 metų draudžia kurti ir naudoti ginklus, pagamintus iš biologinių toksinų ar virusų, suteikia valstybėms narėms teisę prašyti oficialiai ištirti galimus pažeidimus ir Rusija pirmą kartą per ketvirtį amžiaus pasinaudojo šia teise.",
    "JAV generolas įspėja dėl Maskvos: neaišku, kaip Rusija gali reaguoti į savo nesėkmes Ukrainoje": "Sekmadienį aukščiausio rango JAV generolas, JAV Jungtinio štabų vadų komiteto (JCS) pirmininkas Markas Milley perspėjo, kad vis dar neaišku, kaip Rusija gali reaguoti į naujausias nesėkmes kare Ukrainoje, ir paragino JAV karius būti budresnius, kai lankėsi bazėje Lenkijoje, rašoma „Euractive“.\n\nM. Milley priminė, kad konfliktas gali paaštrėti, nes Jungtinės Valstijos ir jų NATO sąjungininkės padeda Ukrainai per atstumą, o Kyjivas vykdo kol kas sėkmingą kontrpuolimą prieš Rusijos pajėgas.\n\n„Karas šiuo metu Rusijai klostosi ne itin gerai. Taigi mūsų visų pareiga yra palaikyti aukštą parengties lygį“, – po vizito bazėje Varšuvoje sakė M. Milley.\n\nGenerolas tikino, kad nesiekia pasakyti, jog JAV kariams Europoje kyla didesnė grėsmė, tačiau teigė, kad jie turi būti pasirengę.\n\n„Vykstant karui jūs tiesiog su tikrai nežinote, kas nutiks toliau“, – pabrėžė jis.\n\nMarkas Milley / AP nuotr.\n\nRusijos prezidento Vladimiro Putino pajėgų sutriuškinimas prieš savaitę Charkivo regione sukėlė neįprastai stiprią viešą Rusijos karinių komentatorių kritiką.\n\nV. Putinas penktadienį pareiškė, kad Maskva atsakys ryžtingiau, jei jos kariams bus daromas tolesnis spaudimas.\n\nM. Milley nesiėmė spėlioti apie tolesnius V. Putino žingsnius, tačiau įspėjo, kad karas yra naujoje fazėje, kurioje Ukrainos pajėgos perėmė strateginę iniciatyvą.\n\n„Dėl to turime labai atidžiai stebėti, kokia bus Rusijos reakcija į tai“, – tikino M. Milley.",
    "J. Bidenas gruodį Baltuosiuose rūmuose priims valstybinio vizito atvyksiantį E. Macroną": "Šis vizitas „pabrėš gilius ir tvirtus JAV ir Prancūzijos, mūsų seniausios sąjungininkės, santykius“, žurnalistams Baltuosiuose rūmuose sakė K. Jean-Pierre.",
    "JAV jūrų pėstininko savanorio išpažintis: 8 mėnesiai Afganistane prilygo valandai Ukrainos fronte": "",
    "Teheranas smerkia JAV sprendimą dėl kibernetinių atakų apkaltinti tris Irano piliečius": "JAV teisingumo departamentas trečiadienį pristatė bylą, kurioje šie asmeny kaltinami pasinaudojus kompiuterinių tinklų pažeidžiamumu, kad prievarta išgautų pinigus iš „šimtų“ nukentėjusiųjų tokiose šalyse kaip Jungtinė Karalystė, Australija, Rusija, Jungtinės Valstijos ir pats Iranas.\n\nKetvirtadienį paskelbtame pareiškime iraniečių Užsienio reikalų ministerijos atstovas Nasseras Kanani „griežtai pasmerkė“ priemones, kurių JAV ėmėsi prieš „piliečius ir bendroves, melagingai apkaltintus prisidėjimu prie kibernetinių atakų“.\n\n„Sprendimas griebtis propagandos kampanijos prieš Iraną yra dalis nevykusios Amerikos vyriausybės iranofobiškos politikos, kuri, žinoma, niekur neveda“, – pabrėžė N.Kanani.\n\n„JAV, anksčiau tylėjusios, kol buvo vykdoma daugybė kibernetinių atakų prieš Iraną... ir netgi tiesiogiai ar netiesiogiai rėmusios šias atakas, neturi jurisdikcijos kaltinti kitus“, – pridūrė URM atstovas.\n\nŠiitiška respublika irgi ne kartą buvo atsidūrusi programišių taikiklyje. Su vienu rimčiausių incidentų Iranas susidūrė 2010 metais, kai virusu „Stuxnet“ buvo užkrėsti kai kurie šalies branduolinės programos objektai. Manoma, kad tą kenkėjišką programą sukūrė Izraelis ir JAV.\n\nTeisingumo departamentas trečiadienį nurodė, kad tarp įstaigų, į kurias nuo 2020 metų spalio iki 2022 metų rugpjūčio taikėsi minėti trys kaltinamieji, buvo prieglauda nukentėjusiesiems nuo smurto šeimoje ir vaikų ligoninė.\n\nPasak departamento, dėl tų kibernetinių atakų kaltinami Mansouras Ahmadi, Ahmadas Khatibi Aghda ir Amiras Hosseinas Nikaeenas Ravari.\n\nJAV iždo departamentas taip pat paskelbė sankcijų šiai trijulei dėl jos įtariamų ryšių su įtakinga Irano revoliucine gvardija.\n\nJAV valstybės departamentas siūlo 10 mln. dolerių (eurų) atlygį už informaciją apie šiuos asmenis.",
    "„Ar jie elgsis kaip vergai, kai juos siųs mirti?“: Ukrainos karo analitikas mobilizaciją Rusijoje vadina tautos patikrinimu": "Rusija trečiadienį paskelbė dalinę mobilizaciją, tačiau netrukus apsikeitė su Ukraina karo belaisviais, tarp kurių ir „Azovstal“ gynėjai. Kas slypi už tokių Rusijos veiksmų ir ko laukti toliau? Apie tai LRT TELEVIZIJOS laidoje „Dienos tema“ įžvalgomis dalijosi Ukrainos karo analitikas Mikhailas Samusis.\n\n– Praėjusią naktį Ukraina iškeitė Medvedčuką ir 55 rusų karo belaisvius į 215 ukrainiečių belaisvių, tarp kurių – 5 „Azovstal“ gynėjų vadai, 188 „Azovstal“ ir Mariupolio gynėjai. Iš daugiau nei 200 iškeistų belaisvių – 124 karininkai. Apsikeitimas, aš taip suprantu, įvyko Ukrainos iniciatyva tarpininkaujant Turkijai. Ar tai reiškia, kad Rusija buvo prispausta dalyvauti tokiame belaisvių apsikeitimo procese? Ir ar ukrainiečių laimėjimai per dvi pastarąsias savaites turėjo įtakos tam, kad „Azovstal“ ir Mariupolio gynėjai išlaisvinti? Juk juos, mes girdėjome, turėjo teisti karo tribunolas ir netgi grėsė mirties bausmė.\n\n– Kai pradedame analizuoti Rusijos veiksmus, labai sunku rasti kažkokio racionalumo ir pragmatizmo. Tas apsikeitimas vyko mobilizacijos paskelbimo Rusijos Federacijoje fone ir faktiškai Rusija pereina į naują karo etapą. Tai galima pavadinti jau totaliniu karu prieš Ukrainą, dėl to naujiena apie apsikeitimą belaisviais buvo netikėta. Visi jau ruošėsi negatyviam scenarijui, bet pasirodė, kad būtent tą dieną Rusija turėjo apsikeisti mūsų Ukrainos gynėjais, tarp jų ir tais, kurie buvo laikomi karo nusikaltėliais. „Azovstal“ gynėjai buvo laikomi tais, kurių negalima paleisti netgi pažeidžiant tarptautinę teisę. Tačiau, kaip matome, Ukrainos pusei pavyko įtikinti derybose Rusiją nepaisant to, kad visa tai vyko Rusijai griežtinant savo veiksmus.\n\nIš vienos pusės, skelbiama mobilizacija, iš kitos pusės, keičiamasi svarbiais Ukrainos belaisviais. Aš manau, kad tai yra Ukrainos pergalė, kuri sugebėjo susigrąžinti savo gynėjus atgal.\n\nUkrainai grąžinti karo belaisviai / AP nuotr.\n\n– Bet, žiūrėkite, aš suprantu, kad pagrindinė figūra buvo oligarchas, Putinui artimas Viktoras Medvečukas. Prezidentas Volodymyras Zelenskis net pajuokavo, kad rusai siūlė 50 ukrainiečių mainais į Medvečuką, tačiau tą skaičių pavyko padidinti iki 200, todėl tai yra priežastis išgerti visai šaliai. Bet juk dar balandį prezidentas Zelenskis siūlė tokius mainus, tą patį siūlė ir pats Medvečukas, bet ir Putino, ir Dūmos atsakymai buvo: ne, nereikia mums to Medvečuko. Kas galėjo pasikeisti? Kodėl jo dabar prireikė Rusijai?\n\n– Rusija yra feodalinė šalis, negalima čia mąstyti kažkokiomis normaliomis kategorijomis. Tikriausiai ponui, t. y. Putinui, kažkaip pasirodė, kad reikia Medvečuką susigrąžinti. Galbūt Putinas, jo žmonės rado kažkokių mygtukų, kurie įtikino jį taip daryti.\n\nBet Medvečukas davė visus parodymus Ukrainos specialiosioms tarnyboms. Jis Ukrainai nereikalingas ir šį išdaviką apkeisti į Ukrainos karius, manau, yra sėkminga operacija.\n\nUkrainai grąžinti karo belaisviai / AP nuotr.\n\n– Jūs jau kalbėjote, kad tas apsikeitimas įvyko, kai Putinas paskelbė dalinę mobilizaciją. Iš ryto jis tą padarė, o vakare įvyko apsikeitimas. Čia į akis krinta nelabai logiški karo ministro Šoigu skaičiavimai: esą žuvo vos daugiau nei 5 tūkst., o mobilizuoti nuspręsta 300 tūkst. Bet egzistuoja tas septintas tarnybiniam naudojimui skirtas punktas, kurio niekas taip ir nematė. Ir jeigu jis slepia milijoną, kurį vis dėlto ketina mobilizuoti Rusija, kaip tai keistų situaciją kare?\n\n– Čia aš neišskirčiau kažkokių ypatingų įtakų. Bet kokiu atveju pirmieji mobilizacijos požymiai pasireikš fronte po mėnesio. Ukrainos armija neketina to mėnesio laukti, ji veiks aktyviai, vykdys savo planą. Niekas Putino nelauks, todėl jau po mėnesio, aš manau, tą efektą pamatysime ir jis bus dar mažesnis, minimalus, niekaip nedarys įtakos fronte.\n\nVienas pavojus, kurio galima laukti, jeigu padidės Rusijos armijos skaičius, kad frontas bus platesnis ir bus dar Baltarusija įtraukta į karą prieš Ukrainą, dar tūkstančius kilometrų pratęs frontą, kad išblaškytų Ukrainos armijos pajėgas.\n\nRusijos karas prieš Ukrainą / AP nuotr.\n\n– Žiūrėkite, bet mobilizacija reiškia, kad karas atėjo ir į Rusiją, nes pats Putinas jau skelbia, kad kariauja ne vien su Ukraina, o su visu NATO. Kita vertus, mobilizacija – tai ir karo primetimas savo tautai, t. y. rusams, kurie iki šiol žinojo, kad tas karas vyksta, bet jų tai nelietė. Dabar tarsi tokie 3 taškai, 3 frontai, kurie visi tenka Putino atsakomybei: tai yra Ukraina, NATO ir savo visuomenė. Kokių pasekmių, jūsų manymu, tai gali turėti Putinui, jeigu korta neis? O ji neina ir, daugumos nuomone, tikrai neis, t. y. jis pasmerktas pralaimėti šitą karą.\n\n– Dėl NATO: jūs suprantate, kad tai mitai, tai gryna propaganda. Su jokia NATO Rusija nekariauja ir nesirengia kariauti. Jeigu Rusija kariauja su NATO, tai tegul puola tada Suomiją. Putinas pasakė, kad Suomija ir Švedija jo nedomina po to, kai įstos į NATO, nes tai niekaip negrasina Rusijai.\n\nIš tikrųjų Putinas ir su Ukraina neketino kariauti. Jis manė, kad jis Ukrainą okupuos be mūšio, kad tai bus kampanija, panaši į 1968 m. Čekoslovakiją, kai įeis kolonos karių ir ukrainiečiai juos pasitiks su gėlėmis, su tautinėmis dainomis. O Ukraina pradėjo kariauti ir tai buvo nemalonus siurprizas Putinui. Jis nebuvo pasirengęs karui, tai apie kokį NATO kalbame?\n\nDabar prasideda patikrinimo periodas. Tikrinama Rusijos visuomenė, Rusijos gyventojai. Ar tikrai visuomenė remia Putiną, ar visuomenė vis tik prieš karą? Tai ne sociologinė apklausa, tai iš tikrųjų patikrinimas – gyventi, ar mirti? Kokie tavo požiūriai?\n\nŠauktiniai Rusijoje / AP nuotr.\n\nĮdomu, kaip dabar sureaguos Rusijos gyventojai į tai, kai juos siųs mirti, ar jie elgsis kaip vergai. Aš jau sakiau, kad dabar Rusija labai ryškiai tapo feodaline šalimi. Kiekvienas feodalas turi savo armiją kaip Kadyrovas, įvairiuose Rusijos Federacijos objektuose yra kažkokie nacionaliniai batalionai, regioniniai batalionai.\n\nBet gyventojų požiūris irgi feodalinis. Jiems niekas neaiškina, kodėl „azoviečius“ iškeitė į Medvečuką, kodėl skelbiama mobilizacija. Įsakyta gauti šaukimą ir eiti mirti už Putiną. Tai dabar bus patikrinimas, ar iš tikrųjų tokia tauta kaip rusai egzistuoja, ar tai tik mitas, ar tai tiktai baudžiauninkai, kurie vykdys bet kokį bepročio diktatoriaus įsakymą.\n\nVladimiras Putinas / AP nuotr.\n\n– Bet ar tuo pačiu tai nėra ir šioks toks Vakarų patikrinimas? Nes Putinas skelbia mobilizaciją ir referendumų okupuotose teritorijose datas, pabrėždamas, kad branduolinio ginklo panaudojimas ne blefas, siekiant apginti pačią Rusiją, kurios niekas nepuola. Prieš tai Dūma priima ir įstatymą dėl karinės tarnybos vengimo, numatantį nuo 3 iki 15 metų kalėjimo už vengimą. Tarsi viskas numatyta. Ar tai nėra spjūvis į Vakarų veidą? Nes visa tai vyksta tuo metu, kai Jungtinių Tautų Generalinė Asamblėja vyksta, kur parama Ukrainai, Rusijos smerkimas yra pagrindinė tema. Ir kaip tada į tokius Putino veiksmus turėtų sureaguoti patys Vakarai?\n\n– Pakartosiu: mano nuomone, tai Putino agonija, jis bando kažkokiu būdu pratęsti savo išgyvenimą, išlikimą. Ir jis darys bet kokius žingsnius, jis gali blefuoti, gali šantažuoti branduoliniu ginklu. Aš manau, kad tai blefas. Bet iš kitos pusės, į tą blefą reikia žiūrėti rimtai. Mūsų partneriai, mūsų sąjungininkai NATO šalyse, manau, turi jau dabar kurti taktiką ir strategiją, kaip bus priešinamasi tam branduoliniam šantažui. Nes jeigu Putinas eis toliau, norėdamas išlikti ilgiau, tai tuomet NATO ir mūsų sąjungininkai Jungtinės Valstijos, Britanija turi žinoti, ką jie tuo metu darys, kaip jie reaguos.\n\nAr jie leis Putinui panaudoti branduolinį ginklą? O jeigu jis bus panaudotas, ką darys konkreti šalis, NATO bendrai, kaip veiks NATO kaip organizacija? Ar tai bus išreikštas didelis susirūpinimas, ar bus konkretūs veiksmai, pavyzdžiui, atsakyta bus taip pat branduoliniu ginklu. Ir koks bus rezultatas, kai bus apsikeista branduoliniais smūgiais?\n\nRusijos karas Ukrainoje / AP nuotr.\n\nTai dabar skamba kaip nesąmonė, kliedesiai, nes žmonės, kurie kalba apie tai, truputį ne viso proto, bet, deja, pasaulis dabar tokios būsenos, kai Putinas mums primeta savo branduolinį šantažą. Manau, kad NATO, Vakarai turi taip pat numatyti savo veiksmus. Jungtinės Valstijos ir Britanija pasirašė atitinkamą memorandumą, tai yra tikrai rimtas dokumentas, jis yra JAV, tai tarptautinė sutartis. Ir kaip Budapešto memorandumą pasirašiusieji, jie turi pareikšti garantijas Ukrainai ir užtikrinti savo branduolinį skėtį. Pasakyti, kad jeigu Rusija smogs branduoliniu ginklu Ukrainai, Jungtinės Valstijos ir Britanija pasirengę atsakyti tuo pačiu. Aš manau, kad to pakaktų atšaldyti Putiną ir sumažinti jo norus panaudoti taktinį branduolinį ginklą prieš Ukrainą.",
    "Iš Rusijos į Saudo Arabiją perkelti 10 karo belaisvių iš JAV ir kitų šalių": "Į Saudo Arabiją pagal Rusijos ir Ukrainos belaisvių mainus perkelti 10 karo belaisvių iš tokių šalių, kaip Jungtinės Valstijos ir Jungtinė Karalystė, trečiadienį pranešė Užsienio reikalų ministerija Rijade.\n\nŠie asmenys – penki britai, du amerikiečiai ir po vieną Maroko, Švedijos ir Kroatijos pilietį – į Vidurinių Rytų karalystę atvyko iš Rusijos, o Saudo Arabijos institucijos „taikys supaprastintas procedūras, kad jie galėtų saugiai sugrįžti į savo atitinkamas šalis“, rašoma ministerijos pranešime.\n\nDėl karo belaisvių perdavimo Saudo Arabijai susitarta faktinio Saudo Arabijos valdytojo, sosto įpėdinio princo Mohammedo bin Salmano (Mohamedo Salmano) iniciatyva, nurodė ministerija. Pasak jo, princas „ir toliau laikosi savo įsipareigojimo vykdyti humanitarines iniciatyvas, susijusias su Rusijos ir Ukrainos krize“.\n\nKaras Ukrainoje pakurstė įtampą Saudo Arabijos ir Jungtinių Valstijų – ilgamečių glaudžių sąjungininkių – santykiuose.\n\nRijadas nubalsavo už netrukus po Rusijos invazijos pradžios parengtą Jungtinių Tautų rezoliuciją, kuria smerkiama Maskvos agresija bei reikalaujama nedelsiant išvesti pajėgas.\n\nTačiau karalystė iš esmės nepasidavė Jungtinių Valstijų spaudimui padidinti naftos gavybą, kad būtų galima sušvelninti dėl karo kilusios energetikos krizės padarinius – nors, Vašingtonui vykdant šią kampaniją, Saudo Arabijoje liepą net apsilankė JAV prezidentas Joe Bidenas (Džo Baidenas).",
    "Ukrainos žydai sekmadienį rinkosi švęsti Naujųjų Metų, Baltieji rūmai darsyk Rusijai primena – peržengus liniją bus pasekmės": "20:00 Atšauktas prokremlišką požiūrį pademonstravusio „Pink Floyd“ atlikėjo koncertas\n\nVienas garsiausių roko muzikos istorijoje kompozitorių ir atlikėjų, grupės „Pink Floyd“ legenda Rogeris Waters'as nebekoncertuos Lenkijoje, sekmadienį pranešė BBC.\n\nOrganizatoriai nenurodo savo sprendimo priežasties, tačiau Lenkijoje kilo pasipiktinimo banga po to, kai rokeris parašė Ukrainos pirmajai poniai Olenai Zelenskai atvirą laišką, kuriame kaltino jos vyrą, prezidentą, nevykdant priešrinkiminių pažadų atnešti taiką į Donbasą, visiškai neminėdamas Rusijos, agresorės, atsakomybės dėl susiklosčiusios situacijos.\n\n19:25 Izraelis gydys 20 sužeistų Ukrainos karių\n\n„Izraelis priims gydytis 20 Ukrainos karių, sunkiai sužeistų per karą“, – socialiniame tinkle „Twitter“ sekmadienį parašė Michaelis Brodsky, Izraelio ambasadorius Kyjive.\n\nNemokami naujienlaiškiai į savo el. pašto dėžutę: Verslo valdymas\n\nRinkodara\n\nFinansai ir apskaita\n\nRinkos\n\nMano verslas\n\nPrekyba\n\nStatyba ir NT\n\nPramonė\n\nTransportas\n\nTechnologijos\n\nLaisvalaikis\n\nMano pinigai\n\nSvarbiausios dienos naujienos trumpai: Verslo naujienos\n\nVŽ Premium naujienos\n\n\n\nJis pridūrė, kad pirmieji du pacientai sekmadienį atvyks gydytis į Shebos medicinos centrą netoli Tel Avivo.\n\nVasario 24 dieną prasidėjus Rusijos invazijai į kaimyninę šalį, Vakarų Ukrainoje šešias savaites veikė Shebos medicinos centro – didžiausios Izraelio gydymo įstaigos – lauko ligoninė.\n\nIzraelis, mėginantis palaikyti santykius su Maskva, atsisako tiekti ginkluotę Kyjivo pajėgoms ir vietoje to siunčia ukrainiečiams apsaugos priemones, pavyzdžiui, šalmus.\n\n18:07 Ukrainos žydai rinkosi švęsti Naujųjų Metų\n\nSekmadienį žydų bendruomenės visame pasaulyje, taip pat ir Ukrainoje, minėjo Naujųjų Metų arba Roš ha-Šana pradžią.\n\nŽydų Naujųjų metų šventės data kiekvienais metais skiriasi, nes žydai metus skaičiuoja nuo biblinio pasaulio sukūrimo, t. y., pagal Hebrajų kalendorių.\n\nUmano miestas, 200 km. nuo Kijevo. Sergei Supinsky (AFP / „Scanpix“) nuotr.\n\n17:50 Baltieji rūmai: Rusija sulauks katastrofiškų pasekmių, jei peržengs raudoną liniją\n\nJake'as Sullivanas, JAV prezidento patarėjas nacionalinio saugumo klausimais, sekmadienį akcentavo, kad Rusijos lauktų katastrofiškos pasekmės, jeigu ji panaudotų branduolinę ginkluotę, grobdama Ukrainos žemes.\n\nJAV, stebėdamos besitęsiantį karą, yra pasirengusios išplėsti ekonomines sankcijas Rusijai, teigia J. Sullivanas.\n\n„Jeigu Rusija peržengs raudoną liniją, JAV reaguos iškart“, – kalbėdamas televizijos NBC laidoje „Meet the Press“ sakė J. Sullivanas.\n\n17:05 L. Truss: V. Putinas padarė strateginę klaidą\n\nLiz Truss, Jungtinės Karalystės (JK) premjerė, interviu CNN sekmadienį teigė, kad V. Putinas padarė strateginę klaidą, įvesdamas kariuomenę į Ukrainos teritoriją. Dabar jis pralaimi ir tai yra pagrindinė priežastis, dėl kurios jis vėl eskaluoja branduolinio ginklo temą bei kviečia iš atsargos rezervistus.\n\n„V. Putinas nesitikėjo, kad ukrainiečiai sulauks tokios didelės laisvojo pasaulio paramos, dabar jam tenka stebėti, kaip ukrainiečiai stumiasi, atkovodami savo žemes“, – sakė L. Truss.\n\n15:56 Chersono viešbutyje per sprogimą žuvo du asmenys\n\nRusijos valdžia skelbia, kad per išpuolį Chersone esančiame viešbutyje žuvo du asmenys, tarp jų – prorusiškų pažiūrų teisininkas Oleksejus Zhuravko.\n\nRusijos atstovai dėl sprogimo kaltina Kijevo kovotojus, kurie kol kas apie incidentą nepasisakė.\n\nChersonas kol kas yra tebekontroliuojamas okupacinės rusų valdžios, ten šiuo metu vyksta parodomieji referendumai.\n\nO. Zhuravko laikomas Ukrainos išdaviku, jis buvo kaltinamas prisidėjęs prie ukrainiečių kankinimų Chersone.\n\n14:32 Kaimynų sienos rusams užsiveria\n\nPer pirmąją savaitę, kada Baltijos šalys ir Lenkija pradėjo taikyti griežtesnę Rusijos piliečių įleidimo tvarką, į Lietuvą pasieniečiai neįleido 140 Rusijos piliečių.\n\nPer pirmadienį-šeštadienį į Latvija neįleistas 41 rusas, o atvyko 1.736 žmonės. Iki šeštadienio 117 Rusijos piliečių nepavyko kirsti Estijos sienos, bet estai įsileido 8.128 žmones.\n\n13:38 V. Zelenskis ragina rusus pasiduoti\n\nVolodymyras Zelenskis, Ukrainos prezidentas, sekmadienį kreipdamasis į visuomenę akcentavo, kad visi pasidavę Rusijos kariai sutinkami deramai, civilizuotai. Jis skatina rusus bėgti iš tarnybos, pasiduoti iškart atsidūrus fronte.\n\nŠis prezidento V. Zelenskio pareiškimas pasirodė iškart po to, kai Vladimiras Putinas, Rusijos prezidentas, paskelbė didinsiantis bausmes kariams, kurie nepaklus įsakymams ar dezertyruos.\n\nVolodymyras Zelenskis, Ukrainos prezidentas. („Zuma Press“ / „Scanpix“) nuotr.\n\n11:20 Sekmadienio statistika\n\nUkrainos vidaus reikalų ministerijos duomenimis, iki sekmadienio dėl Rusijos agresijos šalyje yra žuvę apie 7.000 civilių.\n\nTuo metu Rusijos praradimai kare siekia 56.700 gyvybių, skelbia Ukrainos gynybos ministerija.\n\n11:08 S. Lavrovas Jungtinėse Tautose išpeikė Vakarus dėl esą groteskiškos rusofobijos\n\nRusijos užsienio reikalų ministras Sergejus Lavrovas šeštadienį Jungtinėse Tautose griežtai sukritikavo Vakarų šalis dėl atsako į karą Ukrainoje ir pareiškė, kad Jungtinės Valstijos ir jų sąjungininkės siekia sunaikinti jo šalį.\n\n„Oficiali rusofobija Vakaruose tapo beprecedenčio, groteskiško masto“, – sakė S. Lavrovas ugningoje JT Generalinės Asamblėjos kalboje.\n\n11:03 Rusija bandys priversti karo belaisvius kovoti jos pusėje\n\nRusijos žiniasklaidoje pasirodė pranešimų apie kvietimus Ukrainos belaisviams prisijungti prie jos kazokų bataliono.\n\nJAV karo instituto vertinimu, tai požymis, kad bus bandoma versti karo belaisvius kovoti Rusijos pusėje. Tokį elgesį griežtai draudžia Ženevos konvencija, kurioje įtvirtintų susitarimų Rusija nesilaiko.\n\n8:55 JT Generalinėje Asamblėjoje – Ukrainos ir Kinijos užsienio reikalų ministrų susitikimas\n\nJungtinių tautų Generalinės Asamblėjos sesijoje šeštadienį kalbėjęs Kinijos užsienio reikalų ministras Wang Yi paragino Rusiją ir Ukrainą neleisti savo karui išplisti ir pasiūlė ieškoti diplomatinio sprendimo.\n\nKalbėdamas W. Yi neišsakė tvirto palaikymo invazijai į Ukrainą, kurią vasarį pradėjo Pekino sąjungininke nominaliai laikoma Rusija.\n\nJT Generalinės Asamblėjos kuluaruose Wang Yi buvo susitikęs su Ukrainos užsienio reikalų ministru Dmytro Kuleba. Tai buvo jų pirmosios derybos nuo tada, kai Rusija vasario 24 dieną pradėjo invaziją į kaimyninę šalį. Rusijos prezidentas Vladimiras Putinas per anksčiau šį mėnesį įvykusį susitikimą su Kinijos prezidentu Xi Jinpingu pareiškė, kad yra pasirengęs aptarti Pekino susirūpinimą dėl Ukrainos.\n\nPrieš karą V. Putinas buvo apsilankęs Pekine ir dvi šalys paskelbė glaudų aljansą.\n\nTačiau JAV pareigūnai atkreipia dėmesį, jog Maskva, jų vertinimais, iš Kinijos nesulaukia konkretaus palaikymo karui. Jie taip pat sako, kad Pekinas atmetė prašymus atsiųsti karinės įrangos, tad Rusijai teko jos prašyti iš Šiaurės Korėjos ir Irano.\n\n8:40 „The New York Times“: V. Putinas aktyviau įsitraukia į karo planavimą\n\nRusijos prezidentas Vladimiras Putinas pastarosiomis savaitėmis aktyviau įsitraukė į tiesioginį strateginį karo prieš Ukrainą planavimą ir, be kita ko, atmetė generolų prašymus leisti atsitraukti iš Chersono, rašo JAV dienraštis „The New York Times“, remdamasis JAV administracijos atstovais.\n\nPasak leidinio, aukšto rango karininkai siūlė palikti miestą ir organizuotai atsitraukti už Dniepro upės, kad būtų galima išsaugoti karius ir karinę įrangą.\n\n„Tačiau toks atsitraukimas būtų dar vienas žeminantis viešas pripažinimas, kad V. Putinas pralaimi šiame kare, o Ukrainai tai atneštų antrą didelę pergalę per vieną mėnesį“, – rašo dienraštis, kurį cituoja „Deutsche Welle“.\n\nChersonas buvo pirmasis didelis miestas, kurį Rusijos pajėgos užgrobė invazijos pradžioje, ir tebėra vienintelis administracinis centras, kurį kontroliuoja Maskva. Jei ukrainiečių pajėgos jį atkovotų, tai, pasak leidinio, būtų didelis Ukrainos prezidento Volodymyro Zelenskio laimėjimas.\n\nPasak „The New York Times“ šaltinių, susipažinusių su slaptais žvalgybos duomenimis, V. Putino atsisakymas leisti pajėgoms pasitraukti iš Chersono gerokai pakirto karių moralinę dvasią, taip pat kilo nemaža įtampa karinėje vadovybėje.\n\nJAV pareigūnų nuomone, V. Putino ir jo generolų nesutarimai dėl Chersono fronto linijos parodo padėties Ukrainos pietuose svarbą abiem kariaujančioms šalims.\n\nJei Rusijos pajėgoms dėl ukrainiečių kariuomenės kontrpuolimo teks dar atsitraukti, kils grėsmė Krymo tiltui, kuriam pastatyti V. Putinas įdėjo itin daug pastangų, rašo dienraštis.\n\n8:03 Rusijoje sulaikomi protestuotojai\n\nRusijoje per protestus prieš prezidento Vladimiro Putino šią savaitę paskelbtą dalinę mobilizaciją karui Ukrainoje šeštadienį sulaikyti mažiausiai 726 žmonės, beveik pusė jų – Maskvoje, praneša protestus stebinti nevyriausybinė organizacija „OVD-Info“.\n\nJos duomenimis, mitingai vyko 32 miestuose visoje šalyje.\n\nNaujienų agentūros AFP žurnalistas pranešė įvairiose vietose Maskvos centre matęs gausias policijos pareigūnų pajėgas.\n\nAP / „Scanpix“ nuotr.\n\nDauguma protestuotojų ėjo pro šalį arba stovėjo – atskirai arba susibūrę į nedideles grupes, – kad pareigūnai jų nepastebėtų ir nesuimtų.\n\nAFP žurnalistas papasakojo matęs, kaip policija sulaikė apie 20 žmonių.\n\n„Mes nesame patrankų mėsa!“ – šaukė policijos pareigūnų išvedama moteris.\n\nSankt Peterburge – antrame pagal dydį Rusijos mieste – AFP žurnalistas matė policijos furgoną, kuriame buvo apie 30 sulaikytųjų.\n\nPer protestus, kurie vyko trečiadienį, kai Rusijos prezidentas paskelbė apie mobilizaciją, buvo sulaikyti mažiausiai 1.347 žmonės ir tie protestai buvo didžiausi Rusijoje nuo vasario, kai Maskva paskelbė apie karinę intervenciją Ukrainoje prasidėjo demonstracijos.\n\nAFP žurnalistai pasikalbėjo su kai kuriais tuomet sulaikytais vyrais, kurie papasakojo, kad policijoje jiems buvo įteikti šaukimo dokumentai.\n\nKremlius ketvirtadienį pareiškė, kad tokia tvarka „neprieštarauja įstatymams“.\n\nRusijos valdžia stengiasi užgniaužti bet kokią kritiką dėl vadinamosios specialiosios karinės operacijos Ukrainoje ir nuo konflikto pradžios vasario mėnesį jau sulaikė tūkstančius protestuotojų.\n\n8:00 Automobilių eilė prie Rusijos ir Sarkatvelo sienos ilgėja\n\nRusijos valdžia šeštadienį pripažino, kad, praėjus kelioms dienoms po to, kai prezidentas Vladimiras Putinas paskelbė dalinę mobilizaciją, prie Rusijos sienos su Sakartvelu nusidriekė ilga automobilių eilė.\n\nSu Sakartvelu besiribojančio Rusijos regiono vidaus reikalų ministerija pranešė apie „didelę privačių transporto priemonių grūstį“ prie Rusijos ir Sakartvelo pasienyje esančio kontrolės punkto.\n\nJos duomenimis, galimybės įvažiuoti į Sakartvelą laukia apie 2.300 automobilių.\n\nMinisterija taip pat paragino žmones „susilaikyti nuo kelionių“ Sakartvelo kryptimi ir pridūrė, kad judėjimas pasienio kontrolės punkte ir prie jo yra „sudėtingas“, tad prie sienos siunčiami papildomi eismą reguliuosiantys pareigūnai.\n\nRusijos prezidentui trečiadienį paskelbus dalinę mobilizaciją, dalis piliečių suskubo bėgti iš šalies.\n\n„Google Trends“ paieškos užklausų statistikos duomenimis, paieška pagal užklausą „išvykti iš Rusijos“ paskelbimo apie mobilizaciją rytą buvo atlikta 100 kartų daugiau negu įprastai.\n\nŠeštadienį pasirodęs pranešimas apie „grūstį“ Rusijos pasienyje su Sakartvelu yra pirmasis oficialus Rusijos valdžios pripažinimas, kad dalis gyventojų plūsta iš šalies.\n\nBilietai į daugumą tiesioginių skrydžių į šalis, kurios leidžia rusams atvykti be vizos, jau išparduoti, o bilietų kainos smarkiai pakilo.\n\nTuo metu V. Putinas šeštadienį pasirašė pataisas, pagal kurias už dezertyravimą, pasidavimą į nelaisvę be leidimo, atsisakymą eiti į kovą arba vykdyti karininko įsakymą gali būti baudžiama iki 10 metų laisvės atėmimo bausme.\n\nMobilizacijos bijantys rusai taip pat masiškai patraukė prie sausumos pasienio punktų.\n\nPasak liudininkų, ilgos automobilių eilės, kuriose tenka praleisti nemažai valandų, nusidriekė ir prie Rusijos sienų su Kazachstanu ir Mongolija.\n\nKremlius pranešimus apie nuo mobilizacijos bėgančius rusus ketvirtadienį pavadino melagiena.\n\nŠeštadienio įvykių juostą galima rasti čia.\n\n[infogram id=\"758adcff-7d75-4e05-bd54-0d49d17cbcbc\" prefix=\"jGC\" format=\"interactive\" title=\"2022-09-22 Numanoma Ukrainos teritorijos kontrolė isw\"]\n\nAP / „Scanpix“ nuotr.",
    "Žinios. Ekonomistas: spartus MMA augimas šiuo metu keltų riziką dėl verslų išsilaikymo": "Žinios. Ekonomistas: spartus MMA augimas šiuo metu keltų riziką dėl verslų išsilaikymo\n\nJungtinės Valstijos ragina visiškai išjungti Rusijos pajėgų užimtą Zaporižios atominę elektrinę pietryčių Ukrainoje, pastarosiomis savaitėmis tapusią virtinės karinių smūgių taikiniu. Šį raginimą JAV paskelbė Tarptautinės atominės energijos agentūros komandai vykstant į Ukrainą ir planuojant vėliau šią savaitę apsilankyti Zaporižios jėgainėje.\n\nTrišalėje taryboje šiandien tęsis diskusijos, kiek nuo kitų metų turėtų didėti minimali mėnesio alga. Lietuvos bankas yra pasiūlęs, kad kitąmet minimali alga galėtų didėti nuo 730 iki beveik 868 eurų. Apie tai – pokalbis su Lietuvos banko vyriausiuoju ekonomistu Dariumi Imbrasu.\n\nNet kariaudama su Ukraina, Rusija pradeda didžiules karines pratybas šalies rytuose, kartu su Kinija. Kiekvienais metais Maskva rengia pratybas vienoje iš keturių karinių apygardų. „Vostok“ vyksta Tolimuosiuose rytuose.\n\nIrako sostinėje mažiausiai penkiolika žmonių žuvo ir 350 sužeista per naujus didžiulius neramumus vyriausybiniame kvartale.\n\nOrai.\n\nVed. Jovita Vitkauskė.",
    "Ukraina skelbia išvadavusi daugiau gyvenviečių prie Chersono, Kryme baigiami formuoti du „savanorių batalionai“": "Trečiadienio įvykius galite skaityti čia.\n\n[infogram id=\"880e4115-39d9-4ca5-afe3-70f07fec963d\" prefix=\"kkT\" format=\"interactive\" title=\"2022-09-14 Numanoma Ukrainos teritorijos kontrolė isw\"]\n\nKetvirtadienio įvykių juostą pildyti baigėme. Kviečiame Rusijos karo Ukrainoje įvykius kartu sekti rytoj nuo 7 val.\n\nNemokami naujienlaiškiai į savo el. pašto dėžutę: Verslo valdymas\n\nRinkodara\n\nFinansai ir apskaita\n\nRinkos\n\nMano verslas\n\nPrekyba\n\nStatyba ir NT\n\nPramonė\n\nTransportas\n\nTechnologijos\n\nLaisvalaikis\n\nMano pinigai\n\nSvarbiausios dienos naujienos trumpai: Verslo naujienos\n\nVŽ Premium naujienos\n\n\n\n21:44 JAV į sankcijų sąrašą įtraukė dar 22 asmenis ir 2 organizacijas\n\nJungtinės Valstijos išplėtė sankcijų Rusijai sąrašą ir įtraukė 22 naujus asmenis bei 2 organizacijas, praneša „The Guardian“.\n\nViena iš sankcionuotų asmenų – Marija Aleksejevna Lvova-Belova, vadovaujanti Rusijos vaikų teisių komisijai ir koordinuojanti tūkstančių ukrainiečių vaikų deportacijai į Rusiją bei jų įvaikinimui rusų šeimose.\n\nSankcijos taip pat įvestos Kremliaus paskirtam Čečėnijos lyderiui Ramzanui Kadyrovui bei jo šeimos nariams, įskaitant trims jo žmonoms.\n\nSankcijos taip pat įvestos neonacių sukarintai organizacijai „Rusič“, kovojančiai kartu su Rusijos pajėgomis Ukrainoje bei numanomiems jos lyderiams Aleksejui Milčiakovui ir Janui Petrovskiui.\n\n21:28 Maskva: JK sprendimas nekviesti Rusijos į Elizabeth II laidotuves – „šventvagiškas“\n\nMaskva ketvirtadienį sukritikavo Jungtinės Karalystės sprendimą nekviesti Rusijos atstovų į karalienės Elžbietos II laidotuves, abiejų šalių santykiams balansuojant ties nutrūkimo riba dėl karo Ukrainoje.\n\n„Vertiname šį Britanijos bandymą geopolitiniais tikslais suvesti sąskaitas su mūsų šalimi, pasinaudojant nacionaline tragedija, palietusia milijonų žmonių širdis visame pasaulyje... kaip itin amoralų“, – sakoma Užsienio reikalų ministerijos atstovės Marijos Zacharovos pareiškime.\n\n„Tai ypač šventvagiška Elžbietos II atminimo atžvilgiu“, – pabrėžė M. Zacharova.\n\nŠaltinis britų vyriausybėje antradienį pranešė, kad nei Rusija, nei jos sąjungininkė Baltarusija nekviečiamos į kitą pirmadienį vyksiančias Elžbietos II laidotuves; jose dalyvaus per 100 garbių asmenų, įskaitant valstybių vadovus ir monarchus.\n\n20:54 Rusija šiemet skirs 1,3 mlrd. RUB krovinių plukdymui į Kaliningradą\n\nRusijos vyriausybė šiemet skirs per 1,3 mlrd. RUB (22 mln. Eur) subsidijų krovinių gabenimui laivais į Kaliningrado sritį, skelbia Rusijos žiniasklaida, cituodama vyriausybė vadovą.\n\nIšsamiau apie tai skaitykite čia.\n\n20:38 TATENA savo rezoliucija ragina Rusiją išvesti pajėgas iš Zaporižios AE\n\nJungtinių Tautų atominės energijos agentūros Valdytojų taryba ketvirtadienį paragino Rusiją išvesti savo pajėgtas iš Ukrainos Zaporižios atominės elektrinės teritorijos, pranešė du diplomatai.\n\nTarptautinės atominės energijos agentūros (TATENA) „Valdytojų taryba pasiuntė dar vieną svarbią žinią Rusijai: nedelsiant nutraukite visus veiksmus, keliančius grėsmę branduolinei saugai bei saugumui, taip pat grąžinkite Zaporižios atominę elektrinę bei visą kitą Ukrainos teritoriją, kad ją būtų galima kontroliuoti“, – per „Twitter“ parašė Australijos ambasadorius Austrijoje Richardas Sadleiras.\n\n20:12 Estija nutraukia susitarimą su Rusija dėl muitinių bendradarbiavimo\n\nEstijos vyriausybė ketvirtadienį nusprendė nutraukti tarpvyriausybinį susitarimą dėl Estijos ir Rusijos Federacijos bendradarbiavimo bei tarpusavio pagalbos muitinės veiklos srityje.\n\nPasak užsienio reikalų ministro Urmaso Reinsalu, tai svarbus žingsnis Estijai siekiant kuo labiau apriboti santykius su savo rytų kaimyne.\n\nŠį susitarimą gali nutraukti bet kuri jo šalis, pateikusi atitinkamą rašytinį pranešimą. Susitarimas baigs galioti praėjus šešiems mėnesiams po tokio pranešimo pateikimo.\n\n1997 metais Europos Sąjunga (ES) su Rusijos Federacija pasirašė susitarimą, be kitą ko, susijusį su tarpusavio administracine pagalba muitų teisės srityje. Susitarimas ir jo protokolai galioja visose valstybėse narėse, įskaitant Estiją.\n\nPagal Sutartį dėl Europos Sąjungos veikimo, su muitų sąjunga ir bendrąja prekybos politika susiję klausimai priklauso išskirtinei ES kompetencijai, tad valstybės narės susilaiko nuo dvišalių susitarimų dėl pagalbos muitinės veiklos srityje sudarymo su trečiosiomis šalimis.\n\nTačiau tais atvejais, kai tai daroma, papildomi dvišaliai susitarimai dėl muitinių bendradarbiavimo turi derėti su ES ir trečiosios šalies sudarytu bendradarbiavimo susitarimu.\n\n19:38 Ukraina gali sulaukti papildomo 1,4 mlrd. USD paramos paketo iš TVF\n\nTarptautinio valiutos fondo (TVF) atstovai pareiškė, kad svarstoma suteikti papildomą 1,4 mlrd. USD vertės pagalbos paketą Ukrainai kone iškart, jei valdyba patvirtins platesnę „maisto kainų šoko pagalbos“ programą, kuri būtų skirta padėti su maisto produktų kainų infliacija susiduriančioms skurdesnėms šalims, rašo „Al Jazeera“.\n\nŠią savaitę Sarajeve buvo susitikę Ukrainos ir TVF atstovai, o susitikimo metu aptartos galimybės pradėti „technines diskusijas“ dėl programos įgyvendinimo greitu metu.\n\n19:03 Ukraina skelbia išvadavusi daugiau gyvenviečių prie Chersono\n\nUkrainos pajėgoms pavyko atsikovoti keletą kaimelių pietinėje Chersono srityje, įskaitant Novovoroncovką, pranešė Beryslavų rajono Chersone administracijos vadas Dmytro Slyvčenko.\n\nAnot jo, prieš karą miestelyje gyveno maždaug 6.500 žmonių, iš kurių tebėra likę apie 400, D. Slyvčenko cituoja CNN.\n\n18:33 Oro pavojus paskelbtas virš visos Ukrainos\n\nVisoje Ukrainos teritorijoje, išskyrus okupuotą Krymo pusiasalį, buvo paskelbtas oro pavojaus signalas, rašo „BBC Russian“, remdamasis saugumo situaciją stebinčios programos duomenimis.\n\nKol kas nauji sprogimai fiksuoti Zaporižioje ir prie Kryvyj Rihų. Pastaruosiuose vėl du kartus smogta hidrauliniams vandens valdymo sistemos įrenginiams, pranešė miesto meras Aleksanderis Vilkulis.\n\nPer ankstesnius apšaudymus dėl padarytos žalos vandens lygius šiame mieste buvo smarkiai pakilęs.\n\n18:03 Kryme formuojami du „savanorių batalionai“ karui su Ukraina\n\nSergejus Aksionovas, tarptautinės bendrijos nepripažintos Krymo „respublikos“ vadas, teigė, kad du naujai suformuoti „Savanorių batalionai“ bus siunčiami kovoti prieš Ukrainos pajėgas, praneša Rusijos valstybinė naujienų agentūra „Interfax“.\n\n„Pilnai juos aprūpiname įranga, ginkluote, apsaugos priemonėmis, komunikacijos priemonėmis ir žvalgybine informacija. Procesas šiuo metu tebevyksta, norime užtikrinti, kad jie būtų siunčiami pilnai apginkluoti“, – sakė jis.\n\nJis yra minėjęs, kad Krymas jau išsiuntė apie 1.200 savanorių į frontą.\n\n17:19 U. von der Leyen: ES rems Ukrainą „tiek ilgai, kiek reikės“\n\nEuropos Komisijos pirmininkė Ursula von der Leyen ketvirtadienį pareiškė, kad Briuselis karo draskomą Ukrainą rems „tiek ilgai, kiek reikės“, jau beveik septynis mėnesius tęsiantis Rusijos invazijai į kaimyninę šalį.\n\n„Niekada negalėsime prilygti ukrainiečių pasiaukojimui,.. bet galime jums pasakyti, kad jūsų draugai europiečiai bus šalia tiek ilgai, kiek reikės“, – žurnalistams sakė EK vadovė per bendrą spaudos konferenciją su Ukrainos prezidentu Volodymyru Zelenskiu.\n\nPlačiau apie tai rašoma čia.\n\n16:47 Šaltiniai: ES šalys prašys JT paskirti ekspertą, kuris stebėtų padėtį Rusijoje\n\nBeveik visos Europos Sąjungos šalys, išskyrus Vengriją, ketvirtadienį susitarė prašyti Jungtinių Tautų Žmogaus teisių tarybos paskirti ekspertą, kuris stebėtų padėtį Rusijoje, pranešė diplomatiniai šaltiniai.\n\nDvidešimt šešios ES šalys susitarė parengti rezoliucijos projektą, kurį pateiks Liuksemburgas ir kuriame Taryba raginama paskirti vadinamąjį specialųjį pranešėją dėl teisių padėties Rusijoje, naujienų agentūrai AFP sakė du diplomatai.\n\n16:34 Vokietija perduos Ukrainai dvi salvines artilerijos sistemas ir 50 pėstininkų kovos mašinų\n\nChristine Lambrecht, Vokietijos gynybos ministrė, pažadėjo, kad Vokietija perduos Ukrainai dar dvi salvinės artilerijos sistemas MARS II bei 50 pėstininkų kovos mašinų „Dingo“.\n\nSiuntoje taip pat numatoma skirti 200 raketų artilerijos sistemoms, rašo laikraštis „Der Tagesspiegel“.\n\n16:16 G-7 sieks apriboti Maskvos galimybes finansuoti savo karą Ukrainoje\n\nDidžiojo septyneto (G-7) ministrai ketvirtadienį pareiškė, kad sieks padidinti spaudimą Rusijai ir apriboti Maskvos galimybes finansuoti savo karą Ukrainoje.\n\nPrekybos ministrai po susitikimo Vokietijoje paskelbtame pareiškime nurodė, kad G-7 „toliau dės ir plėtos savo koordinuotas pastangas, kad neleistų Rusijai pelnytis iš savo neteisėtos agresijos“ ir apribotų Rusijos galimybes tęsti karą.\n\n15:55 Lietuva nepripažins okupuotose Ukrainos teritorijose rengiamų referendumų\n\nLietuva nepripažins Rusijos okupuotose Ukrainos teritorijose rengiamų referendumų rezultatų, ketvirtadienį paskelbė Seimas. Be to, Šengeno valstybės raginamos neįsileisti rusų turistų.\n\n„Rusijos Federacijos planuojami surengti neteisėti referendumai laikinai okupuotose Ukrainos teritorijose yra aiškus tarptautinės teisės, Jungtinių Tautų Chartijos ir Ukrainos Konstitucijos pažeidimas, ir (Seimas) pareiškia, kad niekada nepripažins jų rezultatų“, – teigiama priimtoje rezoliucijoje.\n\nUž ją balsavo 116 parlamentarų, niekas nebuvo prieš ir nesusilaikė.\n\nRezoliucijoje tarptautinė bendruomenė raginama įspėti valstybę agresorę – Rusiją – ir jos aukščiausią politinę vadovybę neorganizuoti ir nevykdyti laikinai okupuotose Ukrainos teritorijose neteisėtų referendumų, nepripažinti jų, taikyti sankcijas už neteisėtų referendumų organizavimą ir siekti, kad juos organizavę asmenys būtų patraukti atsakomybėn.\n\nSeimas taip pat kreipėsi į Šengeno erdvės valstybes, ragindamas jas prisidėti prie Lietuvos, Latvijos, Estijos ir Lenkijos sprendimo riboti Rusijos piliečių įleidimą į savo teritoriją.\n\n15:44 A. Baerbock ragina Berlyną greitai apsispręsti dėl tankų tiekimo Ukrainai\n\nVokietijos užsienio reikalų ministrė Annalena Baerbock ketvirtadienį paskelbtame interviu paragino Berlyną greitai apsispręsti dėl Ukrainos prašomų tankų tiekimo, didindama spaudimą kancleriui Olafui Scholzui patvirtinti papildomą paramą Kyjivui.\n\n„Kadangi Ukrainai atėjo daug lemiantis laikotarpis, nemanau, kad šį sprendimą galima ilgai atidėlioti“, – vokiečių dienraščiui FAZ sakė A. Baerbock.\n\nVis tik ji pabrėžė, jog sprendimas galėtų būti priimtas tik „bendrai koalicijoje ir tarptautiniu mastu“.\n\nMinistrės žodžiai dar labiau padidins spaudimą O. Scholzui, savo šalyje ir užsienyje kritikuojamam dėl to, kad Berlynas neperdavė Kyjivui kontrpuolimui prieš Rusijos pajėgas reikalingos ginkluotės.\n\nVokietija į frontą nusiuntė dešimtis raketų, haubicų ir priešlėktuvinių tankų, kad paremtų Ukrainos pastangas laimėti karą.\n\nTačiau Berlynas kol kas atsisako žengti tolesnį žingsnį – patvirtinti Ukrainos prašomų tankų „Leopard“ ir pėstininkų kovos mašinų „Marder“ tiesioginį perdavimą.\n\n„Į Ukrainą bus atgabenta daugiau ginklų“, – ketvirtadienį per spaudos konferenciją nurodė ekonomikos ministras Robertas Habeckas, A. Baerbock kolega iš Žaliųjų partijos.\n\n15:16 Rusija prognozuoja, kad dujų eksportas į Europą šiemet mažės trečdaliu\n\nAleksandras Novakas, Rusijos vicepremjeras, ketvirtadienį teigė, kad Rusijos dujų eksportas į Europos Sąjungą šiemet turėtų sumažėti 50 mlrd. kubiniu metrų, kas sudarytų apie trečdalį ankstesnių apimčių.\n\nRusija iš viso į ES eksportavo apie 150 mlrd. kubinių centimetrų dujų 2021 metais, skaičiuoja „Reuters“.\n\nPrieš invaziją Rusija tiekdavo apie 40% ES dujų poreikio, dabar šis skaičius yra sumažėjęs iki maždaug 9%, rašo „The Guardian“.\n\n15:07 Su Xi Jinpingu susitikęs V. Putinas peikia „bandymus sukurti vienpolį pasaulį“\n\nRusijos prezidentas Vladimiras Putinas, Uzbekistane susitikęs su Kinijos prezidentu Xi Jinpingu, ketvirtadienį peikė „bandymus sukurti vienpolį pasaulį“ ir gyrė Pekino „subalansuotą“ požiūrį į Ukrainą.\n\nPirmą kartą nuo karo Ukrainoje pradžios surengęs derybas akis į akį su Xi Jinpingu, V. Putinas pareiškė: „Bandymai sukurti vienpolį pasaulį pastaruoju metu įgavo visiškai bjaurią formą ir yra visiškai nepriimtini.“\n\n14:27 „Rosneft“ skelbia didinusi pelną 13%\n\nRusijos valstybinė naftos kompanija „Rosneft“ skelbia didinusi pusmečio pelną 13% iki 432 mlrd. RUB (7,26 mlrd. Eur), praneša „Sky News“.\n\nIgoris Sečinas, kompanijos vadovas ir artimas V. Putino sąjungininkas teigė, kad „Rosneft“ „susidūrė su beprecedenčiu spaudimu ir priešiškai veikusiu neteisėtų sankcijų režimu“.\n\n„Dėka gero operacinio efektyvumo ir tinkamų vadovybės sprendimų, galėjome užtikrinti verslo tęstinumą ir išlaikyti stabilumą“, – sakė jis.\n\nTeigiama, kad bendrovės pardavimų apimtys pirmą pusmetį didėjo 5,7%, o skola sumažėjo 12% nuo metų pradžios.\n\n13:54 Rusijos teismas panaikino „Novaja gazeta“ interneto svetainės licenciją\n\nRusija ketvirtadienį atšaukė pagrindinio šalies nepriklausomo laikraščio „Novaja gazeta“ leidybos internetu teises, suduodama dar vieną smūgį ir taip smarkiai suvaržytai šalies žiniasklaidai.\n\n„Rusijos Federacijos Aukščiausiasis Teismas nurodė sustabdyti „Novaja gazeta“ interneto svetainės (novayagazeta.ru), kaip žiniasklaidos priemonės, veiklą“, – sakoma laikraščio pareiškime socialinėje žiniasklaidoje.\n\n13:42 Smūgiai Kryvyj Rihe\n\nRusijos pajėgos vėl pradėjo raketų ataką prieš Kryvyj Rihą, praneša Oleksandras Vykulas, miesto karinės administracijos vadovas.\n\nKol kas apie žalą ir aukas nepranešama.\n\n12:59 V. Zelenkis dalijasi išlaisvintų teritorijų vaizdais\n\nVolodymyras Zelenskis, Ukrainos prezidentas, pasidalijo Charkivo srityje išlaisvintų gyvenviečių nuotraukomis, kuriose vėl iškeltos Ukrainos vėliavos.\n\n„Kelias į visų mūsų teritorijų sugrąžinimą tampa vis aiškesnis. Matome mūsų valstybės teritorinio vientisumo atkūrimo kontūrus. Žinome, kad tai sunkus kelias, bet jį įmanoma įveikti. Ir mes tai darome“ – rašė Ukrainos prezidentas.\n\n12:23 „Blue/Yellow“ skirtas Europos piliečio apdovanojimas Lietuvoje\n\nUkrainos pasipriešinimą prieš Rusijos invaziją remianti organizacija „Blue/Yellow“ pelnė Europos piliečio apdovanojimą Lietuvoje, ketvirtadienį pranešė jį teikiančio Europos Parlamento (EP) atstovybė.\n\nPlačiau skaitykite čia.\n\n12:09 Rusai Luhanske stiprina gynybą\n\nRusijos kariai stiprina gynybą Svatovo-Troickės-Kreminos fronte, sako Serhijus Haidajus, gubernatorius.\n\n„Luhansko srityje rusai ruošiasi gynybai, jog nebūtų užklupti kaip Charkive“, – gubernatorių citavo „Unian“.\n\n11:20 Ukraina skelbia Rusijos nuostolius\n\nUkrainos ginkluotųjų pajėgų generalinis štabas skelbia, kad praėjusią parą nukovė 200 rusų karių, sunaikino 13 tankų ir 17 šarvuočių.\n\nUkrainos ginkluotųjų pajėgų infograma.\n\n10:43 Vokietijos ministras: Ukrainos atstatymui reikia 350 mlrd. USD\n\nRobertas Habeckas, Vokietijos ekonomikos ministras, ketvirtadienį pareiškė, kad Ukrainai atstatymui reikia 350 mlrd. USD.\n\nR. Habeckas ketvirtadienį pasveikino Didžiojo septyneto (G 7) šalių prekybos ministrus per susitikimą Neuhardenbergo pilyje Brandenburgo žemėje.\n\n10:17 EK pirmininkė atvyko į Kyjivą\n\nUrsula von der Leyen, Europos Komisijos pirmininkė, atvyko į Kyjivą.\n\nJi turėtų susitikti su Volodymyru Zelenskiu, Ukrainos prezidentu, ir Denysu Šmyhaliu, premjeru.\n\nIn Kyiv, for my 3rd visit since the start of Russia’s war. So much has changed. Ukraine is now a candidate. I’ll discuss with @ZelenskyyUa and @Denys_Shmyhal how to continue getting our economies and people closer while Ukraine progresses towards accession. pic.twitter.com/zs9tMm0Mx1— Ursula von der Leyen (@vonderleyen) September 15, 2022\n\n10:02 Potvynis Kryvyj Rihe atslūgsta\n\nTrečiadienį Rusijai aštuoniomis sparnuotosiomis raketomis sudavus smūgį civilinei vandens infrastruktūrai Kryvyj Riho mieste kilo potvynis.\n\nKaip praneša Oleksandras Vilkulas, Kryvyj Riho karinės administracijos vadovas, buvo užlieta 112 namų, tačiau vyksta Inhuleto upės užtvankos remonto darbai ir kad „potvynis atslūgsta“.\n\nSugriauta užtvanka. Ukrainos prezidentūros / „Reuters“ / „Scanpix“ nuotr.\n\n09:43 Ukraina pasirašė susitarimą su G-7 dėl oficialios skolos mokėjimų sustabdymo\n\nUkraina trečiadienį pasirašė tarpusavio supratimo memorandumą su Didžiojo septyneto (G-7) šalių ir Paryžiaus kreditorių klubui priklausančių valstybių grupe dėl mokėjimų už valstybės tiesioginę ir garantijų skolą sustabdymo, pranešė Ukrainos finansų ministerija per tarptautinio socialinio tinklo „Telegram“ kanalą.\n\n„Susitarimas pasiektas tęsiant liepos 20-osios Ukrainos oficialių kreditorių grupės paskelbtą ketinimą nuo 2022-ųjų rugpjūčio 1-osios iki 2023 m. pabaigos sustabdyti dvišalių skolų pagrindinės dalies grąžinimą ir palūkanų mokėjimus, su galimybe šį įšaldymą pratęsti dar vieneriems metams“, – teigiama pareiškime.\n\n„Pasirašę šį memorandumą, surengsime dvišales derybas su šalimis partnerėmis. Kartu ieškosime sprendimų, kaip Ukrainai užsitikrinti likvidumą užsienio valiuta, kad trumpalaikėje perspektyvoje būtų galima kas mėnesį dengti valstybės biudžeto deficitą, o vidutinės trukmės laikotarpiu valdyti finansinius įsipareigojimus bei kuo greičiau atkurti ekonomiką“, – pranešime cituojamas Serhijus Marčenka, Ukrainos finansų ministras.\n\nUkraina rugpjūčio 10-ąją gavo tarptautinių investuotojų sutikimą patenkinti jos prašymą dvejiems metams atidėti skolos už 13 išplatintų tarptautinių skolos vertybinių popierių emisijų grąžinimą – iš viso už 22,6 mlrd. USD, įskaitant dvi 1,5 mlrd. USD nominalios vertės emisijas, parduotas su grąžinimo garantijomis.\n\nIki 2024-ųjų vidurio Ukraina privalėjo išpirkti tris tarptautinių skolos vertybinių popierių emisijas, iš viso už 3,018 mlrd. USD, taip pat per artimiausius 24 mėnesius sumokėti maždaug 3 mlrd. USD palūkanų už šias ir kitas 10 emisijų.\n\n09:28 Donecko srityje žuvo vienas civilis\n\nPavlo Kyrylenka, rytinės Donecko srities, kurią nuo 2014 metų iš dalies kontroliuoja prorusiški separatistai, administracijos vadovas, sakė, kad pastarąsias 24 valandas rusų pajėgos atakavo visą fronto zoną.\n\nJis sakė, kad žuvo vienas civilis, ir dar kartą paragino gyventojus evakuotis, pabrėždamas, kad tai „gyvybės ar mirties klausimas“.\n\n09:24 JK: bėgdama iš Charkivo Rusija paliko svarbios ginkluotės\n\nJungtinės Karalystės (JK) gynybos ministerija savo kasdienėje žvalgybos informacijoje teigia, kad Rusija, atsitraukdama iš Charkivo srities, buvo neorganizuota, vietinė vadovybė buvo sutrikusi.\n\nTai JK argumentuoja teigdama, kad daliniai atsitraukė skirtingais būdais, o dalis jų bėgo apimti akivaizdžios panikos.\n\n„Po atsitraukimo Rusijos pajėgos paliko didelės vertės įrangos, reikalingos artilerijai. Paliktas bent vienas ZOOPARK priešraketinis radaras ir bent vienas artilerijos valdymo ir kontrolės automobilis IV14“, – teigia ministerija.\n\n08:36 V. Putinas džiaugiasi „konstruktyviu bendradarbiavimu“ su TATENA\n\nVladimiras Putinas, Rusijos prezidentas, trečiadienį pasidžiaugė „konstruktyviu bendradarbiavimu“ su Jungtinių Tautų Tarptautine atominės energijos agentūra (TATENA) dėl Ukrainos Zaporižios atominės elektrinės.\n\nTATENA rugsėjo pradžioje po bombardavimų virtinės tikrino šią elektrinę.\n\nKremlius pranešė, kad per pokalbį telefonu su Antonio Guterresu, JT vadovu, „V. Putinas teigiamai įvertino konstruktyvų bendradarbiavimą su agentūra“.\n\nJT vadovas savo ruoštu sakė, kad taikos Ukrainoje perspektyvos šiuo metu yra „minimalios“. Išsamiau apie tai skaitykite 8:18 val. naujienoje.\n\n08:33 V. Zelenskis Charkive ukrainiečiams žada pergalę\n\nVolodymyras Zelenskis, Ukrainos prezidentas, trečiadienį lankydamasis strateginę reikšmę turinčiame ir neseniai iš rusų pajėgų atkovotame Iziumo mieste pažadėjo pergalę.\n\n„Mūsų mėlynos ir geltonos spalvų vėliava jau iškelta deokupuotame Iziume. Taip bus kiekviename Ukrainos mieste ir kaime“, – sakoma V. Zelenskio pareiškime socialinėje žiniasklaidoje.\n\nTradiciniame vakaro pranešime, V. Zelenskis sakė, kad „deokupuota beveik visa Charkivo sritis“.\n\n„Tai buvo beprecedentis mūsų karių judėjimas – ukrainiečiai ir vėl sugebėjo padaryti tai, kas, daugelio manymu, buvo neįmanoma“, – pridūrė jis.\n\nV. Zelenskis trečiadienį sakė, kad Rusijos okupacija 2014-aisiais aneksuotame Kryme „yra tragedija“, ir pažadėjo, kad Ukrainos kariuomenė galiausiai atkovos šį pusiasalį.\n\n08:18 JT vadovas po pokalbio su V. Putinu: taikos tikimybė „minimali“\n\nAntonio Guterresas, Jungtinių Tautų (JT) vadovas, trečiadienį po pokalbio telefonu su Vladimiru Putinu, Rusijos prezidentu, apgailestavo, kad taikos Ukrainoje perspektyvos šiuo metu yra „minimalios“.\n\nA. Guterresas sakė, kad jis ir V. Putinas aptarė pastangas įveikti „kliūtis“, susijusias su Rusijos maisto produktų ir trąšų eksportu, tačiau perspėjo, jog būtų „naivu“ manyti, kad padaryta pakankama pažanga siekiant greitai užbaigti Rusijos vasario pabaigoje pradėtą karą Ukrainoje.\n\n„Neturiu jokių iliuzijų; šiuo metu taikos susitarimo tikimybė yra minimali“, – sakė jis ir pažymėjo, kad „nematyti“ net ugnies nutraukimo.\n\nNors jo karo vertinimai buvo niūrūs, A. Guterresas pabrėžė palaikantis ryšius su abiem šalimis ir išreiškė viltį, kad „vieną dieną bus galima pereiti prie aukštesnio lygio diskusijų“.\n\nA. Guterresas sakė, kad jie aptarė eksporto iniciatyvą, „jos pratęsimą bei galimą išplėtimą“.\n\n„Iš Rusijos eksportuojama šiek tiek maisto produktų ir trąšų, tačiau daug mažiau, nei pageidautina ir reikia“, – teigė A. Guterresas ir pridūrė, kad svarstoma galimybė eksportuoti rusišką amoniaką per Juodąją jūrą.\n\nJis taip pat informavo, kad su V. Putinu kalbėjosi apie karo belaisvius ir Ukrainos Zaporižios atominės elektrinės būklę.\n\n07:56 ISW: Ukrainos kontrpuolimas mažina Rusijos kariuomenės pajėgas\n\nJAV įsikūręs Karo studijų institutas (ISW) savo kasdienėje apžvalgoje skelbia, kad Ukrainos kontrpuolimas Charkivo srityje toliau mažina Rusijos kariuomenės pajėgas ir kelia grėsmę agresorės artilerijai ir oro gynybai.\n\nPasak ISW, Ukraina vykdė antžemines atakas šiaurinėje ir vakarinėje Chersono srities dalyse, į šiaurės vakarus nuo Chersono miesto, tačiau nepranešė apie didesnius laimėjimus.\n\nTuo metu Rusijos pajėgos tęsė antžemines atakas aplink Bachmutą ir į šiaurės vakarus bei pietvakarius nuo Donecko miesto.\n\n„Rusijos pajėgos tikriausiai taikėsi į Ukrainos hidrotechninę infrastruktūrą Dnipro srityje, kad sutrukdytų Ukrainai veikti per Inhuleco upę“, – smūgį Kryvyj Rihe komentuoja analitikai.\n\nRugsėjo 14 d. Rusijos okupacinė valdžia okupuotoje Luhansko srityje išjungė mobilųjį internetą, kaip mano ISW, siekdama geriau kontroliuoti informacinę aplinką, nes Rusijos pajėgos, okupacinių valdžių pareigūnai ir kolaborantai bėga iš išvaduotos Charkivo srities į Rusiją ir jos kontroliuojamas teritorijas.\n\n07:31 V. Putiną atsistatydinti raginęs politikas susimokėjo baudą\n\nNikita Juferevas, Sankt Peterburgo savivaldybės tarybos narys, nesiliauja raginęs Vladimirą Putiną, Rusijos prezidentą, atsistatydinti – net ir po to, kai teisme jam teko sumokėti baudą už savo pasisakymą, o vėliau gali grėsti ir laisvės atėmimas.\n\nN. Juferevas teigė, kad tai daro dėl savo vaikų, nes nori, jog jie galėtų išsakyti savo nuomonę, nebijotų protestuoti, skelbia CNN.\n\nSulaukęs kai kurių žmonių palaikymo, jis mano, kad visuomenės nuomonė keičiasi, palyginti su tuo metu, kai V. Putinas pirmą kartą užpuolė Ukrainą. Vienas asmuo ne tik pasiūlė sumokėti baudas, bet ir nupirkti jam ir jo šeimai bilietus į Meksiką.\n\n„Mes atsisakėme, tačiau tai rodo, kiek daug paramos sulaukiame, kaip Rusijos visuomenė priima mūsų idėjas“, – teigė savivaldos politikas.\n\nPaskutiniaisiais duomenimis, prie peticijos, raginančios V. Putiną atsistatydinti, prisijungė apie 50 vietos politikų.\n\n07:11 Vyksta rusų ir kinų karinio jūrų laivyno pratybos\n\nBelaukiant Vladimiro Putino, Rusijos prezidento, ir Xi Jinpingo, Kinijos prezidento, susitikimo, ketvirtadienį Rusijos gynybos ministerija pranešė, kad Rusijos ir Kinijos karinis jūrų laivynas dalyvauja bendrose pratybose Ramiajame vandenyne.\n\nMinisterijos pranešime sakoma, kad abiejų šalių įgulos patruliuoja, vykdo bendrus taktinius manevrus, pratybose dalyvauja artilerija ir sraigtasparniai, skelbia „Reuters“.\n\n„Patruliavimo užduotys skirtos Rusijos ir Kinijos karinio jūrų laivyno bendradarbiavimo stiprinimui, taikos ir stabilumo Azijos ir Ramiojo vandenyno regione palaikymui. Stebimos pakrantės ir saugomi Rusijos bei Kinijos vandenyne esantys ekonominiai objektai“, – sakoma jame.\n\n07:06 Pekinas ir Maskva: naujas flirto etapas\n\nKinijos vadovas Xi Jinpingas ir Rusijos prezidentas Vladimiras Putinas šiomis dienomis susitiks per regioninį viršūnių susitikimą Uzbekistane. Politikos ekspertai pastebi, kad taip Pekinas ir Maskva bando stiprinti savo puoselėjamą „antivakarietišką frontą“.\n\nPlačiau skaitykite šioje VŽ apžvalgoje.\n\n06:45 Apšaudytas Charkivas\n\nRusijos kariuomenė smogė Charkivo miesto Kyjivo mikrorajonui, praneša Ihoras Terehovas, meras.\n\nPreliminariais duomenimis, aukų ir sugriovimų nėra.\n\n06:39 O. Scholzas: V. Putinas nesuprato, kad karą pradėti buvo klaida\n\nTrečiadienį per spaudos konferenciją Olafas Scholzas, Vokietijos kancleris, pareiškė, kad „nėra jokių požymių“, jog Vladimiro Putino, Rusijos prezidento, požiūris į karą Ukrainoje pasikeitė.\n\n„Deja, negaliu pasakyti, kad jis dabar suprato, jog pradėti šį karą buvo klaida, ir nėra jokių požymių, kad dabar atsiranda naujas požiūris“, – sakė O. Scholzas apie antradienį įvykusį pokalbį telefonu su V. Putinu.\n\n„Vis dar yra teisinga kalbėtis tarpusavyje ir pasakyti tai, ką turiu pasakyti šiais klausimais, nes esu tvirtai įsitikinęs, kad Rusija turi pasitraukti, kad regione būtų galimybė pasiekti taiką“, – kalbėjo kancleris.\n\n06:32 Kyjive V. Zelenskis pateko į nedidelę autoavariją\n\nVolodymyras Zelenskis, Ukrainos prezidentas, trečiadienį Kyjive pateko į nedidelę autoavariją, teigiama prezidento atstovo spaudai pranešime.\n\nPrezidentą apžiūrėjo gydytojas, rimtų sužalojimų jis nepatyrė, sakoma pareiškime.\n\n„Kyjive automobilis susidūrė su Ukrainos prezidento automobiliu ir jį lydinčiais automobiliais. Medikai suteikė automobilio vairuotojui skubią pagalbą ir perkėlė jį į greitosios pagalbos automobilį, – rašoma pareiškime. – Prezidentą apžiūrėjo gydytojas, rimtų sužalojimų nenustatyta. Teisėsaugos pareigūnai išsiaiškins visas avarijos aplinkybes.“\n\n06:27 Ukrainos Kryvyj Riho miestui po Rusijos smūgio gresia potvynis\n\nUkrainos kontroliuojamam centriniam Kryvyj Riho miestui po užtvanką apgadinusio Rusijos smūgio gresia potvynis, trečiadienį įspėjo ukrainiečių prezidentūra.\n\n„Smūgio vietoje matėme 100 kub. m per sekundę vandens srautą, o tai daug“, – sakė Kyrylo Tymošenka, prezidento Volodymyro Zelenskio administracijos vadovo pavaduotojas.\n\n„Inhulecio upės vandens lygis kinta su kiekviena valanda“, – sakė jis.\n\n600.000 gyventojų turinčio Kryvyj Riho centrui ir dar vienam rajonui gresia potvynis“, nurodė pareigūnas.\n\n„Tai iššūkis mums visiems, bet situacija valdoma. Visos tarnybos skuba šalinti grėsmę“, – per susirašinėjimo programėlę „Telegram“ pranešė K. Tymošenka.\n\nCharkivas. Juano Barreto (AFP / „Scanpix“) nuotr",
    "Europa turi kuo didžiuotis: įvardijo, kodėl Senasis žemynas – su visais savo trūkumais – yra stulbinantis": "1958 m. sausio 1 d. Belgija, Prancūzija, Italija, Liuksemburgas, Nyderlandai ir Vokietijos Federacinė Respublika kartu įkūrė Europos ekonominę bendriją (EEB) siekdamos ekonominės integracijos ir laisvos prekybos muitų sąjungoje. Nors pirminiai tikslai buvo aiškiai ekonominiai, EEB siekiai visada buvo žymiai aukštesni.\n\nTai ištrauka iš leidyklos „Liūtai ne avys“ išleistos Vaclavo Smilo knygos knygos „Skaičiai nemeluoja. 71 dalykas, kurį turite žinoti apie pasaulį“. Vertėjas Mantas Tamulevičius.\n\nSteigiamajame dokumente, Romos sutartyje, valstybės narės išreiškė ryžtą „patiesti pamatus vis glaudesnei sąjungai tarp Europos tautų“ ir „užtikrinti sąjungos valstybių ekonominį bei socialinį progresą imantis bendrų veiksmų pašalinant sienas, dalijančias Europą“. Tuo metu šie tikslai atrodė ganėtinai nerealūs: Europą skaldė ne tik nacionaliniai išankstiniai nusistatymai ir ekonominė nelygybė, bet ir – o tai svarbiausia – Geležinė uždanga, besidriekusi nuo Baltijos iki Juodosios jūros, o visas valstybes į rytus nuo šios ribos kontroliavo Maskva.",
    "Eugenijus Gentvilas: Tiesos vardas – Taivanas": "Vis dėlto pasaulis iš tikrųjų pasikeitė ne Lietuvai paremiant taivaniečių laisvės siekį, ne pašiaušus Kinijos komunistinį režimą prieš plauką, o Rusijai pradėjus invaziją į Ukrainą. Nuo Kinijos sprendimo atšaukti Lietuvos ambasadorių iki vasario 24-osios praėjo vos pusmetis, tiek ir tevirė aistros. Prasidėjus karui, vidinės ir tarptautinės politikos akibrokštus ir nesusipratimus užgožė vienybė, suartinusi net užsienio politikos vadovus Gitaną Nausėdą ir Gabrielių Landsbergį.\n\nPraėjus metams nuo Lietuvos užmegztų diplomatinių ryšių su Taivanu, kokybiško bendradarbiavimo perspektyvos su Kinija toliau trūkinėja ir be mūsų pastangų – pats Pekinas, šiepdamas dantis, sėkmingai atpratina Vakarus nuo XXI amžių puoselėto pažangios prekybininkės prekės ženklo. Visus šokdindama pagal savo dūdelę Kinija įsijautė. Kad su nuolatiniu tarptautiniu pažeminimu Vakarai nebegali taikstytis, Jungtinės Valstijos suprato anksčiau už Lietuvą. Ne veltui Vašingtonas pirmasis užstojo mus ir Taivano klausimu.\n\nLapkričio 15-ąją sueina kita sukaktis – 10 metų nuo Xi Jinpingo iškilimo į Kinijos komunistų partijos generalinio sekretoriaus pareigas, prezidentu jis tapo 2013 m. kovą. Per šį dešimtmetį Kinijos komunistai ne tik įtvirtino agresyvios ekonominės ekspansijos, bet ir agresyvios diplomatijos, dar vadinamos vilko-kareivio, kursą. Ne vien Lietuvos užsienio prekyba nusvilo nuo tokių veiksmų. Kai kurios Azijos, Afrikos, Pietų Amerikos šalys, susiviliojusios pigiomis Kinijos paskolomis ir greitomis užsienio investicijomis, patiria politinį spaudimą ir praranda dalį valstybingumo. Tai ne sutapimas, kad savo imperinę strategiją per pastarąjį dešimtmetį įtvirtino ir Maskovija – Putinas į prezidento pareigas sugrįžo taip pat 2012 metais. Vis labiau nuo Vakarų standarto tolstančių Rytų autokratijų ašis formuojasi būtent prie Xi Jinpingo ir Putino.\n\nPraėjus metams Lietuvos pasirinkimas atrodo kaip pranokęs laiką. Kaip mes Lietuvoje vieni pirmųjų skambinome varpais dėl rušistinio ir kriminalinio dabartinio režimo Rusijoje, taip vieni pirmųjų skambiu mostu apnuoginome tikrąjį Kinijos veidą. Dabar Rusija ir Kinija limpa į šėtoniškos galios bloką ir nuo šiol prieš Vakarų civilizaciją pradeda veikti kaip bendrininkės.\n\nIštisus dešimtmečius laisvasis pasaulis brandino ilgalaikius santykius su Kinija. Tai buvo iliuzija, kaip vien tik iliuziją atneša kiniška prekė, kuri, nors ir graži, kitą dieną sugenda. Kinijai šliejantis dar arčiau Rusijos, Pekino režimas Vakarų ekonominę priklausomybę nuo Rytų gali bet kada nukreipti prieš laisvąjį pasaulį, kaip jau įrodė savo neteisėtais veiksmais prieš Lietuvą, kai prieštaraujant Pasaulio prekybos organizacijos nuostatoms grubiai įsikišo į tarptautinę prekybą. Tai pradedame suprasti ne tik mes, išsišokėliai, įžvalgieji Europos mažyliai. Rugsėjį net Vokietija, kaip svarbiausias prekybos madas Briuseliui diktuojanti galia, ėmė ieškoti sprendimų šalies eksportui paįvairinti ir mažinti valstybės garantijas vokiečių kompanijų investicijoms Kinijoje. Jeigu prieš metus mes buvome Europoje vienui vieni, šiandien de facto esame nebe vieni. Maža to, mūsų ekonomika net laimi: anot Užsienio reikalų ministerijos, Lietuva į šalis nuo Indijos iki Ramiojo vandenyno eksportuoja 4 kartus daugiau, negu išveždavo prekių į Kiniją 2021 m. pirmą pusę, iki diplomatinių santykių žlugimo ir režimo pradėto prekybinio terorizmo.\n\nJeigu prieš metus mes buvome Europoje vienui vieni, šiandien de facto esame nebe vieni.\n\nPaminėdamas Tibeto nacionalinio sukilimo metines, kurios sutampa su Lietuvos nepriklausomybės dienos išvakarėmis, liberalas Leonidas Donskis 2014 m. kovo 10 d., likus vienuolikai dienų iki Krymo aneksiją „įteisinančio“ Putino parašo, paskelbė komentarą „Tiesos vardas – Tibetas“, kurio pavadinimą dabar perfrazuoju. Filosofo įžvalgos šiandien, ko gero, atrodo netgi taiklesnės, negu tada atrodė. Pralenkdamas laiką, jis konstatavo: „Jei kylančiai ekonomikai [tai yra Kinijai] viskas leista ir jei sėkmė tampa licencija daryti ką tik nori su savo piliečiais ir kaimyninėmis šalimis, vadinasi, visos kalbos apie liberaliosios demokratijos triumfą ir didžiąsias pasaulio permainas tėra nejaukiai skambanti saviapgaulė ir fikcija“.\n\nPraėjus metams po Taivaniečių atstovybės atidarymo galime pagrįstai teigti, kad Lietuva nepasidavė tarptautinės konjunktūros fikcijai ir savęs neapgavo. Ne tik savęs – neapgavo Taivano, laisvojo pasaulio. Šiomis dienomis atstovybės Taivane duris atvers ir Lietuva. Tai – nedidelis žingsnelis pasaulio didžiųjų politinių jėgų lauke, vis dėlto didelis liberaliosios demokratijos triumfas.",
    "LRT RADIJO žinios. Ukrainos prezidentas ragina okupuotose šalies teritorijose esančius gyventojus vengti mobilizacijos į Rusijos kariuomenę": "Ukrainos prezidentas ragina okupuotose šalies teritorijose esančius gyventojus vengti mobilizacijos į Rusijos kariuomenę.\n\nJungtinės Valstijos įspėja dėl naujų sankcijų Maskvai, jeigu po fiktyvių referendumų bus aneksuota dalis Ukrainos.\n\nDėl brangstančios elektros būdų taupyti ieškantys Lietuvos kultūros centrai svarsto dirbti trumpiau.\n\nVed. Adomas Šimkus",
    "Kultūros viceministras: pakeitus reguliavimą, dalis rusiškų kanalų galės grįžti į eterį": "„Nepaprastosios padėties nutarime buvo nuostata, kad visi Rusijos valdomi ar finansuojami kanalai yra neprieinami Lietuvoje, nesvarbu, ar jis rodo delfinus, ar gamtą, ar muzikos klipus. Dabar šitas ribojimas, kur absoliučiai bet koks turinys draudžiamas, jis dingsta nuo rugsėjo 16 dienos“, – BNS sakė V.Gasparavičius.\n\n„Buvo principas: viskas draudžiama, išskyrus tai, kas galima, dabar grįžtama prie įprastinės teisinės normos, kad kas neuždrausta, tas galima“, – kalbėjo viceministras.\n\nPasak jo, pagrindiniai Rusijos ir Baltarusijos kanalai išliks apriboti taikant Lietuvos, Europos ar Jungtinių Valstijų sankcijas arba Lietuvos institucijų sprendimais, tačiau į eterį galės grįžti ar atsirasti senieji tiesiogiai propagandos neskleidžiantys televizijos kanalai arba steigtis nauji.\n\n„Kažkokie sukurti nauji, pramoginio ar kultūrinio turinio kanalai gali atsirasti. Todėl svarbu mums neapleisti stebėjimo, žiūrėti, kas darosi informacinėje erdvėje ir į tai reaguoti. Taip, darbo padaugės, nes automatiškai bet koks turinys nebebus neprieinamas, reikės jį vertinti. Dėmesys ir tie resursai bus reikalingi didesni“, – pripažino jis.\n\nSeimui pavasarį priėmus Visuomenės informavimo įstatymo pakeitimus, Lietuvos radijo ir televizijos komisijai (LRTK) bei Žurnalistų etikos inspektoriaus tarnybai suteikta daugiau galių reaguoti į karo kurstymą bei propagandą, institucijos gali greičiau priimti sprendimus stabdyti programų retransliavimą ar blokuoti tokį turinį internete.\n\nV.Gasparavičius pripažįsta, kad nelikus nepaprastosios padėties, sprendimai „bus ne tokie greiti“, tačiau ir toliau bus tikrinama, ar retransliuojami kanalai registruojasi Lietuvoje.\n\nAnot jo, kitą savaitę su šiomis institucijomis bus tariamasi, kaip užtikrinti karo ir kitos Rusijos propagandos ribojimą nuo rugsėjo vidurio.\n\n„Bandysime susilyginti nuomones, pažiūrėti duomenis, dar kartą aptarti atlikto monitoringo rezultatus ir pamodeliuoti, kur yra didžiausios grėsmės, aktyviau stebėti ir žiūrėti, kokius sprendimus reikėtų priimti ateityje (...). Jei mes pamatysime kažkokį fenomeną, aktyvų veikimą, tikrai reikalausime tos (programų– BNS) registracijos Lietuvoje, o registruojant galėsime dar atidžiau vertinti“, – tvirtino viceministras.\n\nPrasidėjus Rusijos karui Ukrainoje LRTK dėl šiurkščių pažeidimų kurstant karo propagandą devynių Rusijos kanalų retransliavimą sustabdė penkeriems, trijų – trims metams.\n\nLRTK sprendimais rodyti ir platinti internete Lietuvos teritorijoje uždrausta 32 „Gazprom-media“ kanalus. Jiems sankcijas taiko Jungtinės Valstijos, šiuo pagrindu Lietuva taip pat yra uždraudusi jų rodymą.\n\nKiti Kremliaus propagandą platinantys šaltiniai sustabdyti žurnalistų etikos inspektorės sprendimais.\n\nAnot V.Gasparavičiaus, LRTK stebėjimų rezultatai rodo, Rusijos kanalai nuo karo Ukrainoje pradžios prarado apie pusę turėtos auditorijos.\n\nJis taip pat sako, kad komisija ir ministerija ir iki šiol pastebėjo „gudravimų“, kai kitose Europos Sąjungos valstybėse imti steigti kanalai, kuriuose pateikiama kultūrinė, pramoginė informacija, veikiant per vadinamąją minkštąją galią.\n\n„Tai buvo atsargus apėjimas tų ribojimų, kurie buvo nustatyti nepaprastąja padėtimi. Jie steigėsi liberalesnėse Europos Sąjungos valstybėse, šios medijos priemonės netiesiogiai kontroliuojamos Rusijos Federacijos ar patenka į jos reguliavimo sritį. Su šiais fenomenais galima ir reikia kariauti“, – teigė jis.\n\nV.Gasparavičius taip pat akcentuoja, kad propagandos ribojimas „negali ir neturi būti vienintelis ar dominuojantis instrumentas“, tad imamasi ir priemonių alternatyvios informacijos teikimui rusų ir kitomis kalbomis, Vyriausybė iš rezervo tam šiemet skyrė 0,5 mln. eurų.\n\nVyriausybė šią savaitę nusprendė pratęsti nepaprastąją padėtį iki gruodžio vidurio, bet šis režimas galios nebe visoje šalyje, kaip iki šiol, o tik pasienyje su Rusija ir Baltarusija. Be to, ketinama riboti rusų įleidimą į šalį. Galutinį sprendimą dėl nepaprastosios padėties priims Seimas.",
    "V. Putinas E. Snowdenui suteikė Rusijos pilietybę": "Pirmadienį paskelbtu Rusijos prezidento dekretu 1983 metais gimęs E. Snowdenas įtrauktas į 75 užsieniečių, kuriems suteikta Rusijos pilietybė, sąrašą. Apie tai paskelbta Vašingtono ir Maskvos santykiams dėl karo Ukrainoje pasiekus istorines žemumas.\n\nE. Snowdenas nuo 2013 metų gyvena Rusijoje, kad išvengtų baudžiamojo persekiojimo JAV po to, kai paviešino informaciją, kad NSA pareigūnai rinkdavo duomenis apie milijonų Amerikos piliečių pokalbius telefonu.\n\n2020 metais jam buvo suteiktas nuolatinis leidimas gyventi šalyje, ir tuo metu jis sakė, kad planuoja kreiptis dėl Rusijos pilietybės, neatsisakydamas JAV pilietybės.\n\nPrieš kelerius metus Maskva sušvelnino griežtus pilietybės įstatymus ir leido asmenims turėti Rusijos pasus neatsižadant savo pirminės pilietybės.\n\nE. Snowdeno advokatas Anatolijus Kučerena Rusijos valstybinei naujienų agentūrai „RIA Novosti“ sakė, kad buvusio kontraktininko žmona amerikietė Lindsay Mills (Lindsi Mils), kuri kartu su juo gyvena Rusijoje, taip pat kreipsis dėl rusiško paso.\n\n2020 metų gruodį pora susilaukė vaiko.\n\nA. Kučerena pasakojo, kad Rusijoje gimusi jųdviejų dukra jau turi šios šalies pasą.\n\nPraėjusią savaitę V. Putinas paskelbė apie Rusijos dalinę mobilizaciją karui Ukrainoje, o A. Kučerena sakė, kad E. Snowdenas nebus pašauktas tarnauti, nes jis neturi jokios patirties Rusijos kariuomenėje.\n\nKremliaus atstovas spaudai Dmitrijus Peskovas naujienų agentūroms sakė, kad E. Snowdenas gavo Rusijos pilietybę savo paties prašymu.\n\nE. Snowdenas, kuris Rusijoje laikosi nuošaliai ir kartais socialiniuose tinkluose kritikuoja Rusijos vyriausybės politiką, 2019 metais sakė, kad yra pasirengęs grįžti į JAV, jei jam bus užtikrintas teisingas teismas.\n\nApie jam suteiktą Rusijos pilietybę vyras kol kas nepasisakė."
}