{
    "A.Gydra keliasi į Austriją": "",
    "Austrija planuoja nuo gruodžio 1 d. įšaldyti elektros kainas": "Austrijos vyriausybė trečiadienį paskelbė apie planus nuo gruodžio 1 d. įšaldyti elektros kainas, praneša CNN.\n\nRemiantis šalies Ministrų tarybos pranešimu, jei būtų priimta, atitinkama priemonė galiotų iki 2024 m. birželio 30 d. ir leistų kiekvienam namų ūkiui kasmet sutaupyti vidutiniškai po 500 eurų. Pranešime priduriama, kad vyriausybė ketina patvirtinti šį planą „kuo greičiau, veikiausiai spalį“.\n\nKanclerio Karlo Nehammerio teigimu, kainų lubos galiotų ne didesniam kaip 2 900 kWh vieno namų ūkio elektros suvartojimui. Suvartojimui viršijus 2 900 kWh, vartotojams tektų mokėti už elektrą rinkos kaina, tačiau tai, pasak kanclerio, „taptų paskata taupyti energiją“.",
    "19-mečiai futbolininkai nepasipriešino bendraamžiams iš Austrijos": "Lietuvos vaikinų U-19 rinktinė trečiadienį pradėjo kovas UEFA Europos čempionato atrankos turnyre Rumunijoje, rašo LFF.lt.\n\nPirmose rungtynėse Tomo Ražanausko auklėtiniai 0:2 (0:1) turėjo pripažinti Austrijos bendraamžių pranašumą.\n\nAustrai į priekį išsiveržė labai nepalankiu metu – prieš pat pertrauką, 44 minutę kamuolį į tinklą nukreipė Luca Reischlas.\n\nAntrąjį smūgį Austrijos vaikinų rinktinė sudavė įsibėgėjus antram kėliniui, kai tiksliai smūgiavo Moritzas Welsas.\n\nPer likusį laiką lietuviai pasižymėti nesugebėjo ir atranką pradėjo nesėkme.\n\nPirmą ir antrą vietą užėmusios komandos pelnys teisę žaisti elitiniame etape 2023 m. pavasarį, taip pat kelialapį pelnys geriausia atrankoje trečią vietą užėmusi komanda. Pagrindinis čempionato turnyras vyks 2023 m. birželį Maltoje.\n\nRungtynių statistika: Austrija – Lietuva 2:0 (1:0)\n\nFRF futbolo centro stadionas, Buftia, teisėjas – Gencas Nuza (Kosovas)\n\nĮvarčiai: 44 min. Luca Reischlas, 62 min. Moritzas Welsas (Austrija)\n\nĮspėti: 38 min. Luca Wimhoferis (Austrija)\n\nLietuvos vaikinų U-19 rinktinės startinė sudėtis: Julius Virvilas, Džiugas Aleksas, Eduardas Jurjonas, Augustas Grabažis, Emil Andruškevič, Gvidas Gineitis, Martynas Džiugas (85 min. Domantas Šluta), Nojus Lukšys (85 min. Martin Perveinis), Titas Buzas, Kajus Bička (60 min. Marius Skirmantas), Faustas Steponavičius.\n\nAtsargoje: Rimvydas Kiriejevas, Naglis Paliušis, Pijus Nainys, Denis Ževžikovas, Esmilis Kaušinis, Dariuš Stankevičius.\n\nLikęs Lietuvos vaikinų U-19 rinktinės rungtynių tvarkaraštis:\n\nRugsėjo 24 d. 20:00 val. Rumunija – Lietuva. Anghelo Iordănescu stadionas, Voluntaris;\n\nRugsėjo 27 d. 18:00 val. Lietuva – Latvija. FRF futbolo centro stadionas, Buftia.",
    "Austrija ragina ES atsieti elektros ir dujų kainas": "Austrijos kancleris Karlas Nehammeris sekmadienį paragino Europos Sąjungą atsieti elektros energijos ir gamtinių dujų kainas, kad jos toliau nedidėtų dėl karo Ukrainoje padarinių.\n\n„Elektros kainos turi mažėti“, – pareiškime pabrėžė K. Nehammeris.\n\n„Negalime leisti, kad [Rusijos prezidentas Vladimiras] Putinas kasdien spręstų“, kiek kainuoja energija Europoje, pridūrė kancleris.\n\n„Turime sustabdyti šią beprotybę, dabar vykstančią energijos rinkose“, – sakė jis ir pažadėjo iškelti šį klausimą per neeilinį posėdį, kurį ruošiasi surengti ES.\n\n„Šis klausimas bus įtrauktas į darbotvarkę“, – pažymėjo K. Nehammeris pridūrė, kad jau kalbėjosi šia tema su Vokietijos ir Čekijos, šiuo metu rotacijos tvarka pirmininkaujančios blokui, vadovais.\n\nŠią savaitę elektros kainos Europoje pakilo iki rekordinių aukštumų, pranašaudamos sunkią žiemą žemynui, jaučiančiam ekonominį skausmą dėl Rusijos karo prieš Ukrainą ir sumažinto rusiškų dujų tiekimo.\n\nPenktadienį Vokietijoje elektros energijos kaina pasiekė 995 eurus už megavatvalandę, o Prancūzijoje ji viršijo 1 100 eurų ribą. Tai reiškia, kad kainos yra abiejose šalyse išaugo daugiau nei 10 kartų, palyginus su praėjusių metų lygiu.\n\nTuo metu Jungtinės Karalystės energetikos reguliavimo institucija OFGEM pranešė, kad nuo spalio 1 dienos elektros ir dujų kainų viršutinę ribą padidins beveik dvigubai – vidutiniškai iki 3 549 svarų sterlingų (4 184 eurų) per metus.",
    "UEFA Tautų lygoje – Prancūzijos garbę išgelbėjusi Kroatijos pergalė Austrijoje": "A1 grupės nugalėtoja Kroatija tapo po pergalės svečiuose 3:1 prieš Austriją surinkusi 13 taškų.\n\nKroatai vienu tašku aplenkė Daniją, kuri namuose nugalėjo pasaulio čempionę Prancūzijos rinktinę.\n\nPrancūzai su 5 taškais liko treti, o 4 taškus tesurinkusi Austrija iškrito į B pakopą.\n\nNedaug trūko, kad toks likimas būtų ištikęs prancūzus, kurie per 6 mačus iškovojo tik vieną pergalę ir austrų pergalės atveju būtų kritę žemyn.\n\nA4 grupės lyderių kovoje Nyderlandai namie po Virgilo van Dijko įvarčio 73 min. įveikė belgus ir surinko 16 taškų.\n\nBelgai liko antri su 10 taškų.\n\nRungtynėse dėl išlikimo Lenkija svečiuose 1:0 nugalėjo Velsą ir surinko 7 taškus.\n\nTik tašką pelnę velsiečiai iškrito į B pakopą.\n\nSekmadienio rezultatai.\n\nA1 grupė\n\nAustrija – Kroatija 1:3\n\nDanija – Prancūzija 2:0\n\nA4 grupė.\n\nNyderlandai – Belgija 1:0\n\nVelsas – Lenkija 0:1\n\nC1 grupė\n\nFarerų Salos – Turkija 2:1\n\nLiuksemburgas – Lietuva 1:0\n\nC3 grupė\n\nAzerbaidžanas – Kazachstanas 3:0\n\nSlovakija – Baltarusija 1;1\n\nD1 grupė\n\nAndora – Latvija 1:1\n\nMoldovas – Lichtenšteinas 2:0.\n\nLatvijos rinktinė tapo grupės nugalėtoja ir pakilo į C pakopą.",
    "Žinios. Austrija ragina ES atsieti elektros ir dujų kainas": "Krašto apsaugos ministras Arvydas Anušauskas su bendrijos kolegomis Prahoje tarsis dėl bendros europinės Ukrainos karių apmokymo misijos.\n\nLenkijoje Oderio upę ištikusios ekologinės katastrofos padarinius vis labiau junta vietos gyventojai ir verslas.\n\nAustrijos kancleris Europos Sąjungą ragina atsieti elektros energijos ir dujų kainas, kad tęsiantis karui Ukrainoje šios daugiau nekiltų.\n\nKylančios energijos kainos neaplenkia ir kultūros įstaigų. Dalis jų jau ieško sprendimų, kaip būtų galima sutaupyti, tačiau priduria, jog tinkamos sąlygos kūriniams laikyti ar pasirodymų meninė kokybė dėl to nukentėti negali.\n\n\n\nVed. Eglė Matonienė.",
    "Kuleba atskleidė Europos garbę menkinančias valstybes – tai Austrija ir Vengrija": "\n\n\n\n\n\nhttps://s5.cdnstatic.space/wp-content/uploads/2022/08/dug.mp4?_=1 Mažiau nei per savaitę FSB nustatė dar vieną Ukrainos pilietį, kuris kartu su Natalija Vovk rengė Darios Duginos nužudymą. Antrasis Ukrainos sabotažo ir teroristinės grupuotės narys yra Bogdanas Petrovičius Tsyganenko, gimęs 1978 m. Pranešama, kad jis gyvena Donecke ir paliko miestą liepos pradžioje. Į Rusiją jis pateko per Estijos sieną 2022 m. liepos 30 d. Iš Rusijos išvyko dieną prieš tai, kai Vovk nužudė Duginą. Anot FSB, Tsyganenko pateikė Vovk suklastotus automobilio numerius ir dokumentus tikros Kazachstano pilietės Julijos Zaiko vardu. Be to, jis padėjo Vovk surinkti savadarbį sprogmenį garaže, kurį jie išsinuomojo Maskvos pietvakariuose. FSB pasidalintame vaizdo įraše matyti, kaip Ciganenko įžengia į Rusijos teritoriją, keičia numerius į Natalijos Vovk „Mini Cooper“, taip pat gauna naują numerį iš pristatymo tarnybos. FSB pridūrė, kad kameros užfiksavo, kad Natalija Vovk asmeniškai stebėjo Darią Duginą Tradicijos festivalio svečiams skirtoje aikštelėje. Įsitikinusi, kad Daria išėjo iš festivalio, žudikė sekė ją tiesiai už jos, vairuojančios savo Mini Cooper. Tada ji nuotoliniu būdu įjungė Duginos automobilyje įtaisytą savadarbį sprogmenį. Anksčiau, rugpjūčio 28 d., žiniasklaidos agentūra „Austrian Express“ pranešė, kad Natalija Vovk tariamai buvo nužudyta nuomojamame bute Austrijoje. Remiantis vietiniais pranešimais, Vovk buvo subadytas 17 kartų. Tačiau pranešimas pasirodė esąs netikras. Austrijos vidaus reikalų ministerija informacijos apie jos mirtį nepatvirtino.",
    "2022.08.28.D. Kuleba: karinę pagalbą Ukrainai siunčia visos Europos šalys, išskyrus Austriją, Vengriją, Lietuvos Aidas": "D. Kuleba: karinę pagalbą Ukrainai siunčia visos Europos šalys, išskyrus Austriją, Vengrijąiekdamos padėti jai apsiginti nuo Rusijos invazijos, šeštadienį pranešė Lenkijos valstybinė naujienų agentūra PAP ir Lenkijos visuomeninis radijas.\n\nInterviu Ukrainos transliuotojui ICTV ministras pažymėjo, kad ginklų tiekimas Ukrainai „didžiajai dauguma Europos šalių nebėra uždrausta tema“.\n\n„Karinę pagalbą Ukrainai didesniu ar mažesniu mastu siunčia visos Europos šalys, išskyrus Austriją ir Vengriją“, – pareiškė D. Kuleba televizijos kanalui.\n\nPraėjusį mėnesį jis sakė, jog karinė pagalba Ukrainai „yra ne labdara“, o „būtina investicija į Europos ilgalaikį saugumą“.",
    "Vyriausybė pritarė L.Rukštelienės kandidatūrai į ambasadores Austrijoje": "Jos kandidatūrai trečiadienį pritarė Ministrų kabinetas, galutinį sprendimas priims prezidentas Gitanas Nausėda.\n\nPagal Vyriausybės nutarimą, naujas pareigas L.Rukštelienė pradėtų eiti spalio 17 dieną.\n\nTrečiadienį per Ministrų kabineto posėdį ji teigė, kad vienas pagrindinių darbo prioritetų Austrijoje būtų ekonominių ryšių stiprinimas su šia valstybe. Pasak diplomatės, Austrija taip pat galėtų būti geras partneris siekiant glaudesnio bendradarbiavimo su Balkanų valstybėmis.\n\nTuo pačiu naujoji ambasadorė Lietuvai atstovautų Lichtenšteino Kunigaikštystei ir Slovėnijai.\n\nBeveik 30 metų Užsienio reikalų ministerijoje dirbanti L.Rukštelienė turėtų pakeisti nuo rugsėjo 29-osios iš ambasadoriaus Austrijoje pareigų atšaukiamą Donatą Kušlį.\n\nLietuvoje ambasadorius skiria ir atleidžia prezidentas Vyriausybės teikimu, pritarus Seimo Užsienio reikalų komitetui.",
    "V.Šeškus apie FIBA turnyro atranką: „Bus beprotiškai sunku žaidėjams“": "– Sezoną pradėjote dramatiška pergale Prienuose. Emocijoms atslūgus, kiek psichologiškai svarbu, jog komanda ištraukė rungtynes per pratęsimą prieš prasidedant FIBA „Europos taurės“ atrankos turnyrui?\n\n– Psichologiškai labai svarbu, jog laimėjome, nes žaidėme labai prastas rungtynes, o jas vis tiek sugebėjome ištraukti. Turime komandoje ir mikrotraumų, ir savų problemų, tai pergalė tikrai pridėjo to pozityvumo.\n\n– Rytoj „CBet“ komandos pirmajame atrankos turnyro etape laukia Krajovos „SCMU“ barjeras, kiek paslaptinga yra ši komanda? Ar buvo sunku rasti daugiau informacijos apie šią ekipą bei propaguojamą jos žaidimo stilių?\n\n– Tai yra labai įdomi ir universali komanda. Žiūrėjome video, analizavome ir matome, jog jų ekipoje pasikeitė praktiškai visi legionieriai ir dabar komanda mėgsta rungtyniauti greičiau, aukštaūgiai gali pataikyti iš toli. Laukia tikrai sunkios ir atkaklios rungtynės.\n\n– Žvelgiant į visą atrankos turnyro formatą, sėkmingai susiklosčius rungtynėms, ekipa turėtų sužaisti tris susitikimus per keturias dienas. Paprastai jūsų treniruojamose ekipose mėgstate naudoti mažesnę rotaciją. Kiek svarbu bus, esant progai, į rungtynes įtraukti visą suolelį?\n\n– Bus labai svarbu teisingai rotuoti sudėtį, nes tiek rungtynių per kelias dienas tikrai bus beprotiškai sunku žaidėjams. Prienuose taip pat naudojome platesnę rotaciją, tik Adomas rungtyniavo mažiau minučių. Besirengiant sezonui gerai, kad dalyvavome draugiškame turnyre Lenkijoje, kuomet per tris dienas sužaidėme tris rungtynes, nes labai norėjome, jog žaidėjai apsiprastų prie laukiamų krūvių.\n\n– Praeityje nesate dalyvavęs tokio tipo atrankos į FIBA „Europe Cup“ grupių etapą turnyre, kaip manote, kas bus esminiai faktoriai lemsiantys sėkmę šiame keturių dienų maratone?\n\n– Svarbiausia, jog visi žaidėjai įsijungtų į žaidimą ir kovotų vienas už kitą, nes prasidedant nuovargiui bus labai svarbu, kad kiekvienas žaidėjas komandai duotų naudos kiek tik gali. Visumoje atrankos turnyro formatas atrodo įdomiai, nes vienos komandos žais vos ne kasdien, kitos ekipos jau laukia antrajame etape ir tarp rungtynių turės laisvadienį.\n\n– Jonavoje dar nėra vykęs tokio lygio tarptautinis turnyras. Kiek svarbus bus jonaviečių palaikymas? Ar manote, jog šis turnyras susilauks didesnio vietinės publikos susidomėjimo?\n\n– Aš manau, pats faktorius, jog turnyras vyks Jonavoje, yra bene pats svarbiausias. Mūsų sirgaliai yra tikras 6-as žaidėjas, prie kurio visi žaidėjai aikštelėje jaučia dar didesnę atsakomybę, o sunkiais momentais tribūnos vyrams suteikia jėgų. Manau, šis turnyras jonaviečiams turėtų būti įdomus, nes atvažiuoja ir stiprių komandų, ir įdomių žaidėjų.\n\nFIBA „Europos taurės” atrankos etapo tvarkaraštis:\n\nAntradienis (09-27)\n\n17:00 Ketvirtfinalis (A): Talino „Kalev/Cramo“ (Estija) – Zagrebo „Cedevita“ jaunimo komanda (Kroatija);\n\n20:15 Ketvirtfinalis (B): Krajovos SCMU (Rumunija) – Jonavos „CBet“;\n\nTrečiadienis (09-28)\n\n17:00 Pusfinalis: Prištinos „Sigal“ (Kosovas) – A ketvirtfinalio nugalėtojai;\n\n20:15 Pusfinalis: Kapfenbergo „Bulls“ (Austrija) – B ketvirtfinalio nugalėtojai.\n\nPenktadienis (09-30)\n\n19:00 FIBA Europos taurės atrankos finalas",
    "Marijaus Užupio pergalingas metimas puskabliu išvedė 3x3 rinktinę į pusfinalį Austrijoje": "Čempionato ketvirtfinalyje lietuviai dramatiškai 18:17 išplėšė pergalę prieš Belgiją. Lemiamai atakai lietuviai turėjo kiek daugiau nei 20 sek. Belgai gynėsi sėkmingai, tačiau tada koja paspyrė kamuolį. Lietuviai gavo naujas 12 sek. atakai ir galėjo laikyti kamuolį beveik iki rungtynių pabaigos.\n\nAtrodė, kad iniciatyvos imsis I. Razutis, bet jis po reido link krepšio neatliko metimo, o perdavė kamuolį M. Užupiui. Šis pataikė sudėtingą metimą viena ranka, o belgai per 2 sek. nebespėjo atlikti metimo ir lietuviai žengė į pusfinalį!\n\nPergalingą metimą žiūrėkite čia:\n\nPusfinalį su latviais lietuviai žais 20.45 val. Tiesioginę vaizdo transliaciją galėsite stebėti čia:",
    "Slovėnijos vėjai Lietuvos oreivių iki viršūnės nenupūtė – liko 4-ajame dešimtuke": "Slovėnijoje vykusiose varžybose S.Zeberli surinko 24 393 taškus iš 32 000 galimų. Jis gerokai aplenkė antroje vietoje likusį tituluotą Japonijos sportininką, 2014-ųjų pasaulio čempioną Yudai Fujitą (23 138 taškai).\n\nBronza atiteko prancūzui Nicola Schwartzui (22 560 taškų). Tai – geriausias jo pasiekimas pasaulio pirmenybėse. Trečią vietą oreivis buvo iškovojęs ir Europos čempionate 2019 m.\n\nNuotr. iš pasaulio karšto oro balionų čempionato paskyros „Facebook“ /Stefanas Zeberli (balionas „The Racer“) dalyvauja varžybose\n\nToliau rikiuojasi austras Thomas Kindermannas-Shoenas (21 666 taškai). Sportininko gimtojoje Austrijoje vykusiose praėjusiose planetos pirmenybėse jis buvo tik 24-as.\n\nPenketuką baigia ligšiolinis pasaulio ir 2014-ųjų pasaulio jaunimo čempionas britas Dominicas Barefordas (21 610 taškų). Į Slovėniją jis atvyko ką tik laimėjęs Austrijos pirmenybes, kur varžėsi su nemažai pasaulio čempionato dalyvių.\n\nS.Zeberli į viršų išsiveržė tik čempionato pabaigoje. Po pirmųjų užduočių jo net nebuvo aukščiausiame dešimtuke, vėliau jis įšoko į 7-ą vietą, pakilo iki 3-ios ir žemiau nebenusileido. Kurį laiką pirmavo ir Y.Fujita, ir N.Schwartzas, bet galiausiai buvo aplenkti.\n\n41-erių šveicaras karšto oro balionus pilotuoja jau 22 metus, bemaž tiek pat laiko turi ir dujų baliono piloto licenciją. Jo sąskaitoje – maždaug 2 900 skrydžių ir 5 600 ore praleistų valandų.\n\nNuotr. iš Lea Zeberli „Facebook“ paskyros/Stefanas Zeberli (krepšyje kairėje) su savo komanda\n\nPasaulio pirmenybėse iki šiol sportininkas buvo užėmęs 2-ą, dukart 3-ią, 4-ą, 9-ą ir 17-ą vietas, tačiau penkis kartus yra tapęs Europos čempionu, kartą – vicečempionu.\n\nRikiuotėje kilo ir leidosi\n\nMūsų šalies atstovams sekėsi įvairiai, kai kuriems geresnes vietas užimti sutrukdė vėlesni skrydžiai – galutinis rezultas buvo prastesnis nei pirmoje varžybų pusėje.\n\nSeptintoje iš 32-iejų užduočių jie pasirodė itin sėkmingai – net penki iš šešių Lietuvos pilotų pateko į pirmąjį septintuką. Šioje užduotyje reikėjo taip pakeisti baliono judėjimo kryptį, kad pavyktų suformuoti kuo didesnį virtualų trikampį.\n\nEkrano nuotr. iš watchmefly.net/Itin sėkminga lietuviams čempionate buvo 7-oji užduotis\n\nKeturi iš lietuvių išsirikiavo 34-39 vietose, į kompaniją dar priėmę šveicarę Nicole Vogel ir olandą Roy Gommerį.\n\nAukščiausią – 34-ą vietą užėmė Vytas Kerdokas (18 730 taškų). Laipteliu žemiau – Tadas Gegevičius (18 561 taškas).\n\nKurį laiką aukščiausiai iš mūsų šalies sportininkų – 17-oje vietoje – laikęsis Martynas Lyčius galiausiai liko 37-as (18 334 taškai).\n\n39-as galutinėje rikiuotėje – Rimas Kostiuškevičius, kuriam po vieno skrydžio buvo pavykę pakilti iki 15-os vietos.\n\nDovydas Vaitkevičius atsidūrė ant 50-ojo (17 225 taškai), o Vytautas Junevičius – ant 76-ojo (14 416 taškų) laiptelio.\n\nDetalūs čempionato rezultatai skelbiami čia.\n\nIš viso 24-ajame pasaulio čempionate Murska Sobotoje netoli sienų su Austrija ir Vengrija dalyvavo 103 sportininkai iš trijų dešimčių valstybių ir visų žemynų. Pirmenybės buvo surengtos dvejais metais vėliau, nei turėjo vykti, – atidėti teko dėl pandemijos.\n\nŠeši Lietuvos oreiviai sudarė vieną didžiausių delegacijų. Tiek pat pilotų atstovavo ir Australijai, Jungtinei Karalystei bei Šveicarijai. Daugiau – aštuonis – sportininkus atsiuntė tik amerikiečiai.\n\nPrieš varžybas buvo tikimasi, kad bent vienas Lietuvos atstovas pateks į dešimtuką, bet daug vilčių neteikė prognozės – jos rodė, kad orai skrydžių metu nebus palankūs.\n\nAnksčiau vykusiose planetos pirmenybėse mūsų šalies sportininkams yra sekęsi kur kas geriau. 1999 m. pasaulio karšto oro balionų čempionate bronzos medalį buvo iškovojęs Gintaras Šurkus, o 2016 m. planetos pirmenybėse Japonijoje sidabrą pelnė R.Kostiuškevičius.",
    "Lietuvė vos netapo Tarptautinės biatlono sąjungos vykdomojo komiteto nare – pritrūko balso": "Rugsėjo 15-18 dienomis Zalcburge (Austrija) vyko Tarptautinės biatlono sąjungos (IBU) rinkiminis kongresas, Lietuvai tapęs istoriniu. Pirmą kartą mūsų šalies atstovas pretendavo būti išrinktas į svarbiausią IBU valdomąjį organą – vykdomąjį komitetą, rašoma LBF pranešime žiniasklaidai.\n\nPastarąjį sudaro devyni asmenys – 6 nariai, IBU prezidentas, viceprezidentas bei antrasis viceprezidentas, atsakingas už finansus. Visus juos balsuodamos renka IBU priklausančios federacijos. IBU prezidentu perrinktas švedas Olle Dahlinas, viceprezidentais – čekas Jiri Hamza bei austras Christianas Schereris. 18 šalių palaikė lietuvės Alionos Sosunovos kandidatūrą į vykdomąjį komitetą, tačiau jame atsidūrė ne mūsiškė, o vos vienu balsu daugiau surinkusi bulgarė Jekaterina Dafovska.\n\nAtsakingas pareigas „Vinted“ įmonėje užimanti A.Sosunova – buvusi Lietuvos rinktinės narė, pasaulio ir Europos čempionatų dalyvė. Nuo šio pavasario ji yra viena iš Lietuvos biatlono federacijos vykdomojo komiteto narių.\n\n„Kai buvau 15-18 metų, turėjau svajonė dirbti IBU. Išgirdusi pasiūlymą keliauti į kongresą ir teikti savo kandidatūra, sutikau tą su džiugesiu. Tai, kad likome tik per vieną balsą nuo išrinkimo šalia tokių šalių kaip Norvegija, Prancūzija, Vokietija, Italija parodo, kiek patobulėjome tiek sportininkų rezultatais, vadyba Lietuvoje ir Baltijos šalyse, tiek šalių mus palaikė ir matė sprendžiant visos IBU problemas“, – sakė A.Sosunova.\n\nVilnietė dalyvavo 2011 ir 2012 pasaulio biatlono čempionatuose bei buvo pirmosios istorijoje Lietuvos moterų estafetės nare.\n\n„Didžiuojuosi tuo, kad sugebėjau ir sportuoti, ir kurti puikią karjerą. Mano darbinė patirtis ir išsilavinimas leidžia rimtai pretenduoti į aukštu IBU postus bei sulaukti komplimentų dėl savo karjeros kelio, komunikacijos bei būti matomai kaip tinkama kandidate kurti drauge su IBU. Ar apmaudu, kad nebuvau išrinkta? Apmaudu, bet džiaugiuosi, kad šalia visų mano iniciatyvų liks daugiau laiko šeimai“, – teigė A.Sosunova.\n\nIBU ir toliau pratęsė Rusijos bei Baltarusijos sportininkų suspendavimą: už tokį sprendimą pasisakė 40 narių, prieš – vienas. Kongreso metu taip pat paaiškėjo, kur vyks 2027 metų pasaulio biatlono čempionatas – po mažiau nei penkerių metų pajėgiausi planetos biatlonininkai dėl apdovanojimų kovos Otepėje, Estijoje. Beje, šį savaitgalį būtent šioje žiemos sporto bazėje vyks Lietuvos vasaros biatlono čempionatas.",
    "Įspūdinga dviejų moterų kelionė: per 3 dienas draugės įveikė 270 kilometrų ir aplankė 3 šalis": "Bodeno ežeras – antras pagal dydį Vokietijos ežeras, kuris taip pat ribojasi su Austrija ir Šveicarija. Jo krantai kalvoti ir kalnuoti, todėl šis maršrutas tikrai nėra pats lengviausias.\n\nTačiau, tai neišgąsdino dviejų, energija trykštančių moterų – 270 kilometrų jos įveikė vos per tris dienas.\n\nDarina Kunz (44) jau devyniolika metų su vyru ir trimis vaikais gyvena Vokietijoje. Šiuo metu dirba pedagoginį darbą, tačiau turi daug įvairių pomėgių: kepa tortus, aktyviai užsiima fizine veikla. Kelionės ir laikas gamtoje – ypatingi moters pomėgiai, kuriems ji mielai skiria daug laiko.\n\nGyvendama Vokietijoje D. Kunz užmezgė artimą ryšį su Sonija (50), su kuria kartu ir leidosi į šį turą. Draugės dažnai kartu leidžiasi į išvykas, tačiau sutinka, kad šis turas pareikalavo daugiausiai jėgų iš visų buvusių.\n\nMoteris atvirauja, kad ginčų su drauge dėl finansų nepavyksta išvengti: abi moterys jaučiasi viena kitai skolingos. Tačiau, šį kartą susitarti pavyko – viena draugė apmokėjo viešbučio išlaidas, kita – maisto ir gėrimų kelionės metu.\n\nTiesa, kelionės metu teko paišlaidauti, kadangi prekių ir paslaugų kainos draugių lankytose šalyse buvo aukštos.\n\n„Šveicarijoje viešbutis kainavo virš 200 eurų, bet – pagerinto tipo. Austrijoje šiek tiek pigiau, apie 160 eurų.“\n\n© Asmeninis albumas\n\n\n\n\n\nBirnau bažnyčia ir istorinė Lindau sala Vokietijoje\n\nKelionę draugės pradėjo nuo Vokietijoje esančios Birnau rokoko stiliaus bažnyčios su kerinčiu vaizdu aplink ją.\n\n„Būtinai aplankykite Birnau bažnyčią. Nuo jos matosi pusė Bodeno ežero. Nuostabi vieta, apsupta vynuogynų, pasakiškas gamtovaizdis. Buvo puikus oras, nuo vandens jautėm gaivaus oro bangas. Tai – pats gražiausias Bodeno ežero taškas“, – nuoširdžiai kalba keliautoja.\n\nMoteris pastebėjo, kad Vokietijos pusėje mažai vietų, kur gali laisvai maudytis, pabūti gamtoje.\n\n„Pilna namų, privačių vilų, viskas suspausta ir sukimšta“, – sako ji.\n\nToliau draugės nuvyko iki Lindau, tai – išties verta dėmesio sala.\n\n„Lindau yra išskirtinio grožio, labai mėgstu šią vietą ir visiems rekomenduoju čia apsilankyti. Jaukios kavinės, gražus kraštovaizdis ir architektūra. Bažnyčios, knygynai, kuriuose galima rasti išskirtinių, įdomių knygų. Senamiestyje radau medžiagų parduotuvę – užuolaidoms, staltiesėms. Provanso ir itališko stiliaus. Nusipirkau medžiagos savo stalui, sumokėjau 97 eurus. Įsikalbėjome su savininke, pasirodo ji dar ir rašytoja, priešais jos knygynas: pasiūlė įsigyti įdomių knygų, ne savo, tačiau rašytų kitų žmonių. Iškart radome bendrą kalbą ir sekančiam kartui ji pakvietė atvykti aplankyti ją ir netgi pasiūlė nakvynę savo namuose“, – džiaugiasi D. Kunz.\n\nPrieš tęsiant kelionę, moterys užsuko į vietinę kavinukę išgerti kavos. Čia už dvi šaltas kavas su ledukais ir grietinėle teko pakloti 14 eurų.\n\n© Asmeninis albumas\n\n\n\n\n\nŠimto vandenų namas Austrijoje ir aplankęs nerimas\n\n\n\nTęsdamos kelionę, moterys leidosi Austrijos link, kur aplankė žymųjį Šimto vandenų namą Vienoje. Tai – spalvingas, kreivas, kiek ekstravagantiškas ir akį traukiantis pastatas.\n\n„Viduje siena padaryta iš spalvotų butelių, o kai šviečia saulė jie įspūdingai atsispindi, matosi ir iš lauko. Čia pat yra ir milžiniška pokylių salė. Užėjome į vidų išgerti kavos, už du nedidelius puodelius teko sumokėti 10 eurų“, – kalba pašnekovė.\n\nTada moterys pajudėjo link Brėgenco miesto, kur jų laukė iš anksto užsakytas viešbutis ir pirmoji nakvynė. Viešbučio kambarys kuklus, tačiau čia buvo švaru ir nieko netrūko.\n\nTiesa, čia jų laukė netikėtumas: vyko miesto šventė.\n\n„Žinoma, aplinkui nuotaika išties linksma ir šventiška. Tačiau, išsirinkome viešbutį pačiame senamiestyje: visą naktį girdėjome triukšmą, nes uždarius langą penktame aukšte buvo per tvanku. Šurmulys, scenos, koncertai. Žmonių buvo gausu, ir draugė nerimavo dėl koronaviruso plitimo. Tad pavakarieniavusios ėjome pasivaikščioti, o tada pradėjo pliaupti smarkus lietus ir dar su perkūnija. Grįžome į viešbutį šlapios“, – tęsia pasakojimą D. Kunz.\n\nPirmąją kelionės dieną moterys įveikė 70 kilometrų. 8 kilogramų kuprinė ir dienos metu kaitinanti 30 laipsnių temperatūra situacijos tikrai nepalengvino.\n\n© Asmeninis albumas\n\n„Atsigulėme į lovas. Pasakiau draugei, kad man neramu dėl rytojaus. Jau šiandien, po įveiktų 70 kilometrų man tikrai skaudėjo užpakalį. Tai kas bus rytoj, juk laukia 120 kilometrų? O Sonija apsivertė ant kito šono ir pasakė „atsipalaiduok, viską mes įveiksim“, – D. Kunz su šypsena prisimena draugės ryžtą.\n\nKerinti Šveicarijos gamta ir vietinių ypatumai\n\n\n\nSekančią dieną laukė gausus lietus. Apsirūpinusios apsauga nuo lietaus, moterys patraukė Šveicarijos link.\n\n„Už Brėgenco šiek tiek dešiniau, prie pat Bodeno ežero yra puikūs kempingai. Su futbolo, krepšinio, žaidimų aikštelėmis ir nuostabia gamta. Čia taip pat galima grilinti, būtinai rekomenduoju čia apsilankyti“, – pataria D. Kunz.\n\nKeliaudamos toliau moterys šiek tiek nutolo nuo ežero, nes važiavo dviračių taku. Tačiau sako, kad buvo labai patogu, nes visur rado rodykles, todėl pasiklysti tikriausiai buvo neįmanoma.\n\nLietus įsismarkavo, tačiau moterys jau buvo pasiekusios Šveicariją. Pusiaukelėje, Kroiclingeno mieste, kavinukėje išgėrė kavos ir užkando beigelių su lašiša, už kuriuos bendrai sumokėjo 20 eurų. Moteris sako, jog kaip Šveicarijoje, ši suma tikrai padori.\n\n© Asmeninis albumas\n\nAnksčiau D. Kunz minėjo, kad Vokietijoje mažai vietos laisvai išsimaudyti ežere, pabūti gamtoje. Tačiau, Šveicarijoje ji pajuto didelį skirtumą: „Neužstatyta, palikta vietos ir gamtai, medžiams, kempingams, žaidimų aikštelėms. Namukai čia nedideli, o atstumas tarp jų padorus. Šveicarai myli ir vertina gamtą. Čia galima pamatyti daugiau vynuogynų, kriaušių sodų, parkų. Bodeno ežero pusė Šveicarijoje yra daugiau natūrali ir netgi labiau laukinė, negu Vokietijoje.“\n\n„Bodeno ežeras ėjo į pabaigą, prasidėjo per jį tekanti upė Reinas. Čia taip pat yra Šafhauzeno kriokliai, kurie yra didžiausi visoje Europoje. Ten – nerealiai gražu. Buvom pravažiavusios apie 85 kilometrus, todėl nusprendėme sustoti ir išsimaudyti Reino upėje. Žemėlapis rodo paplūdimį, tačiau taip pat čia yra ir įspėjamasis ženklas dėl maudynių. Kaip vėliau sužinojome, dėl laivų sukeliamų bangų čia yra nuskendę daug žmonių, todėl plaukiant laivams čia maudytis griežtai draudžiama“, – pasakoja ji.\n\nMoteris juokiasi, kad vienos keliavusios moterys sulaukė ir vyrų dėmesio: vienas šveicaras sutvarkė klibantį dviračio ratą, o sulaukęs tinkamo momento nesnaudė ir į ranką įbruko telefono numerį.\n\nIš tiesų daugumą šveicarų – šalti žmonės, nemėgsta užsieniečių. Atvykusiems iš svetur ir norintiems gyventi Šveicarijoje lengva nebus. Kiek man teko kalbėtis su žmonėmis, visi patvirtina, kad šveicarai yra uždari ir nenori priimti užsieniečių“, – pastebėjimais dalijasi D. Kunz.\n\n© Asmeninis albumas\n\nReino upės grožis ir nepamirštama vakarienė\n\n\n\nPaskutinei nakvynei moterys pasirinko viešbutį „Rheinfels“ su nuostabiu vaizdu į Reino upę. Viešbučio restoranas labai žymus dėl ypatingai skanios žuvies.\n\n„Pastatas senas, jaukus, bet švarus ir modernizuotas. Servizas nuostabus, padavėjas pasiūlė paragauti lydekos, kurią tą dieną gavo šviežiai. Žuvies porcija ten prasideda nuo 45 eurų. Mano draugė dar nebuvo ragavusi lydekos. Aš jai papasakojau, kad mano dėdė buvo profesionalus žvejys, atnešdavo kibirais lydekas, turėdavom jas sutvarkyti ir virdavome pomidorų padaže. Atėjo padavėjas ir taip pat pradėjo klausytis mano istorijos. Tada jis nusprendė, kad po tiek per gyvenimą suvalgytų lydekų galėsiu įvertinti šio restorano patiektos žuvies kokybę. Atnešė didelę lydeką sidabrinėje lėkštėje, mums po nosimis ją išdarinėjo ir paserviravo. Suvalgiusios pusę lydekos padarėme pertrauką, o per tą laiką ją uždengė, kad neatšaltų. Kai nusprendėme valgyti toliau, paserviravo naujas lėkštes. Aptarnavo labai maloniai, nuolat rūpinosi ir klausė ar nieko netrūksta, net šiltai apsikabino per pečius.“\n\n© Asmeninis albumas\n\nUž dvi lydekas čia teko pakloti 94 eurus, o už du mažus vandens buteliukus – 14 eurų.\n\nPavakarieniavusios moterys išėjo į miestą ir pamatė, kad čia taip pat vyksta miesto šventė.\n\n„Susirinko daug žuvininkų, kurie čia kepė, grilino žuvis, iš jų darė įvairius patiekalus. Desertui paragavome šokoladinio juodojo miško torto, kuris buvo dieviško skonio.“\n\nSekančią dieną moterys atsikėlė 6 valandą ryto, susidėjo daiktus ir nuskubėjo pusryčiauti.\n\n„Pavalgėme skanius pusryčius. Buvo šveicariško sūrio, kumpio, sulčių, miusli, labai gera kava, patiekta sidabriniuose induose.“\n\nPo sočių pusryčių draugės pajudėjo Vokietijos link, kur laukė ypatingų jėgų reikalaujanti atkarpa.\n\n„Tie, kurie neturi sportinės ištvermės – nepavažiuos. Ši atkarpa buvo labai kalnuota ir sudėtinga“, – įspėja keliautoja.\n\n„Vokietijos pusėje jau buvo lengviau. Grįžome jau link vakaro, mūsų laukė mašina – pakrovė mūsų dviračius. Ir tada išplaukėme su burlaiviu – tai buvo lyg apdovanojimas mums už įveiktą kelionę. Buvo labai smagus laikas: pailsėjome, atsigavome, pasimėgavome nuostabiais vaizdais.“\n\n© Asmeninis albumas\n\nĮspūdžiai neleido užmigti\n\n\n\n„Buvau labai pavargusi, tačiau dėl įspūdžių negalėjau užmigti visą naktį. Nuostabi kelionė, kokios linkėčiau visiems. Tačiau jeigu nesate sportuojantys ir neturite ištvermės, į tokią kelionę geriau leiskitės penkioms dienoms. Turėsite daugiau laiko ir mažiau streso, nereikės įveikti tokių didelių atstumų per trumpą laiką“, – pataria D. Kunz.\n\nTiesa, mažiau patyrusiems keliautojams moteris prieš tokį ar panašų turą pataria kelias dienas vartoti magnio papildus ir vengti alkoholio.\n\n„Kai vartoju alkoholį sekančią dieną esu prastos savijautos ir visiškai neturiu ištvermės“, – dalijasi D. Kunz.\n\nNors iššūkių netrūko, akivaizdu, kad patirtos emocijos vertos kiekvieno įveikto kilometro. D. Kunz svarsto, kad sekančio turo metu greičiausiai aplankys aštuonis ežerus ir nuostabias Vokietijos alpes.",
    "Elitinėje Norvegijos lygoje – pirmasis P.Gintauto įvartis, Suomijoje ir Austrijoje – sėkmingi lietuvių pasirodymai (papildyta)": "Elitinės Švedijos ledo ritulio lygos (SHL) sezono starte „Leksands IF“ paliko Mantą Armalį ant suolo ir svečiuose 1:3 nusileido „BK Farjestad“. Svečių vartus gynęs K asimiras Kaskisuo atrėmė 21 iš 24 varžovų smūgių.\n\n„Leksands IF“ (0 tšk.) atsidūrė 12-oje vietoje tarp 14 ekipų.\n\nŠveicarijos aukščiausioje lygoje Lozanos „HC Lausanne“ be Emilijaus Krakausko išvykoje po baudinių serijos 4:3 įveikė Davoso „HC Davos“.\n\n„HC Lausanne“ (2 tšk.) tarp 14 komandų žengia 7-a.\n\nStipriausioje Norvegijos lygoje Pauliaus Gintauto atstovaujama Sarpsborgo „Sparta“ išvykoje 2:0 pranoko „Gruner“ klubą. Lietuvis įmušė pirmąjį karjeros įvartį elitinėje šalies lygoje. Mūsų šalies atstovas pasižymėjo pirmajame kėlinyje, komandai turint daugumą, o antrąjį įvartį jo komandos draugai pelnė jau pačioje susitikimo pabaigoje, oponentams vartininką pakeitus šeštuoju aikštės žaidėju. Iš viso šioje dvikovoje P.Gintautas ant ledo praleido 11:06 min. ir keturis kartus atakavo varžovų vartus.\n\n„Sparta“ (5 tšk.) pakilo į 4-ą vietą tarp 10 klubų.\n\nAlpių ledo ritulio lygoje Linco „Steel Wings“ (Austrija) su Eimantu Noreika namuose 3:4 neatsilaikė prieš „Vipineto“ (Italija) ekipą. Antrajame penkete žaidęs lietuvis pasižymėjo 2 rezultatyviais perdavimais.\n\n„Steel Wings“ (0 tšk.) užima priešpaskutinę – 14-ą – vietą.\n\nŠeštadienį sezoną Norvegijoje pradėjo ir antroje šios šalies lygoje žaidžiantys lietuviai. Dominykas Bogdziulis atliko rezultatyvų perdavimą rungtynėse su „Bergen“, kurias jo atstovaujama „Nidaros“ po pratęsimo laimėjo 5:4, o Laurynas Lubys nuo suolo stebėjo „Lorenskog“ pergalę 7:2 prieš „Gjovik“.\n\n„Lorenskog“ (3 tšk.) tapo lygos lyderiais, „Nidaros“ (2 tšk.) atsidūrė 4-oje vietoje 8-ių klubų pirmenybėse.\n\nTrečioje pagal pajėgumą Suomijos lygoje Kosto Gusevo atstovaujama JHT komanda namuose 5:2 pranoko „Virkia“. Gynėjas iš Lietuvos antrose rungtynėse iš eilės pasižymėjo įvarčiu.\n\nJHT (3 tšk.) pakilo į 7-ą poziciją tarp 13 ekipų.\n\nAukščiausioje Suomijos jaunimo (iki 20 metų) lygoje Vasos „Sport“ su dviem lietuviais išvykoje po pratęsimo 2:3 pralaimėjo prieš Turku TPS. Marijus Dumčius žaidė 17 min. 57 sek., atliko rezultatyvų perdavimą, gavo 12 baudos min., 3 kartus atakavo vartus ir laimėjo 1 ritulio išmetimą. Arturas Seniutas ant ledo praleido 17 min. 37 sek. ir nepasižymėjo.\n\n„Sport“ (4 tšk.) rikiuojasi 19-oje vietoje tarp 24 komandų. „Kiekko-Espoo“ (11 tšk.) su Faustu Nausėda – 7-a.\n\nKontrolinėse rungtynėse Vokietijoje trečios lygos sezonui besiruošianti Erfurto „TecArt Black Dragons“ su Arnoldu Bosu 3:5 nusileido „Herforder EV“ bei 2:3 nusileido „Hochstadt Alligators“. Lietuvis įvarčiais nepasižymėjo.",
    "Keliautojams teks išleisti daugiau: laukia ypač brangus sezonas ir nauja tendencija": "„Žiemos sezoną tikrai reikės skirti kelionėms daugiau lėšų negu praėjusiais metais“, – sako asociacijos vykdomoji direktorė Milda Plepytė-Rainienė.\n\nKelionių organizatorius „Novaturas“ patvirtina, kad poilsis Egipte taps brangesnis.\n\n„Populiariausia mūsų kryptis – Egiptas – tikrai brangsta dėl dviejų pagrindinių priežasčių: Egipte turėjome labai gerą sezoną praeitais metais ir šalies viešbučiai turėjo pakankamai aukštą kainodarą. Ir lygiai taip pat mums daro įtaką skrydžio kaštų augimas“, – sako „Novaturo“ pardavimų vadovas Baltijos šalims Albert Zinevič.\n\n„Itaka Lietuva“ pardavimų vadovė Daiva Strumskienė teigia, kad didelę įtaką daro kuro brangimas.\n\n„Būtent kuras, kuris nuo praeitų metų praktiškai dvigubai yra pabrangęs, yra esminis kainos pokyčio dalykas“, – sako ji.\n\nNepaisant brangios elektros, infliacijos ar artėjančio šildymo sezono, prognozuojama, kad keliautojų netrūks, o jų srautai žiemą pasieks ikipandeminį lygį.\n\n„Orientuojamės, kad 2022-2023 metų žiemos sezonas ir keliaujančiųjų srautai bus artimi 2019 metų keliautojų srautams. Lygiai tą patį parodė ir šių metų vasaros keliautojų srautai“, – sako M. Plepytė-Rainienė.\n\nA. Zinevič komentuoja, kad Egiptas jau tikrai nebebus pigus, bet paklausos mažėjimo „Novaturas“ nemato.\n\nAnot kelionių organizatorių, mokinių atostogos keliaujančiųjų srautais paprastai prilygsta šventiniam laikotarpiui. Jau ir šiuo metu perkant kelionę mokinių atostogoms klausimų kyla nebe dėl kainų, o dėl laisvų vietų lėktuve.\n\n„Keliautojai neatslūgsta su poilsio paieškomis ir, pavyzdžiui, Marsa Alamo kelionės moksleivių atostogoms jau yra pilnai išparduotos“, – sako „Itaka Lietuva“ atstovė.\n\nPopuliariausios kryptys žiemos kelionėms vis dar išlieka tos pačios: Egiptas, Tenerifė, Madeira, o slidinėjimo mėgėjams – Austrija.\n\nTiesa, turizmo asociacija tikina, kad paskutinės minutės kelionių era baigėsi: sutaupyti galima tik perkant iš anksto.\n\n„Šių metų vasaros sezonas įrodė, jog paskutinės minutės pasiūlymai ne visuomet užtikrina vartotojo, keliautojo lūkesčius“, – teigia M. Plepytė-Rainienė.\n\n„Novaturo“ atstovas mano, kad paskutinės minutės pasiūlymai „praranda savo esmę“.\n\n„Kainos paskutinę minutę nebėra tokios patrauklios, kaip būdavo anksčiau, pasirinkimas mažėja ir tampa skurdesnis“, – kalba A. Zinevič.\n\nDalis Europos šalių energetikos krizę naudoja tam, kad prisiviliotų daugiau turistų. Pavyzdžiui, Graikija ir Turkija Europos pensininkams ruošia specialius pasiūlymus – ilgos viešnagės paketus, siūlydami žiemoti ten, kur šilta, – esą taip bus patogiau, nei mokėti didžiules šildymo ir elektros sąskaitas.\n\nTačiau ekonomistai nemano, kad žiemojimas užsienyje yra panacėja nuo aukštų energijos kainų.\n\n„Kainos Italijoje siekia 40–45 centus už (elektros) kilovatvalandę, mes jau skundžiamės tokiomis kainomis. Graikijoje – apie 25 centai, Ispanijoje – 25–30 centų“, – sako banko „Luminor“ vyirausiasis ekonomistas Žygimantas Mauricas.\n\nAnot LNK, sutaupyti būtų galima nebent žiemojant Azijos šalyse, pavyzdžiui, Tailande arba Indonezijos Balio saloje.\n\n„Jeigu žmogus Lietuvoje turi aukštos energetinės klasės būstą su centriniu šildymu ar pats pasidaręs šildymą, tai Lietuvoje žymiai šilčiau, jaukiau būti, ir dažnu atveju netgi pigiau negu pietų Europos šalyse“, – sako Ž. Mauricas.\n\nDaliai aviakompanijų dėl išaugusių degalų kainų ir darbuotojų trūkumo teko laikinai apkarpyti savo skrydžio maršrutus. Tačiau Lietuvoje, kaip įprasta, atšauktos tik sezoninės kryptys.\n\n„Paprastai apie keliolika krypčių būna nevykdoma žiemos sezonu, tai yra vasaros sezono kryptys“, – sako Lietuvos oro uostų vadovas Aurimas Stikliūnas.\n\nŽiemos tvarkaraštis, savo ruožtu, pasipildė dviem naujomis slidinėjimo kryptimis.\n\n„Atsiranda dvi slidinėjimo kryptys – iš Vilniaus oro uosto į Turiną (Italija), taip pat į Grenoblio oro uostą (Prancūzija)“, – sako A. Stikliūnas.\n\nPasak kelionių organizatorių, slidinėjimo kryptys, palyginti su šiltųjų kraštų, brangs šiek tiek mažiau.\n\nČia galite pažiūrėti LNK video:",
    "Lietuvos verslas laukia paramos: kas jau daroma kitose Europos šalyse": "Seimo nariai „Delfi“ pateikė pasiūlymų, kaip galėtų atrodyti visas paramos verslui paketas.\n\n„Kaip viena iš priemonių, turėtų būti lengvatinės paskolos, garantijos ir subsidijos verslui. Turime užtikrinti trumpalaikį įmonių likvidumą, parengti energijos sąnaudų mažinimo programą ir pagalbą nuo kainų kilimo nukentėjusioms įmonėms. Kelios iš realių priemonių – mokesčių atidėjimas ir energetikos kaštų, viršijančių 10 proc. įmonės sąnaudų, kompensavimas“, – sakė L. Savickas.\n\nTuo metu V. Mitalas, be kita ko, paminėjo mokesčių atidėjimo automatizavimą.\n\n„Taip pat aš ir viešai, ir neviešai siūlau pritarti kai kurių verslininkų keliamai minčiai ir mokesčių atidėjimą automatizuoti. Valstybinė mokesčių inspekcija nuolat taiko mokesčių atidėjimus, tačiau šį procesą supaprastinus tai būtų teigiama žinia“, – sakė jis.\n\nTuo metu Valstybės kontrolės Biudžeto stebėsenos departamento vyriausiasis ekonomistas Jaroslavas Mečkovski priminė, kad užsitęsus energetinių išteklių kainų šuoliui, paramos priemonės gali tapti nepakeliamai brangios.\n\n„COVID-19 pandemijos metu Valstybės kontrolė buvo atkreipusi dėmesį, kad Lietuvoje 80 proc. viso 2020 metų COVID-19 paketo (euro zonoje – 17 proc.) sudarė biudžetinės priemonės: subsidijos, socialinės išmokos, įvairūs įmonių patiriamų išlaidų kompensavimai ir kt.\n\nToks pagalbos pobūdis lėmė labai išaugusį valdžios sektoriaus deficitą ir skolos lygį, sumažėjęs bankrotų skaičius rodė, kad išaugo įmonių „zombių“ skaičius“, – sakė jis.\n\nKą daro kitos šalys\n\nPastarąjį kartą rugsėjo 21 dieną atnaujintoje „Bruegel“ ataskaitoje dėstoma, kad vienokias ar kitokias pagalbos priemones verslui nuo 2021 metų rugsėjo iki 2022 metų rugsėjo yra priėmusios Austrija, Bulgarija, Estija, Suomija, Graikija, Italija, Norvegija, Slovėnija, Ispanija ir Jungtinė Karalystė.\n\n„Vyriausybė taip pat siūlys paramą įmonėms atidėdama kai kurių mokesčių mokėjimą ir skirs 250 mln. eurų investicijų paramą, skirtą padėti sumažinti energetinį priklausomybę nuo rusiškų dujų“, – rašoma apie paramą Austrijoje.\n\nTuo metu Bulgarijoje pristatyta priemonė, kuri leistų du mėnesius įmonėms kompensuoti po 55 eurų už megavatvalandę. Subsidijoms reikalingi 225 mln. eurų eurų buvo gauti iš Kozlodujaus atominės elektrinės viršpelnio.\n\n„Bruegel“ nurodo, kad Suomijoje paramos sulaukė žemės ūkio sektorius. „Skirta 219 mln. eurų tiesioginės paramos žemės ūkio sektoriui. Taip pat jis laikinai atleistas nuo nekilnojamojo turto mokesčio už žemės ūkio pastatus (13 mln. eurų), Panašus 75 mln. eurų paketas buvo pritaikytas ir logistikos sektoriui“, – rašoma ataskaitoje.\n\nGraikijoje subsidijų elektros sąskaitoms sulaukė smulkusis verslas.\n\n„Subsidija iš pradžių siekė 9 eurus už pirmąsias 300 kilovatvalandžių (kWh), sunaudotų per mėnesį, vėliau daliai vartotojų buvo padidinta iki 18 eurų. 2022 m. sausio 7 d. subsidija namų ūkiams buvo padidinta iki 42 eurų už pirmuosius 300 kWh, o įmonėms – iki 65 eurų/MWh (neatsižvelgiant į dydį, sektorių ir įtampos lygį)“, – nurodo „Bruegel“.\n\nTarp naujausių Italijos sprendimų – rugsėjo 16 dieną Vyriausybės priimtas dekretas.\n\n„Naujojo paketo vertė – 14 mlrd. eurų (6,2 mlrd. eurų iš papildomų pajamų). Jame padidintos mokesčių lengvatos verslui – tiek nuolaidos procentais, tiek galinčių pretenduoti įmonių skaičius, įtraukiant smulkųjį verslą, barus ir restoranus“, – nurodo analitinis centras.\n\nNorvegija, pasak „Bruegel“, parama skiriama žemės ūkiui ir šiltnamiams (52 mln. eurų). Slovėnijoje labiausiai paveiktiems ekonomikos sektoriams skirta 70 mln. eurų.\n\nTuo metu Jungtinėje Karalystėje viena naujausių priemonių – siekis iki 2030 metų privačiame sektoriuje investuoti 100 mlrd. svarų sterlingų ir sukurti 480 tūkst. „švarių darbo vietų“.\n\nSunkiai palyginama\n\nJ. Mečkovski komentavo, kad kalbant apie viešuosius finansus ir pagalbos priemones tiek verslams, tiek namų ūkiams, labai svarbu siekti, kad viešųjų finansų situacija būtų valdoma ir neprastėtų ateityje.\n\n„Sudėtinga vertinti pagalbos priemones lyginant jas tarp šalių, nes situacija jose dėl anksčiau priimtų sprendimų ir kitų veiksnių yra skirtinga. Tai yra, jos skirtingai išgyveno pandemiją, skyrėsi ir skatinimo paketai, viešųjų finansų situacija vystėsi nevienodai.\n\nBe to, kompensaciniai mechanizmai ir kainas veikiančios priemonės sumažina infliacijos rodiklių palyginamumą tarp Europos Sąjungos šalių. Pavyzdžiui: kainų įšaldymą pasirinkusiose šalyse, tokiose kaip Malta ar Vengrija, energijos komponentės kainų augimas yra mažas, palyginus su šalimis, kurios rinkosi mažesnės apimties arba mažiau tiesiogiai infliaciją veikiančią paramą“, – sakė jis.\n\nValstybės kontrolės atstovas pabrėžė, kad šiuo atveju nežinoma, kiek energijos išteklių kainos išliks aukštos.\n\n„Europos Komisija pažymi, kad turėtų būti užtikrintas sklandus perėjimas nuo plataus masto paramos ekonomikai pandemijos laikais prie laikinų ir tikslinių priemonių. Jai antrina ir kitos tarptautinės organizacijos: Europos centrinis bankas, Ekonominio bendradarbiavimo ir plėtros organizacija, Tarptautinis valiutos fondas.\n\nUžsitęsus energetinių išteklių kainų šuoliui, paramos priemonės gali tapti nepakeliamai brangios, todėl dabar metas investuoti į ilgalaikius sprendimus, tokius kaip atsinaujinantys energijos šaltiniai. Tuo metu subsidijos gali paveikti konkurencinę aplinką, yra brangios, mažina paskatas efektyviai vartoti išteklius. Siekiant greitai reaguoti, horizontaliosios priemonės yra įmanomos, bet laikinos, keliems mėnesiams, kol būtų rastas tvaresnis sprendimas. COVID-19 pandemijos metu Valstybės kontrolė buvo atkreipusi dėmesį, kad Lietuvoje 80 proc. viso 2020 metų COVID-19 paketo (euro zonoje – 17 proc.) sudarė biudžetinės priemonės: subsidijos, socialinės išmokos, įvairūs įmonių patiriamų išlaidų kompensavimai ir kt.\n\nToks pagalbos pobūdis lėmė labai išaugusį valdžios sektoriaus deficitą ir skolos lygį, sumažėjęs bankrotų skaičius rodė, kad išaugo įmonių „zombių“ skaičius. Remiantis netiesioginį valdžios sektoriaus balansui poveikį turinčiomis priemonėmis, pavyzdžiui, garantijomis ar paskolomis, galima būtų pasiekti reikšmingai mažesnio deficito ir skolos vidutinio laikotarpio pabaigoje“, – sakė jis.\n\nParamos jau yra\n\nV. Mitalas komentavo, kad verslo įmonės jau dabar gali pasinaudoti apie 300 mln. eurų siekiančia valstybės pagalba – COVID-19 paskolų (kurios galioja iki 2022 spalio pabaigos), tiesioginių paskolų nuo trečiųjų šalių veiksmų (galioja iki kitų metų pabaigos).\n\n„Be to, kreiptis dėl garantijų eksportui, paskoloms, lizingui, kompensacijoms už palūkanas, ir pan. Per pirmąjį 2022 metų pusmetį „Invega“ skyrė beveik 160 mln. eurų finansavimą bei parėmė daugiau kaip 2,5 tūkst. Lietuvos verslų. Garantijoms skirta daugiau nei 200 mln. eurų. Tai apima garantijas paskoloms, lizingui, eksportui, individualios garantijos, skirtos padėti išspręsti užstato bankams problemą.\n\nŠiuo metu derinama 50 mln. eurų apyvartinės ir investicinės paskolos tiek stambiam, tiek smulkiam verslui, pagal EK patvirtintą laikinąjį karo komunikatą, skirtos ekonomikai remti reaguojant į karo Ukrainoje sukeltą krizę.\n\nŠį rudenį Ekonomikos ir inovacijų ministerija planuoja skelbti kvietimus verslui gauti Europos Sąjungos struktūrinių fondų paramą, skatinant energiją taupančių technologijų diegimą pramonėje. Įmonės galės atlikti energijos vartojimo efektyvumo auditus bei investuoti į atsinaujinančius energijos išteklius ar energiją taupančias technologijas. Tam šiemet numatoma skirti 45 mln. eurų“, – dėstė jis.\n\nSiūlo dar\n\nV. Mitalas pridūrė, kad pats ir viešai, ir neviešai siūlo pritarti kai kurių verslininkų keliamai minčiai ir mokesčių atidėjimą automatizuoti.\n\n„VMI nuolat taiko mokesčių atidėjimus, tačiau šį procesą supaprastinus tai būtų teigiama žinia.\n\nBe šių priemonių taip pat siūlome įvertinti pelno mokesčių pokyčius. Ekonominio sulėtėjimo laikotarpiu įprastai įmonės sumažina investicijas. Siekiant to išvengti, siūlome valstybei apsispręsti ir pradėti diegti paskirstomojo pelno mokesčio modelį, kuris sukurtų svarią mokestinę paskatą investuoti į technologinį atsinaujinimą ir našumą didinančias priemones.\n\nTaip pat siūlome pratęsti 9 proc. dydžio PVM lengvatinio tarifo taikymą apgyvendinimo ir maitinimo sektoriams. Pats esu registravęs siūlymą dėl maitinimo įstaigų. Apgyvendinimo įstaigoms lengvatinis tarifas galėtų likti ir nuolatinis, nes tokia praktika yra beveik visose ES valstybėse.\n\nVisų šių išlaidų pagrindinis šaltinis – biudžeto ir skolintos lėšos, todėl ir jų intensyvumas turės būti subalansuotas, nes nėra jokių galimybių įvedinėti naujų mokesčių nuo kitų metų pradžios pagal Konstitucinio Teismo išaiškinimą ir normalią teisėkūros praktiką.\n\nBe to – mes ir šiaip nematome, kad naujų mokesčių įvedimas yra tikslinga priemonė. Jei Vyriausybė ar Seimas spręs dėl naujų mokesčių rūšių ar tarifų kaitos, mes pasisakysime už kai kurių mokesčių mažinimą, taip nenukrypstant nuo kurso Lietuvoje turėti augimui palankią mokestinę bazę“, – sakė jis.\n\nNedovanotinai vėluoja\n\nL. Savickas sakė, kad žvelgiant į tai, kaip kitos ES šalys reaguoja į pasaulinį chaosą elektros energijos rinkoje, energetikos kainų karą ir augančią infliaciją, aiškiai matosi, kad Lietuva su sprendimais velkasi uodegoje.\n\n„Sprendimų būtinybė, turinti amortizuoti gyventojų finansinę naštą ir verslo patiriamas išlaidas, nedovanotinai vėluoja taip tik gilindama krizę.\n\nSprendžiant dėl pagalbos priemonių paketo gyventojams, negalima į antrą planą nustumti ir verslų. Jie jau kuris laikas signalizuoja apie pasiektą raudoną ribą, nuo kurios prasidės bankrotų banga, įstumsianti ir gyventojus, ir visą šalį į dar didesnę krizę“, – sakė jis.\n\nPašnekovas pastebėjo, kad Europos valstybės, palyginus su Lietuva, taiko daugiau ir įvairesnių paramos priemonių.\n\n„Paramą verslui, įskaitant smulkųjį ir vidutinį, numato ženkli dalis Europos valstybių – Austrija, Bulgarija, Čekija, Estija, Graikija, Ispanija, Italija, Norvegija, Suomija ir kt.\n\nParamos verslui paketas turi būti priimtas lygiagrečiai su paramos gyventojams priemonėmis. Kaip viena iš priemonių, turėtų būti lengvatinės paskolos, garantijos ir subsidijos verslui. Turime užtikrinti trumpalaikį įmonių likvidumą, parengti energijos sąnaudų mažinimo programą ir pagalbą nuo kainų kilimo nukentėjusioms įmonėms.\n\nKelios iš realių priemonių – mokesčių atidėjimas ir energetikos kaštų, viršijančių 10 proc. įmonės sąnaudų, kompensavimas.\n\nSiekiant išvengti didelių svyravimų darbo rinkoje, turime apsvarstyti galimybę sugrąžinti kompensacijas verslui už darbuotojų prastovas“, – sakė L. Savickas.",
    "D.Bogdziulis prieš L.Lubio klubą surinko net 5 rezultatyvumo balus": "Šeštadienį „Optibet“ ledo ritulio lygoje dviejų lietuvių atstovaujama Daugpilio „DLSS/Dinaburga“ išvykoje 1:7 pralaimėjo prieš Jelgavos „HK Zemgale/LLU“. Šarūnas Baltrūnas nepasižymėjo, o Pijus Pranskevičius rungtynėms nebuvo registruotas.\n\n„DLSS/Dinaburga“ (0 tšk.) užima paskutinę – 9-ą – vietą.\n\nSuomijos antroje lygoje („Mestis“) „Peliitat“ su Martynu Griniumi išvykoje 1:4 neatsilaikė prieš „K-Espoo“. Lietuvis ant ledo praleido 15 min. 26 sek., 3 kartus atakavo vartus ir laimėjo 1 iš 8 ritulio išmetimų.\n\n„Peliitat“ (0 tšk.) liko paskutiniai – 14-i.\n\nAlpių lygoje Eimanto Noreiko atstovaujama Linco „Steel Wings“ (Austrija) ekipa namuose po baudinių serijos 0:1 pralaimėjo prieš Klagenfurto klubo dublerius (Austrija). Antrajame penkete žaidęs lietuvis nepasižymėjo.\n\n„Steel Wings“ (2 tšk.) žengia paskutiniai – 15-i.\n\nAntroje pagal pajėgumą Norvegijos lygoje susitiko „lietuviškos“ komandos – „Nidaros“ namie net 10:4 sutriuškino „Lorenskog“. Nugalėtojų gretose pirmajame penkete žaidęs Dominykas Bogdziulis pasižymėjo įvarčiu ir net 4 rezultatyviais perdavimais. Jis taip pat kartą atakavo vartus ir laimėjo 100 proc. ritulio išmetimų. Pralaimėjusiųjų gretose Laurynas Lubys vartus gynė kiek daugiau nei 32 min. ir atrėmė 14 iš 19 smūgių.\n\n„Nidaros“ (5 tšk.) tarp 9 komandų žengia 4-a ir priartėjo prie 3-ioje vietoje esančios „Lorenskog“ (6 tšk.).\n\nAukščiausioje Suomijos jaunimo (iki 20 metų) lygoje Vasos „Sport“ su dviem lietuviais namuose 0:3 neprilygo Helsinkio „Jokerit“. Arturas Seniutas žaidė net 22 min. 49 sek. ir 3 kartus atakavo vartus, o Marijus Dumčius per 19 min. 2 sek. taip pat spėjo atlikti 3 smūgius į vartus.\n\n„K-Espoo“ be Fausto Nausėdos svečiuose 4:0 nugalėjo „RoKi“.\n\n„K-Espoo“ (14 tšk.) turnyrinėje lentelėje tarp 24 komandų – 10-a, „Sport“ (6 tšk.) – 18-a.",
    "Lietuvos rankininkai užsienyje – devynios šalys įvairiuose Europos kraštuose": "Europos turnyruose šį sezoną neturėsime savo šalies atstovų EHF Čempionų lygoje. Antrame pagal pajėgumą turnyre – EHF Europos lygos grupių varžybose varžysis „Aix“ klubo naujokas Gerdas Babarskas ir Gintaro Savukyno treniruojamas Zaporižios „Motor“ klubas, kuriam atstovauja Jonas Truchanovočius. Europos lygos atrankos turnyre rungtyniauja Karolis Antanavičius iš Hardo „Alpla“ ir Rolandas Bernatonis iš „Benidorm“ komandos.\n\nVOKIETIJA\n\nStipriausiame Europos šalių nacionaliniame čempionate – Vokietijos Bundeslygoje šį sezoną debiutuos Aidenas Malašinskas. 36-erių metų įžaidėjas pasirašė sutartį su „Melsungen“ klubu. Praėjusį sezoną Bundeslygoje „Melsungen“ užėmė 8 vietą, tačiau šį sezoną kelia gerokai aukštesnius tikslus. A.Malašinskas nuo 2015 m. atstovavo Zaporižios „Motor“ komandai, tačiau Ukrainą užpuolus Rusijai, lietuvis praėjusį sezoną buvo priverstas pasitraukti iš Ukrainos ekipos ir sezoną baigė Ispanijoje „Ademar“ klube. I ture „Melsungen“ svečiuose rugsėjo 3 d. susitiks su „Rhein-Neckar“ komanda.\n\nPauliaus Peleckio / 15min nuotr./Aidenas Malašinskas\n\nAntrojoje Vokietijos Bundeslygoje rungtyniaus keturi lietuviai ir Gintaro Savukyno treniruojama Zaporižės „Motor“ komanda. Ukrainos čempionus priglaudė Diuseldorfo miestas, o Vokietijos rankinio federacija suteikė galimybę žaisti antrojoje Bundeslygoje. Rugpjūčio 31 d. vykusiose debiutinėse rungtynėse „Motor“ rankininkai namuose 28:33 pralaimėjo Dormageno „Bayer“ ekipai. „Motor“ klubui priklausantis Jonas Truchanovičius dėl traumos nerungtyniavo. Tikimasi, kad lietuvis prie „Motor“ komandos prisidės spalio ar lapkričio mėnesį.\n\nPauliaus Peleckio / 15min nuotr./Gintaras Savukynas\n\nSavaitgalį antrojoje Bundeslygoje į aikštę turėtų išbėgti dar trys lietuviai. Iš Bundeslygos iškritusiam „N-Lubbecke“ klubui ir toliau atstovaus Benas Petreikis, Drezdeno „Elbflorenz“ garbę gins Mindaugas Dumčius, o „Grosswallstadt“ gretose karjerą tęs Povilas Babarskas.\n\nLietuvos rinktinės kandidatai Benas Butkus ir Eimantas Grimūta rungtyniaus trečioje Vokietijos lygoje, atitinkamai „Eintracht Hildesheim“ ir „LIT1912 Tribe“ komandose.\n\nPRANCŪZIJA\n\nPrancūzijos čempionate debiutas „Pays d’Aix Université“ komandoje laukia Gerdo Babarsko. Į Prancūzijos čempionato prizininkų „Aix“ gretas 28 metų G.Babarskas perėjo iš kito šios šalies klubo „Chambery Savoie“. Praėjusį sezoną lietuvis padėjo savo buvusiai komandai įvykdyti iškeltus tikslus – patekti į geriausiųjų penketuką ir iškovoti kelialapį į EHF Europos lygą. Bronzos medalius laimėjęs „Aix“ ir komandos debiutantas G.Babarskas rungtyniaus Europos lygos grupių varžybose.\n\nChambery klubo nuotr./Gerdas Babarskas atsisveikino su „Chambery“ klubu.\n\n„Istres“ klubo gretose Prancūzijos čempionate ir toliau rungtyniaus 25-erių Lukas Simėnas. „Istres“ rankininkams išsaugoti vietą aukščiausioje Prancūzijos lygoje padėjo trys iš eilės pergalės praėjusio sezono pabaigoje ir užimta 14 vieta. L. Simėnas „Istres“ ekipą papildė 2021 m. gruodį.\n\nRugsėjo 9 d. vyksiančiame „Starligue“ I ture „Aix“ išvykoje susitiks su „Chartres“, o „Istres“ namuose priims „Montpellier“.\n\nAntrojoje Prancūzijos lygoje debiutuos Lukas Gurskis. Praėjusio sezono Lietuvos rankinio lygoje naudingiausiu rankininku išrinktas buvęs Kauno „Granito-Kario“ vartininkas pasirašė kontraktą su „Bordeaux Bruges Lormont“ klubu.\n\nISPANIJA\n\nAukščiausioje Ispanijos lygoje artėjantį sezoną rungtyniaus trys Lietuvos rankininkai. Praėjusį sezoną ketvirtą vietą užėmusį ir kelialapį į EHF Europos lygą iškovojusį „Benidorm“ klubą papildė Rolandas Bernatonis. 35-erių metų lietuvis į Ispanijos lygą grįžta po ketverių metų, praleistų Vengrijos „Eger“ klube.\n\nAntrą sezoną Ispanijoje Leono „Ademar“ gretose pradės 25-erių Gabrielius Virbauskas. Greta jo petys į petį stos dvejais metais vyresnis brolis Deividas Virbauskas. Pastarasis „Ademar“ gretas papildė šių metų balandį, kai po pradėto karo paliko Rusijos Taganrogo „Donskyje kazaki“ komandą. Praėjusį sezoną „Ademar“ šalies čempionate užėmė 7 vietą.\n\nAFP/„Scanpix“ nuotr./Žanas Gabrielius Virbauskas\n\nRugsėjo 9 d. prasidėsiančiame Ispanijos čempionato I ture „Benidorm“ namuose susitiks su „Bidasoa Irun“, o „Ademar“ rungtyniaus su „Quabit Guadalajara“.\n\nRUMUNIJA\n\nĮ EHF reitingo dešimtuką patenkančioje Rumunijos lygoje rungtyniauja Lukas Juškėnas. Į HC „Buzau“ ekipą lietuvis perėjo iš Vokietijos antrosios Bundeslygos „Coburg“ klubo. Pirmose Rumunijos čempionato rungtynėse rugpjūčio 26 d. „Buzau“ namuose 22:34 pralaimėjo Čempionų lygoje rungtyniaujančiai Bukarešto „Dinamo“ komandai.\n\nNORVEGIJA\n\nLietuvos jaunių ir jaunimo rinktinių narys 18-etis Nojus Šlimas pasirašė pirmą savo karjeroje profesionalų kontraktą su Kristiansando KIF klubu. Pirmas sezono rungtynes Kristiansando ekipa Norvegijos čempionate žais rugsėjo 4 dieną. Į žemesnės Norvegijos lygos „Bergsoy IL“ komandą iš Kauno „Granito-Kario“ perėjo vienas Lietuvos vicečempionų lyderių Deividas Jovaišas.\n\nAUSTRIJA\n\nAustrijos vicečempionė Hardo „Alpla“ su Karoliu Antanavičiumi jau pradėjo tarptautinį sezoną. Europos lygos atkrintamųjų varžybų pirmame etape rugpjūčio 27 d. „Alpla“ namuose 24:21 įveikė „Pelister“ septynetą. K.Antanavičius prie pergalės pridėjo 2 įvarčius. Atsakomosios rungtynės vyks rugsėjo 4 d. Šiaurės Makedonijoje. Austrijos čempionatą „Alpla“ rankininkai pradės rugsėjo 7 dieną.\n\nISLANDIJA\n\nRugsėjo 8 d. prasidėsiančiame Islandijos čempionate, kaip ir praėjusį sezoną, išvysime tris lietuvius. Vartininkas Vilius Rašimas ir Karolis Stropus ir toliau gins praėjusiame sezone iki pusfinalio nukeliavusios „Selfoss“ ekipos komandos garbę.\n\n„Scanpix“ nuotr./Vilius Rašimas\n\nHafnarfjorduro „Haukar“ komandą papildė paskutinę vasaros dieną kontraktą su Islandijos klubu pasirašęs vartininkas Matas Pranckevičius, perėjęs iš Vilniaus „Šviesos“. Praėjusį sezoną Hafnarfjorduro FH komandoje rungtyniavęs Gytis Šmantauskas grįžo į Klaipėdos „Dragūną“.\n\nNYDERLANDAI\n\nGeriausiu praėjusio sezono Nyderlandų čempionato rankininku išrinktas Vaidas Trainavičius tęs karjerą „Aalsmeer“ komandoje. „Aalsmeer“ gretose V. Trainavičius Nyderlandų čempionu tapo jau trečią kartą. Buvęs „Šviesos“ vartininkas Domantas Jonušauskas ketina papildyti Roterdamo „Feyenoord“ gretas. Nyderlandų čempionatas prasidės rugsėjo 10 d.\n\nDANIJA\n\nDanijos aukščiausios lygos „Skjern“ klubo jaunimo akademijoje treniruosis ir rungtyniaus Lietuvos jaunimo rinktinės lyderiai Matas ir Romas Aukštikalniai. Praėjusį sezoną broliai Aukštikalniai rungtyniavo Vilniaus „Amber“ komandoje.",
    "Rugsėjo 26-oji Lietuvoje ir pasaulyje": "Vardadieniai:\n\nDamijonas, Gražina, Justina (Justė), Kipras, Kiprijonas, Vydenis, Vykintas\n\nDatos:\n\nEuropos kalbų diena\n\nPasaulinė kontracepcijos diena\n\nPasaulinė kurčiųjų diena\n\n1841 — gimė poetas ir kunigas Antanas Vienažindys. Mirė 1892 m.\n\n1900 — Parausiuose (Vilkaviškio raj.) gimė Liudas Zeikus, poetas, prozininkas. Mirė 1962 m. JAV.\n\n1914 — gimė lietuvių rašytojas Marius Katiliškis. Mirė 1980 m.\n\n1902 — gimė poetas Vladas Šaulys. Mirė 1977 m.\n\n2008 — sulaukęs 89 metų amžiaus, mirė monsinjoras Vytautas Kazlauskas. 1992-1994 m. dirbo Lietuvos Vyskupų Konferencijos generaliniu sekretoriumi.\n\n2011 — eidamas 86-uosius metus mirė skulptorius Konstantinas Bogdanas.\n\nRugsėjo 26-oji pasaulio istorijoje:\n\n1087 — Anglijos karaliumi tapo Williamas II (Viljamas II).\n\n1687 — Venecijos kariuomenė puolė Akropolį Atėnuose.\n\n1769 — Londono kapinėse buvo sudegintas Honoretta Pratt (Honoretos Prat) kūnas — tai pirmoji fiksuota kremacija Didžiojoje Britanijoje.\n\n1791 — gimė prancūzų dailininkas, romantizmo mene pradininkas Theodore Gericault (Teodoras Žeriko). Mirė 1824 m.\n\n1815 — Austrija, Rusija ir Prūsija sudarė sąjungą.\n\n1850 — Prancūzijoje apribota spaudos laisvė.\n\n1888 — gimė amerikiečių poetas T.S. Eliot (Elijotas).\n\n1898 — gimė garsus amerikiečių kompozitorius George Gershwin (Džordžas Geršvinas).\n\n1907 — Naujoji Zelandija, iki tol buvusi Didžiosios Britanijos kolonija, tapo dominija.\n\n1945 — Niujorke (JAV) mirė įžymus vengrų kompozitorius Bela Bartok (Bela Bartokas).\n\n1957 — Niujorke įvyko Leonard Bernstein (Leonardo Bernšteino) ir Stephen Sondheim (Stefano Sondheimo) žymiojo miuziklo „West Side Story“ („Vest Saido istorijos“) premjera.\n\n1993 — tūkstančiai demonstrantų Raudonojoje aikštėje Maskvoje džiugiai sutiko prezidento Boriso Jelcino sprendimą paleisti Rusijos parlamentą.\n\n2009 — sulaukusi 86 metų mirė Ispanijos pianistė Alicia de Larrocha (Alisija de Laroča), kuri dar vaikystėje buvo laikoma vunderkinde, o vėliau tapo viena iš garsiausių savo kartos klasikos atlikėjų. Pianistė pelnė du „Grammy“ apdovanojimus, o 1994 metais — Ispanijoje teikiamą Astūrijos princo premiją už pasiekimus mene.\n\n2011 — anksčiau nežinomas Arthur Conan Doyle (Artūro Konan Doilio) romanas „The Narrative of John Smith“ (Džono Smito pasakojimas), parašytas 1883-1884 metais, pasirodė Didžiosios Britanijos knygynų lentynose.\n\nRugsėjo 26-oji šou pasaulyje:\n\n1937 — autokatastrofoje žuvo JAV bliuzo dainininkė Bessie Smith (Besi Smit).\n\n1945 — gimė Bryan Ferry (Brajenas Feri), buvęs britų grupės „Roxy Music“ vokalistas.\n\n1947 — gimė australų aktorė ir dainininkė Olivia Newton John (Olivija Niuton Džon), kartu su John Travolta (Džonu Travolta) vaidinusi garsiame 1978 metų filme „Grease“.\n\n1956 — gimė aktorė Linda Hamilton (Linda Hamilton).\n\n1968 — Brian Jones (Brajenas Džounsas) iš grupės „Rolling Stones“ buvo nubaustas 150 dolerių bauda už marihuanos laikymą.\n\n1969 — britų grupė „The Beatles“ išleido paskutinį jų įrašytą albumą „Abbey Road“(albumas „Let ir Be“ buvo įrašytas anksčiau, tačiau išleistas tik 1970 m.).\n\n1975 — JAV kino teatruose pradėtas rodyti filmas „The Rocky Horror Picture Show“. Ši kultinė juosta dar ir dabar rodoma kai kuriuose Amerikos kino teatruose kiekvieną penktadienį 24 valandą.\n\n1981 — gimė garsi JAV tenisininkė Serena Williams (Serena Viljams).\n\n1984 — Prince (Princas) išleido dainą „Purple Rain“.\n\n2008 — eidamas 84-uosius metus nuo plaučių vėžio mirė legendinis aktorius Paul Newman (Polas Niumanas). P. Newman nominuotas dešimčiai JAV kino ir meno akademijos premijų, pelnęs „Oskarą“ — 1987-aisiais už pagrindinį vaidmenį filme „Pinigų spindesys“ (The Color of Money) bei dvi garbės premijas.\n\n2009 — Šveicarijos policija pagal JAV orderį dėl trijų dešimtmečių senumo kaltinimų sulaikė 76 m. amžiaus kino režisierių, „Oskaro“ laureatą Roman Polanski (Romaną Polanskį), kuris 8-ajame dešimtmetyje buvo kaltinamas neleistinais lytiniais santykiais su 13-mete. Kaltinimai R. Polanski niekada nebuvo panaikinti ir jis daugiau niekada nebuvo pasirodęs JAV, net tada, kai jam 2003 m. buvo paskirtas geriausio režisieriaus „Oskaras“ už filmą „Pianistas“ (The Pianist).\n\n2011 — „Latin Grammy“ metų žmogaus titulas atiteko Kolumbijos superžvaigždei Shakira (Šakirai).\n\n2012 — būdamas 84-erių metų mirė garsus amerikiečių atlikėjas Andy Williams (Endis Viliamsas), kurį išgarsino daina „Moon River“.",
    "Knygą apie XVIII amžiaus Lietuvą išleidęs V.Rakutis: „Neperpratę šio amžiaus, esame pasmerkti kartoti istorines klaidas“": "Karo istorikas, profesorius Valdas Rakutis savo knygoje „Prieš panyrant į sutemas: Lietuva XVIII amžiuje: kai ir Lenkija, ir Varšuva buvo mūsų“ kviečia į intriguojantį istorinį žygį – naujai pažvelgti į lenkų ir lietuvių istorikų sukurtus mitus ir be išankstinių nuostatų pakalbėti apie šio amžiaus aukštumas ir žemumas.\n\nKnygos „Prieš panyrant į sutemas. Lietuva XVIII amžiuje: kai ir Lenkija, ir Varšuva buvo mūsų“, kurią išleido leidykla „Alma littera“, sutiktuvės vyko Lietuvos mokslų akademijos Vrublevskių bibliotekoje. Apie knygą sausakimšoje bibliotekos salėje pasakojo knygos autoriai – karo istorikas V.Rakutis ir knygos sudarytoja, žurnalistė Žilvinė Petrauskaitė.\n\nNors knyga parašyta dar prieš prasidedant Rusijos karo veiksmams Ukrainoje, knygos autoriai dalijasi įžvalgomis apie to meto įvykius ir jų pasekmes, brėžia paraleles su šiandiena. Joje atskleisti rusų įtakos kaimynams ir visam pasauliui būdai akivaizdžiai liudija, kad nuo Jekaterinos II laikų šioje valstybėje nedaug kas pasikeitė.\n\nPerskaičius šią knygą lengviau suprasti Vladimiro Putino Rusijos veiksmus: pomėgį meluoti, kiršinti, šantažuoti, paminti silpnesniuosius, manipuliuoti istorija.\n\nŽinojimas. Supratimas. Pamokos. Tai trys svarbūs lygmenys, apie kuriuos kalba knygos autorius, karo istorikas V.Rakutis. „Gali žinoti faktus, datas, skaičius, tačiau jei nesuprasi, ką jie reiškia, jei nežinosi, kaip jie susiję, nesuprasi sumanymų ir planų, tavo žinojimas nieko vertas“, – įsitikinęs jis.\n\nValentinos Marmienės nuotr./Karo istorikas Valdas Rakutis\n\nXVIII amžiumi istorikas domisi dar nuo studijų Kauno Vytauto Didžiojo universitete. „Nuo tada, matyt, išlikusi trauminė patirtis – kad ir ką archyvuose atrastum, vis tiek žinai, kad viskas baigsis blogai“, – sako ir priduria, kad tokia trauminė patirtis turi ir gero – suvokimą, kad reikia išmokti istorines pamokas.\n\n„XVIII amžius mane žavi tuo, kad to meto žmonės Lietuvoje jautėsi laimingi. Jiems atrodė, kad gyvena ypač geroje valstybėje – yra sotūs, gali dalyvauti politikoje arba ramiai dirbti savo žemę, kai kiti skęsta diktatūrose ir despotijose. O ir karai – pasitraukę, juk XVII amžius – karų metas.\n\nSvarbu šiandienos žmonėms papasakoti apie anų laikų kasdienybę, gyvenimo būdą, paaiškinti, kaip jie gyveno, kaip įsivaizdavo savo šalį, ko laukė ir tikėjosi.\n\nTačiau čia ir įdomiausia – žmonėms atrodo, kad jie gyvena gerovės valstybėje, bet ši – visiškai neįgali. Kaip valstybės vadovams įtikinti laimingus ir sočius žmones, kad šaliai reikia reformų? Man atrodo, svarbu šiandienos žmonėms papasakoti apie anų laikų kasdienybę, gyvenimo būdą, paaiškinti, kaip jie gyveno, kaip įsivaizdavo savo šalį, ko laukė ir tikėjosi. Gal tada nebebus tokių klausimų – „Tikrai? Lietuva XVIII amžiuje savo kariuomenę turėjo?“\n\nIstorikas įsitikinęs, kad kontekstas, kuriame gyveno to amžiaus žmonės, jų sumanymai, idėjos, pasiekimai ir klaidos yra svarbu, jei norime išmokti istorijos pamokas. „Tik ar mes pasimokysime?“ – svarsto knygos autorius ir priduria, kad juodas trigalvis erelis jau nuo 1732 metų vienaip ar kitaip grasina mūsų valstybei ir kėsinasi ją sudraskyti.\n\n„Kai kalbame apie žiaurius pokyčius globa­liose situacijose, turime suprasti, kad visos valstybės turi savo interesų ir kad mūsų interesai buvo lygiai tokie pat svarbūs, kaip to meto didžiųjų galių: Prūsijos, Austrijos ar Rusijos. Kai kam tada atrodė (atrodo ir dabar), kad Respublikos paaukojimas išsprendė didžiuosius prieštaravimus ir ilgam laikui Europoje garantavo stabilumą. Tarsi tos trys valstybės paskui tarpusavyje nekonfliktavo daugybę metų iki pat Pirmojo pasaulinio karo, paskui visos pradėjo kariauti, pusiausvyra sugriuvo, o mums vėl atsirado galimybė iškilti.\n\nLietuviams būtina keisti požiūrį į savo valstybę – ją labiau mylėti ir puoselėti, nors priešai stengiasi, kad būtų atvirkščiai.\n\nTačiau jie klysta. Mes turėjome lygiai tokias pačias teises (lenkai, baltarusiai, ukrainiečiai – taip pat) – visos tautos turi teisę į nepriklausomybę, laisvą ir savarankišką apsisprendimą. Imperiniai dariniai yra dirbtiniai ir niekam nesuteikia laimės – pajungtos tautos tikrai neturi tokių sąlygų vystytis ir klestėti kaip laimėjusios, – savo knygoje rašo istorikas V.Rakutis.\n\nKaro istorikas visiškai tikras, kad lietuviams būtina keisti požiūrį į savo valstybę – ją labiau mylėti ir puoselėti, nors priešai stengiasi, kad būtų atvirkščiai. – Šitaip jie tikisi, kad mus užgrobę galės lengvai suvirškinti: mintysime, kas gi čia tokio, pasikeitė tik vėliavos spalvos, ir nepajusime, kaip iš savo valstybės valdytojų tampame kitos valstybės valdiniais.\n\nIstorikas įsitikinęs, kad vertėtų nepamiršti ir dar vienos XVIII amžiaus pamokos. Per šiame amžiuje vykusias reformas pavyko paruošti žmones, kuriems rūpėjo valstybė, jie ją mylėjo, norėjo jos labui dirbti, dėl jos aukotis. Tokia pati situacija pasikartojo ir 1940-­aisiais: nors valstybė buvo prarasta, visuomenė paruošta išbandymams. Po pusšimčio metų, 1990-aisiais, ji vis dar buvo gyva! Šitaip parengti visuomenę pajėgia tik švietimo sistema.\n\nTik tauta, suvokianti savo šaknis, gali sukurti stiprią, ilgalaikę ir savimi besididžiuojančią̨ valstybę, turinčią gerų draugų ir Dievo palaimą.\n\n„Ir jeigu chronologiškai sudėliosime, kas kada buvo XVIII amžiuje, kuo aiškiausiai pamatysime, kad Edukacinės komisijos auginta ir ugdyta karta subręsta kaip tik prieš pat Ketverių metų seimą“, – teigia V. Rakutis ir neabejoja, kad toks pilietinis patriotinis švietimas mūsų dienomis yra labai svarbus.\n\nKnygos autorius neabejoja: neperpratę XVIII amžiaus, esame pasmerkti kartoti tas pačias klaidas. „Vis dar norime gyventi ramiai ir tykiai kaip Augusto III laikais, – jis rašo savo knygoje. – Vis dar tikimės, kad kažkas kitas turi mus ginti, o ne mes patys, ir apskritai – esą jeigu mes nepulsime, tai ir mūsų nepuls. Čia vis iš XVIII amžiaus ateinančios kvailystės. Juk ir tada tikėjome, kad Austrija turi mums padėti. Bet štai nepadėjo, kiti jai geriau pasiūlė.\n\nDabar vėlgi labai daug tikimės iš draugų, esame įstoję į kolektyvinę gynybinę sąjungą̨, ir tai teisinga. Bet jeigu patys nesirūpinsime savo gynyba, kaip sąjungininkai supras, kad interesas yra abipusis? Lietuvos Respublikai labai reikia Lietuvos Didžiosios Kunigaikštystės istorijos suvokimo. Taip pat ir XVIII amžiaus: jo idealizmo, pragmatizmo, pamokų, polinkio į švietimą, kari­nės galios stiprinimo, administravimo tobulinimo ir rūpesčio ekonomika. Nes tik tauta, suvokianti savo šaknis, gali sukurti stiprią, ilgalaikę ir savimi besididžiuojančią̨ valstybę, turinčią gerų draugų ir Dievo palaimą.“\n\nKnygos ištrauka:\n\nRusija nesikeičia\n\nAr jums kilo klausimų skaitant apie Jekaterinos II savivaliavimą Respublikoje? Aptarkime keletą kontekstų ir paralelių su Vladimiro Putino Rusija.\n\nXVIII amžiuje visos Europos šalys tarpusavyje buvo susijusios – didikų giminės susisaisčiusios vedybų, giminystės ryšiais – toks savotiškas aristokratiškasis globalizmas. Tai dabar sakome gyvena globalizmo epochoje, bet juk XVIII amžius buvo europinių universaliųjų idėjų klestėjimo laikas, būtent tada plito liberalizmas. Globalus, vadinasi, susiniveliavęs. Visi panašiai rengėsi, o diplomatija visur buvo diplomatija – egzistavo vienodi standartai. Tautybė buvo visai nesvarbi – valstybės aparate Rusijoje tarnavo švedai ir vokiečiai, o Prancūzijos karalius galėjo pasirinkti kad ir vengrą.\n\nTautos tuomet buvo nesvarbios. Valdovai daugiausia domėjosi savo valdomis, stengėsi jas praplėsti, ieškojo įvairių derinių, vyko visokie diplomatiniai žaidimai. Todėl tautiniai valstybių bruožai XVIII amžiuje nesiformavo. Pavyzdžiui, Rusija tada buvo vakarietiškas kraštas: visur ji dalyvavo, visur jos pilna. Ir rusų metodai siekti įtakos panašūs, kaip kitų. Juo labiau kad Jekaterina II nebuvo rusų kilmės. Ji, Vokietijos imperijos kunigaikštytė, į Rusiją tik atitekėjo. Be to, buvo labai ambicinga, įžvalgi, puikiai perprato rusų charakterį ir visus laikė už trumpo pavadžio. Man teko skaityti daug Jekaterinos korespondencijos su Nikolajumi Repninu, kitais pavaldiniais, joje kaip ant delno atsiskleidžia imperatorės valdingumas – jos nei prigausi, nei pastumsi.\n\nVienintelė valstybė iš visų kaimynių, kuri iš tikrųjų liko mums ištikima, buvo Turkija. Ji nuolat mus rėmė ir niekada nepripažino vadinamųjų padalijimų.\n\nAr tuometė Rusijos užsienio politika buvo niekšiška? Taip, ir veikė rusai dviem kryptimis: siekė užvaldyti Abiejų Tautų Respubliką ir užgrobti Juodosios jūros pakrantes, kaip Petro I laikais. Vienintelė valstybė iš visų kaimynių, kuri iš tikrųjų liko mums ištikima, buvo Turkija. Ji nuolat mus rėmė ir niekada nepripažino vadinamųjų padalijimų.\n\nAr vadinamieji padalijimai buvo neteisėti? Absoliučiai. Bet XVIII amžiaus antrojoje pusėje raison d’état (pranc. valstybės interesas) principas – šventas. Tarsi valdovas ne sau kažką daro, o dėl valstybės intereso. Ir tuomet – kad ir ką darysi, viskas tinka, jokie moralės principai nebegalioja. Jekaterina II šios srities meistrių meistrė. Tobulai įvaldžiusi propagandą (ne tik draugai, bet ir priešai ją vadino šviesiausia imperatore, najjasniejsza imperatorowa), skleidė sau palankias žinias po Europos dvarus, Respublikoje – taip pat. Po susidorojimo su Baro konfederatais Rusijos imperatorė į mus kreipėsi maždaug taip: „Aš į šitą kraštą atėjau linkėdama jam gero, rūpinuosi juo, remiu reformas, pritariu kultūriniams reikalams. Bet jūs, nedėkingi paršai, užuot dėkoję ir bučiavę man ranką, sukylate ir susidedate su mano priešais. Ir todėl aš jus baudžiu!“\n\nDalis pasaulio ir dabar tiki rusų pasakomis – Vladimiro Putino režime išties daug Jekaterinos II...\n\nIr ši propaganda davė efektą. Žmonės, esantys Respublikos valdžioje, suprato, kas iš tiesų vyksta, bet prastuomenė buvo linkusi tikėti tomis pasakomis. Dalis pasaulio ir dabar tiki rusų pasakomis – Vladimiro Putino režime išties daug Jekaterinos II...\n\nKaip paaiškinti, kad ir dabartinėje Rusijos valdžios veikloje esama XVIII amžiaus bruožų? Kaip jau esu užsiminęs, būsimiesiems Rusijos diplomatams dėstomas stiprus rusų diplomatijos istorijos kursas, visi praeities dalykai studijuojami labai nuodugniai. Aš Vilniaus universiteto Tarptautinių santykių ir politikos mokslų institute net kelis kartus esu teiravęsis, kodėl mūsų studentai nestudijuoja Respublikos diplomatijos istorijos, nežino tuomečių sutarčių, sienų. Sulaukiau atsakymo, kad, ai, nereikia, užteks pasiskaityti apie XX amžių... O būsimieji rusų diplomatai į praeitį gilinasi iš esmės. Ir prireikus puikiai moka žongliruoti istoriniais faktais. Pavyzdžiui, kalbant, kaip Josifas Stalinas dalijosi Europą su Adolfu Hitleriu, kai kurie rusų diplomatai ima aiškinti: „Šita žemė yra mūsų, mes ją valdėme tais ir tais metais.“\n\nJau esu minėjęs: dabarties Rusijos strategija – diplomatinio elito, kuris išmano istoriją, protegavimas, ir universitetų palaikymas. Žiūrėkite, Rusijoje niekur nėra jokios laisvės, bet universitete – daryk, ką nori, aišku, iki tam tikros ribos. Ir tai ne šiaip sau. Universitetuose sukurtose laisvės oazėse telkiami protingi žmonės – auginamos valstybės smegenys, nepaprastai galingas ginklas. Taip paruošti ambasadoriai paskui sugeba veikti priešininkų stovyklose: prakišti savo interesą, susivokti svetimos informacijos sraute, paveikti kitos valstybės ekonominį ir politinį elitą, žiniasklaidą.\n\nDabarties Rusijos strategija – diplomatinio elito, kuris išmano istoriją, protegavimas, ir universitetų palaikymas.\n\nĮ Rusijos archyvus patekti nelengva, rusai bet ko neįsileidžia. Jeigu, jų manymu, esi nelojalus, nė nesvajok, neįleis. Mano kolegė dvi savaites vaikščiojo ratais aplink Rusijos užsienio reikalų ministerijos archyvą ir į jį nepakliuvo. Negerai rašo, dar apie vadinamąjį pirmąjį padalijimą blogai parašys.\n\nBe to, rusai moka manipuliuoti vertimu. Išrenka tas tarptautinių sutarčių vietas, kur žodžio reikšmė gali būti ir vienokia, ir kitokia. Ir už jo kabinasi. Pavyzdžiui, Krymas. Niekaip jis rusams nepriklausė, tačiau žingsnis po žingsnio, keliomis sutartimis, žmonių perkėlimais – vykdydama kryptingą politiką Rusija taip viską sudėliojo, kad Krymas tapo naš (rus. mūsų).\n\nKairiajame Dniepro krante Ukrainoje Jekaterinos II paliepimu XVIII amžiaus pabaigoje sulipdoma pseudovalstybė Tauridė, o buvęs imperatorės favoritas grafas Grigorijus Potiomkinas paskiriamas jos karaliumi (aišku, neteisėtu). Kuo ne dabartinė Padniestrė? Jis ten gyvena, kartais nuvažiuoja į Peterburgą, valdovė jį priima, apdovanoja, skiria dėmesio ir išveja, kad nesimaišytų akyse, netrukdytų. Potiomkinas nusiperka dvarų Lenkijoje, susibičiuliauja su kai kuriais Respublikos elito žmonėmis, su jais puotauja, mezga naujas pažintis, didina šalininkų gretas, gauna Respublikos pilietybę, pasigirsta svarstymų, kad gal šitas grafas galėtų būti kitu karaliumi. Kuo ne Ukrainos Janukovyčius? Jekaterina tokius projektus palaiko, nes turės į ką atsiremti ateities projektuose. Jeigu nebūtų buvę Ketverių metų seimo, galimas daiktas, kitas mūsų valdovas būtų buvęs iš Rusijos dinastijos ar stipriai su ja susijęs. Juk Poniatovskiui Jekaterina II ne šiaip sau uždraudė vesti!\n\nJekaterina suprato, kad Rusiją reikia modernizuoti vakarietiškai.\n\nJekaterina II išties buvo labai stipri valdovė, juk reikėjo nuolat kariauti su vidaus ir išorės priešais, malšinti vietinius sukilimus, sekti politinius procesus kaimyninėse valstybėse. Ir Vladimiras Putinas šios stiprybės turi. Dabartinėje mūsų visuomenėje esama daug tuščio varymo ant Rusijos nesuprantant, kaip šita valstybė veikia, kodėl Putinas mausto visą pasaulį. Su tokiais lyderiais reikia mokėti kalbėti ir veikti: profesionaliai, be paniekos, argumentuojant, numatant kelis žingsnius į priekį, laikantis ilgalaikės strategijos. Nevalia užmigti ant laurų ir nuvertinti priešininko!\n\nKodėl rusų machinacijos nuo senovės iki dabar tokios pačios, kodėl jie nieko naujo nesugalvoja, tik sumelavę ir pasirėmę atseit istorija, padaro kokį grobikišką veiksmą? Rusai netobulėja, todėl jų laukia liūdnas likimas. Spalio revoliucija, tiksliau, perversmas, jiems pakirto šaknis. Romanovų dinastija buvo Rusijos vakarietinimo dinastija. Rusija turėjo tikslą prasiveržti į Europą, siurbti iš ten iniciatyvas, informaciją, žmones, kurti pas save „mažąsias Europas“ ir tokiu būdu tobulėti. Jekaterina II pakvietė vokiečius masiškai važiuoti į Rusiją, apgyvendino juos prie Volgos (Simbirskas iki XX amžiaus pradžios, iki revoliucijos – tikras vokiškas miestas). Jekaterina suprato, kad Rusiją reikia modernizuoti vakarietiškai.\n\nPer visą XVIII amžių kartojasi du žodžiai: kariuomenė ir iždas. Būtent jų reformas daro visos valstybės, tik ne mūsiškė.\n\nPavyzdžiui, yra toks rusiškas žodis pomieščik, lietuviškai – dvarininkas, bet tai nevisiškai tikslus vertimas. Greičiau tai Rusijos imperijos lokali atrama. Šį sluoksnį sukuria Jekaterina, juo remiasi, jį valdo. Jaunus žmones ima į tarnybą – karinę, diplomatinę arba administracinę. Ir jie tarnauja, yra suinteresuoti, nes jų gyvybė ir ateitis priklauso nuo imperatorės. Paskui, kai jau ko nors pasiekia, leidžia grįžti į kaimą ir ten gyventi. Taip, jie yra ponai, juos matome Levo Tolstojaus romanuose. Šitaip Jekaterinos laikais susikuria klasikinė Rusija.\n\nDidžiausia imperijos problema – valstiečiai, kurie, skirtingai nei mūsiškiai, nebuvo individualistai, gyveno bendruomenėmis. Todėl rusiškas žodis mir lig šiol reiškia ir bendruomenę, ir pasaulį – viską. Šios bendruomenės labai konservatyvios, nieko neįsileidžiančia į vidų, nepasiduoda vakarietinamos. Jekaterina II jų irgi nepaveikia, taip ir išlieka dvi Rusijos: vakarietiškas elitas ir tamsios liaudies masės. XX amžiaus pradžioje šis vidinis prieštaravimas atves į valstybės katastrofą. Jis jaučiamas ir šiandien – kaip Maskvos, Sankt Peterburgo ir likusios Rusijos priešprieša.\n\nJeigu Lietuvos geografinė padėtis būtų buvusi kitokia, jei šalia nebūtų buvę Rusijos, ar Abiejų Tautų Respublikos ateitis būtų susiklosčiusi kitaip? Būtų buvę kitaip, bet vis tiek blogai. Nes tokia didelė valstybė negali būti silpna. Per visą XVIII amžių kartojasi du žodžiai: kariuomenė ir iždas. Būtent jų reformas daro visos valstybės, tik ne mūsiškė. Jeigu jų nepadarei, tai nieko gero ir nebus: nebus iždo reformos, nebus pinigų. O be jų neužauginsi kariuomenės.",
    "Nukeliavo iki pusfinalio: „Gulbelė“ neatsilaikė prieš antrą vietą pasaulio reitinge užimančius serbus": "Ketvirtfinalyje „Gulbelė“ be didesnių problemų 22:15 eliminavo Antverpeno „Antwerp“ (Belgija) komandą, savo gretose turinčią 3 iš 4 Tokijuje ketvirtą vietą užėmusios Belgijos olimpinės rinktinės narių. „Gulbelė“ šias rungtynes pradėjo taip įspūdingai, kad vienu metu pirmavo net 11:1. Vėliau jų persvara buvo dar išaugusi (13:2, 18:6, 19:7). 11 tšk. pelnė vos vieną metimą prametęs A. Pukelis. P. Beliavičius (6 atkovoti kamuoliai) ir M. Užupis surinko po 4 tšk., o M. Kumpys – 3.\n\nPusfinalyje „Gulbelė“ 14:21 neatsilaikė prieš antrą vietą pasaulio reitinge užimančią Limano „Huishan NE“ (Serbija) komandą. 6 tšk. pelnė dėjimais lanką drebinęs M. Kumpys, 4 – A. Pukelis, 3 – P. Beliavičius ir 1 – M. Užupis. Lietuvius nemaloniai nustebino Aleksandaras Ratkovas, pataikęs visus 3 mestus tolimus metimus.\n\nREKLAMA\n\n„Huishan NE“ galiausiai tapo ir turnyro nugalėtojais, finale 21:15 įveikę „Paris“ (Prancūzija).\n\n„Gulbelė“ šeštadienį užtikrintai tapo D grupės nugalėtojais. Lietuviai 22:15 nugalėjo kvalifikaciją įveikusią Konstancos „CSU Neptun“ (Rumunija) ekipą ir 22:16 pranoko Vienos „Vienną“ (Austrija).\n\nTurnyre dalyvavo ir Marijampolės „Mantinga“ (Evaldas Džiaugys, Tautvydas Kliučinykas, Justas Nausėdas, Žygimantas Šimonis). B grupėje lietuviai patyrė dvi skaudžias nesėkmes – 19:21 prieš Utrechto „Utrecht“ (Nyderlandai) ir 19:20 prieš „Antwerp“.\n\nREKLAMA\n\nREKLAMA\n\nBeje, šeštadienį turnyrą paženklino ir jaudinanti akimirka. Turnyro didžėjus Mike‘as pasipiršo savo merginai.\n\n6 geriausios turnyro Utrechte komandos išsidalino 122 tūkst. JAV dolerių prizinį fondą. Nugalėtojams atiteko 40 tūkst. JAV dolerių, o trečią vietą užėmusi „Gulbelė“ pelnė 22 tūkst. JAV dolerių.\n\nUtrechte buvo kovojama ir dėl įskaitinių pasaulio turo taškų, kurie vėliau nulems 12 pajėgiausių komandų, pateksiančių į finalinį sezono etapą. „Gulbelė“ su 255 taškais bendroje sezono įskaitoje pakilo į 4-ą vietą, o „Mantinga“ (96 tšk.) įtemptai kovoja dėl patekimo į 12-uką ir šiuo metu kaip tik yra 12-a. Marijampoliečiai Utrechte užėmė 9-ą vietą.",
    "LIETUVĖ VOS NETAPO TARPTAUTINĖS BIATLONO SĄJUNGOS VYKDOMOJO KOMITETO NARE – PRITRŪKO BALSO": "Rugsėjo 15-18 dienomis Zalcburge (Austrija) vyko Tarptautinės biatlono sąjungos (IBU) rinkiminis kongresas, Lietuvai tapęs istoriniu.\n\nPirmą kartą mūsų šalies atstovas pretendavo būti išrinktas į svarbiausią IBU valdomąjį organą – vykdomąjį komitetą.\n\nPastarąjį sudaro devyni asmenys – 6 nariai, IBU prezidentas, viceprezidentas bei antrasis viceprezidentas, atsakingas už finansus. Visus juos balsuodamos renka IBU priklausančios federacijos. IBU prezidentu perrinktas švedas Olle Dahlinas, viceprezidentais – čekas Jiri Hamza bei austras Christianas Schereris. 18 šalių palaikė lietuvės Alionos Sosunovos kandidatūrą į vykdomąjį komitetą, tačiau jame atsidūrė ne mūsiškė, o vos vienu balsu daugiau surinkusi bulgarė Jekaterina Dafovska.\n\nAtsakingas pareigas „Vinted“ įmonėje užimanti A.Sosunova – buvusi Lietuvos rinktinės narė, pasaulio ir Europos čempionatų dalyvė. Nuo šio pavasario ji yra viena iš Lietuvos biatlono federacijos vykdomojo komiteto narių.\n\n„Kai buvau 15-18 metų, turėjau svajonė dirbti IBU. Išgirdusi pasiūlymą keliauti į kongresą ir teikti savo kandidatūra, sutikau tą su džiugesiu. Tai, kad likome tik per vieną balsą nuo išrinkimo šalia tokių šalių kaip Norvegija, Prancūzija, Vokietija, Italija parodo, kiek patobulėjome tiek sportininkų rezultatais, vadyba Lietuvoje ir Baltijos šalyse, tiek šalių mus palaikė ir matė sprendžiant visos IBU problemas“, – sakė A.Sosunova.\n\nVilnietė dalyvavo 2011 ir 2012 pasaulio biatlono čempionatuose bei buvo pirmosios istorijoje Lietuvos moterų estafetės nare.\n\n„Didžiuojuosi tuo, kad sugebėjau ir sportuoti, ir kurti puikią karjerą. Mano darbinė patirtis ir išsilavinimas leidžia rimtai pretenduoti į aukštu IBU postus bei sulaukti komplimentų dėl savo karjeros kelio, komunikacijos bei būti matomai kaip tinkama kandidate kurti drauge su IBU. Ar apmaudu, kad nebuvau išrinkta? Apmaudu, bet džiaugiuosi, kad šalia visų mano iniciatyvų liks daugiau laiko šeimai“, – teigė A.Sosunova.\n\nIBU ir toliau pratęsė Rusijos bei Baltarusijos sportininkų suspendavimą: už tokį sprendimą pasisakė 40 narių, prieš – vienas. Kongreso metu taip pat paaiškėjo, kur vyks 2027 metų pasaulio biatlono čempionatas – po mažiau nei penkerių metų pajėgiausi planetos biatlonininkai dėl apdovanojimų kovos Otepėje, Estijoje. Beje, šį savaitgalį būtent šioje žiemos sporto bazėje vyks Lietuvos vasaros biatlono čempionatas.",
    "Kaip bus ribojami atsiskaitymai grynaisiais pinigais: liko kiek daugiau nei mėnuo": "Vytauto Didžiojo universiteto Žemės ūkio akademijos Bioekonomikos plėtros fakulteto doktorantės Kristina Gesevičienė ir Jevgenija Furgasė pasidalijo komentaru, kaip veiks nauji ribojimai.\n\nAtsiskaitymų grynaisiais pinigais ribojimo įstatymas\n\nNesąžiningai veikiančių įmonių vengimas mokėti mokesčius, siekis apskaityti smulkiajame versle cirkuliuojančius grynuosius pinigus, pagerinti mokesčių surinkimą, vykdyti pinigų plovimo ir teroristų finansavimo prevenciją – dėl šių ir kitų priežasčių 2022 m. birželio 23 d. Seimas priėmė Atsiskaitymų grynaisiais pinigais ribojimo įstatymą.\n\nAktualu tai, kad atsiskaitymams grynaisiais pinigais nustatoma 5 tūkst. eurų riba taikoma visiems atsiskaitymams ir mokėjimams, kuriuos atlieka tiek verslą vykdantys, tiek ir verslu neužsiimantys juridiniai ir fiziniai asmenys bei nuolatiniai Lietuvos gyventojai ar užsieniečiai.\n\nREKLAMA\n\nSvarbu atkreipti dėmesį, kad įstatymo nuostata dėl mokėjimų už sandorį dalimis yra aiški – už sandorį gali būti mokama grynaisiais pinigais per kelis kartus tol, kol pasiekiama nustatyta riba, t. y. 5 tūkst. eurų, taip pat įstatymas nurodo, kad likusi sandorio dalis turėtų būti apmokėta negrynaisiais pinigais. Taigi, sandorio išskaidymas į smulkesnius, siekiant apeiti įstatymu nustatytus ribojimus, yra negalimas.\n\nRibojimų išimtys\n\nTiesa, įstatymas numato ir atvejus, kai ribojimas netaikomas – tai mokėjimų atvejai, nustatyti kituose įstatymuose; mokėjimai, atliekami per įstatymais nustatytus mokėjimo paslaugų teikėjus, kai užtikrinamas kliento tapatybės nustatymas; kai mokėjimų pagal sandorį negalima atlikti negrynaisiais pinigais, nustatyta tvarka apie tai informuojant mokesčių administratorių.\n\nREKLAMA\n\nREKLAMA\n\nTačiau tai nėra taikoma vykdant įprastą verslo veiklą.\n\nIš vienos pusės, paslaugų verslo atstovų nuomone, priimtas ribojimas apsunkins prekybą, ypač tuose versluose, kur grynaisiais pinigais atsiskaitoma dažniau – viešojo maitinimo, statybų, automobilių prekybos ir remonto srityse.\n\nIš kitos pusės, Lietuvos verslo konfederacija siūlė visiškai uždrausti atsiskaitymus grynaisiais pinigais tarp juridinių asmenų argumentuodami, kad tik toks draudimas būtų efektyvus, siekiant sumažinti mokesčių ir akcizų vengimą, o ir įmonėms mažėtų kaštai dėl grynųjų pinigų tvarkymo, inkasavimo ir pan.\n\nNurodymai atsiskaityti tik negrynaisiais pinigais\n\nVertinant Europos Sąjungos (ES) šalių taikomą praktiką atsiskaitymams grynaisiais pinigais, galima pastebėti, kad vieningos politikos šiuo klausimu nėra. Vokietija, Airija, Austrija nenustato jokių apribojimų atsiskaitymams grynaisiais pinigais, kitose ES šalyse ši suma svyruoja nuo 500 eurų (Graikija) iki 7,2 tūkst. eurų (Latvija).\n\nREKLAMA\n\nREKLAMA\n\nVis tik priimtas naujasis įstatymas nėra vienintelė priemonė, kuri jau taikoma siekiant apriboti grynuosius pinigus.\n\nMokesčių administravimo įstatymas taip pat numato atvejus, kai mokesčių mokėtojui gali būti duoti nurodymai atsiskaitymus vykdyti tik negrynaisiais pinigais. O nuo 2022 m. sausio 1 d. įsigaliojo Darbo kodekso pataisos, pagal kurias tiek darbo užmokestis, tiek kitos su darbo santykiais susijusios išmokos mokamos tik pavedimu į darbuotojo sąskaitą.\n\nPo naujojo įstatymo priėmimo sekė Mokesčių administravimo įstatymo pakeitimai, numatantys pasekmes nepaisantiems atsiskaitymų grynaisiais pinigais ribojimo – patikimo mokesčių mokėtojo statuso praradimas ar negalėjimas pagrįsti sandorių juridinę galią turinčiais dokumentais. Pakeliui ir Administracinių nusižengimų kodekso pakeitimas ir papildymas.\n\nKova su šešėline ekonomika ir mokesčių vengimu\n\nKol kas nėra aišku, kaip pokyčiai palies Pinigų plovimo ir teroristų finansavimo prevencijos įstatymą, kurio nuostatos asmenims, besiverčiantiems ūkine veikla – prekyba turtu, numato kliento ir naudos gavėjo tapatybės nustatymo pareigą, kai atsiskaitoma grynaisiais pinigais už turtą, kurio suma lygi ar viršija 10 tūkst. eurų.\n\nREKLAMA\n\nREKLAMA\n\nTaip pat neaišku, kaip keisis prievolė pateikti kliento duomenis Finansinių nusikaltimų tyrimo tarnybai apie kliento operacijas grynaisiais pinigais, kurių suma lygi ar viršija 15 tūkst. eurų.\n\nMatome, kad vykdomoji valdžia ir toliau siekia mažinti šešėlinę ekonomiką, didinti neteisėtų sandorių kontrolę, sumažinti mokesčių vengimą. Kaip priimtas naujasis įstatymas prisidės siekiant šių tikslų, matysime tik praėjus laikui, o šiuo metu verslui svarbu žinoti apie įstatymų pokyčius bei jiems tinkamai pasirengti.",
    "Sąskaitas deginantys italai teigia nebeišgalintys ne tik jų apmokėti – iškilusios maisto kainos neleidžia oriai gyventi": "Europos valstybės bando suvaldyti aukštas energijos sąskaitas gyventojams, vis aštrėjant nepasitenkinimui dėl padidėjusių kainų. Portugalija gyventojams skirs išmokas, Austrija padengs dalį elektros kainos. Tiesa, Austrijos kancleris tikina, kad Europai reikia bendros energijos krizės valdymo politikos, kurią bendrijos ministrai turėtų svarstyti penktadienį.\n\nSąskaitas už elektrą deginantys italai Neapolyje teigia nebeišgalintys ne tik jų apmokėti. Jau ir maisto kainos, sako protestuojantys, neleidžia oriai gyventi.\n\n„Net nekalbant apie sąskaitas už energiją, mes mirsime iš bado, nes negalėsime savo sūnums padėti maisto ant stalo. Pienas, makaronai, alyvuogių aliejus pabrango. Taip pat pomidorų padažas ir vaisiai, nebegalime sau leisti pirkti vaisių. Vaisiai tampa prabangos preke. Skandalinga“, – pasakoja protestuotoja.\n\nVyriausybė gyventojams jau išdalijo 6 pagalbos paketus, kurių vertė – 52 milijardai eurų. Bet to negana. Italija skaičiuoja, kad importuojama energija šiais metais pabrangs dvigubai.\n\nKitos euro zonai įsiskolinusios šalys, tokios, kaip Ispanija ir Portugalija, irgi nežino, kokie ilgalaikiai infliacijos ir aukštų energijos kainų sprendimai laukia.\n\nIr skuba dalyti pinigus. Portugalija paskelbė beveik 2,5 milijardo eurų paramą gyventojams. Šalies premjeras Antonio Costa sako, tokio pragyvenimo išlaidų padidėjimo nebuvo kelis dešimtmečius, o krizę sukėlė Rusijos invazija.\n\nProtestai Europoje dėl elektros kainų. Asociatyvi nuotr. / AP nuotr.\n\n„Vyriausybė nusprendė kiekvienam ne pensinio amžiaus piliečiui, kurio mėnesinės pajamos neviršija 2 700 eurų, skirti nepaprastąją 125 eurų išmoką. Taip pat nesvarbu, kokios šeimos pajamos, Vyriausybė skirs 50 eurų vaiko išmoką. Pensininkai gaus vienkartinę išmoką, kurios vertė – pusė pensijos sumos“, – supažindina jis.\n\nAustrijos kancleris žada padengti iki 80 proc. elektros kainos pagal praėjusių metų vidurkį. O Berlynas keičia planus ir iki metų pabaigos uždarys tik vieną iš trijų likusių branduolinių elektrinių.\n\nKitos dvi, nors bus atjungtos nuo tinklo, iki pavasario galės būti panaudotos, jei šaliai pritrūktų energijos. Ekspertų skaičiavimai esą parodė, kad žiemą Europos rinkoje gali kilti energijos krizė, „Gazprom“ nutraukus dujų tiekimą „Nord Stream“.\n\n„Ši geopolitinė krizė aiškiai parodė, kad skirtingos Europos Sąjungos (ES) šalys turi skirtingą energetikos išteklių struktūrą. Skirtingus priklausomybės ryšius su trečiosiomis šalimis, dėl to ir jų atsakas į šią krizę yra gana skirtingas“, – paaiškina Vilniaus universiteto Tarptautinių santykių ir politikos mokslų instituto (VU TSPMI) profesorius Ramūnas Vilpišauskas.\n\nRamūnas Vilpišauskas / J. Stacevičiaus/LRT nuotr.\n\nSutarimo, kaip ES lygmeniu tvarkytis su aukštomis energijos kainomis, laukiama penktadienį, susitikus Bendrijos energetikos ministrams. Tarp svarstymų – dujų kainą atsieti nuo elektros kainos arba įvesti kainų lubas.\n\nPrancūzijos prezidentas Emmanuelis Macronas pritaria siūlymams Europai dujas pirkti kartu, kontroliuoti energijos kainų augimą, o Rusijos dujoms taikyti kainų lubas. Taupyti prancūzus raginantis E. Macronas taip pat žada padėti Vokietijai, jei žiema būtų sudėtinga.\n\n„Per ateinančias savaites užbaigsime būtinas dujų jungtis, kad galėtume eksportuoti dujas į Vokietiją, jei tokio solidarumo prireiktų. Šiandien pirmą kartą per ilgą laikotarpį Prancūzija eksportuoja dujas į rytinę Europos dalį. Sustiprinsime pajėgumus, kad galėtume solidarizuotis su Vokietija, siųsti dujas, jei žiema taptų sunki ir Vokietijai jų prireiktų“, – teigia jis.\n\nBriuselis, anksčiau išsikėlęs ambicingus žaliosios politikos tikslus, dabar jau mažai ką padaryti dėl Europos Vyriausybių sprendimų pratęsti anglimi varomų elektrinių darbą.\n\nAnalitikai skaičiuoja, vien šią žiemą Europos šalys išleis 50 milijardų eurų atgaivintoms iškastinio kuro jėgainėms.",
    "ES nesutaria dėl draudimo atvykti Rusijos piliečiams": "Čekija nori sustabdyti 2007 metų susitarimo, kuriuo buvo palengvintas vizų išdavimas Rusijos turistams, galiojimą, o kai kurios ES narės ragina visiškai uždrausti išduoti vizas.\n\nTačiau kai kurios šalys, tarp jų didžiosios ES valstybės Vokietija ir Prancūzija, taip pat Vengrija, Liuksemburgas ir Austrija, tam prieštarauja.\n\n„Turizmui vietos nėra“, – sakė Čekijos diplomatijos vadovas Janas Lipavsky per ES užsienio reikalų ministrų dviejų dienų susitikimą Prahoje.\n\nGriežtesni apribojimai dėl vizų būtų „signalas Maskvos ir Sankt Peterburgo elitui“, pridūrė jis.\n\nTačiau Prancūzija ir Vokietija neoficialiame diplomatiniame dokumente, kurį gavo naujienų agentūra AFP, išreiškė nepritarimą pernelyg dideliems apribojimams.\n\nJos ragino tikrinti vizų prašančius asmenis dėl galimos grėsmės saugumui, tačiau patarė įsileisti studentus, menininkus ir mokslininkus.\n\n„Neturėtume nuvertinti pokyčių galios, kurią suteikia galimybė tiesiogiai patirti gyvenimą demokratinėse sistemose, ypač ateities kartoms“, – nurodė šalys bendrame dokumente.\n\nPrancūzijos užsienio reikalų ministrė Catherine Colonna sakė, kad svarbu atskirti tuos, kurie kalti dėl karo, nuo nekaltųjų.\n\n„Ir mes... turime išlaikyti ryšius su pastaraisiais“, – sakė ji, paminėdama Rusijos menininkus, studentus ir žurnalistus.\n\nVengrijos užsienio reikalų ministras Peteris Szijjarto, kurio šalis priešinosi pastangoms izoliuoti Maskvą dėl invazijos į Ukrainą, taip pat pasisakė prieš vizų draudimą.\n\n„Nemanau, kad draudimas išduoti vizas yra tinkamas sprendimas dabartinėmis aplinkybėmis“, – sakė jis.\n\nPanašios pozicijos laikosi ir Liuksemburgo užsienio reikalų ministras Jeanas Asselbornas.\n\n„Mums nereikia naujos Geležinės uždangos Europoje“, – sakė jis.\n\n„Iš pat pradžių visi sutarėme, kad tai (Rusijos prezidento Vladimiro) Putino karas“, – kalbėjo J.Asselbornas.\n\nAustrijos diplomatijos vadovas Alexander'as Schallenbergas savo ruožtu sakė: „ES neturi priimti kategoriško sprendimo dėl 140 mln. žmonių.“\n\nVasario 25-ąją, kitą dieną po Rusijos įsiveržimo į Ukrainą, Čekija sustabdė vizų išdavimą rusams, tačiau išimtys taikomos pilietinės visuomenės veikėjams arba humanitarinės pagalbos atvejais.\n\nRusijos kaimynės Lietuva, Lenkija, Latvija, Estija ir Suomija, turinti su ja ilgiausią sieną Europoje, iškart po invazijos ėmė raginti Briuselį uždrausti rusų turistams išduoti ES Šengeno vizas.\n\nEstijos užsienio reikalų ministras Urmas Reinsalu Prahoje sakė, kad apribojus vizų išdavimą Rusijos oficialioms delegacijoms ir įmonių vadovams, atėjo laikas imtis veiksmų prieš eilinius rusus.\n\n„Šie nebylūs privatūs asmenys taip pat turėtų suprasti, kad karas sukelia pasekmių“, – sakė jis.\n\n„Jų mokesčių pinigais tiesiogine prasme mokama už bombas, žudančias ukrainiečių vaikus ir griaunančias ligonines, vaikų darželius, mokyklas“, – pabrėžė U.Reinsalu.",
    "Kauno rajonas tiesia bendradarbiavimo tiltus su Pietų Moravija (foto)": "Kauno rajono savivaldybės Turizmo ir verslo informacijos centro (TVIC) sutartis su Bata kanalo vadovybe (Čekija) leis įgyvendinti turizmo infrastruktūros projektus ir teikti įvairesnių paslaugų. Tarptautinę bendradarbiavimo sutartį Pietų Moravijos krašte esančioje Veselio savivaldybėje pasirašė Kauno rajono TVIC direktorė Raminta Popovienė ir Bata kanalo direktorius Vojtekas Bártekas.\n\nSumaniai panaudojo kanalą\n\n„Čekija neturi priėjimo prie jūros, todėl investuojame į Bata kanalo infrastruktūrą. Tikime, kad tai padės pritraukti daugiau turistų ir sukurti naujų darbo vietų“, – kalbėjo ceremonijoje dalyvavęs Pietų Moravijos krašto vicegubernatorius Janas Zámečníkas. Čekams, kaip ir lietuviams, aktualu stabdyti emigraciją, dėl kurios iš šalies išvyksta daug jaunų žmonių, rašoma Kauno rajono savivaldybės pranešime žiniasklaidai.\n\n53 km ilgio Bata kanalas Moravos upės baseine buvo įrengtas 1934-1938 metais. Per karą jis buvo apleistas, o 9 dešimtmetyje pritaikytas pramoginei laivybai.\n\nDabar čia įrengtas uostas, kuriame gali tilpti maždaug 100 laivų, degalinė, administracinis pastatas, greta uosto – parkas, vaikų žaidimo aikštelės, paplūdimys. Palei kanalą driekiasi dviračių takas, vandens telkinį pamėgo žvejai.\n\nĮgyvendins bendrus projektus\n\nKauno rajono savivaldybė taip pat aktyviai plėtoja turizmo infrastruktūrą: tvarko kurortinių miestelių gatves, tiesia dviračių takus, vysto vandens turizmą. R. Popovienė pasakojo, kad Nemune iškylautojus plukdantis savivaldybės katamaranas „Zapyškis“ pranoko lūkesčius, daug dviratininkų per Nemuną kelia „Nevėžis“.\n\nKauno rajono meras Valerijus Makūnas pastebėjo, kad Nemune sparčiai daugėja ir privačių pramoginių laivų, todėl gyvybiškai reikia mažųjų laivų uosto. Mero nuomone, jis galėtų būti įrengtas ties Kačergine.\n\nSveikindama sutarties dalyvius, Lietuvos ambasados Čekijoje sekretorė Kristina Baubinaitė tvirtino, kad bendradarbiavimas savivaldos lygmenyje suteiks daugiau galimybių pritraukti ES lėšų. Pasak diplomatės, turizmo plėtrai svarbi ir informacijos sklaida.\n\nPietų Moravijos krašto vyriausybės Užsienio ryšių skyriaus vadovas Pavolas Foltinas pastebėjo, kad vykstant klimato kaitai, vis daugiau čekų atostogas planuoja ne Pietų šalių kurortuose, o Šiaurės Europoje. „Lietuva Čekijoje įgijo patikimos valstybės reputaciją, be to, turite daug miškų, gražių miestų, Baltijos jūrą, todėl esate mums įdomūs“, – apie bendradarbiavimo perspektyvas kalbėjo P. Foltinas.\n\nĮspūdingas kultūros paveldas\n\nPietų Moravija lietuvius pirmiausiai turėtų dominti savo istorija ir kultūros paveldu. P. Foltinas tvirtino, kad vien tik Brno apylinkėse yra daugiau kaip 100 pilių ir dvarų.\n\nBrno senamiestis su svarbiausiomis istorinėmis įžymybėmis ir muziejais susitelkęs aplink dvi aikštes – Zelný trh ir Náměstí Svobody. Dvi reikšmingos įžymybės, esančios už senamiesčio ribų, – tai dvibokštė katedra ant Petrovo kalvos ir Špilberko tvirtovė.\n\nKauno rajono delegacija aplankė 16 km į pietryčius nuo Brno nutolusį Slavkovo miestelį. Jame yra XIII a. tvirtovės liekanos, renesansinė rotušė, dvi bažnyčios. Šalia esančiame lauke 1805 gruodžio 2 d. įvyko Austerlico mūšis, kuriame Napoleonas pasiekė vieną didžiausių pergalių kare su Rusija ir Austrija. Šioje vietoje pastatyti imperinio laikotarpio rūmai su parku pritraukia tūkstančius karo istorijos mėgėjų iš viso pasaulio, pramogautojus vilioja Austerlico golfo laukai.\n\nDidžiuojasi išplėtota savivalda\n\nČekija turi senas demokratijos tradicijas, joje išplėtota daugiapakopė savivaldos sistema. Vien tik Pietų Moravijos krašte, kuriame gyvena 1,3 mln. gyventojų, yra 673 savivaldybės.\n\nBrno senamiestyje, įspūdingame Habsburgų monarchijos laikų pastate, įsikūrusi Pietų Moravijos krašto vyriausybė. Tarybos posėdžių salėje yra erdvus balkonas, į kurį atėję piliečiai gali pareikšti savo nuomonę ir uždavinėti politikams klausimus.\n\nMiestai ir miesteliai taip pat turi savo renkamą valdžią. Kaip tik šį mėnesį Čekijoje vyksta savivaldos rinkimai: gatvėse gausu plakatų, kai kurie kandidatai patys dalija lankstinukus ir kviečia balsuoti.\n\nP. Foltinas pripažino, kad biurokratinė našta yra didelė, tačiau čekai vertina savo demokratiją.\n\nKatamaranas telpa krepšyje\n\nIšvykos metu Kauno rajono delegacija buvo supažindinta su keliomis šiuolaikinėmis Pietų Moravijos įmonėmis. „MGM Compro“ kuria elektrines sistemas, greičio kontrolės mechanizmus ir kitus inžinerinius sprendinius aviacijai, pramoginiams laivams, karinei ir net kosmoso pramonei.\n\nKita čekų kompanija „Evektor“, gaminanti sportinius ir pramoginius orlaivius, dėl karo Ukrainoje prarado dalį rinkų, todėl ieško naujų klientų.\n\nO štai pripučiamus katamaranus gaminanti „MiniCat“ nespėja vykdyti užsakymų – rankomis kruopščiai pagamintus laivelius graibsto buriuotojai. Tokie katamaranai sveria ne daugiau kaip 60 kg ir telpa viename krepšyje, juos lengva surinkti.\n\n470 tūkst. gyventojų turintis Brno yra antrasis pagal dydį šalyje po Prahos. Tai didelis pramonės centras, kuriame išplėtota mašinų, plieno konstrukcijų, traktorių, ginklų, elektronikos, tekstilės, statybinių medžiagų gamyba. Mieste veikia kelios aukštosios mokyklos, tarp kurių – prestižinis Masaryko universitetas.\n\nRegione labai išplėtotas geležinkelių tinklas, svarbų vaidmenį vaidina ir tramvajai. Didelių spūsčių nepasitaiko, nes keleiviai naudojasi vieningo elektroninio bilieto sistema.\n\nBendrauja dešimtmetį\n\nKauno rajonas su Pietų Moravija kontaktus mezga nuo 2013 metų, kai Raudondvario dvare buvo pristatyta Moravijos meno kolekcija. Vėliau Kauno rajono muziejuje buvo eksponuojama pasaulyje garsaus čekų grafiko Oldřicho Kulháneko darbų paroda, lankėsi Čekijos ambasadoriai, Olomouco delegacija.\n\nŠių metų sausį Kauno rajone lankėsi inovatyviais dujų ir vandens tiekimo infrastruktūros sprendimais bei dirbtinių vandens telkinių įveiklinimu garsėjančios Čekijos kompanijos HUTIRA eksporto ir plėtros direktorius Michalas Vala. Verslininkas tvirtino ieškantis galimybių steigti HUTIRA atstovybę Baltijos šalims.",
    "Panagrinėjus laimės indeksą, nesueina galai: kas vienija laimingiausias pasaulio tautas?": "Kas žmonėms suteikia laimės? Siekiant atsakyti į šį klausimą, labai praverstų žinoti, kurios visuomenės iš tiesų laiko save žymiai laimingesnėmis už kitas. Nuo 2012 m. tai padaryti labai lengva, pakanka pasitikrinti naujausią „Pasaulio laimės indekso“, kurį kas metus Niujorke publikuoja Jungtinių Tautų darnaus vystymosi sprendimų tinklas, leidimą.\n\nTai ištrauka iš leidyklos „Liūtai ne avys“ išleistos Vaclavo Smilo knygos knygos „Skaičiai nemeluoja. 71 dalykas, kurį turite žinoti apie pasaulį“. Vertėjas Mantas Tamulevičius.\n\n2019 m. (apibendrinus 2016–2018 m. duomenis bei apklausas) laimingiausia pasaulio šalimi antrus metus iš eilės tapo Suomija, toliau ėjo Danija, Norvegija ir Islandija; Nyderlandai bei Šveicarija šiek tiek aplenkė Švediją, o tai reiškia, kad Šiaurės šalys užėmė penkias iš septynių aukščiausių pozicijų. Pirmąjį dešimtuką užbaigė Naujoji Zelandija, Kanada bei Austrija. Antrasis dešimtukas prasidėjo nuo Australijos, o baigėsi Čekijos Respublika: JK užėmė 15 vietą, Vokietiją – 17, o JAV – 19 poziciją.\n\n\n\nApie tai praneša žiniasklaida, neslepianti susižavėjimo amžinai laimingais šiauriečiais ir pabrėžianti, kad Amerikos (prastai paskirstyti) turtai negali nupirkti laimės. Bet retai užsimenama, kas iš tikrųjų įtraukiama į šiuos nacionalinius įvertinimus:",
    "Juozas Olekas ir Alfonsas Brazas: Ar ES šalys ras kompromisą elektros kainų klausimu?": "Tiesa, Rusija tada gali išvis nutraukti dujų eksportą į ES, todėl Vengrija, Austrija, Čekija, Slovakija, Vokietija, Italija gali šitam žingsniui nepritarti, nes jos importuoja daug rusiškų dujų.\n\nKitas svarbus dalykas, kad ta „kainos kepurė“ rusiškoms dujoms didmeninės elektros prekybos biržų aukštos ribinės kainos problemos nesprendžia, nes tų rusiškų dujų šiemet bebus tik 70÷75 mlrd. m³/metus, o kitąmet dar gerokai mažiau (pernai buvo 155 mlrd. m³), kai tuo tarpu ES suvartoja virš 400 mlrd. m³/metus.\n\nTodėl vis pagalvojama net apie „kainos kepurę“ visoms importuojamoms dujoms. Betgi dujas eksportuojančios šalys žemiau šitos „kainų kepurės“ gali dujų į ES ir nebetiekti, ypač suskystintų gamtinių dujų (SGD)...\n\nTaigi abejojame, ar kokia nors „kainų kepurė“ dujoms apskritai bus nustatyta, nors iš Rusijos importuojamoms dujoms ją nustatyti tikrai reikėtų.\n\nGreičiau reiktų uždėti kainos kepurę dujinei elektros generacijai (pvz. 150÷200 €/MWh) subsidijuojant dujas, vartojamas elektrai gaminti. Taip padarė ispanai ir portugalai, tiesa jie nustatė labai žemą „kepurę“ dujinės generacijos kainai - vos 50 €/MWh, todėl jiems reikia labai daug lėšų dujų kainai subsidijuoti. Iš kur ispanai ir portugalai gauna tas lėšas? Jie tiesiog įvedė drakoniškus mokesčius energetikos kompanijoms.\n\nAlternatyva tam ispaniškam/portugališkam variantui – bendra europinė dujinės generacijos „kainų kepurė“ ir bendras europinis fondas, minimum 200 mlrd. € dujų, naudojamų elektrai gaminti, subsidijavimui. Už tai, atrodo, pasisako Lietuva ir kitos Rytų bei Centrinės Europos šalys, kurios turi mažai saulės, vėjo, hidro, atominės generacijos. Prieš yra ES šalių grupė su Vokietija priešakyje, kurios nenori bendrai skolintis tų 200 mlrd. eurų, kurie būtų išleisti dujų kainos subsidijavimui greičiau kaip per metus.\n\nMums tai būtų peilis po kaklu, nes pas mus mažai saulės, vėjo, hidro bei atliekų kogeneracinių elektrinių, kurios parduoda savo pagamintą elektrą biržoje.\n\nVokietija ir ją remiančios šalys siūlo alternatyvą - uždėti kainos lubas žemų sąnaudų saulės, vėjo, hidro, atominei elektrai, parduodamai biržoje. O iš skirtumo tarp biržos ribinės kainos ir tų kainos lubų dotuoti elektros vartotojus. Bet mums tai būtų peilis po kaklu, nes pas mus mažai saulės, vėjo, hidro bei atliekų kogeneracinių elektrinių, kurios parduoda savo pagamintą elektrą biržoje, kadangi didelė dalis saulės ir vėjo elektrinių operatorių pas mus savo pagamintą elektrą parduoda ne per biržą, o pagal ilgalaikius elektros tiekimo kontraktus, o net 70 proc. elektros mes importuojame.\n\nMums tinka tik bendra europinė „kainų kepurė“ (pvz. 150÷200 €/MWh) dujinei generacijai ir dujų, naudojamų elektrai gaminti, subsidijavimas iš bendro europinio fondo. Šitai, beje, tinka ir verslui visose ES šalyse.\n\nNa, o kompromisas su vokiečiais šalia bendros europinės „kainos kepurės“ dujinei generacijai, galbūt, galėtų būti tos bendros europinės kainos lubos (pvz., 100 €/MWh) žemos savikainos saulės, vėjo, hidro, atominei generacijai ir biomasės/biokuro/atliekų kogeneracijai, tačiau skirtumą tarp biržos ribinės kainos ir šių kainos lubų paimant ne į nacionalinius biudžetus, o į bendrą europinį fondą, iš kurio ir būtų subsidijuojama dujų, naudojamų elektrai gaminti, kaina. Tada ES nereikėtų skolintis šitų 200 mlrd. eurų, kurie būtų išleisti per metus. Bet iki šio kompromiso aptarimo dar neprieita.",
    "Lietuvos sporto savaitė: krepšinio rinktinės nuopuolis, „Žalgirio“ futbolininkų debiutas ir Deimantinės lygos finalai": "Tai buvo įdomiausi praėjusios savaitės Lietuvos sporto įvykiai.\n\nSvarbiausi savaitės įvykiai\n\nRugsėjo 6 d. Lietuvos futbolo A lygoje dėl prizinių vietų kovojančių komandų rungtynėse Marijampolės „Sūduva“ namie nugalėjo Kauno „Hegelmann“ 2:1.\n\nRugsėjo 6 d. Lietuvos vyrų krepšinio rinktinė Europos čempionato rungtynėse Kelne nugalėjo Vengriją 87:64 (J.Valančiūnas 21, D.Sabonis 19, M.Grigonis 15).\n\nRugsėjo 6 d. Lietuvos moterų futbolo rinktinė paskutinėse pasaulio čempionato atrankos rungtynėse Vilniuje pralaimėjo Kroatijai 0:1. Lietuvės per 10 rungtynių iškovojo 5 taškus ir atrankos grupėje užėmė priešpaskutinę penktąją vietą. Paskutinę vietą užėmė 1 tašką iškovojusi Moldova. Vienintelį kelialapį į pasaulio čempionatą iškovojo grupės nugalėtoja Italija (27 tšk.). Antrąją vietą užėmusi Šveicarija (25) žais atrankos atkrintamajame etape. Grupėje taip pat žaidė Rumunija (19) ir Kroatija (10).\n\nRugsėjo 7 d. Niujorke JAV atvirojo teniso čempionato jaunių varžybų antrajame rate Edas Butvilas pralaimėjo čekui Hynekui Bartoniui 6:7, 6:4, 3:6.\n\nRugsėjo 7 d. Lietuvos vyrų krepšinio rinktinė paskutinėse Europos čempionato grupės rungtynėse nugalėjo Bosniją ir Hercegoviną 87:70 (M.Grigonis 16, J.Valančiūnas, I.Brazdeikis ir A.Butkevičius po 13). Lietuviai laimėjo 2 iš 5 rungtynių, grupėje užėmė ketvirtąją vietą ir pateko į atkrintamąsias varžybas.\n\nRugsėjo 8 d. Vilniaus „Žalgiris“ futbolo Europos konferencijos lygos grupės varžybų pirmosiose rungtynėse išvykoje sužaidė lygiosiomis su Bratislavos „Slovan“ 0:0.\n\nRugsėjo 8 d. Ciuriche lengvosios atletikos Deimantinės lygos baigiamojo turnyro disko metimo varžybose Andrius Gudžius užėmė trečiąją vietą (65,28 m). Nugalėjo slovėnas Kristjanas Čehas (67,10 m). Ieties metimo varžybose Liveta Jasiūnaitė užėmė paskutinę šeštąją vietą (57,73 m). Nugalėjo amerikietė Kara Winger (64,98 m).\n\nRugsėjo 9 d. Larnakoje (Kipras) Europos šaudymo čempionate stendinio šaudymo apvalioje aikštelėje atrankos varžybose Ronaldas Ručinskas užėmė 55-ąją vietą, Rolandas Lisauskas – 65-ąją (dalyvavo 78 sportininkai). Lietuviai į finalą nepateko.\n\nRugsėjo 9 d. Lietuvos futbolo pirmosios lygos lyderė Alytaus „Dainava“ išvykoje pralaimėjo Vilniaus „Riteriams B“ 1:3 ir nutraukė 15 nepralaimėtų rungtynių seriją. Po 22 turų pirmauja „Dainava“ (49 tšk.), Kėdainių „Nevėžis“ (46, žaidė 21 rungt.), Kauno NFA (42), Klaipėdos „Neptūnas“ (41) ir „Marijampolė City“ (40).\n\nRugsėjo 10 d. Lietuvos vyrų krepšinio rinktinė Europos čempionato aštuntfinalio rungtynėse Berlyne pralaimėjo Ispanijai 94:102 (po pratęsimo; M.Kuzminskas 18, I.Brazdeikis 17, L.Lekavičius ir D.Sabonis po 15). Lietuvos rinktinė per antrą iš eilės Europos čempionatą iškrito aštuntfinalyje ir užėmė žemiausią istorijoje 15-ąją vietą.\n\nRugsėjo 10 d. Klaipėdos „Dragūnas“ vyrų rankinio Europos taurės pirmojo etapo pirmosiose rungtynėse namie pralaimėjo Panęevo „Dinamo“ (Serbija) 24:30.\n\nRugsėjo 10 d. Lietuvos futbolo A lygoje taškus prarado dėl prizinių vietų kovojančios komandos. Marijampolės „Sūduva“ išvykoje pralaimėjo Telšių „Džiugui“ 1:2, („Džiugas“ nutraukė 11 nelaimėtų rungtynių seriją), „Panevėžys“ išvykoje sužaidė lygiosiomis su nė karto nelaimėjusia „Jonava“ 1:1. Po šių rungtynių iš pareigų pasitraukė „Panevėžio“ treneris Valdas Urbonas. Laikinuoju treneriu paskirtas Dainius Gleveckas.\n\nRugsėjo 11 d. Lietuvos futbolo A lygos lyderis Vilniaus „Žalgiris“ išvykoje nugalėjo Kauno Žalgirį“ 2:0. Dėl prizinių vietų kovojantys Vilniaus „Riteriai“ ir Kauno „Žalgiris“ sužaidė lygiosiomis 0:0. Po 29 turų pirmauja Vilniaus „Žalgiris“ (57 tšk., praleido 5 turus), „Hegelmann“ (50), „Riteriai“ (48), „Panevėžys“ (47, praleido 3 turus), Marijampolės „Sūduva“ (45, praleido 3 turus) ir Kauno „Žalgiris“ (43, praleido 2 turus).\n\nRugsėjo 11 d. Vilniaus maratono nugalėtojais ir Lietuvos maratono čempionais tapo Modestas Dirsė ir Neringa Songailaitė-Kovarskienė.\n\nRugsėjo 11 d. Grace (Austrija) Europos trijulių krepšinio čempionate Lietuvos vyrų rinktinė užėmė ketvirtąją vietą, moterų rinktinė – šeštąją vietą. Lietuvos vyrai grupės varžybose nugalėjo Austriją ir Vengriją, ketvirtfinalyje – Belgiją 18:17, pusfinalyje pralaimėjo Latvijai 20:21, rungtynėse dėl trečiosios vietos – Nyderlandams 10:21 (finale Serbija nugalėjo Latviją 21:14). Lietuvos moterys ketvirtfinalyje pralaimėjo Prancūzijai 16:18 (finale Prancūzija nugalėjo Nyderlandus 21:14).",
    "Pasaulio sporto savaitė: futbolo Tautų lygos atomazga, naujas maratono pasaulio rekordas ir R. Evenepoelio pergalė Australijoje": "Tai buvo įdomiausi praėjusios savaitės pasaulio sporto įvykiai.\n\nSvarbiausi savaitės įvykiai\n\nRugsėjo 22 d. Sidnėjuje prasidėjo pasaulio moterų krepšinio čempionatas. Jame dalyvauja 12 komandų, čempionės vardą gina JAV.\n\nRugsėjo 23 d. Lenkijoje ir Nyderlanduose prasidėjo pasaulio moterų tinklinio čempionatas. Jame dalyvauja 24 komandos, čempionės vardą gina Serbija).\n\nRugsėjo 24 d. Mančesteryje profesionalų bokso mače dėl sunkaus svorio laikinojo čempiono vardo pagal WBO versiją britas Joy Joyce‘as nugalėjo naujazelandietį Josephą Parkerį. 37 metų J.Joyce‘as per profesionalo karjerą laimėjo visus 15 mačų.\n\nRugsėjo 24 d. Baigėsi regbio Čempionatas (Pietų pusrutulio keturių šalių turnyras). Jo nugalėtoja tapo Naujoji Zelandija (19 tšk. per 6 rungt.), antrąją vietą užėmė Pietų Afrika (18), trečiąją – Australija (10). Naujoji Zelandija nugalėjo 23-iąjį kartą per 27 turnyrus.\n\nRugsėjo 25 d. Motegyje (Japonija) motociklų lenktynių Didžiojo prizo etapo nugalėtoju tapo australas Jackas Milleris („Ducati“), antrąją vietą užėmė Bradas Binderis iš Pietų Afrikos (KTM), trečiąją – ispanas Jorge Martinas („Ducati“). Bendrojoje įskaitoje po 16 etapų pirmauja prancūzas Fabio Quartararo („Yamaha“, 219 tšk.), italas Francesco Bagnaia („Ducati“, 201) ir ispanas Aleixas Espargaro („Aprilia“, 194).\n\nRugsėjo 25 d. Vulogonge (Naujasis Pietų Velsas, Australija) pasaulio dviračių plento čempionate vyrų grupinių lenktynių nugalėtoju tapo belgas Remco Evenepoelas, antrąją vietą užėmė prancūzas Christophe‘as Laporte‘as, trečiąją – australas Michaelas Matthewsas. 22 metų R.Evenepoelas pirmą kartą tapo pasaulio čempionu. Moterų grupines lenktynes laimėjo olandė Annemiek van Vleuten. 39 metų A.Van Vleuten šios rungties pasaulio čempione tapo antrą kartą.\n\nRugsėjo 25 d. Futbolo Europos Tautų lygos A lygoje baigėsi dviejų grupių varžybos. Jų nugalėtojomis tapo ir kelialapius į finalo ketvertą iškovojo Kroatija (13 tšk.; 1-oji grupė) ir Nyderlandai (16 tšk.; 4-oji grupė). Kitose dviejose grupėse paskutiniame ture dėl pirmosios vietos žais Portugalija (10 tšk.) – Ispanija (8) ir Vengrija (10) – Italija (8). Paskutines vietas grupėse užėmė ir į B lygą iškrito Austrija, Velsas ir Anglija (likus vienam turui prarado galimybę pakilti į trečiąją vietą). Kitoje A lygos grupėje dėl išlikimo žais Šveicarija (6) – Čekija (4). Dviejose iš keturių B lygos grupių pirmąją vietą ir kelialapį į A lygą užsitikrino Izraelis bei Bosnija ir Hercegovina.\n\nRugsėjo 25 d. Teniso turnyro Tokijuje („WTA 500“) finale rusė Liudmila Samsonova nugalėjo kinę Zhang Qinwen 7:5, 7:5. 23 metų L.Samsonova iškovojo ketvirtąjį titulą profesionalės karjeroje, tarp jų – trečiąjį šiais metais. 19-metė Zhang Qinwen pirmą kartą žaidė WTA turnyro finale. Turnyro Seule („WTA 250“) nugalėtoja tapo rusė Jekaterina Aleksandrova (trečiasis titulas). Turnyro Mece (Prancūzija; „ATP 250“) nugalėtoju tapo italas Lorenzo Sonego (trečiasis titulas), turnyro San Diege (Kalifornija, JAV; „ATP 250“) – amerikietis Brandonas Nakashima (pirmasis titulas).\n\nRugsėjo 25 d. Londone vyrų teniso Laverio taurės mače Pasaulis nugalėjo Europą 13:8. Pasaulio komandoje žaidė kanadietis Felixas Auger-Aliassime, argentinietis Diego Schwartzmanas, australas Alexas de Minauras, amerikiečiai Tayloras Fritzas, Jackas Sockas ir Francesas Tiafoe. Europos komandai rugsėjo 23 d. per dvejetų mačą atstovavo karjerą baigęs šveicaras Rogeris Federeris ir ispanas Rafaelis Nadalis (jie pralaimėjo J.Sockui ir F.Tiafoe).\n\nRugsėjo 25 d. Montesilvane (Abrucas, Italija) Europos vaikinų (iki 20 m.) tinklinio čempionato finale Italija nugalėjo Lenkiją 3:2. Bronzos medalius laimėjo Bulgarija. Italai šios amžiaus grupės Europos čempionais tapo ketvirtąjį kartą.\n\nRugsėjo 25 d. Račicuose (Čekija) baigėsi pasaulio irklavimo čempionatas. Daugiausiai medalių iškovojo Didžioji Britanija (7 aukso, 1 sidabro, 4 bronzos). Vienviečių valčių čempionais tapo vokietis Oliveris Zeidleris (antrą kartą) ir olandė Karolien Florijn (pirmą kartą), aštuonviečių – Didžiosios Britanijos vyrai ir Rumunijos moterys.\n\nRugsėjo 25 d. Berlyno maratono nugalėtojais tapo Eliudas Kipchoge iš Kenijos ir etiopė Tigist Assefa. 37-erių E.Kipchoge ketvirtąjį kartą tapo Berlyno maratono nugalėtoju ir pagerino maratono bėgimo pasaulio rekordą (2 val. 1 min. 9 sek.). Iki tol rekordas taip pat priklausė E.Kipchoge ir buvo pasiektas 2018 m. Berlyno maratone. 28-erių T.Assefa pirmą kartą tapo vieno iš didžiųjų maratonų nugalėtoja.",
    "G-20 šalių BVP antrąjį ketvirtį sumenko 0,4 proc., EBPO – tiek pat augo": "Pažymima, jog bendras G-20 ekonominis nuosmukis kontrastuoja su augimu EBPO narėse 0,4 procento.\n\nAtaskaitoje nurodoma, jog nuosmukis atspindi staigų Kinijos ekonomikos kritimą 2,6 proc., kurį nulėmė nauji ribojimai COVID-19 infekcijos plitimui stabdyti.\n\nBVP sumažėjimas taip pat užfiksuotas Indijoje (1,4 proc.), Pietų Afrikos Respublikoje (0,7 proc.), Jungtinėje Karalystėje ir Jungtinėse Amerikos Valstijose (po 0,1 proc.).\n\nAugimas sulėtėjo Saudo Arabijoje, Indonezijoje, Meksikoje ir Vokietijoje, o spartesnis jis buvo Australijoje, Brazilijoje, Italijoje, Japonijoje, Pietų Korėjoje ir Turkijoje.\n\nDviejų G-20 narių – Meksijos ir PAR – BVP antrąjį šių metų ketvirtį buvo žemiau ikipandeminio lygio (žemiau atitinkamai 1,1 proc. ir 0,5 proc.).\n\nG-20 sudaro Argentina, Australija, Brazilija, Indija, Indonezija, Italija, Japonija, JAV, Jungtinė Karalystė, Kanada, Kinija, Meksika, Pietų Afrikos Respublika, Pietų Korėja, Prancūzija, Rusija, Saudo Arabija, Turkija, Vokietija ir Europos Sąjunga.\n\nEBPO dabar priklauso 38 valstybės: Airija, Australija, Austrija, Belgija, Čekija, Čilė, Danija, Estija, Islandija, Ispanija, Italija, Izraelis, Japonija, JAV, JK, Graikija, Kanada, Kolumbija, Kosta Rika, Latvija, Lietuva, Lenkija, Liuksemburgas, Meksika, Nyderlandai, Naujoji Zelandija, Norvegija, Pietų Korėja, Portugalija, Prancūzija, Slovakija, Slovėnija, Suomija, Švedija, Šveicarija, Turkija, Vengrija, Vokietija.",
    "Kainos Europoje lietuvių nebestebina – grįžę iš atostogų vardija, kas kainavo pigiau": "Prieš 15 metų dalijantis įspūdžiais aplankius Vakarų Europos šalis mėgstamiausia lietuvių tema buvo kainos. Pasakojimai apie sumuštinį oro uosto kavinėje už tuometinius 24 litus (7 eurus) ar kavos puodelį miesto centre už 10 litų (3 eurus) garantuodavo daugiausia klausytojų reakcijų ir nuostabos.\n\nPer šį laikotarpį Lietuvoje sparčiai augus ir atlyginimams, ir kainoms, dabar panašiomis istorijomis nustebinti pašnekovus gali nebent sugrįžęs iš Norvegijos ar Šveicarijos, o pokalbio ašis pasikreipė priešinga linkme: kas kainavo pigiau.\n\nLietuvai šiemet atsidūrus didžiausią infliaciją pasiekusių šalių trejetuke, pastarasis paslaugų ir prekių sąrašas vis plečiasi, o lietuviai kainų šoko nebepatiria ne tik užsukę į parduotuvę, bet ir restoraną.\n\nApie kainas ir labiausiai nustebinusius skirtumus 15min pasiteiravo 10-ties iš populiarių atostogų krypčių – Grakijos, Italijos, žemyninės Ispanijos dalies ir Tenerifės salos, Austrijos, taip pat ir Švedijos bei Norvegijos – sugrįžusių lietuvių.\n\nIspanija: „Tenerifėje kai kas tris kartus pigiau“\n\nIspanijai priklausančioje Tenerifės saloje tris mėnesius praleidusi ir neseniai į Lietuvą sugrįžusi Lina pastebėjo, kad kainos čia dar labiau išaugo. Pasak jos, Tenerifėje pigiau kainuoja beveik viskas – nuo benzino degalinėse, maisto parduotuvėse iki patiekalų ir gėrimų restoranuose.\n\n„O kai kas Lietuvoje brangiau net tris kartus negu Tenerifėje – pavyzdžiui, vynas, kurį pirkome Tenerifėje už 1,5 euro, čia kainuoja 4,5 euro“, – lygino ji.\n\nPasak jos, Tenerifėje pigiau kainuoja beveik viskas – nuo benzino degalinėse, maisto parduotuvėse iki patiekalų ir gėrimų restoranuose.\n\nMoteris pasakojo, kad sugrįžusi iš Tenerifės nuėjo į restoraną Vilniuje, kur dviese su vyru per vakarienę išleido 72 eurus.\n\n„Tenerifėje visa tai būtų kainavę iki 35 eurų. O Vilniuje buvome net ne pačioje įdomiausioje vietoje”, – stebėjosi moteris.\n\nLina lygino, kad jos mėgstamame restorane Tenerifėje, su gyva muzika ir įspūdingais vaizdais į uolas, butelis pigiausio vyno kainuoja 12 eurų, kai Lietuvoje jos aplankytame restorane pigiausio vyno kaina buvo 28 eurai. Sūrio rinkinį ten galima užsisakyti už 8 eurus, Lietuvoje – 14 eurų, didelė porcija deserto Tenerifėje atsieis 6 eurus, Lietuvoje minėtame restorane pora išleido 8 eurus, o porcija buvo nedidelė.\n\nDepositphotos nuotr./Tenerifė\n\nLinai įspūdį paliko ir picų kainos: tarkime, 4 sūrių picos Tenerifėje kainavo nuo 6 iki 9 eurų. „Vietinių pamėgtoje picerijoje – 6 eurai, turistinėje vietoje – 8–9 eurai”, – teigė Lina. Tuo tarpu Lietuvoje tokia pati pica kainuos 9–11 eurų.\n\nPigesni ir alkoholiniai gėrimai: mažas bokalas alaus minėtame Vilniaus restorane atsiėjo 4,5 euro, Tenerifėje – 1–1,5 euro. O populiarūs alkoholiniai kokteiliai Tenerifėje kainuoja nuo 5 iki 7 eurų, tuo tarpu Vilniaus centre tokie patys– 8–9 eurus.\n\nParduotuvėje galima rasti įvairių kainų, tačiau nemažai produktų taip pat pigiau. Pavyzdžiui, Lina vardija, kad kilogramas šviežių midijų Tenerifėje kainuoja 4,15 euro, šviežios skumbrės – 2,2 euro, vietinė malta kava – apie 5–6 eurus už kilogramą, o 8 litrai vandens – vos 1 euras.\n\n30 naminių vištų kiaušinių su pristatymu į namus ji rado už 8 eurus, benzinas kainavo 1,35 euro už litrą (Lietuvoje – 1,7 euro), vienas rutuliukas itališkų ledų – 1,8 euro.\n\nAsmeninio archyvo nuotr./benzino kaina Tenerifėje\n\nTiesa, žemyninėje Ispanijoje keliavę 15min kalbinti lietuviai tokio didelio kainų skirtumo nepastebėjo, tačiau pigesnių prekių ir paslaugų taip pat rado.\n\nNe kartą Ispanijoje buvusi Sigita pasakojo, kad šiemet keliaujant po šią šalį kainos parduotuvėse pasirodė labai panašios į Lietuvos, o restoranuose taip pat nekėlė jokio diskomforto – keturių asmenų šeima vidutiniškai praleisdavo 60–70 eurų su gėrimais: panašiai arba tik šiek tiek daugiau nei Lietuvoje.\n\nGaivieji gėrimai restoranuose kainavo tiek pat arba net pigiau nei Lietuvoje – tarkime, „Coca-Cola“ buteliuko kaina buvo tarp 1,8–2,5 euro, tradicinis ispaniškas patiekalas paelija – nuo 12–16 eurų vienam asmeniui.\n\n123RF.com nuotr./Granada, Ispanija\n\nParduotuvėse kur kas pigiau pasirodė žuvys, jūros gėrybės, kumpis, bagetė, panašiai ar šiek tiek pigiau – pieno produktai, brangiau – vaisiai ir daržovės, mėsa.\n\nTuo tarpu neseniai į Ispaniją persikrausčiusios Violetos pirmas įspūdis buvo, kad parduotuvėse užburia žuvies ir jūros gėrybių skyrius. „Kainos įvairios – yra kas pigiau, kas brangiau, kas vienodai, bet didžiausias skirtumas – kokybė ir skonis. Pavyzdžiui, čia skanūs vaisiai, o jautiena, nors ir brangesnė nei Lietuvoje, tirpsta burnoje, ne „guminė“. Lietuvoje dažnai nusiperki ir nevalgoma, ypač vaisiai, o kaina – net didesnė“, – lygino Violeta.\n\nPigesnis jai pasirodė ir vynas – tie patys vynai kainavo mažiausiai 5 eurais pigiau nei Lietuvoje. Kainos restoranuose Violetai taip pat pasirodė įvairios, priklausomai nuo jo lygio, tačiau moteris dalijosi, kad neseniai apsilankiusi italų restorane už 2 picas ir 2 alkoholinius kokteilius sumokėjo 30 eurų.\n\nGraikija: „Kainos restoranuose neatrodo didelės“\n\nVilnietė Giedrė su vyru ir trimis vaikais šiemet atostogavo Graikijos saloje Zakinte.\n\n„Pernai vidurvasarį su šeima atostogavome Kretoje. Palyginti su pernykšte vasara, didžiausias skirtumas, kurį pajutome dar tik planuodami savo atostogas Zakinte, buvo gerokai išaugusios skrydžių ir viešbučių kainos – jos tikrai grįžo į ikipandeminį lygį. Nepalyginamai išaugę ir turistų srautai“, – 15min įspūdžiais dalijosi moteris.\n\n123rf. com nuotr./Mėlynosios Zakinto uolos\n\nNepaisant išaugusių kainų šioje Graikijos saloje, užsukus į kavinę ar restoraną, nei maisto, nei gėrimų kainos Giedrei nuostabos nekėlė.\n\n„Eini į bet kurį restoraną vakarienės ir visur stebiesi maisto įvairove ir kaip viskas skanu – tai mums lig šiol teko patirti tik pas graikus. O kainos restoranuose, palyginti su Lietuva, tikrai neatrodo didelės – vakarienei Vilniuje ar Druskininkuose su šeima išleisdavome daugmaž tiek pat. Ledų kainos irgi panašios. Gal tik kava kiek brangesnė Graikijoje nei Lietuvoje“, – pasakojo vilnietė.\n\n„Nors palyginti su atostogomis Palangoje ar Neringoje sunku, neabejoju, kad su viešbučiu, maitinimu ir pramogomis atostogos Graikijos kurortuose gali kainuoti tiek pat, kiek ir Lietuvoje“, – pridūrė pašnekovė.\n\nZakinto saloje šią vasarą atostogavęs vilnietis Edgaras susidarė įspūdį, kad restoranuose kainos net kiek mažesnės nei Lietuvoje.\n\n„Tarkime, vietinis kepsnys (triušienos) kainuoja apie 12 eurų, sardinės – apie 9 eurus, kalmarai – apie 12 eurų, šviežia žuvis – 14–16 eurų“, – vardijo Edgaras.\n\nPanagrinėjus Giedrės nurodytų kelių restoranų Zakinte meniu matyti, kad kainos išties nestebina. Įvairaus lygio restoranuose keptas šviežias kalmaras kainavo apie 15 eurų, keptas aštuonkojis – 15–18 eurų, keptos didelės krevetės – 15 eurų, kepta žuvis – 13–16 eurų.\n\nShutterstock nuotr./Žuvies kepsnys su Parmos kumpiu\n\nLietuvoje peržiūrėjus kainas keliuose sostinės restoranuose pigiausiai keptą aštuonkojį radome už 17 eurų, tačiau dažnesnės kainos – 20–25 eurai. Brangiausiai šis patiekalas kainavo 30–32 eurus.\n\nKeptos žuvies patiekalų kainos sostinės restoranuose labai svyruoja. Priklausomai nuo žuvies mūsų tikrintuose įvairaus lygio restoranuose patiekalų kaina siekė nuo 11 iki 24 eurų. O štai vidutinio lygio Palangos restoranuose, kuriuos patikrinome, šią vasarą žuvis kainuoja tiek pat, kiek Graikijoje – apie 15 eurų.\n\nŽinoma, Lietuva negali pasigirti jūros gėrybių ar žuvies įvairove, tačiau Graikijos salos restoranuose tiek pat ar net pigiau nei Lietuvoje kainavo ir mėsos patiekalai.\n\nPavyzdžiui, jautienos didkepsnis – apie 15–16 eurų, kiaulienos kepsnys 11–13 eurų, avienos šonkauliukai – 14–16 eurų, vištienos kepsniai – 9–13 eurų, jautienos mėsainis – 9–11 eurų, makaronai su Bolonijos padažu – iki 8–9,5 euro, įvairios salotos – 6,5–12 eurų.\n\nKaip matyti iš kelių restoranų meniu, Zakinto saloje Graikijoje yra didelis pasirinkimas pagrindinių patiekalų ir už 9,50–12 eurų.\n\nLietuvos sostinės restoranuose kainų taip pat yra įvairių – tinklinėse kavinėse ir restoranuose ar ne tokiuose populiariuose rajonuose bus pigiau, tačiau sostinės centre kainos jau nenusileis ne tik Graikijos, bet ir kitų šalių restoranams.\n\nPanagrinėję tiek tinklinių, tiek sostinės centre esančių restoranų kainas pastebėjome, kad jautienos didkepsnis kainuoja nuo 14–27 eurų, nors dažniausiai kaina viršija 20 eurų. Kiaulienos kepsniai Vilniuje prasideda nuo 10–11 eurų, o štai Palangoje restoranuose nenustebins ir 16–19 eurų kainos už tokį patiekalą. Vištienos kepsniai sostinėje kainuoja 10–14 eurų, mėsainį galima įsigyti už 8–13 eurų – tiek sostinėje, tiek Palangoje.\n\nNors palyginti su atostogomis Palangoje ar Neringoje sunku, neabejoju, kad su viešbučiu, maitinimu ir pramogomis atostogos Graikijos kurortuose gali kainuoti tiek pat, kiek ir Lietuvoje.\n\nBeje, Zakinte, kaip ir Tenerifėje, pigesni ir alkoholiniai kokteiliai – kaina jų siekia apie 7 eurus, kai Vilniaus centre – 8–9 eurus.\n\nEdgaras priduria, kad alus Zakinto baruose kainuoja apie 3,50 euro, kava – 2–2,5 euro. Parduotuvėje vyrui įsiminė, kad vandens kaina priklauso nuo prekinio ženklo, bet už 1,5 litro vietos gamybos vandens sumokėsi 70 centų, pomidorų kaina svyruoja nuo 30 centų už kilogramą iki 2 eurų už kilogramą.\n\nO štai automobilio nuoma parai atsieis 40–60 eurų, pasiplaukiojimo laivais ekskursija – apie 30 eurų už 3 valandas žmogui.\n\nAustrija: „Kainų skirtumas ėmė mažėti Lietuvai įsivedus eurą“\n\nDaiva iš Vilniaus pasakojo pirmą kartą Austriją aplankiusi maždaug prieš 23 metus ir pamėgusi šios šalies istoriją, gamtą, miestus.\n\n123RF.com nuotr./Halštatas, Austrija\n\n„Nuo tada bene kasmet aplankau šią šalį. Visada Austrija atrodė brangi šalis. Kainų skirtumas ėmė mažėti Lietuvai įsivedus eurą. Šiais metais Austrijoje buvau po dvejų pandemijos metų ir man nebesijaučia, kad būtų didelis kainų skirtumas. Parduotuvėse kai kas brangiau, kai kas pigiau. O štai nedidelio miestelio „Spar“ parduotuvėje išvis pasijaučiau kaip Lietuvoje“, – įspūdžiais dalijosi vilnietė.\n\nJi skaičiavo, kad už nektarinus, abrikosus, vynuoges, itališko ir austriško kumpio, ledų, vandens pirkinių krepšelį sumokėjo 48 eurus. Jos nuomone, Lietuvoje toks krepšelis parduotuvėje būtų kainavęs gal 5–8 eurais pigiau, tačiau produktų kokybė – daug geresnė.\n\nŠiais metais Austrijoje buvau po dvejų pandemijos metų ir man nebesijaučia, kad būtų didelis kainų skirtumas. Parduotuvėse kai kas brangiau, kai kas pigiau.\n\n„Čia parduodamo kumpio atitikmens Lietuvos prekybos centruose nėra – jo galima rasti tik specializuotose parduotuvėlėse, kur parduodami esą gurmaniški produktai, o ten šių kumpių kainos daug didesnės nei Austrijos parduotuvėje. Nekalbant apie vaisių kokybę. Tokių vaisių kokybės prekybos centruose Lietuvoje paprasčiausiai nėra. Užsakinėti galima Lietuvoje iš elektroninių parduotuvių, kur parduodami vaisiai atvežti į Lietuvą tiesiai iš augintojų, bet ir kaina jų didesnė“, – lygino Daiva.\n\nItalija: nustebino kavos kaina\n\nIš Italijos grįžę vilniečiai 15min pasakojo, kad juos nustebino kavos kaina. Espreso puodelis čia kainavo 1 eurą ar net 80 centų – net ir centrinėse miestų aikštėse.\n\nTuo tarpu restoranuose didelę žuvies porciją galima rasti ir už 10 eurų.\n\nNebestebina ir Skandinavija\n\nKainų šoko nebepatiria ir į Skandinavijos šalis nukeliavę tautiečiai.\n\n„Tai buvo ketvirtas mano kartas Stokholme. Po kainų Lietuvoje, tikrai neišsigandau nei pildamasis degalus, nei valgydamas restorane, nei pirkdamas vyną parduotuvėje. Užgrūdino mus lietuviškos kainos”, – pastebi Švedijoje keliavęs Lukas.\n\nTai buvo ketvirtas mano kartas Stokholme. Po kainų Lietuvoje, tikrai neišsigandau nei pildamasis degalus, nei valgydamas restorane, nei pirkdamas vyną parduotuvėje. Užgrūdino mus lietuviškos kainos.\n\nJis teigė, kad restoranuose buvo šiek tiek brangiau nei Lietuvoje, bet visa kita – labai panašu. Tiesa, pigesnių kainų parduotuvėse jis taip pat nematė, bet nakvynė kempinge, jo nuomone, atsiėjo ne brangiau nei Lietuvoje. Jis lygino, kad kempingas pajūryje kainavo 20 eurų – tiek kainavo vieta žmogui, motociklui ir palapinei.\n\n„Nidoje, matyt, panašiai ar daugiau sumokėčiau“, – svarstė Lukas. Iš tiesų, Nidos kempinge nakvynė pašnekovui būtų atsiėjusi 19 eurų.\n\n123RF.com nuotr./Stokholmas, Švedija\n\nO iš Norvegijos sugrįžusi Aurelija, paklausta apie kainas, atsakė vienu žodžiu: „Neišgąsdino“.\n\n„Aš tikrai bijojau, dauguma aplink stebėjosi. Bet… tikrai nėra taip baisu, ir kai vakar sau uždaviau klausimą ar galėčiau čia gyventi, tai taip! Nes jei įsivaizduoju, kad čia atlyginimai 2–3 kartus didesni, tai tikrai geras įspūdis“, – lygino Aurelija.\n\nJi skaičiavo, kad prekybos tinkle kone pusė produktų kainavo lygiai tiek pat, kiek Lietuvoje. Tarkime, dyzelino kaina, išvertus į eurus – 2,1 euro. 10 vienetų kiaušinių – apie 5 eurus, bet visai šalia padėta 15 vienetų už 3 eurus. Tuo tarpu Klaipėdos turguje moteris 10 vienetų pirko už 2,7 euro.\n\nIš Norvegijos sugrįžusi Aurelija, paklausta apie kainas, atsakė vienu žodžiu: „Neišgąsdino.“\n\nTiesa, Aurelija pastebi, kad mėsos gaminiai brangūs: 400 g faršo kainavo apie 7 eurus, augalinis pienas kainuoja lygiai tiek pat kiek Lietuvoje, bananų kilogramas – 2,1 euro, alus – nuo 2,4 euro.\n\n„Juokas juokais, bet jei surašysiu, kiek mums viskas kainavo savaitei, tai nebus brangiau labai nei savaitė Nidoje“, – apibendrino Norvegijoje atostogavusi moteris.\n\nPagal restoranų kainų augimą – pirmaujame\n\n„Luminor“ banko ekonomisto Žygimanto Maurico nestebina lietuvių, grįžusių iš Europos šalių, įspūdžiai. Pasak jo, nuo 2015 metų Lietuva užima pirmąją vietą ES pagal maitinimo paslaugų kainų augimą.\n\nŽ.Maurico parengta lentelė/Maitinimo paslaugų kainų augimas\n\nDar daugiau pavyzdžių matyti pažiūrėjus į kitus šaltinius – tarkime, portalo Numbeo.com, kur vartotojai patys skelbia, kiek kokioje šalyje kainuoja įvairios paslaugos, duomenys rodo, kad 2 asmenims trys patiekalai vidutinio brangumo restorane Lietuvoje kainuotų 42 eurus – brangiau nei Graikijoje (40 eurų), Portugalijoje (35 eurai), Slovėnijoje (40 eurų), Vengrijoje (24 eurai) ir kai kuriose kitose šalyse, bet pigiau nei Prancūzijoje (60 eurų), Italijoje (60 eurų), Vokietijoje (50 eurų), Ispanijoje (50 eurų), Jungtinėje Karalystėje (61 euras) ar Švedijoje (75 eurai).\n\nLuko Balandžio / 15min nuotr./Žygimantas Mauricas\n\n„Tas skirtumas nuo brangesnių Vakarų šalių nebėra toks didelis – kartais kainos skiriasi tik nuo Šveicarijos ir Norvegijos, o nuo kitų šalių – procentais.Tuo tarpu iš Rytų ir Vidurio Europos šalių tik Estijoje, pagal Numbeo.com duomenis, brangiau nei pas mus“, – komentavo Ž.Mauricas.\n\nDar mažesnis skirtumas tarp kainų lyginant atskirus miestus. Vilniuje trys patiekalai dviem atsieitų jau 49,81 euro – tiek pat, kiek Berlyne.\n\nPigiau galima pavalgyti tokiuose Ispanijos miestuose, kaip Valensija (44,8 euro) ir Sevilija (42,32 euro), taip pat Lisabonoje (Portugalija) – 44,81 euro, Salonikuose (Graikijoje) – 39,83 euro, jau nekalbant apie Lenkijos, Kroatijos ar Bulgarijos miestus.\n\nKodėl statistikos lentelėse Lietuva – vis dar tarp pigiausių?\n\nVisgi nagrinėjant oficialią statistiką įspūdis, kad Lietuvoje jau brangiau nei Grakijoje, Ispanijoje ar Portugalijoje, išblėsta.\n\n„Eurostat“ birželio pabaigoje paskelbta Europos Sąjungos (ES) vartojimo prekių ir paslaugų kainų lygio analizė, grindžiama daugiau kaip 2 000 vartojimo prekių ir paslaugų kainų tyrimais, parodė priešingą vaizdą – Lietuva vis dar viena pigiausių šalių ES.\n\n„Eurostat“ lentelėje kainų lygio indeksas, skirtas palyginti šalių kainų lygį su ES vidurkiu ir apskaičiuotas pagal perkamosios galios paritetus, rodo, kad Lietuvos kainų lygis siekia 71,9 proc. ES vidurkio.\n\nKitaip tariant, Lietuvoje 28 proc. pigiau nei vidutiniškai Europos Sąjungoje. Už mūsų šalį pigiau tik Kroatijoje, Vengrijoje, Lenkijoje, Bulgarijoje ir Rumunijoje. Brangiausia – Danijoje ir Airijoje (40 proc. brangiau nei ES vidurkis), Liuksemburge (32 proc. brangiau), Švedijoje (28 proc.), Suomijoje (26 proc.).\n\nVertinant atskiras prekių grupes, vaizdas šiek tiek kitoks. „Eurostat“ duomenimis, pagal maisto ir nealkoholinių gėrimų kainas Lietuvoje pigiau tik 12 proc. nei ES vidurkis, rūbai – 2 proc. brangesni nei ES vidurkis, o avalynė – 3 proc. brangesnė.\n\nJuokas juokais, bet jei surašysiu, kiek mums viskas kainavo savaitei, tai nebus daug brangiau nei savaitė Nidoje“, – apibendrino iš Norvegijos grįžusi moteris.\n\nTiesa, ši analizė atlikta remiantis 2021 metų duomenimis, o didysis kainų šuolis Lietuvoje buvo jaučiamas šiemet.\n\n„Pirma priežastis, kodėl skiriasi statistika ir tai, ką stebime keliaudami Europoje – statistika šiek tiek vėluoja. Popandeminiai metai buvo tikrai spartaus kainų augimo metai, ypač laisvalaikio paslaugų – taip pat ir viešojo maitinimo“, – 15min komentavo Ž.Mauricas.\n\nAntra priežastis, kodėl statistikos lentelėse vis dar atrodome vieni pigiausių, nors keliaudami susidarome visai kitą įspūdi – atostogaudami lyginame kitus dalykus negu statistikai. Pasak Ž.Maurico, kiekvienoje šalyje paslaugų kokybės lygis skirtingas, tad kai žmonės lygina panašios kokybės paslaugas – kainų lygis kitoks nei tai, ką skelbia Statistikos departamentas.\n\n„Jis skaičiuoja standartines paslaugas, pavyzdžiui, dienos pietūs. Tarkime, dienos pietų kaina dar gali būti mažesnė Lietuvoje, bet jei nueisime į itališkos virtuvės restoraną, kur galime tikėtis panašios kokybės paslaugos, kaip Italijoje, Lietuvoje kainų lygis gali būti net didesnis“, – aiškina ekonomistas.\n\nPirma priežastis, kodėl skiriasi statistika ir tai, ką stebime keliaudami Europoje – statistika šiek tiek vėluoja.\n\nTrečia priežastis, kodėl realybėje kainų lygis sukelia priešingą įspūdį nei statistikos lentelėse – žmonės dažnai keliaudami lygina Vilniaus kainas su kitų šalių ne sostinių, o kurortų kainomis, atkreipia dėmesį ekonomistas. Sostinėse dažniausiai yra brangiau.\n\n„Aš išskirčiau tris dalykus, bet kai pasirodys šių metų statistika, Lietuva jau bus labai prisivijusi ES vidurkį. O gali būti, kad didesnėje dalyje komponenčių Lietuva bus netgi brangesnė nei ES vidurkis – pavyzdžiui, pagal maisto kainų lygį“, – prognozavo Ž.Mauricas.\n\nErnestos Čičiurkaitės / 15min nuotr./Vilniaus miestas\n\nAtsakymas, kodėl mums atrodo, kad Lietuvoje, palyginus su kitomis šalimis, jau yra brangu, gali slypėti ir kitoje lentelėje. Lietuvoje kainų augimas nuo 2015 metų buvo vienas sparčiausių Europoje – ir ne tik restoranų, o visų prekių ir paslaugų. Tad ilgus metrus įpratę, kad Vakarų Europoje dauguma prekių ir paslaugų gerokai brangesnės, nenuostabu, kad stebimės, jog kainų skirtumai – vis mažesni.\n\n„Eurostat“ duomenimis, 2015 metų kainų lygį prilyginame 100 procentų, o 2021 metais Lietuvoje kainų lygis siekė 115 proc. – pagal šį augimą ES mus pralenkė tik Vengrija, kurios rodiklis 119 proc. Palyginimui, Graikijoje kainos beveik nesikeitė ir šis rodiklis siekia 102 proc.\n\nTuristų susidomėjimas gali imti mažėti\n\nSvarstydamas, kodėl Lietuvoje kainos restoranuose jau prisivijo kitų ES šalių, Ž.Mauricas mini konkurencijos trūkumą Lietuvoje. Paklausa viešajam maitinimui Lietuvoje auga pakankamai sparčiai, nes potencialo, kur plėstis, yra – restoranams mažiau už mus išleidžia tik rumunai.\n\nTačiau per pandemiją restoranų sektorius buvo labiausiai ribojamas, tad naujų žaidėjų neatsirado tiek, kiek galėtų. Tai viena iš priežasčių, kodėl kainos taip sparčiai kilo gyventojams sugrįžus valgyti mieste.\n\nO tai, kad tampame brangia šalimi, atneša ir tam tikrų rizikų. Ž.Maurico nuomone, gali susitraukti turistų srautai, sumažėti investuotojų susidomėjimas mūsų šalimi.\n\nAurelijos Jašinskienės/15min.lt nuotr./Į Klaipėdą atplaukė kruizinis laivas.\n\n„Prarandame konkurencinį pranašumą kainos prasme, o ką galime pasiūlyti? Labai didelių kultūrinių ar įspūdingesnių gamtos lankytinų objektų neturime. Nemaža dalis turistų važiuodavo dėl mažesnių kainų, tad jau turime pradėti galvoti, kuo galime išsiskirti“, – apibendrino Ž.Mauricas.",
    "KAM: dauguma ES narių palaiko idėją steigti karinio mokymo misiją Ukrainos kariams": "Krašto apsaugos ministras Arvydas Anušauskas sako, kad mokymo misija, jos dalis ar vienas iš modelių galėtų vykti ir Lietuvoje.\n\n„Lietuva, žinoma, įsipareigoja prisidėti prie šios ES misijos, tuo pačiu suteikdama reikalingą personalą ir patalpas mokymams“, – pranešime teigė jis.\n\nKelios ES valstybės jau kurį laiką vykdo mokymus Ukrainos kariams, daugiausia suteikdamos galimybę išmokti naudotis ginklais, kuriuos Vakarų valstybės tiekia Ukrainai kaip karinę paramą kovoje prieš Rusiją.\n\nMinistro teigimu, ES misija turėtų pradėti veikti kuo greičiau ir turi būti papildanti, o ne dubliuojanti jau vykdomus mokymus, taip pat – sukurianti ukrainiečiams reikšmingą papildomą vertę ir atliepianti skubiausius jų poreikius.\n\nSavo pasisakyme Prahoje ministras akcentavo, kad svarbi yra ne tik mokymo dalis, bet ir misijos aprūpinimo ginkluote dalis.\n\n„Ukrainiečiams reikalinga karinė įranga, kuri po panaudojimo mokymams galėtų būti padovanota Ukrainai. Šios įrangos pirkimas galėtų būti dengiamas iš ES lėšų“, – teigė A.Anušauskas.\n\nVis dėlto dalis ES narių tokią idėją vertina skeptiškai. Tarp jų – Liuksemburgas, Austrija.\n\n„Dar neaišku, ar tai tinkamas būdas padėti, – prieš susitikimą sakė Liuksemburgo gynybos ministras Francois Bauschas. – Aš nesu tuo įsitikinęs.“",
    "NVSC: nuo daugumą gimdos kaklelio vėžio atvejų sukeliančio viruso apsaugo skiepai": "„Turime nemokamus skiepus. Tai galimybė apsaugoti moteris nuo žmogaus papilomos viruso infekcijos poveikio, o drauge ir sumažinanti riziką susirgti gimdos kaklelio vėžiu. Tėvams, auginantiems paaugles dukras, klausimų, ar skiepyti, ar ne, kilti neturėtų – ateityje tai gali išgelbėti gyvybę“, – pranešime spaudai teigia NVSC Vilniaus departamento Užkrečiamųjų ligų valdymo skyriaus specialistai.\n\nNVSC duomenimis, 2019 m. pagal vaikų profilaktinių skiepijimų kalendorių, ŽPV vakcinos pirmąja doze Lietuvoje pasiskiepijo 64,36 proc. 11 m. ir 77,19 proc. 12 m. amžiaus mergaičių. 2020 m. skiepijimo aprėptys sumažėjo iki 61,64 proc. 11 m. ir 76,10 proc. 12 m. amžiaus mergaičių grupėje.\n\n123RF.com nuotr./Gimdos kaklelio vėžys\n\nPanaši tendencija stebima ir Vilniaus apskrityje – 60,67 proc. 11 m. ir 72,71 proc. 12 m. mergaičių 2019 m. buvo paskiepytos pirmąja doze, 2020 m. – 57,46 proc. 11 m. ir 71,62 proc. 12 m.\n\nŽmogaus papilomos virusas\n\nŽPV infekcija yra virusinė infekcija, dažniausiai perduodama lytiniu būdu per tiesioginį sąlytį su užsikrėtusiu žmogumi. Žmogaus papilomos virusų tipų yra daug, vieni iš jų kelia mažą, kiti – didelę gimdos kaklelio vėžio išsivystymo riziką. Didžiausia vėžio rizika atsiranda, kai gimdos kaklelis infekuotas 18 ar 16 tipo ŽPV.\n\nSveikų moterų infekuotumas ŽPV labai susijęs su amžiumi – jaunų, 20–25 m. amžiaus, lytiškai aktyvių moterų infekuotumas ŽPV svyruoja nuo 20 iki 80 proc. Svarbu nepamiršti, kad ŽPV infekcija gali užsikrėsti tiek moterys, tiek vyrai. Daugumai užsikrėtusiųjų ŽPV simptomai nepasireiškia, jokio gydymo žmogui nereikia.\n\nNuo ŽPV galima apsisaugoti\n\nVisos Europos Sąjungos ir Europos ekonominės erdvės šalys skiepijimą nuo ŽPV įtraukė į savo nacionalines skiepijimo programas. Dažniausiai skiepijamos 9–14 m. amžiaus mergaitės.\n\nPastaraisiais metais dalis šalių, kaip, pavyzdžiui, Austrija, Belgija, Kroatija, Čekija, Danija, Vokietija, Islandija, Italija ir kt., išplėtė skiepijimų programas ir įtraukė to paties amžiaus berniukų skiepijimą nuo ŽPV į nacionalines skiepijimo programas. Kitos šalys taip pat svarsto galimybę išplėsti savo programas įtraukdamos ir berniukus.\n\nLietuvoje pagal vaikų profilaktinių skiepijimų kalendorių nuo 2016 m. rugsėjo 1 d. ŽPV vakcina skiepijamos 11 metų mergaitės (tos, kurioms įsakymo įsigaliojimo dieną buvo 11 arba 11 metų sukako vėliau, t.y. gimusios po 2004 m. rugsėjo 1 d.).\n\nSkiepijimo schemą sudaro dvi ŽPV vakcinos dozės, tarp pirmos ir antros ŽPV dozių turi būti ne trumpesnis kaip 6 mėnesių laikotarpis. Mergaitės abiem vakcinos dozėmis skiepijamos nemokamai.\n\nVisuomenės sveikatos specialistai primena, kad dėl skiepų reikėtų kreiptis į šeimos gydytoją.",
    "Startuoja bilietų prekyba į FIBA Europos taurės atrankos turnyrą": "Prasidėjo prekyba į kitą savaitę vyksiantį FIBA Europos taurės atrankos turnyrą Jonavoje.\n\nVirginijaus Šeškaus auklėtiniai dėl vienintelio kelialapio į pagrindinio turnyro grupių etapą kovos kartu su: Krajovos SCMU (Rumunija), Talino „Kalev/Cramo“ (Estija), Zagrebo „Cedevita“ jaunimo komanda (Kroatija), Prištinos „Sigal“ (Kosovas), Kapfenbergo „Bulls“ (Austrija).\n\nĮ kitą antradienį prasidedantį turnyrą dienos bilietų kainos į rungtynes svyruoja nuo 5 iki 10 eurų. Bilietus platina: Ticketmarket.lt\n\nBilietų nuoroda ČIA\n\nFIBA Europos taurės atrankos etapo tvarkaraštis:\n\nAntradienis (09-27)\n\n17:00\n\nKetvirtfinalis (A): Talino „Kalev/Cramo“ (Estija) – Zagrebo „Cedevita“ jaunimo komanda (Kroatija);\n\n20:15\n\nKetvirtfinalis (B): Krajovos SCMU (Rumunija) – Jonavos „CBet“;\n\nTrečiadienis (09-28)\n\n17:00\n\nPusfinalis: Prištinos „Sigal“ (Kosovas) – A ketvirtfinalio nugalėtojai;\n\n20:15\n\nPusfinalis: Kapfenbergo „Bulls“ (Austrija) – B ketvirtfinalio nugalėtojai.\n\nPenktadienis (09-30)\n\n19:00\n\nFIBA Europos taurės atrankos finalas\n\nVisi įsigiję abonementus turės galimybę stebėti visas FIBA „Europe Cup“ atrankos turnyro rungtynes ir, jei komanda prasibraus į pagrindinio turnyro grupių etapą, visus namų susitikimus.\n\nŠio sezono abonementų kainos svyruoja nuo 79 iki 99 eurų. Kartu su FIBA „Europos taurės“ atrankos bilietais, klubas gerbėjams į pasiūlą pridėjo papildomų vietų sezono abonementams įsigyti A ir B sektoriuose.\n\nAbonementų nuoroda ČIA.",
    "Edwardas Lucasas: Atsitiktinis herojus": "Tai nepavyksta. Trečiasis Reichas buvo pastatytas ant masinių žudynių, neapykantos, melo ir vagysčių pamato. Jį laikė baimė. Pašalinkite ją, ir 1991-aisiais visa tai subyrės. Po dešimtmečius trukusios okupacijos į pasaulio žemėlapį sugrįžta pusiau užmirštos šalys, tokios kaip Danija, Nyderlandai ir Austrija. M.Gorbachas pasitraukia į pensiją, kad parašytų sau naudingus memuarus ir pasirodytų picerijos reklamoje. Iš pradžių jis palaiko, bet vėliau kritikuoja Waldemarą Puschniką, buvusį SS karininką, tapusį naujosios Vokietijos Federacijos vadovu.\n\nŠis minčių eksperimentas gali padėti įvertinti kito partinio biurokrato iš provincijos, Michailo Gorbačiovo, palikimą. Jis taip pat bandė reformuoti totalitarinę imperiją, bet galiausiai liko pažemintas tarp jos griuvėsių. Tačiau nors bijome sąvokos „reformų nacis“, „reformų komunistas“ mums atrodo priimtinesnis.",
    "Vyrų ir jaunimo rinktinėse – aštuoni žalgiriečiai": "L. Messi dar šiais metais gali pagerinti vieną iš savo Argentinos rekordų",
    "K.Tichonovą kelionėse pas mylimąjį lydėjo dešimtys V.Putino apsaugos karininkų": "Žurnalistai susipažino su dokumentų archyvu, kuriame yra vieno iš SBP darbuotojų Aleksejaus Skripčako, kuris, pasak „Važnyje istorii“, buvo „priskirtas“ K.Tichonovai, elektroninio pašto laiškų archyvas. Archyvą perdavė tas pats anoniminis šaltinis, kuris 2020 m. leidiniui perdavė buvusio K.Tichonovos vyro Kirilo Šamalovo susirašinėjimą. Leidinys nežino šio šaltinio vardo ir motyvų, tačiau nusprendė paskelbti jo pateiktus duomenis, nes jie yra svarbūs visuomenei.\n\n(Real) President Putin´s daughter has basically been living in Bavaria for years & everybody claims not to have noticed anything even though she is said to have used private jets & travelled w/the Russian president´s guard: https://t.co/C6ZrR4kkbx -> She is sanctioned... — OOWLIEOWL (@oowlieowl) August 26, 2022\n\nRemiantis K.Šamalovo susirašinėjimu, A.Skripčakas buvo atsakingas už svečių sąrašą ir apsaugą per jo vestuves su K.Tichonova 2013 m. 2016 m. jis taip pat užsakė prezidento dukrai kambarį viešbutyje „Hotel Continental Relax & Spa“ Halmstade, Švedijoje. Dieną prieš K.Tichonovos atvykimą septyni SBP pareigūnai apsistojo gretimame viešbutyje. Kitą dieną su prezidento dukra atvyko dar trys asmenys ir apsistojo tame pat viešbutyje kaip ir ji. Tokiu būdu K.Tichonovos sargybinių skaičius išaugo iki 10.\n\nKaterina Tichonova / „Scanpix“ nuotr.\n\n2017 m. A.Skripčakas užsakė K.Tichonovai nakvynę Londone – tris kambarius šešiems apsaugos darbuotojams ir tris – pačiai prezidento dukrai ir kartu su ja keliavusiems asmenims (kurie nebuvo nurodyti).\n\nTačiau pagrindinė K.Tichonovos skrydžių kryptis buvo Vokietija. Ten gyveno šokėjas ir baletmeisteris Igoris Zelenskis, kuris, kaip atskleidė žurnalistai, yra K.Tichonovos partneris ir 2017 m. gimusios dukters tėvas.\n\nI.Zelenskis buvo Bavarijos valstybinio baleto meno vadovas ir paliko šias pareigas tik Rusijai įsiveržus į Ukrainą. Anksčiau „Važnyje istorii“, remdamosis A.Skripčako archyvu, rašė, kad K.Tichonova nuo 2017 m. pas I.Zelenskį skrido dešimtis kartų, kartais vos kelių dienų skirtumu.\n\nKartu su ja ten skraidė ir sargybiniai. Paprastai jie atvykdavo grupėmis po 7-10 žmonių ir apsistodavo viešbutyje „Hotel an Der Oper“, esančiame kitoje gatvėje šalia Bavarijos baleto teatro. Pavyzdžiui, 2018 m. pavasarį grupė SBP pareigūnų mėnesį gyveno įvairiuose Miuncheno viešbučiuose, kol K.Tichonova ir jos dukra buvo mieste.\n\n„Scanpix“ nuotr./Katerina Tikhonova ir Igoris Zelenskis\n\nŠios kelionės viešbučio rezervacija kainavo beveik du milijonus rublių. A.Skripčako archyve nėra duomenų, kas už tai mokėjo, tačiau „Važnyje istorii“ mano, kad už pareigūnų keliones buvo mokama iš biudžeto. Tuo tarpu Rusijoje prezidento šeimos nariai turi teisę į valstybės apsaugą tik tuo atveju, jei gyvena kartu su prezidentu arba lydi jį kelionėse. „Akivaizdu, kad Katerinos Tichonovos privačios kelionės neatitinka šių teisinių reikalavimų“, – rašo „Važnyje istorii“.\n\nIš viso per penkerius metus nuo 2016 m. sausio iki 2021 m. sausio A.Skripčakas beveik 100 kartų užsakė viešbutį K.Tichonovą lydėjusiems sargybiniams. Tik trečdalis užsakymų buvo Rusijoje. Daugiau nei 40 užsakymų buvo Vokietijoje, o kitos populiarios kryptys buvo Austrija ir Italija, skelbia „Važnyje istorii“.\n\nBavarijos valstybiniame operos ir baleto teatro nuotr./Igoris Zelenskis\n\nPasak „Der Spiegel“, Vokietijos saugumo tarnybos ilgai nepastebėjo neoficialių Rusijos prezidento dukters vizitų. Maskva turėjo pranešti apie šias keliones, kad K.Tichonovos sargybiniai galėtų turėti ginklų Vokietijos teritorijoje. Pasak „Der Spiegel“ apklaustų ekspertų, vargu ar jie lydėjo prezidento dukterį būdami neginkluoti. Tačiau tokių įspėjimų nebuvo.\n\nKartais K.Tichonova į Vokietiją skrisdavo „Aeroflot“ lėktuvu, rašė „Der Spiegel“. Kitais atvejais ji naudojosi verslo lėktuvais. Ypač tai pasakytina apie 2018 m. pavasarį vykusią mėnesio trukmės kelionę į Miuncheną. Tuo metu K.Tichonova su vaiku į miestą atskrido privačiu lėktuvu „Gulfstream G650“, kurio numeris LX-SIX. Šis verslo lėktuvas anksčiau priklausė V.Putino draugui Genadijui Timčenkai, tačiau 2018 m. jis galiausiai atiteko Rusijos tiesioginių investicijų fondui (RDIF) – valstybinei bendrovei, kuriai vadovauja Kirilas Dmitrijevas. Jis yra vedęs Nataliją Popovą, kuri yra K.Tichonovos pavaduotoja fonde „Innopraktika“ ir laikoma prezidento dukters drauge.\n\nTokių verslo lėktuvų nuomos valanda kainuoja apie septynis-dešimt tūkstančių eurų. Taigi, vienas skrydis į Miuncheną ir atgal gali kainuoti apie 40 000 eurų. Kas apmokėjo K.Tichonovos skrydžius, nežinoma. Ji pati neatsakė į „Važnyje istorii“ klausimus.\n\nTarptautinės antikorupcinės organizacijos „Transparency International“ teisininkas Aminas Kushas leidiniui sakė, kad, jo nuomone, prezidento dukters naudojimasis valstybės saugumo priemonėmis ir valstybinės įmonės tarnybiniu lėktuvu asmeniniais tikslais yra „korupcinio elgesio pavyzdys“.",
    "Euro zonoje 2022 m. antrąjį ketvirtį darbo sąnaudos kasmet padidės 4 proc.; ES šoktelėjo 4,4 proc": "2022 metų antrąjį ketvirtį valandinės darbo sąnaudos euro zonoje išaugo 4,0 proc., o Europos Sąjungoje – 4,4 proc., palyginti su tuo pačiu ketvirčiu prieš metus. Šiuos skaičius skelbia Europos Sąjungos statistikos tarnyba Eurostatas.\n\nDarbo sąnaudų indeksas yra trumpalaikis rodiklis, rodantis valandinių darbdavių patiriamų darbo sąnaudų raidą nominaliąja verte, t. y. be koregavimo pagal kainų pokyčius. Darbo sąnaudos skaičiuojamos nacionaline valiuta, padalytos iš dirbtų valandų skaičiaus, rašoma Eurostato pranešime spaudai. Todėl kintamųjų, darbo sąnaudų ir darbo valandų raida turi įtakos rodiklio raidai (baziniai metai = 2016).\n\nDvi pagrindinės darbo sąnaudų sudedamosios dalys yra darbo užmokestis ir ne darbo užmokesčio sąnaudos. Euro zonoje darbo užmokestis už vieną dirbtą valandą padidėjo 4,1 proc., o ne darbo užmokesčio dalis 2022 m. antrąjį ketvirtį, palyginti su tuo pačiu praėjusių metų ketvirčiu, padidėjo 3,8 proc. Europos Sąjungoje valandinis atlygis 2022 metų antrąjį ketvirtį padidėjo 4,5 proc., o ne darbo užmokesčio dalis – 4,1 procento.\n\n2022 metų antrąjį ketvirtį valandinės darbo sąnaudos euro zonoje išaugo 4,0 proc., o Europos Sąjungoje – 4,4 proc., palyginti su tuo pačiu ketvirčiu prieš metus. Šiuos skaičius skelbia Europos Sąjungos statistikos tarnyba Eurostatas. Darbo kaštų indeksas yra trumpalaikis rodiklis, parodantis darbdavių patiriamų valandinių darbo sąnaudų raidą.\n\n2022 m. antrąjį ketvirtį, palyginti su tuo pačiu praėjusių metų ketvirčiu, valandinės darbo sąnaudos euro zonoje ne prekybos ekonomikoje (daugiausia) išaugo 4,3 proc., o verslo ekonomikoje – 3,9 proc.: pramonėje +2,2 proc. statybose ir +2,8 proc., paslaugų sektoriuje – +4,9 proc. Europos Sąjungoje valandinė darbo kaina nekomercinėje ekonomikoje (daugiausia) augo 4,2 proc., verslo ekonomikoje – 4,4 proc.: pramonėje +2,9 proc., statybose +3,3 proc., paslaugų sektoriuje +5,3 proc.\n\nEuropos Sąjungoje labiausiai kasmet didėjo valandinio darbo užmokesčio sąnaudos: EVRK 2 red. B sekcija – „Kasyba ir karjerų eksploatavimas“ (+6,9 proc.), N – „Administracinė ir pagalbinių paslaugų veikla“ (+ 6,6 proc.), M – „profesinė, mokslinė ir techninė veikla“ (+6,3 proc.) ir I – „apgyvendinimo ir maitinimo paslaugų veikla“ (+6,0 proc.).\n\nDvi ekonominės veiklos rūšys, kurių metinis ne darbo užmokesčio komponentas didėjo daugiausia, buvo EVRK 2 red. I sekcija „Apgyvendinimo ir maitinimo paslaugų veikla“ (+41,0 proc.) ir R – „Menas, laisvalaikis ir poilsis“ (+14,1 proc. gyventojų) proc.), o NACE 1 red. 2 F skyrius – „Statyba“ sumažėjo 0,4 proc.\n\n2022 metų antrąjį ketvirtį, palyginti su tuo pačiu praėjusių metų ketvirčiu, didžiausias valandinio darbo užmokesčio sąnaudų augimas visoje ekonomikoje užfiksuotas Vengrijoje (+14,9 proc.) ir Bulgarijoje (+14,6 proc.). Dar keturios ES valstybės narės užfiksavo daugiau nei 10 proc. augimą: Lietuva (+12,4 proc.), Rumunija (+11,7 proc.), Lenkija (+11,1 proc.) ir Estija (+10,1 proc.). Priešingai, mažiausias valandinio darbo užmokesčio sąnaudų padidėjimas visoje ekonomikoje užfiksuotas Graikijoje (+0,8 proc.), teigiama pranešime.\n\nEurozonai (EA19) priklauso Belgija, Vokietija, Estija, Airija, Graikija, Ispanija, Prancūzija, Italija, Kipras, Latvija, Lietuva, Liuksemburgas, Malta, Nyderlandai, Austrija, Portugalija, Slovėnija, Slovakija ir Suomija.\n\nEuropos Sąjungai (ES 27) priklauso Belgija, Bulgarija, Čekija, Danija, Vokietija, Estija, Airija, Graikija, Ispanija, Prancūzija, Kroatija, Italija, Kipras, Latvija, Lietuva, Liuksemburgas, Vengrija, Malta, Nyderlandai, Austrija, Lenkija, Portugalija ir Rumunija Slovėnija, Slovakija, Suomija ir Švedija.\n\nMados naujienų biuras (NB)",
    "Šiugždinienė pasveikino į geriausius pasaulio universitetus studijuoti išvyksiančius lietuvius": "Švietimo, mokslo ir sporto ministrė Jurgita Šiugždinienė pasveikino konkurso „Kitas 100“ laureatus, kurie vyks studijuoti į geriausiais pripažintus užsienio universitetus. 19 atrinktų studentų studijas finansuos valstybė. Jas užbaigę konkurso laimėtojai įsipareigoja grįžti į Lietuvą ir savo žinias pritaikyti tėvynėje, čia dirbant bent trejus metus, rašoma ministerijos pranešime žiniasklaidai.\n\n„Didžiuojamės turėdami galimybę tiesiogiai prisidėti prie Lietuvos šviesiausių protų auginimo ir stiprinimo. Džiugu, kad išvykstate studijuoti į geriausius pasaulio universitetus, bet dar džiugiau, kad čia sugrįšite. Tai išties pilietiškas žingsnis, nes mūsų valstybei jūsų labai reikia – juk jūs toliau ir kursite Lietuvą“, – sakė J. Šiugždinienė.\n\nKaip pabrėžė ministrė, valstybė ir visuomenė turi sudaryti sąlygas subręsti atviram, atsakingam, laisvam ir kūrybingam žmogui – toks prioritetas įtvirtintas ir valstybės pažangos strategijoje „Lietuva 2030“.\n\n„Programa „Kitas 100“ ir yra skirta šiam tikslui pasiekti. Tikiu, kad jūs tapsite mūsų ambasadoriais, nes išvykstate ne tik studijuoti, bet ir reprezentuoti Lietuvą. Tai be galo svarbu, nes jūs esate tie, kurie gali skleisti žinią apie mūsų šalį“, – sakė J. Šiugždinienė.\n\nKonkursas „Kitas 100“ organizuojamas jau penktą kartą. Jo laimėtojams stipendijos teikiamos padengti studijas universitetuose, patenkančiuose į geriausių pasaulio aukštųjų mokyklų 20-uką.\n\nParama studijoms šiemet skiriama 6 studentams, įstojusiems į Kembridžo universitetą (JK), 4 – į Oksfordo universitetą (JK), taip pat studijuojantiesiems Kolumbijos universitete (JAV), Vienos miesto muzikos ir menų universitete (Austrija), privačioje mados mokykloje Polimoda (Italija), privačioje mados mokykloje Esmod (Prancūzija), Berklio muzikos koledže (JAV), Londono universiteto koledže (JK) bei Londono imperatoriškajame koledže (JK).\n\nKonkurso laureatai pasirinko studijuoti sociologijos, mechanikos inžinerijos, taikomosios matematikos, architektūros, filosofijos ir politikos, migracijos, chemijos, Azijos ir Vidurio Rytų, smuiko, mados, dizaino, vokalo ir kitose studijų programose.\n\n2022 m. prašymus dalyvauti konkurse pateikė net 51 studentas, priimtas į geriausias aukštąsias mokyklas užsienyje. Renkant konkurso laimėtojus, paramą administruojančio Valstybinio studijų fondo sudaryta komisija vertina dalyvio pasirinktos aukštosios mokyklos užimamą vietą tarptautiniuose reitinguose, asmens motyvaciją, rekomendacinius laiškus bei gyvenimo aprašymą.\n\nAtrinktiems pretendentams gali būti skiriama iki 38 tūkst. eurų vieneriems studijų metams, parama teikiama studijų kainai ir gyvenimo išlaidoms užsienio valstybėje padengti.",
    "G.Stankevičiaus ir A.Butkutės vestuvės: stresinė situacija bei šventė „tik suaugusiems“": "„Mums iš tiesų pavyko atsipalaiduoti!, – džiaugsmingai tvirtina jaunoji, po vestuvių pasirinkusi Stankevičienės pavardę. – Esame girdėję daug istorijų apie emocinę įtampą, stresą ir begalę reikalų planuojant vestuves, kurie išvargina ir nustelbia galimybę džiaugtis. Todėl darėme viską, kad šiuo etapu maksimaliai pasimėgautume“.\n\nNusprendę į savo vestuvių šventę žiūrėti truputį egoistiškai, likus savaitei iki lemtingosios dienos mylimieji išvyko į priešvestuvinę kelionę.\n\n„Nerijus ir Gintarė“ nuotr./ Giedriaus Stankevičiaus ir Auksės Butkutės vestuvės\n\n„Žinojome, kad patikėję savo vestuves planuoti Laurai Vagonei, galime būti ramūs – visi štrichai bus sudėti meistriškai ir mums nesant“, – šypsosi Auksė.\n\n„Renkantis kryptį, prioritetas buvo trumpas skrydis, nuostabi architektūra, gamta ir maisto kultūra. Taip pat norėjome, kad tai būtų Europos šalis, kurioje dar nesame lankęsi, nes apkeliavę esame išties daug. Tam tobulai tiko Austrija. Pabendravus su vietiniu austrų kilmės draugu, abejonių neliko“, – sako Giedrius.\n\n„Smagiausia dalis buvo ta, kad kai savo bičiuliams, fotografams Nerijus ir Gintarei, kuriuos kvietėme keliauti drauge ir užfiksuoti mūsų priešvestuvines akimirkas, pristatėme kelionės kryptį, jie net šūktelėjo – tai ne tik šalis, kurioje jie dar nebuvo fotografavę, bet ir kurią buvo numatę aplankyti. Tuomet galutinai supratome, kad visiems mums tai bus nuostabi bendra patirtis“, – papildo Auksė.\n\n„Nerijus ir Gintarė“ nuotr./ Giedriaus Stankevičiaus ir Auksės Butkutės vestuvės\n\n„Nerijus ir Gintarė“ nuotr./ Giedriaus Stankevičiaus ir Auksės Butkutės vestuvės\n\nApsilankę ir užfiksavę savo atostogų akimirkas Austrijoje, laimingi mylimieji grįžo į Lietuvą švęsti savo meilės šventės.\n\n„Tiesa, likimas vis tiek mums iškrėtė pokštą, ir padovanojo tą, ko gero, neišvengiamą priešvestuvinį stresą – mes nespėjome į skrydį, ir tai buvo pirmas toks kartas abiejų gyvenime, – juokiasi Auksė. – Teko atlaikyti ilgą kelionę naktiniu autobusu, automobiliu į Lietuvą, nes iki vestuvių buvo likę tik pusantros paros, o kiti galimi skrydžiai iš Austrijos į Lietuvą buvo numatyti tik tą dieną, kai turėjo vykti mūsų vestuvės.“\n\n„Nakutis Photography“ nuotr./Giedriaus Stankevičiaus ir Auksės Butkutės vestuvės\n\n„Bet priėmėme tai kaip lemtingą mūsų poros išbandymą stresinėje situacijoje, kuris dar kartą įtikino – esame puiki komanda“, – užbaigia Giedrius.\n\nO štai vestuvių rytas išaušo ramus, kaip jaunieji ir svajojo. Žydras dangus ir saulė atsivijo iš Austrijos, ir džiugino jaunavedžius bei jų svečius visą dieną. Nubudę „Stiklių“ viešbutyje ir ramiai papusryčiavę, būsimi jaunavedžiai ruošėsi atskirai, o atvykę fotografai Jurgita ir Mindaugas Nakučiai bei „Medus House“ videografai fiksavo dienos akimirkas.\n\n„Geriausias komplimentas, tą rytą išsakytas Jurgitos, buvo žodžiai, kad atvykus pas mus, jie pajuto sklindančią ramybę. Taip ir jautėmės – ramūs, laimingi ir kupini pilnatvės“, – pasakoja Auksė\n\n„Nakutis Photography“ nuotr./Giedriaus Stankevičiaus ir Auksės Butkutės vestuvės\n\nVieta, kurioje jaunikis pirmąkart išvydo vestuvine suknele vilkinčią nuotaką, parinkta neatsitiktinai – vyninėje „Notre Vie“ įvyko pirmasis jų pasimatymas.\n\n„Rezervavau tą patį staliuką, prie kurio tada sėdėjome. Grįžo visi atsiminimai. Buvo labai prasminga ir gražu. Tada, prieš ketverius metus, išvydęs Auksę pirmą kartą, nė nenumaniau, kad ši šarminga moteris taps mano žmona. Tačiau mudviejų pokalbiui įsibėgėjus, galvoje pradėjo suktis mūsų ateities perspektyva, o nedingstančios šypsenos nuo mūsų veidų sustiprino jausmą, kad esame ten, kur mums skirta būti kartu“, – pasakoja Giedrius.\n\n„Nuostabu, kad vestuvių dieną išvydome vienas kitą dar prieš ceremoniją, kur galėjome išgyventi tą stipriausią emociją dviese, be kitų žmonių. Tai tik sustiprino bendrystę“, – sako Auksė.\n\nNuostabu, kad vestuvių dieną išvydome vienas kitą dar prieš ceremoniją, kur galėjome išgyventi tą stipriausią emociją dviese.\n\nPasivaišinę taure šampano, būsimi jaunavedžiai sėdo į senovinį Cadillac’ą ir pajudėjo į Prienų rajone esantį Jiezno miestelį, kur ir turėjo įvykti bažnytinė ceremonija. Jos vietą padiktavo šventės vieta.\n\n„Norėjome privatumo ir modernumo, tad Lauros pasiūlytas EGO SPA Birštone atitiko lūkesčius. Kai apsilankėme jų degustacinėje vakarienėje, pabendravome su restorano vadovu Tomu Legota ir įsitikinome jų atidžiu požiūriu į klientą, abejonių nebeliko“, – sako Auksė.\n\n„O ir pavadinimas tobulai atitiko mūsų vestuvių koncepciją – SPA lygio atsipalaidavimas su trupučiu egoizmo: šventė tik suaugusiems, linksmybių kupina programa ir baseino bei pirčių zona kitą dieną“, – papildo Giedrius.\n\n„Nerijus ir Gintarė“ nuotr./ Giedriaus Stankevičiaus ir Auksės Butkutės vestuvės\n\n„Atidžiai rūpinomės ir svečių egoizmo patenkinimu – kruopščiai dėliojome svečių sėdėjimo vietų planą, kad prie vieno stalo sėdėtų net jei ir vienas kito nepažįstantys, tai bendrų interesų, pomėgių turintys žmonės. Taip pat dainų grojaraštis buvo pildomas atsižvelgiant į skirtingą svečių muzikinį skonį.\n\nTai pasiteisino su kaupu: išgirdome daugybę komplimentų apie šventės eigą – vieni šoko, kiti bendravo, treti su susižavėjimu stebėjo, nes viskas buvo taip įdomu, kad norėjosi visko iš karto!“, – juokiasi jaunavedžiai.\n\n„Išsirinkę šventės vietą, norėjome netoliese atrasti jaukią bažnyčią, kurioje galėtume mėgautis privatumu, o dvasininkas iš visos širdies palaimintų mūsų santuoką. Sutikę kleboną Rolandą Bičkauską, įsitikinome, tai – mūsų vieta. Nuo šiol Jiezno Šv. Arkangelo Mykolo ir Jono Krikštytojo bažnyčia taps mūsų dažnai lankoma dvasine šventove“, – įsitikinę jaunavedžiai.\n\nSkambant prancūziškos dainos akordams, į bažnyčią įžengė jaunikis, ir gėlėmis išpuoštoje arkoje laukė nuotakos.\n\n„Nakutis Photography“ nuotr./Giedriaus Stankevičiaus ir Auksės Butkutės vestuvės\n\n„Pripažinsiu, bažnytinė ceremonija man labai reikšminga, todėl tas momentas iki ateinant Auksei, mano sesers itin gražiai perskaitytas skaitinys, mudviejų abiejų priesaika – viskas gniaužė kvapą“, – pasakoja Giedrius.\n\nŠventą erdvę papildė florisčių komandos „Kvietkos“ dekoras, jos rūpinosi ir EGO SPA erdvės dekoru šventės dieną.\n\n„Mane sužavėjo jų estetikos pojūtis, neperkrautas detalėmis dekoras, ir ypač – tvarus požiūris į kiekvieną kompoziciją. Aistė ir jos kolegės pasirūpino, kad kiekvienas panaudotas žiedas po šventės būtų surūšiuotas, pamerktas ir sulauktų kito šeimininko – taip šventės svečiai galėjo džiaugtis vestuviniais gėlių žiedais savo namuose“, – pasakoja Auksė.\n\nPalaiminus santuoką, prasidėjo linksmybės. Bažnyčios kiemelyje svečius pasitiko saksofono garsai, o persikėlus į EGO SPA šventės pradžią su trenksmu pradėjo grupė „Biplan“.\n\n„Nežinau, ar galėjome pasirinkti kažką tobuliau. Šios grupės vyrukai savo atsidavimu ir profesionalumu sukūrė festivalio nuotaiką, o sužavėti hitų šėlo net tie, kurių gyvenime nesame matę šokančių! Negana to, jie prisidėjo prie Giedriaus idėjos mane nustebinti sudainuojant Sauliaus Mykolaičio „Nemigą“, tad po šios staigmenos likau visiškai nuginkluota…“, – šypsosi Auksė.\n\nVakarienės metu svečius romantiškai nuteikė Ąžuolo Paulausko klavišų akordai ir dainavimas, o vakarėliui įsisiūbavus visus džiugino DJ Edmont.\n\nJei gali pasakyti, kad geriausios vestuvės, kuriose kada nors esi buvęs, yra tavo, reiškia tu tikrai laimingas žmogus.\n\n„Mes turėjome stiprią komandą, kuri mums tikrai padėjo atsipalaiduoti ir perduoti visus rūpesčius. Savo vestuvėmis įrodėme, kad svarbiausia visada yra „mes“ – ir tai ne tik mudviejų su Giedriumi meilė bei stipri partnerystė, bet ir mūsų artimieji bei draugai, profesionalų komanda – nes tik visi kartu ir galėjome sukurti tokią nuostabią šventę.\n\nSvarbiausia, kad mūsų atsipalaidavimas ir spinduliuojantys jausmai taip stipriai paveikė visus svečius, kad jie nepailsdami šėlo iki ryto, ir kartojo, kad seniai taip smagiai saulės nebuvo pasitikę. O paryčiais ištarti vieno draugo žodžiai tapo lemtingi.\n\n„Jei gali pasakyti, kad geriausios vestuvės, kuriose kada nors esi buvęs, yra tavo, reiškia tu tikrai laimingas žmogus“, – šypsosi Auksė Stankevičienė.\n\nFotogalerija:",
    "Festivalyje BLON apdovanoti geriausi Lietuvos, Ukrainos ir tarptautinės konkursinės programos animacijos kūrėjai": "Keturias dienas vykęs festivalis sulaukė gausybės lankytojų. Be animacijos ir virtualios realybės programos viena populiariausių festivalio naujovių tapo vaizdo žaidimų programa, sudaryta bendradarbiaujant su pasaulinio garso žaidimų festivaliu Berlyne – „A MAZE. / Berlin!“. Animacijos industrijos profesionalams buvo skirta gausi paskaitų ir seminarų programa.\n\n„Šiais metais pamatėme tikrą festivalio proveržį. Visas keturias dienas pripildytos kino salės, užimti vaizdo žaidimų kompiuteriai ir visų norinčių negalėjusi sutalpinti virtualios realybės paroda atskleidė, kad žmonės vis labiau susidomi kokybiškomis pramogomis, o animacija yra ne tik vaikams, bet ir suaugusiems skirtas turinys, galintis sudominti, prajuokinti ar net pravirkdyti“, – kalbėjo festivalio vadovė Laura Almantaitė.\n\nGeriausias Tarptautinės konkursinės programos prizas\n\nDėl geriausio trumpo metro animacinio filmo titulo konkursinėje programoje varžėsi net 27 išskirtiniai filmai iš Danijos, Vokietijos, Lenkijos, Norvegijos, Švedijos, Estijos, Suomijos, Latvijos ir Lietuvos. Šių metų tarptautinės konkursinės programos laimėtoja išrinkta Ida Melum (Švedija, Jungtinė Karalystė) ir jos animacinis darbas „Gyvųjų siaubų naktis“, pasakojantis apie pagrindinės herojės Rubės naktį, kurią sudrumsčia neprašyti atvykėliai iš praeities.\n\nŽiuri vertinimu, šiuo trumpo metro animaciniu filmu autorė sukūrė intriguojančią vidinę istoriją, kuri drąsiai papasakojo kiekvienam iš mūsų pažįstamą situaciją. „Nuostabūs vaizdai bei animacija, naktį neleido miegoti ir mums“, – sakė komisijos nariai „Cineuropa\" žurnalistė Susanne Gottlieb (Austrija), režisierius Gungli Liu (Prancūzija), prodiuseris Ole Wendorff-Østergaard (Danija).\n\nPirmą kartą festivalyje be tarptautinės konkursinės programos buvo apdovanoti dar du – lietuvių bei ukrainiečių kūrėjai. Konkursinės lietuvių kūrėjų programos laimėtoja – Eva Rodz ir jos darbas „Aš pavargau“. Kūrinys – trumpa istorija apie mažą mergaitę, laukiančią namo grįžtančio tėčio.\n\n„Prisimenu, kaip laukiau jo pargrįžtančio iš darbo. Vaikystėje jaučiausi įžeista, nes jis nuolat neturėdavo laiko, vis buvo pavargęs, tačiau visos akimirkos, kurias praleidome ir leidžiame kartu, man neįkainojamos. Tegul ši trumpa animacinė istorija tampa priminimu tėvams, jog vaikai, kad ir kaip bebūtų, juos labai myli, ima iš jų pavyzdį ir visad laukia“, – pasakojo animatorė Eva Rodz.\n\nKonkursinės ukrainiečių kūrėjų programos laimėtoja tapo Anna Dudko ir jos darbas „Gilus vanduo“, pasakojantis apie vienišą undinę, vieną dieną įsimylinčią vyriškį ir atsiduriančią jo bute, kad patenkintų įsižiebusią aistrą.\n\n„Tai filmas, kuriame animacija, kaip medijos priemonė, panaudota tiksliai ir organiškai išpildyta. Vizualinė koncepcija perteikia centriškumą ir kūno pozityvumą. Istorija įtraukianti ir pristatanti universalias bei amžinas vertybes“, – teigia žiuri nariai: režisierius Edmundas Jansonas (Latvija), festivalų vadovai Andres Narverud Moen (Norvegija) ir Rimantė Daugėlaitė (Lietuva).\n\nVisų trijų konkursinių programų laimėtojams festivalis BLON kartu su audiovizualinių kūrinių autorių teisių asociacija „AVAKA“ įteikė po 1000 Eur vertės piniginius prizus.\n\nSpecialūs apdovanojimai verti paminėjimo\n\nBe trijų pagrindinių konkursinės programos apdovanojimų įteikti dar trys specialūs festivalio BLON prizai. Tarptautinės programos specialusis apdovanojimas skiriamas režisieriui Lukas von Berg ir jo darbui „Šventas androidas“, lietuvių kūrėjų programoje šį apdovanojimą pelnė režisierės Birutės Sodeikaitės kūrinys „Elena“, o ukrainiečių kūrėjų programoje specialusis apdovanojimas atiteko režisierei Polina Piddubna ir jos animaciniam filmui „Štai kaip“.\n\nKetvirtą kartą BLON festivalyje buvo įteiktas ir Lietuvos animacijos asociacijos apdovanojimas. Šis apdovanojimas yra įteikiamas animacijos kūrėjui už jo indėlį į Lietuvos animacijos industriją. Šias metais jis atiteko kino režisieriui, animatoriui ir iliustratoriui Robertui Neveckai.\n\nFestivalį finansavo Klaipėdos miesto savivaldybė, Lietuvos kultūros taryba bei Lietuvos kino centras.",
    "Europos šalys gyventojams ruošia vienkartines išmokas, Lietuvoje – kitoks būdas": "Visgi premjerė Šimonytė atkerta, kad žmonėms labiau apsimokės gauti kompensacijas.\n\nNors infliacija Vokietijoje kone triskart mažesnė nei Lietuvoje ir siekia 8 procentus, kainos žmones į neviltį varo ir ten. Tūkstančiai vokiečių vaikus pavalgyti veda į paramos valgyklas. Viena tokių mamų – 33-ejų Monique.\n\n„Valgau tik tai, ko vaikai nesuvalgo. Per savaitę išleidžiu 200 eurų, turiu tris vaikus, viską perku su nuolaida. Jei nuolaida didelė, nusiperku penkis pakelius ir užšaldau. Brangsta maistas, elektra. Dabar turiu 111 eurų“, – kalba vokietė Monique Ruck.\n\nREKLAMA\n\nVokietijoje dujos ir elektra per metus brango panašiai, kaip Lietuvoje – per 60 proc. Spręsti šią problemą Vokietijos valdžia nesibodi pinigų dalybomis – netrukus šalies gyventojus turėtų pasiekti 300 eurų vienkartinės išmokos.\n\n100 eurų išmoką beveik šešiems milijonams namų ūkių žada ir Prancūzija. 150 šimto eurų – Austrija, o Latvija lapkritį ir gruodį žmonių sąskaitas mažinti ketina 15–20 eurų vienkartinėmis sumomis.\n\nTuo metu lietuviai vargsta eilėse dėl šildymo kompensacijų:\n\n„Aišku, geriausia būtų pinigai. Skirtų, susimoki ir ramybė. Kokius 300, jei visiems mėnesiams.“\n\nREKLAMA\n\nREKLAMA\n\n„Būtų kažkiek skirta, ar žiūrėtų į pajamas, ar ką patys priskaičiuotų – priklauso, nepriklauso. Nebereiktų vaikščioti ir darbuotojų mažiau reikėtų.“\n\n„Nemanau, man asmeniškai geriau, tegul padeda su šiluma. O skirs – tai žiūrint, kokie žmonės ir kur padės tuos pinigus.“\n\n„100 nelabai užtektų.“\n\n„O jeigu bus permoka, tai paskui išskaičiuos.“\n\n„Pinigais – o kur tu nupirksi? Pirkti nėra dabar, visi link kieto kuro perėjo, nėra pirkti malkų.“\n\nPaskutinį kartą pinigų lietaus Lietuvos valdžia buvo pašlaksčiusi dar valdant Sauliui Skverneliui – pandemijos vargams padengti Vyriausybė pensininkams skyrė po 200 eurų. Dabartiniai valdantieji – konservatoriai su liberalais – tada priekaištavo, kad išmoka netikslinga, nes mažėjo dirbančiųjų, o ne pensininkų pajamos.\n\nDabar sąskaitos pučiasi jau visiems. Kitas buvęs premjeras, dabar jau Skvernelio bendražygis Algirdas Butkevičius vėl ragina sekti vokiečių ar prancūzų pavyzdžiu ir netgi juos pralenkti – vietoje kompensacijų už šildymą tiesiog duoti pinigų.\n\nREKLAMA\n\nREKLAMA\n\n„Galėtų būti vienkartinė išmoka kokie 400 eurų. Aišku, pirmiausia turėtų paliesti tuos žmones, kurių pajamos santykinai mažesnės nei MMA“, – teigia A. Butkevičius.\n\nPinigų upę Butkevičius ragina pataškyti kaip reikiant.\n\n„Gali būti išmoka už kiekvieną vaiką 100 eurų papildomai, gali būti išmoka, kurią taiko Jungtinė Karalystė – prie vienkartinės išmokos šildymo sezonui 400 eurų dar papildoma išmoka pensininkams 270 eurų“, – sako A. Butkevičius.\n\nTiesa, kiek toks dosnumas kainuotų biudžetui, politikas tiksliai pasakyti negali. Galbūt – apie 1,4 mlrd. eurų. T.y. daugiau, nei premjerė numatė visoms energetikos kompensacijoms. Premjerė Ingrida Šimonytė visgi tvirtina, kad Vyriausybė vienkartinių išmokų žmonėms neskirs.\n\n„Jeigu mes suskaičiuotume tas sumas, kurios pasieks žmones per kainų apribojimus ar PVM kompensavimą, nė kiek neabejoju, tos sumos būtų didesnės nei bet kokios vienkartinės išmokos. Ir manau, kad vienkartinės išmokos gan nepraktiškas dalykas, nes sąskaitas apmokėti reikia kiekvieną mėnesį”, – sako I. Šimonytė.\n\nREKLAMA\n\nREKLAMA\n\nEkonomistas Marius Dubnikovas aiškina, kad vadinamieji pinigai iš sraigtasparnio nėra efektyviausia priemonė dorotis su elektros ar dujų kainomis.\n\n„Duodami pinigai netikslinei rinkai arba reiktų atrinkinėti, kas gauna, kas negauna. Kitas dalykas – tai labai brangi priemonė“, – komentuoja M. Dubnikovas.\n\nBrangi, nes palūkanos už valstybės skolą nebėra nulinės. Dabartinėmis sąlygomis milijardas skolos per 10 metų kainuotų 300 milijonų eurų, o tai – pinigai į orą.\n\n„Tokios išmokos neskatina peržiūrėti savo įpročių, neskatina taupyti. Sakyčiau, kad šią priemonę galima turėti užantyje ir, reikalui esant, ją panaudoti, jei matysime, kad situacija daug sudėtingesnė“, – kalba M. Dubnikovas.\n\nTarptautinio valiutos fondo duomenimis, lietuviai energijos išlaidoms vidutiniškai skiria dešimtadalį algos. Mažiausiai – 6 procentus – tam išleidžia suomiai, o daugiausiai – čekai, 16 procentų.",
    "Tyrėjai Vilniuje diskutuos apie kalbos duomenų siejimo iššūkius ir kalbos duomenų reikšmę dirbtinio intelekto ir robotikos plėtotei": "2022 m. rugsėjo 21-23 d. Mykolo Romerio universiteto Žmogaus ir visuomenės fakulteto Humanitarinių mokslų institutas organizuoja tarptautinę mokslinę konferenciją, skirtą lingvistinių susietųjų atvirų duomenų technologijų taikymui kalbos duomenų tyrimams ir tvarkybai (angl. LLOD Approaches for Language Data Research and Management), rašoma pranešime žiniasklaidai.\n\nRenginyje dalyvaus daugiau kaip 90 ekspertų iš viso pasaulio. Planuojamos konferencijos temos apima įvairias aktualijas: „kada turėsime lietuviškai kalbančią skaitmeninę asistentę Alexa?“, „kaip efektyviai mokytis lietuvių kalbos su dirbtiniu intelektu?“, „kuo gali padėti Twitteris vystant kalbos duomenų mokslą?“, „kokių duomenų gali suteikti karo Ukrainoje komunikacijos lingvistinės raiškos priemonių analizė?“. Šių klausimų sprendimų paieškos skatina kalbininkų, informatikų, terminologų ir kitų specialistų bendradarbiavimą ir siekį kartu plėtoti kalbos duomenų mokslą bei jo praktinį taikymą įvairiose srityse. Konferencijos metu bus dalinamasi naujausiais tyrimų rezultatais, patirtimi ir įžvalgomis.\n\nKalbos duomenų mokslas – būtinas dirbtinio intelekto ir robotikos vystymui\n\nSusietųjų duomenų technologijos jau dabar naudojamos įvairiose institucijose visame pasaulyje, pavyzdžiui, nacionalinėse bibliotekose, muziejuose, žiniasklaidos įmonėse, viešojo administravimo institucijose ir kt. Kalbos duomenų mokslas yra besiformuojanti duomenų mokslo sritis, kurioje pagrindinis dėmesys skiriamas sisteminei kalbos duomenų analizei bei metodams, kaip iš šių duomenų išgauti naujas žinias ir panaudoti jas įvairiems tyrimams bei praktinėms veikloms. Kalbos duomenų (sintaksės, morfologijos, leksikos ir kt.) sisteminimas, integravimas ir panaudojimas yra būtinas dirbtinio intelekto ir robotikos pramonės vystymui bei įvairių paslaugų kūrimui (pvz., mašininio vertimo, šnekos atpažinimo, šnekos sintezavimo ir kt.).\n\nDalyvaus žymūs tyrėjai iš viso pasaulio\n\nKonferencijoje dalyvaus dr. Dagmar Gromann, Vienos universiteto (Austrija) Vertimo studijų centro docentė. Jos pagrindinis mokslinių tyrimų laukas apima dvi dažnai persipynusias sritis – žinių ištraukimą iš tekstų ir mašininį vertimą. Pavyzdžiui, ji dirbo su natūralios kalbos klausimų automatiniu vertimu į struktūrizuotas užklausas ir terminų bei jų semantinių ryšių traukimu iš tekstų, naudojant neuroninius mašininio vertimo modelius. Pastaruoju metu dr. D. Gromann didelį dėmesį skiria kalbos technologijų socialiniam ir techniniam poveikiui, įskaitant lyčių lygybe paremtą mašininį vertimą peržengiant binarinę lyties sampratą ir kalbos technologijų įtaką skaitmeninei kalbų lygybei. Ji yra žurnalų „Semantic Web“ ir „Journal of Applied Ontologies“ redakcinių kolegijų narė, daugiau kaip 47 publikacijų bendraautorė ir daugelio mokslinių renginių, įskaitant semantinio giliojo mokymosi seminarų ciklą, organizatorė.\n\nTaip pat laukiamas dr. Jorge Gracia, Saragosos universiteto (Ispanija) Kompiuterių mokslo ir sistemų inžinerijos katedros vyriausiasis mokslo darbuotojas. Jis taip pat yra Aragono inžinerinių tyrimų instituto (I3A) ir Paskirstytųjų informacinių sistemų tyrimų grupės narys. J. Gracia vadovauja COST (angl. European Cooperation in Science and Technology) veiklai NEXUS LINGUARUM – Europos tinklui, skirtam lingvistinių duomenų mokslo plėtotei. Ši COST veikla jungia daugiau kaip 200 tyrėjų iš 42 šalių. Pagrindiniai jo mokslinių tyrimų interesai apima semantinį žiniatinklį, ontologijų dermės problematiką, daugiakalbį duomenų žiniatinklį ir užklausų interpretavimą. Pastaraisiais metais jis prisidėjo prie lingvistinių susietųjų duomenų mokslinių tyrimų, ypatingą dėmesį skirdamas leksikografiniams ištekliams. J. Gracia yra vienas iš W3C „Ontology Lexica“ bendruomenės grupės pirmininkų. Dr. J. Gracia paskelbė daugiau kaip 80 mokslinių darbų, dalyvavo organizuojant daugiau kaip 20 mokslinių renginių.\n\nKonferencija vyks kartu su COST veiklos CA18209 „European Network for Web-Centred Linguistic Data Science (NEXUS LINGUARUM)“ renginiais. NEXUS LINGUARUM veikoje daugiausia dėmesio skiriama lingvistinių duomenų tyrimams ir LLOD (lingvistinių susietųjų atvirų duomenų) technologijų taikymui kuriant, dalijantis ir pakartotinai naudojant kalbos išteklius.",
    "Kviečia į Klaipėdos kamerinio orkestro koncertą": "Rugsėjo 10 dieną, šeštadienį, 17 val. Kunigaikščio Mykolo Oginskio dvaro žirgyno koncertų salėje koncertuos Klaipėdos kamerinis orkestras. Palyginti su kitais profesionaliais kameriniais orkestrais, šis kolektyvas gana jaunas – šiemet švenčiantis 30-metį, tačiau nestokojantis talentingų stygininkų, kurių dėka rengiamos ambicingos muzikinės programos.\n\nKartu su orkestru kūrybines jėgas sutelkė ir išbandė tokios ryškios muzikos pasaulio asmenybės kaip prof. Saulius Sondeckis, prof. Donatas Katkus, Lietuvos nacionalinės kultūros ir meno premijos laureatas Robertas Šervenikas, Petras Geniušas, Mūza Rubackytė, Alexanderis Paley (fortepijonas, JAV), Paul Badura-Skoda (fortepijonas, Austrija), Reinhard Goebel (smuikas, Vokietija) ir kiti.\n\nKlaipėdos kameriniam orkestrui nuo 2009 metų vadovauja violončelininkas Mindaugas Bačkus. Jis ypač vertinamas kaip solistas bei meno vadovas, gebantis atlikėjus suburti į vienalytę bendruomenę, siekiančią tobulinti orkestro atlikimo techniką, kad publika pajaustų orkestro išskirtinumą ir liktų sužavėta įtaigiai atliktomis šiuolaikinės ir klasikinės muzikos interpretacijomis.\n\nFestivalio programoje skambės lietuvių kompozitoriaus Eduardo Balsio ir jo buvusio mokinio kompozitoriaus, kultūros veikėjo Fausto Latėno bei latvių kompozitoriaus Pėterio Vãsko kūriniai.\n\nKoncerto solistė – jauna ir charizmatiška altininkė Kristina Anusevičiūtė, daugelio tarptautinių konkursų laureatė, kuriai teko garbė griežti prestižinėse muzikos salėse Niujorke, Berlyne, Tokijuje ir kitur.\n\nKoncertui diriguos Imantas Šimkus. Festivalio publikos laukia muzikos magija, kai emocingiems dirigento mostams paklūsta ne mažiau veržlus, magijos kerus skleidžiantis Klaipėdos kamerinis orkestras.",
    "ES šalys perduos Ukrainai 5 mln. jodo tablečių": "Komisijos duomenimis, Ukraina praėjusį penktadienį paprašė ES skirti jodo tablečių. Tabletės būtų naudojamos tuo atveju, jei iš elektrinės nutekėtų radiacija. Jos apsaugo skydliaukę.\n\n5 mln. tablečių Ukrainai skiriama iš ES rezervo. Dar 500 000 perduos Austrija.",
    "Vokietijos dujų bendrovė VNG kreipėsi į vyriausybę dėl paramos": "VNG, trečia pagal dydį Vokietijos dujų importuotoja ir dujų saugojimo operatorė, paprašė paramos, kad „išvengtų tolesnės žalos“ ir išlaikytų grupės „gebėjimą veikti“, sakoma jos pranešime.\n\nRusija po invazijos į Ukrainą pamažu mažino dujų tiekimą Europai, todėl degalų kainos smarkiai išaugo.\n\nNeįvykdytos sutartys reiškė, kad „dujų kiekiai turėjo būti perkami žymiai aukštesnėmis kainomis“, kad būtų įvykdytos sutartys, sudarytos „žymiai mažesnėmis sutartinėmis kainomis“, o tai lėmė grynųjų pinigų trūkumą, nurodė VNG.\n\nPrireikė papildomų „stabilizavimo priemonių“, nepaisant vyriausybės plano leisti dujų įmonėms nuo spalio 1 dienos perkelti kai kurias savo pirkimo išlaidas klientams.\n\nREKLAMA\n\nVNG, kurios didžioji dalis priklauso Vokietijos energetikos įmonei EnBW, o iš dalies – Badeno-Viurtembergo regionui, teigė, kad tebevyksta derybos su federaline vyriausybe dėl gelbėjimo priemonių.\n\nDidžiausia Vokietijos rusiškų dujų importuotoja „Uniper“ šių metų pradžioje paprašė vyriausybės paramos, spaudžiama augančių dujų kainų.\n\nVyriausybė sutiko perimti 30 proc. sunkumus patiriančios bendrovės akcijų, mainais už liepą pasiūlytą gelbėjimo planą.\n\nVisgi 9 mlrd. eurų (9 mlrd. JAV dolerių) kredito linija, kurią Berlynas suteikė bendrovei finansinei padėčiai užtikrinti, jau buvo išnaudota rugpjūčio pabaigoje, nurodė „Uniper“.\n\nSuomija, Austrija ir Šveicarija taip pat išplėtė paramą savo energetikos įmonėms.",
    "Pasaulio sporto savaitė: jaunosios kartos triumfas teniso bei dviračių sporto varžybose ir Italijos tinklininkų pergalė": "Tai buvo svarbiausi praėjusios savaitės pasaulio sporto įvykiai.\n\nSvarbiausi savaitės įvykiai\n\nRugsėjo 5 d. Niujorke JAV atvirojo teniso čempionato aštuntfinalyje 22 Didžiojo kirčio turnyrų nugalėtojas ispanas Rafaelis Nadalis pralaimėjo amerikiečiui Francesui Tiafoe 4:6, 6:4, 4:6, 3:6. 36 metų R.Nadalis pirmą kartą nuo 2017 m. Vimbldono čempionato nepateko į Didžiojo kirčio turnyro ketvirtfinalį.\n\nRugsėjo 6 d. Prasidėjo futbolo Čempionų lygos grupės varžybos. Pirmajame ture čempiono vardą ginantis Madrido „Real“ išvykoje nugalėjo Glazgo „Celtic“ 3:0. Didžiausiu skirtumu laimėjo „Manchester City“ (išvykoje prieš „Sevilla“ 4:0), Amsterdamo „Ajax“ (namie prieš Glazgo „Rangers“ 4:0) ir „Barcelona“ (namie prieš Plzenio „Viktoria“ 5:1).\n\nRugsėjo 7–8 d. Ciuriche lengvosios atletikos Deimantinės lygos baigiamajame etape geriausius pasaulio sezono rezultatus pasiekė Marileidy Paulino iš Dominikonų Respublikos (400 m), Emmanuelis Koriras iš Kenijos (800 m), norvegas Jakobas Ingebrigtsenas (1500 m) ir amerikietis Joe Kovacsas (rutulys). J.Kovacsas taip pat pasiekė Deimantinės lygos rekordą. Brazilas Alisonas dos Santosas (400 m su barjerais) ir švedas Armandas Duplantis (kartis) iškovojo septintąją pergalę per sezoną. 100 metrų bėgimo varžybas laimėjo jamaikietė Shelly-Ann Fraser-Pryce ir amerikietis Trayvonas Bromellas.\n\nRugsėjo 9 d. Splite (Kroatija) Europos moterų vandensvydžio čempionato finale Ispanija nugalėjo Graikiją 9:6. Bronzos medalius laimėjo Italija. Ispanės žemyno čempionėmis tapo trečiąjį kartą (du praėjusius – 2014 ir 2020 m.). Graikės ketvirtą kartą žaidė finale, bet dar nė karto netapo čempionėmis.\n\nRugsėjo 9 d. Anglijos, Škotijos, Velso ir Šiaurės Airijos futbolo sąjungos dėl karalienės Elizabeth II mirties nukėlė visas savaitgalį numatytas rungtynes.\n\nRugsėjo 9 d. „Grand Prix Cycliste de Quebec“ dviračių lenktynių nugalėtoju tapo prancūzas Benoit Cosnefroy (AG2R).\n\nRugsėjo 10 d. Splite (Kroatija) Europos vyrų vandensvydžio čempionato finale Kroatija nugalėjo Vengriją 10:9. Bronzos medalius laimėjo Ispanija. Kroatai žemyno čempionais tapo antrąjį kartą (pirmąjį – 2010 m.) per 35 turnyrus. Turnyro rekordininkė Vengrija, kuri čempione tapo 13 kartų, medalius iškovojo 26-ąjį kartą.\n\nRugsėjo 10 d. Rabate (Marokas) Afrikos futbolo supertaurės rungtynėse žemyno Konfederacijos taurės laimėtojas „Berkane“ (Marokas) įveikė Čempionų lygos nugalėtoją Kasablankos „Wydad“ (Marokas) 2:0. Pirmą kartą dėl Afrikos supertaurės žaidė du Maroko klubai. „Berkane“ supertaurę iškovojo pirmąjį kartą. Maroko klubai šį prizą laimėjo penktąjį kartą per 31 sezoną.\n\nRugsėjo 10 d. Niujorke JAV atvirojo teniso čempionato finale lenkė Iga Šwiątek nugalėjo tunisietę Ons Jabeur 6:2, 7:6 (mačas truko 1 val. 51 min.). Pirmoji pasaulio raketė 21-erių I.Šwiątek laimėjo trečiąjį Didžiojo kirčio turnyrą (ji tapo 2020 ir 2022 m. Prancūzijos čempione). 28-erių O.Jabeur antrą kartą žaidė Didžiojo kirčio turnyro finale (abukart – šiais metais), bet abu kartus pralaimėjo.\n\nRugsėjo 11 d. JAV atvirojo teniso čempionato finale ispanas Carlosas Alcarazas nugalėjo norvegą Casperį Ruudą 6:4, 2:6, 7:6, 6:3. 19-metis C.Alcarazas pirmą kartą žaidė Didžiojo kirčio turnyro finale. 23 metų C.Ruudas antrą kartą žaidė Didžiojo kirčio turnyro finale, bet nelaimėjo nė vieno titulo. C.Alcarazas pakilo į pirmąją Teniso profesionalų asociacijos (ATP) reitingu ir yra jauniausias tenisininkas, tapęs pirmąja pasaulio rakete.\n\nRugsėjo 11 d. Katovicuose (Lenkija) pasaulio vyrų tinklinio čempionato finale Italija nugalėjo titulą gynusią Lenkiją 3:1. Bronzos medalius laimėjo Brazilija. Pusfinalyje Lenkija nugalėjo Braziliją 3:2, Italija – Slovėniją 3:0. Italai pasaulio čempionais tapo ketvirtąjį kartą (praėjusius kartus – 1990, 1994 ir 1998 m.). Turnyras turėjo vykti Rusijoje, bet buvo perkeltas į Lenkiją ir Slovėniją.\n\nRugsėjo 11 d. Madride baigėsi „Vuelta a España“ daugiadienės dviračių lenktynės. Jų nugalėtoju tapo belgas Remco Evenepoelas („QuickStep“), antrąją vietą užėmė ispanas Enricas Masas („Movistar“), trečiąją – ispanas Juanas Ayuso („Team Emirates“). Čempiono vardą gynęs slovėnas Primožas Rogličius („Jumbo-Visma“) pasitraukė iš lenktynių po griūties, į kurią pateko rugsėjo 6 d. 16-ajame etape (jis tuo metu užėmė antrąją vietą). 22 metų R.Evenepoelas tik antrą kartą startavo ir pirmą kartą finišavo vienose iš didžiųjų daugiadienių lenktynių (2021 m. jis nenuvažiavo iki „Giro d‘Italia“ finišo).\n\nRugsėjo 11 d. „Grand Prix Cycliste de Montreal“ dviračių lenktynių nugalėtoju tapo slovėnas Tadejus Pogačaras („Team Emirates“). Jis šį sezoną laimėjo ketvirtąsias Pasaulio turo lenktynes.\n\nRugsėjo 11 d. Resifėje (Brazilija) Amerikos vyrų krepšinio čempionato finale Argentina nugalėjo Braziliją 75:73. Bronzos medalius iškovojo JAV. Naudingiausiu turnyro krepšininku išrinktas argentinietis Gabrielis Deckas. Argentiniečiai žemyno čempionais tapo trečiąjį kartą (du praėjusius – 2001 ir 2011 m.).\n\nRugsėjo 11 d. Akropolio ralio (Graikija) nugalėtoju tapo belgas Thierry Neuville‘is („Hyunday“), antrąją vietą užėmė estas Ottas Tanakas („Hyunday“), trečiąją – ispanas Dani Sordo („Hyunday“). Pasaulio ralio čempionato bendrojoje įskaitoje po 10 etapų pirmauja suomis Kalle Rovenpera („Toyota“, 207 tšk.), O.Tanakas (154) ir Th.Neuville‘is (131).\n\nRugsėjo 11 d. Keiptaune (Pietų Afrika) pasaulio septyniukių regbio čempionato vyrų finale Fidžis nugalėjo Naująją Zelandiją 29:12, bronzos medalius laimėjo Airija. Moterų finale Australija nugalėjo Naująją Zelandiją 24:22, bronzos medalius laimėjo Prancūzija. Fidžiečiai pasaulio čempionais tapo trečiąjį kartą, australės – antrąjį kartą.\n\nRugsėjo 11 d. Grace (Austrija) Europos trijulių krepšinio čempionato vyrų finale Serbija nugalėjo Latviją 21:14, bronzos medalius laimėjo Nyderlandai. Moterų finale Prancūzija nugalėjo Nyderlandus 21:14, bronzos medalius laimėjo Lenkija. Serbai čempionais tapo ketvirtą kartą iš eilės, titulą susigrąžinusios prancūzės – trečią kartą.\n\nRugsėjo 11 d. Moncoje „Formulės-1“ čempionato Italijos etapo nugalėtoju tapo olandas Maxas Verstappenas („Red Bull“), antrąją vietą užėmė monakietis Charles‘is Leclerc‘as („Ferrari“), trečiąją – George‘as Russellas („Mercedes“). M.Verstappenas laimėjo 11-ąjį etapą šį sezoną, tarp jų – penktąjį iš eilės. Po 16 etapų bendrojoje įskaitoje pirmauja M.Verstappenas (335 tšk.), Ch.Leclerc‘as (219) ir meksikietis Sergio Perezas („Red Bull“, 210).\n\nNacionalinės futbolo lygos\n\nRugsėjo 9–11 d. Vokietijos lygos lyderiu tapo Berlyno „Union“, išvykoje nugalėjęs „Köln“ 1:0. Buvusi lyderė Dortmundo „Borussia“ išvykoje pralaimėjo „Leipzig“ 0:3, čempiono vardą ginantis Miuncheno „Bayern“ namie sužaidė lygiosiomis su „Stuttgart“ 2:2. Po 6 turų pirmauja „Union“ (14 tšk.), „Freiburg“ (13), „Bayern“, „Hoffenheim“ ir Dortmundo „Borussia“ (po 12).\n\nItalijos lygoje taškus vėl prarado Turino „Juventus“, namie sužaidęs lygiosiomis su „Salernitana“ 2:2. „Juventus“ ketvirtas rungtynes per šešis turus baigė lygiosiomis. Buvusi lyderė Bergamo „Atalanta“ namie sužaidė lygiosiomis su „Cremonese“ 1:1. Kiti lyderiai ir favoritai pasiekė pergales. Po 6 turų pirmauja „Napoli“, „Atalanta“, „Milan“ (po 14 tšk.), „Udinese“ (13), Milano „Inter“ (12) ir Romos „Lazio“ (11).\n\nIspanijos lygoje svarbiausiose turo rungtynėse Sevilijos „Real Betis“ namie nugalėjo „Villarreal“ 1:0. Po 5 turų pirmauja Madrido „Real“ (15 tšk.), „Barcelona“ (13), „Real Betis“ (12), „Villarreal“, Bilbao „Athletic“ ir Madrido „Atletico“ (po 10).",
    "Ar 375 mlrd. eurų paramos pakaks sušildyti Europos namų ūkius?": "Skirtingi Rusijos gamtinių dujų tiekimo spaudimo problemos sprendimai gali būti tik laikini, nes didmeninės kainos greičiausiai ir toliau gerokai viršys istorines normas. Rugpjūčio mėnesį vidutinė elektros, tiekiamos buitiniams vartotojams didžiausiose Europos valstybėse, kaina buvo 67 proc. aukštesnė nei prieš metus, o dujų kaina buvo 114 proc. didesnė, rodo konsultacinės įmonės „VaasaETT“ duomenys.\n\n„Jeigu neįmanoma sukontroliuoti didmeninės kainos, faktiškai jums lieka vienintelis dalykas – pinigų dalijimas, – teigė Philipas Lewisas, Suomijoje įsikūrusios įmonės „VaasaETT“ vyriausiasis vykdomasis direktorius. – Vartotojams lieka tik viena išeitis – taupyti energiją.“\n\nAteinanti žiema bus sunki visame žemyne. Jungtinė Karalystė, kurioje jau dabar elektros kainos aukščiausios Europoje, žiemą gali sulaukti maždaug 178 proc. didesnių sąskaitų. Nyderlanduose, kur dujų tarifai yra didžiausi, taip pat prognozuojamas triženklis padidėjimas.\n\nRemiantis naujausiais pranešimais ir ekspertų grupės „Bruegel“ duomenimis, bendra Europos vyriausybių sąskaita artėja prie 379 mlrd. eurų. Ir, tikėtina, ji tik didės, jeigu Europos Sąjungos vyriausybių intervencijos į rinką bus netikėtai sėkmingos. Toliau pateikiama išsamesnė analizė:"
}