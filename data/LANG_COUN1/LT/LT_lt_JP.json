{
    "Rusija išsiunčia šnipinėjimu įtariamą japonų diplomatą": "„Japonijos diplomatas buvo sulaikytas, kai už pinigus gavo slaptos informacijos apie Rusijos bendradarbiavimą su kita Azijos ir Ramiojo vandenyno regiono šalimi“, – sakoma FSB pareiškime.\n\n„Diplomatiniais kanalais Japonijos pusei pareikštas protestas“, – sako FSB savo svetainėje paskelbtame pranešime.\n\n„Motoki Tatsunori paskelbtas persona non grata dėl su diplomato statusu nesuderinamos veiklos“, – priduriama jame.\n\nDiplomatas taip pat prašė informacijos apie „Vakarų sankcijų poveikį“ rytiniam Primorės regionui, pranešė FSB.\n\nRusijos užsienio reikalų ministerija pareiškime nurodė, kad minėtam diplomatui liepta išvykti iš šalies per 48 valandas.\n\nFSB išplatino trumpą vaizdo įrašą, kuriame, jos teigimu, diplomatas pripažįsta, kad pažeidė Rusijos įstatymus.\n\nRusija laiko Japoniją „nedraugiška“ šalimi. Į šį sąrašą Maskva taip pat įtraukė visas ES šalis, Jungtines Valstijas ir kitas jų sąjungininkes, įskaitant Britaniją ir Australiją.\n\nNuo vasario 24 dienos, kai Vladimiras Putinas pradėjo karą Ukrainoje, Tokijas paskelbė Maskvai virtinę sankcijų ir išsiuntė rusų diplomatų. Rusija atsakė tuo pačiu.\n\nIki invazijos į Ukrainą Tokijo santykiai su Maskva buvo sudėtingi. Japonija ir Rusija po Antrojo pasaulinio karo taip ir nepasirašė taikos sutarties, tebesitęsiant ginčui dėl keturių salų, į kurias Maskva pareiškė pretenzijas paskutinėmis konflikto dienomis.\n\nMinėtas salas, esančias prie šiauriausios Japonijos Hokaido salos šiaurinės pakrantės, rusai vadina pietinėmis Kurilų salomis, o japonai – Šiaurės teritorijomis.",
    "Japonija nuo spalio nebetaikys COVID-19 suvaržymų užsienio turistams": "Japonija ketvirtadienį paskelbė atšauksianti griežtus, dėl COVID-19 taikomus suvaržymus užsienio turistams ir po pustrečių metų atversianti savo sienas.\n\nKalbėdamas Niujorko vertybinių popierių biržoje Japonijos ministras pirmininkas Fumio Kishida sakė, kad pandemija sutrikdė laisvą žmonių, prekių ir kapitalo judėjimą, padėdavusį šaliai klestėti.\n\n„Tačiau nuo spalio 11-osios Japonija sušvelnins sienos kontrolės priemones, kad jos atitiktų JAV [priemones], taip pat atnaujins bevizes ir individualias keliones“, – sakė F. Kishida, atvykęs į Niujorką dalyvauti Jungtinių Tautų Generalinėje Asamblėjoje.",
    "Japonija ruošiasi nužudyto premjero Shinzo Abe valstybinėms laidotuvėms": "",
    "Japoniją nusiaubęs taifūnas pareikalavo mažiausiai dviejų gyvybių": "Savaitgalį taifūno Nanmadol siaubtoje Japonijoje du žmonės žuvo, o dar du asmenys buvo rasti „be gyvybės ženklų“, antradienį pranešė vyriausybė.\n\nSekmadienio naktį audros sistema pasiekė sausumą netoli pietvakarinio Kagošimos miesto ir prieš pradėdama slinkti per vakarinę pakrantę atnešė liūčių į Kiūšiū regioną.\n\nAntradienio rytą stichija nusilpo iki vidutinių platumų ciklono, kirtusi šiaurės rytinę pakrantę ir pajudėjusi į jūrą.\n\nAudra vertė medžius, daužė langus ir per parą pražudė mažiausiai du žmones Mijadazkio prefektūroje. Šiame regione iškrito mėnesio kritulių norma.\n\nJaponijos vyriausybės atstovas Hirozaku Matsuno pranešė, kad dar du asmenys buvo rasti „be gyvybės ženklų“ – ši frazė Japonijoje dažnai vartojama kalbant apie oficialiai dar nekonstatuotą žmogaus mirtį.\n\nPasak pareigūno, tarnybos taip pat ieško vieno dingusio asmens.\n\nPer audrą sužeista mažiausiai 114 žmonių, 14 iš jų – sunkiai.\n\nIki antradienio ryto elektros energijos vis dar neturėjo apie 140 tūkst. namų, daugiausia Kiūšiū saloje.\n\nJaponijoje šiuo metu yra taifūnų sezonas; per metus šalį užklumpa apie 20 tokių audrų.\n\nPasak mokslininkų, dėl klimato kaitos stiprėja audros, taip pat dažnėja ir intensyvėja kiti ekstremalių orų reiškiniai – pavyzdžiui, karščio bangos, sausros ir staigūs potvyniai.",
    "Japonijoje įsikūrusi lietuvė: moksleiviai pavydi mūsų atostogų gausos, o ilgos darbo valandos – ne akmeny iškaltos": "Pirma kartą Japonijoje Giedrė Dulskaitė įsikūrė prieš septynerius metus, atvykusi į šalį pagal mainų programą. Ji sako, kad šis kraštas ją taip sužavėjo, kad liko čia ilgesniam laikui, o dabar dirba vietiniams pristatydama lietuvišką kultūrą. Giedrė neslepia – kai kurie dalykai japonus stebina.\n\nLietuvė pasakoja, kad sprendimas išvykti į Japoniją nebuvo labai netikėtas – Vilniaus universitete studijavo Azijos studijas (japonologiją). Todėl pasitaikius progai su mainų programa išvykti metams pasimokyti Tsukubos universitete Japonijoje, ji nedvejodama tai padarė ir trečią studijų kursą praleido gilindama japonų kalbos ir kultūros žinias. Vis dėlto ji suprato, jog vienerių metų šioje šalyje neužteks.\n\n„Praleidusi metus Japonijoje įsitikinau, jog posakis „geriau vieną kartą pamatyti, nei šimtą kartų išgirsti“ yra gryna tiesa ir tik dar labiau susižavėjau kultūra, apie kurią tiek girdėjau paskaitų metu. Taip mainų programos studijos paskatino stoti į magistro studijų programą ir toliau gilinti žinias tame pačiame Tsukubos universitete“, – pasakoja Giedrė.\n\nGyvenimas Japonijoje / Asmeninio albumo nuotr.\n\nJi tikina, kad būtent šios studijos padėjo jai suvokti, kurioje srityje nori įgytas žinias pritaikyti. Taip ji rado kelią į dabartinę veiklą – Lietuvos ir Japonijos kultūrinių mainų skatinimą. Dabar Gifu mieste gyvenanti lietuvė dirba tarptautinių ryšių koordinatore Gifu prefektūrinėje vyriausybėje.\n\nLietuvišką kultūrą perduoda japonams\n\nKaip pasakoja pašnekovė, viena iš pagrindinių užduočių jos darbe yra vietos gyventojų supažindinimas su lietuvių kultūra. Neretai jai tenka vykti į mokyklas ir mokiniams pasakoti apie Lietuvą, jos švietimo sistemą. Anot Giedrės, kai kurie dalykai juos itin nustebina.\n\n„Japonai moksleiviai visuomet būna be galo nustebę, jog Lietuvoje pradinė mokykla yra tik 4 metai (Japonijoje pradinis ugdymas yra 6 metai), jog pas mus mokslo metai prasideda rugsėjį, o ne balandį. Labiausiai japonai moksleiviai pavydi mūsų mokyklinių atostogų gausos“, – tikina lietuvė.\n\nBe to, jai tenka japonus mokyti ir lietuviškų amatų – kartais veda dirbtuves, kurių metu gamina tautines juosteles, šiaudinius sodus. Nors pandemija sutrukdė surengti lietuviškų patiekalų dirbtuves, jau sausį planuoja su netoliese esančio miesto gyventojais kepti bulvinius blynus.\n\nGyvenimas Japonijoje / Asmeninio albumo nuotr.\n\nGiedrė taip pat yra viena iš festivalio „Lietuva dabar“ dalyvių. Tai jau penktus metus vykstantis renginys, skirtas Lietuvai, apimantis ne tik Gifu miestą, bet ir visą prefektūrą. Anot pašnekovės, jo metu rengiami koncertai, kultūros paskaitos, vyksta lietuviško maisto bei lietuviškų produktų mugės. Šis festivalis trunka apie mėnesį.\n\n„Įvairiuose prefektūros miestuose rengiami koncertai, kuriuose pasirodo lietuviai atlikėjai bei su Lietuva ryšį turintys japonai. Tarptautinių ryšių koordinatoriai, taip pat ir aš, veda paskaitas apie Lietuvos kultūrą, istoriją, apie tai, kokie ryšiai saisto mūsų šalį bei Gifu prefektūrą“, – aiškina tautietė.\n\nJi tikina, kad nors praėjusiais metais dėl COVID-19 suvaržymų renginiai buvo mažesni nei įprastai, šis festivalis sulaukia didelio japonų dėmesio.\n\n„Per ketverius šio renginio egzistavimo metus festivalis sulaukė daugiau nei 10 000 dalyvių, šiemet taip pat viliamės gausaus lankytojų skaičiaus“, – sako Giedrė.\n\nGyvenimas Japonijoje / Asmeninio albumo nuotr.\n\nŠiemet jau prasidėjęs festivalis „Lietuva dabar“ vyksta rugpjūčio 19 – rugsėjo 19 dienomis.\n\nLietuvybė kitame pasaulio krašte\n\nLietuvė pasakoja, kad įsikurdama Japonijoje pastebėjo, jog tolimos šalies gyventojai nėra labai gerai susipažinę su mūsų kraštu. Tačiau nesusipratimų taip pat jau nepasitaiko, tikina ji.\n\n„Kai pirmą kartą atvažiavau į Japoniją daugiau nei prieš septynerius metus, keletą kartų teko pamatyti nustebusius veidus, kai pasakydavau, kad Lietuva yra laisva bei savarankiška valstybė ir nėra Rusijos dalis. Tačiau dabar jau nebesutinku taip manančių, nors su Lietuva susipažinę japonai žino, jog Lietuva buvo viena iš Sovietų Sąjungos valstybių“, – sako pašnekovė.\n\nPasak jos, dažnas sutiktas japonas, bent šiek tiek žinantis apie Lietuvą, pamini esą girdėjęs, jog lietuviai yra aukšti, o Lietuvoje – gražios merginos.\n\nGyvenimas Japonijoje / Asmeninio albumo nuotr.\n\nJaponijoje taip pat yra ir vietos lietuvių bendruomenė, o ambasada organizuoja renginius, į kuriuos kviečia visus ten esančius tautiečius. Giedrė sako, kad gyvenant toli nuo Tokijo, apsilankyti juose sudėtinga, tačiau tikina – palaikyti lietuvybę tai jai netrukdo.\n\n„Kadangi gimiau ir užaugau Lietuvoje, lietuvybės iš manęs, kaip sakoma, ir su lazda neišmuši. O dėl dabartinės veiklos atsirado poreikis domėtis ir mokytis lietuvių tradicinių amatų – tautinių juostų pynimo, sodų rišimo, karpinių. Turėjau galimybę susipažinti ne tik su įkvepiančiais japonų amatininkais, bet ir su nuostabiais lietuviais, dedančiais didžiausias pastangas išsaugoti lietuviško lino kultūrą ir mokyti lietuvius apie lino kančios kelią, kol jis tampa lietuvius bei jų namus puošiančiu audiniu“, – aiškina ji.\n\nNe visi stereotipai – tiesa\n\nGiedrė pasakoja, kad Japonijoje kurtis jai teko tris kartus – kaip mainų studentei, kaip magistro studijų studentei ir kaip Gifu prefektūros darbuotojai. Nors kiekvieną kartą pasitaikydavo iššūkių, ji neslepia, kad baisiausia buvo pirmą kartą.\n\nGyvenimas Japonijoje / Asmeninio albumo nuotr.\n\n„Pirmą kartą gyvenime kėliausi gyventi į kitą, labai tolimą šalį, tuo metu mano japonų kalbos žinios buvo ribotos, tad galvoje kirbėjo daug scenarijų, kuriais bandžiau nuspėti, kas gali vykti ne pagal planą. Tačiau visada stebiuosi, koks žmogus gali tapti išradingas būtinybei prispyrus, taip pat prireikus visuomet sulaukdavau ir aplinkinių pagalbos, tad neturiu jokių skaudžių prisiminimų apie įsikūrimą Japonijoje išskyrus tai, kad reikėjo šiek tiek laiko priprasti prie to, jog kurį laiką negalėsiu susitikti su artimaisiais“, – tikina Giedrė.\n\nVis dėlto dabar jau su šypsena prisimena, kiek pastangų reikalavo elementarus apsipirkimas maisto prekių parduotuvėje.\n\n„Eidavau su trumpu pirkinių sąrašu, bet ten užtrukdavau valandas šifruodama, ar tai, kas panašu į cukrų, tikrai yra cukrus, o ne druska. Dabar juokinga prisiminus, bet tuo metu nusipirkti teisingą produktą buvo gana sunki užduotis“, – juokiasi lietuvė.\n\nGyvenimas Japonijoje / Asmeninio albumo nuotr.\n\nJi pasakoja, kad prieš atvykstant į Japoniją ši šalis atrodė kitokia nei Lietuva – samanomis apaugusios šventyklos, daug sušių ir ramenų, gatvės apšviestos ryškių reklaminių stendų. Tiek japonai, tiek japoniški traukiniai niekada nevėluoja, o darbo valandos Japonijoje ilgos.\n\nŠioje šalyje jau ne vienerius metus esanti tautietė sako, jog kai kurie stereotipai tiesa – savo akimis įsitikino, kad didmiestis ir tradicija gali puikiai tarpusavyje derėti, ir net pačiame centrinio Tokijo šurmulyje yra ne viena ramybės oazė šventyklos pavidalu, kurioje – tik savos mintys ir cikadų balsai. O traukinių punktualumas labai palengvina gyvenimą, kai nebijai, jog jų vėlavimas gali sugriauti planus.\n\nTačiau sušius ir ramenus ji tikina valganti gana retai.\n\n„Kiekviena prefektūra gali pasiūlyti labai skirtingų skonių, tad keliavimas po šią šalį yra palaima ne tik akims, bet ir skrandžiui“, – tikina ji.\n\nGiedrė taip pat pabrėžia, kad „ilgos darbo valandos nėra akmenyje iškalta taisyklė“ ir tikrai ne visai dirbančių japonų populiacijai tai taikoma.\n\nGyvenimas Japonijoje / Asmeninio albumo nuotr.\n\nŽavi taupumas\n\nLygindama japonus ir lietuvius, pašnekovė sako, kad skirtumų, greičiausiai, daugiau nei panašumų, ir tai visai nenuostabu – juk šios dvi tautos formavosi labai skirtingomis sąlygomis, veikiamos labai skirtingų veiksnių. Tačiau vieną panašumą ji visada pastebi.\n\n„Vienas panašumas, kurį aš visuomet pateikiu kaip pavyzdį, yra romus lietuvių ir japonų būdas. Mano subjektyvia nuomone, tiek lietuviai, tiek japonai nėra linkę išsišokti, prieš kažką darydami ar sakydami stengiasi viską apgalvoti. Nors lietuviai dažnu atveju yra šiek tiek tiesmukiškesni“, – priduria ji.\n\nNe vienerius metus Japonijoje gyvenančią lietuvę čia sužavėjo daugybė dalykų. Vis dėlto ji sako pastaruoju metu suvokusi, kaip norėtų iš vietinių išmokti tausoti kasdienius resursus.\n\n„Maistas, elektra, vanduo – viskas vartojama atsakingai ir apgalvotai. Jei gaminami pietūs – viskas, iki morkos ar agurko žievės, bus sukombinuota į vienokį ar kitokį užkandį, elektra nebus įjungta be reikalo, o daugelyje viešųjų erdvių pamatysime prašymą tausoti vandenį“, – dėsto Giedrė.\n\nGyvenimas Japonijoje / Asmeninio albumo nuotr.\n\nDidžioji Japonijos dalis žiemą šildosi, o vasarą vėsinasi oro kondicionieriais, tad atėjus dideliems šalčiams ar karščiams labai išauga elektros sunaudojimas. Pasak pašnekovės, prieinama iki tokių kraštutinumų, jog elektros jėgainės pradeda baimintis, kad sugeneruojamos elektros neužteks visus aprūpinti. Tuomet per žinias gyventojų prašoma išjungti viską, kas tuo metu nebūtina, užtemsta žymiosios reklaminės iškabos, per pietų pertrauką biuruose išjungiamos visos šviesos.\n\n„Per žinias netgi rodė reportažą, jog vieno restorano savininkas nusprendė, kad lankytojai maistu mėgausis žvakių šviesoje – taip jis prisidėjo prie elektros energijos taupymo. Galbūt ši tarpusavio pagalba, kooperatyvumas ir buvo vienas iš dalykų, kuris ne tiek nustebino, kiek sužavėjo“, – pasakoja ji.",
    "Japonijos link artėjant naujam taifūnui, per nuošliaužą žuvo vienas žmogus": "Taifūnas „Talas“ šeštadienį priartėjo prie rytinės Japonijos dalies, atnešdamas smarkias liūtis, o uošliauža nusinešė vieno žmogaus gyvybę.\n\n„Talas“ artinasi prie Japonijos praėjus savaitei po to, kai šalį nusiaubė kita didelė audra.\n\nJaponijoje šiuo metu yra taifūnų sezonas, per metus ji susiduria su maždaug 20 tokių audrų, dažnai lydimų smarkių liūčių, kurios sukelia staigius potvynius ar nuošliaužas.\n\nJaponijos meteorologijos agentūros (JMA) duomenimis, 6 val. vietos (0 val. Lietuvos) laiku „Talas“ siautė netoli šalies šiaurės rytų, už 100 km nuo Omaedzakio pakrantės.\n\nSmarkiausų jo nešamo vėjo gūsių greitis siekė 90 km per val., pranešė JMA.\n\nAgentūra paskelbė perspėjimus dėl didelių bangų, liūčių, nuošliaužų ir potvynių centrinėje, rytinėje ir šiaurinėje Japonijoje, įskaitant Tokiją.\n\nŠidzuokos prefektūroje, Kakegavoje nuslinkus nuošliaužai, žuvo į penktą dešimtį metų įžengęs vyras, pranešė vietos žiniasklaida.\n\nPer kitą nuošliaužą Hamamacu, taip pat esančiame Šidzuokos prefektūroje, trys žmonės, įskaitant devynerių metų berniuką, patyrė lengvų sužalojimų, pranešė visuomeninis transliuotojas NHK.\n\nPolicija kol kas negalėjo patvirtinti šių pranešimų.\n\nPraėjusį savaitgalį į pietvakarių Japoniją atslinkus taifūnui „Nanmadol“ žuvo keturi žmonės ir 151 buvo sužeistas.\n\nMokslininkai teigia, kad dėl klimato kaitos stiprėja audros ir dažnėja bei intensyvėja ekstremalios oro sąlygos, pavyzdžiui, karščio bangos, sausros ir staigūs potvyniai.",
    "Proga pagudrauti nesusigundžiusi finalininkė: geriau sąžiningas sidabras nei auksas apgaule": "Sekmadienį Kelcuose paskutinę kovą dėl aukso 31-erių lietuvė pralaimėjo dešimčia metų jaunesnei japonei Riri Ishihara.\n\nPastaroji nuo pat lemiamos akistatos pradžios stengėsi būti aktyvesnė, bet komplikavo savo padėtį gavusi įspėjimą dėl neleistino smūgio, kuomet kumščiu pataikė R. Brazdžionytei į kaklą.\n\nLietuvos sportininkę šeštadienį pirmame rate panašiai nuskriaudė ir kita Japonijos kovotoja Ayane Umezawa, kliudžiusi smakrą.\n\nŠįsyk draudžiamo smūgio būta stipresnio: R. Brazdžionytė kelias minutes gulėjo ant tatamio, kol gydytojai ją apžiūrėjo ir leido tęsti kovą.\n\nRūta Brazdžionytė, pasaulio kiokušin karatė vicečempionė Mano svajonė buvo patekti į finalą. Tai padariau, gal finalas vyko ne taip sklandžiai, kaip tikėjausi, bet negali viskas būti, kaip nori.\n\nNors epizodas nepraėjo be pasekmių, vėliau iš Panevėžio kilusi sportininkė Delfi tvirtino neturėjusi nė minties vaizduoti dar rimčiau nukentėjusią – tuomet teisėjams nebūtų likę nieko kito, kaip tik nutraukti finalą nugalėtoja paskelbiant lietuvę.\n\n„Ar kažką apgavus būtų malonu prisiminti tokį medalį? Realiai mano būsena nebuvo tokia bloga, kad nebegalėčiau atsistoti ant kojų. Garbingai iškovotą sidabrą maloniau turėti nei apgaule pasiektą auksą.\n\nTaip, tokie smūgiai akimirkai labai išbalansuoja, prarandi koordinaciją. Aišku, nuo to geriau nepasidaro. Bet paskui atsistoji ir kovoji toliau“, – komentavo R. Brazdžionytė.\n\nĮspėjimas japonę vertė neatidėlioti įvykių ir mėginti įrodyti savo persvarą jau per pagrindinį dvikovos laiką. Daugumą teisėjų ji įtikino – keturi iš penkių skyrė pergalę R. Ishiharai.\n\nR. Brazdžionytės nuomonė – kitokia, bet su nepalankiu verdiktu ji susitaikė greitai.\n\n„Tikėjausi pratęsimo. Iš kitos pusės, visas čempionatas toks – turi būti pusantros galvos geresnis, kad laimėtumei prieš Japonijos atstovus. O jei kovoji lygiai, pratęsimo tikėtis sunku. Bet ne vien mane taip nuskriaudė, čia ne kažkoks išskirtinis atvejis.\n\nKaip ir kalbėjome po pirmosios turnyro dienos, mano svajonė buvo patekti į finalą. Tai padariau, gal finalas vyko ne taip sklandžiai, kaip tikėjausi, bet negali viskas būti, kaip nori. Nieko nepadarysi“, – vertino pirmą planetos pirmenybių medalį karjeroje pelniusi kovotoja.\n\n\n\nPo varžybų ji pakartojo tai, ką sakė joms įpusėjus – čempionatas Kelcuose patyrusiai karatė meistrei veikiausiai buvo paskutinis.\n\n„Nevertinu, kad tai – blogas pasirodymas, tad nuomonės šiuo klausimu nekeičiu. Tikiuosi, tuo ir pabaigsiu“, – šypsojosi R. Brazdžionytė.\n\nPrimename, kad pasaulio čempionais sekmadienį tapo Brigita Gustaitytė, Juras Sokolovas ir Eventas Gužauskas. Komandų įskaitoje dvylikos sportininkų Lietuvos rinktinė užėmė antrą vietą, nusileidusi tik Japonijai.\n\nKelcuose lietuviai pasiekė daugiausiai finalų ir laimėjo daugiausiai aukso medalių per visą šalies istoriją.\n\nAntros čempionato dienos kovų vaizdo įrašas:\n\n\n\nPasaulio čempionato prizininkų pakyla\n\nMoterys:\n\nIki 50 kg\n\n1. Misaki Utsunomiya (Japonija)\n\n2. Karin Kojima (Japonija)\n\n3. Aliona Veresniak (Ukraina), Misaki Teshima (Japonija)\n\n50-55 kg\n\n1. Nichika Tomimura (Japonija)\n\n2. Yuki Yoshida (Japonija)\n\n3. Honoka Inoue (Japonija), Sayaka Kato (Japonija)\n\n55-60 kg\n\n1. Riri Ishihara (Japonija)\n\n2. Rūta Brazdžionytė (Lietuva)\n\n3. Mirjam Bjorklund (Švedija), Ramu Amikawa (Japonija)\n\nPer 60 kg\n\n1. Brigita Gustaitytė (Lietuva)\n\n2. Monika Zielinska (Lenkija)\n\n3. Ivanka Popova (Bulgarija), Yuna Mokudai (Japonija)\n\nVyrai:\n\nIki 65 kg\n\n1. Hayato Iino (Japonija)\n\n2. Atsushi Kawase (Japonija)\n\n3. Yuki Otsubo (Japonija), Tenshinas Sawai (Japonija)\n\n65-75 kg\n\n1. Hotaka Yoshizawa (Japonija)\n\n2. Michailas Ciklauris (Gruzija)\n\n3. Junki Ochi (Japonija), Davidas Mšchaladzė (Gruzija)\n\n75-85 kg\n\n1. Juras Sokolovas (Lietuva)\n\n2. Nariyoshi Tada (Japonija)\n\n3. Salahatas Hasanovas (Azerbaidžanas), Valerijus Dimitrovas (Bulgarija)\n\nPer 85 kg\n\n1. Eventas Gužauskas (Lietuva)\n\n2. Maciejus Mazuras (Lenkija)\n\n3. Yusaku Watanabe (Japonija), Kembu Iriki (Japonija)",
    "Japonijos premjeras sako norintis susitikti su Šiaurės Korėjos vadovu": "Japonijos ministras pirmininkas Fumio Kishida antradienį atnaujino savo pasiūlymą susitikti su nuo pasaulio atsiskyrusiu Šiaurės Korėjos lyderiu Kim Jong Unu augant įtampai dėl Pchenjano branduolinės programos.\n\nKreipdamasis į Jungtinių Tautų Generalinę Asamblėją F. Kishida sakė, kad Japonija tebesilaiko diplomatijos kurso, kurį prieš du dešimtmečius per savo istorinį vizitą į Pchenjaną pradėjo tuometinis ministras pirmininkas Junichiro Koizumi.\n\n„Japonija yra pasirengusi užmegzti dialogą abiem šalims rūpimais klausimais“, – sakė F. Kishida.\n\n„Esu pasiryžęs susitikti su pirmininku Kim Jong Unu be jokių sąlygų ir nepraleisiu progos imtis veiksmų su visišku atsidavimu“, – sakė jis.\n\nKim Jong Unas tris kartus susitiko su buvusiu JAV prezidentu Donaldu Trumpu sušvelnindamas įtampą, tačiau taip ir nebuvo pasiekta jokio galutinio sprendimo dėl Šiaurės Korėjos branduolinės programos.\n\nJaponija yra artima JAV sąjungininkė, tačiau Tokijuje kai kas nerimavo dėl ryšių su Šiaurės Korėja – nesutaikoma prieše, kuri 7-e ir 8-e dešimtmetyje grobė Japonijos piliečius, kad apmokytų savo šnipus.\n\nŠiaurės Korėja neseniai priėmė įstatymą, kuriuo paskelbė esanti pasirengusi vykdyti prevencinius branduolinius smūgius, todėl susirūpinimą kelia tai, kad ši nuskurdusi valstybė netrukus gali atnaujinti ginkluotės bandymus.\n\nJAV prezidento Joe Bideno administracija išreiškė pasirengimą darbinio lygio diplomatijai su Šiaurės Korėja, tačiau iš jos nesulaukė didelio susidomėjimo.",
    "Japonija pareiškė priekaištų Rusijai dėl karinių pratybų su Kinija": "Pekinas pastaruoju metu plėtė karinį bendradarbiavimą su Maskva ir prisijungė prie pratybų „Vostok 2022“, nuo rugpjūčio pabaigos vykstančių keliose vietovėse Rusijos Tolimuosiuose Rytuose.\n\nJaponijos vyriausiasis ministrų kabineto sekretorius Hirokazu Matsuno sukritikavo Rusiją dėl jos vykdomų pratybų dviejose iš keturių Šiaurės teritorijų salų, į kurias ši valstybė reiškia pretenzijas.\n\nMinėtas salas, esančias prie šiauriausios Japonijos Hokaido salos šiaurinės pakrantės, rusai vadina pietinėmis Kurilų salomis, o japonai – Šiaurės teritorijomis.\n\nNėra aišku, ar Kinija prisidėjo prie pratybų šiose salose.\n\nH. Matsuno teigė, kad Japonijos gynybos ministerija pastebėjo šešis rusų ir kinų karo laivus, šeštadienį šaudančius į Japonijos jūrą 190 km į vakarus nuo Kamujo kyšulio Hokaide.\n\n„Japonija toliau su dideliu susirūpinimu stebės šių laivų judėjimą ir imsis visų įmanomų priemonių, kad vykdytų perspėjimo ir stebėjimo veiklas vandenyse aplink Japoniją“, – spaudos konferencijoje sakė H. Matsuno.\n\nKinijos nacionalinės gynybos ministerija sekmadienį pareiškime patvirtino, kad šalies pajėgos dalyvavo oro, sausumos ir jūrų pratybose.\n\nJi teigė, kad kinų karinė jūrų taktinė komanda vykdė bendras pratybas su Rusija Japonijos jūroje, įskaitant ir mokymus sunaikinti dreifuojančias minas.\n\nJaponija susirūpinusi dėl augančios įtampos Azijoje po Rusijos invazijos į Ukrainą, būgštaudama, kad karas skatina Kinijos ir taip atkaklią karinę veiklą Rytų Azijoje – ypač aplink Taivaną. Pekinas šią autonominę, demokratiškai valdomą salą laiko savo teritorijos dalimi ir ne kartą sakė, kad kada nors ją susigrąžins, prireikus – jėga.\n\nJaponija šiuo metu peržiūri savo nacionalinio saugumo strategiją ir gynybos gaires, kad labiau išplėstų savo karinius pajėgumus atgrasymui sustiprinti.\n\nPo bendrų šaudymo pratybų kariniai laivai su kinų valdomu raketų naikintoju, fregata ir tiekimo laivu bei trimis rusų fregatomis kirto La Peruzo sąsiaurį tarp Japonijos Honšiū ir Hokaido salų.\n\nKinų kariniai laivai rugpjūčio 29 dieną kirto Cušimos sąsiaurį pietvakarių Japonijoje, teigė ministerija.\n\nMaskvai ir Tokijui nesiseka išspręsti nuo Antrojo pasaulinio karo laikų besitęsiančio ginčo dėl Kurilų salų. Šias keturias tarp Ochotsko jūros ir Ramiojo vandenyno esančios salas paskutinėmis Antrojo pasaulinio karo dienomis užėmė Sovietų Sąjungos armija. Tokijas atsisako pripažinti Maskvos suverenitetą tame regione, todėl abi valstybės po karo taip ir nepasirašė taikos susitarimo, kuriuo būtų formaliai užbaigta priešprieša.\n\nRusija anksčiau šiais metais paskelbė nutraukusi derybas su Japonija, taip protestuodama prieš Tokijo sankcijas Maskvai dėl karo Ukrainoje.",
    "Neįprasta valdžios institucijų kampanija Japonijoje: ragins jaunimą vartoti daugiau alkoholio": "Jaunoji karta geria mažiau alkoholio nei jų tėvai, dėl to nukentėjo iš tokių gėrimų kaip sakės – tradicinio japonų ryžių vyno – pardavimų surenkami mokesčiai.\n\nTodėl nacionalinė mokesčių agentūra paskelbė nacionalinį konkursą, kurio tikslas – pasiūlyti idėjų, kaip pakeisti šią tendenciją.\n\nKampanija „Sake Viva!“ tikimasi sukurti planą, kaip padaryti gėrimą patrauklesnį ir paskatinti alkoholio pramonę.\n\nKonkurse 20–39 metų amžiaus žmonių prašoma pasidalyti savo verslo idėjomis, kurios padėtų paskatinti paklausą tarp jų bendraamžių – nesvarbu, ar tai būtų japoniška sakė, šoču, viskis, alus, ar vynas.\n\nMokesčių institucijos konkursą rengianti grupė teigia, kad dėl naujų įpročių, iš dalies susiformavusių per COVID-19 pandemiją, ir senėjančios visuomenės sumažėjo alkoholio pardavimai.\n\nJi nori, kad konkurso dalyviai sugalvotų akcijas, prekės ženklo kūrimą ir net pažangiausius planus, susijusius su dirbtiniu intelektu.\n\nJaponijos žiniasklaida teigia, kad reakcija buvo nevienareikšmiška, o kai kurie kritikuoja pasiūlymą skatinti nesveiką įprotį.\n\nKonkurso dalyviai savo idėjas turi pateikti iki rugsėjo pabaigos. Geriausi planai bus tobulinami padedant ekspertams, o galutiniai pasiūlymai bus pateikti lapkričio mėn.\n\nKampanijos interneto svetainėje rašoma, kad Japonijos alkoholio rinka mažėja, o tai lemia ne tik mažėjantis gimstamumas, bet ir vyresnio amžiaus šalies gyventojai.\n\nNaujausi mokesčių agentūros duomenys rodo, kad 2020 m. žmonės gėrė mažiau alkoholio nei 1995 m. – nuo 100 litrų vidutiniškai per metus iki 75 litrų vienam suaugusiajam.\n\nMokestinės pajamos iš alkoholiui taikomų mokesčių per metus taip pat sumažėjo. Laikraščio „The Japan Times“ duomenimis, 1980 m. šios pajamos sudarė 5 proc. visų pajamų, o 2020 m. – tik 1,7 proc.\n\nPasaulio bankas nurodo, kad beveik trečdalis Japonijos gyventojų yra 65 metų amžiaus ir vyresni – tai didžiausia dalis pasaulyje.\n\nSusirūpinimas dėl sakės ateities yra ne vienintelė problema, kuri kyla Japonijos ekonomikai – nerimaujama dėl jaunų darbuotojų pasiūlos tam tikroms darbo vietoms ir pagyvenusių žmonių priežiūros ateityje.\n\nParengta pagal BBC inf.",
    "Japonija toliau švelnina sienų kontrolę: įsileis daugiau turistų, keičia keliavimo grupėmis taisykles": "Japonija toliau švelnina dėl COVID-19 įvestą sienų kontrolę – premjeras Fumio Kishida trečiadienį pranešė, kad nuo kitos savaitės kelionių paketus įsigiję turistai galės keliauti po šalį nelydimi gidų.\n\nPasak F. Kishidos, Japonija taip pat didina kasdien į šalį įsileidžiamų žmonių limitą. Dabar jis sieks 50 tūkst.\n\nJaponija sienų ribojimus taikė ilgiau nei kitos didelės pasaulio ekonomikos ir tik nuo birželio pradėjo įsileisti turistus, tačiau ir tada jiems leista atvykti į šalį tik įsigijus kelionių paketus. Visi keliautojai taip pat turėjo būti lydimi gidų.\n\n„Tarptautiniams mainams vis aktyvėjant, Japonija jungiasi prie šio judėjimo“, – pareiškė F. Kishida.\n\nNepaisant to, tai vis dar neprilygsta visiškam sienų atidarymui. Visi į šalį norintys atvykti žmonės ir toliau turės atlikti kelionių rezervacijas naudodamiesi agentų paslaugomis ir turės gauti vizas.\n\nPrasidėjus COVID-19 pandemijai, Japonija niekuomet neįvedė visapusiško karantino. Iki šios dienos šalyje nuo COVID-19 mirė maždaug 39 tūkst. žmonių. Tai yra gerokai mažesnis skaičius, palyginti su kitomis pasaulio valstybėmis. Trimis vakcinos nuo šios ligos dozėmis jau paskiepyta apie 64 proc. šalies gyventojų.\n\n2019 m. Japonija priėmė rekordiškai daug – beveik 32 mln. – turistų ir 2020 m. turėjo pasiekti savo tikslą sulaukti 40 mln. lankytojų.",
    "Japonija, pakuotė, plastikas": "Aneta Vaitkienė\n\nJaponija yra viena didžiausių plastiko atliekų gamintojų pasaulyje, nes ji mėgsta pakuotes. Plastikinių butelių gamyba Japonijoje 2004 m. nuo ankstesnių 14 milijardų per metus šoktelėjo iki stulbinamų 23,2 milijardų. Nors šalis gali pasigirti pažangia perdirbimo technologija, maždaug 2,6 milijardo butelių kasmet sudeginama, siunčiama į sąvartynus arba nukeliauja į upes bei vandenynus.\n\n\n\nJaponijoje sunku išvengti vienkartinio plastiko – gaminių, daugiausia pagamintų iš iškastinio kuro chemikalų, kuriuos galima naudoti tik vieną kartą. Prekybos automatai parduoda gėrimus plastikiniuose buteliuose. Būtiniausių prekių parduotuvėse galima rinktis vienkartinius, paruoštus valgyti produktus, tokius kaip „bento“ priešpiečių dėžutės ir maišeliai, pripildyti patogių maisto produktų. Prekybos centruose vaisiai iš pradžių suvyniojami į polistireninį tinklelį, toliau supakuojami į plastikines dėžutes, o po to dar suvyniojami į maistinę plėvelę. 2014 m. Japonijoje vienam gyventojui teko 32,4 kg plastikinių pakuočių atliekų – čia ji nusileidžia tik JAV, kur gyventojui jų teko atitinkamai 40 kg.„Perteklinė pakuotė Japonijoje yra norma, maža to – ji turi gilias kultūrines šaknis, „susijusias su „apipavidalinimo ir pagarbos, ypač dovanojant dovanas“ sąvokomis“, – sako knygos „Just Enough: Lessons from Japan for Sustainable Living, Architecture ir Design“ autorius Azby Brownas. Daiktų pakavimo tradicija japonams simbolizuoja „pagarbą kitam žmogui“. Šiuolaikiniame mažmeninės prekybos kontekste pakuotė rodo gerą klientų aptarnavimą. „Klientai to tikisi, – sako A.Brownas. – Jiems patinka, kad maistas yra apsaugotas, nesubraižytas ar suteptas. Švaros sąvoka čia labai svarbi.“ „Stengiamės sumažinti plastiko naudojimą, tačiau vartotojų paklausa yra didelė, – sako šefas ir tvarumo šalininkas Shinobu Namae, vadovaujantis „Bricolage Bakery“ kepyklai centriniame Tokijo Roppongi rajone. – Maisto kokybės ir perteklinio pakavimo plastiko naudojimas visada yra problema, bet stengiamės rasti pusiausvyrą.“Dėl spartaus ekonomikos ir gyventojų skaičiaus augimo, susiliejimo su globalizacija plastiko atliekų problema didėja visoje Azijoje, net ir besivystančiose jos šalyse. „Pagaminti vienkartinius plastiko gaminius tampa vis pigiau, o globalėjant šalims, pavyzdžiui, Afrikos ir Azijos šalims, importuoti šiuos daiktus tampa vis lengviau. Tokiose vietose švarus geriamasis vanduo dažnai tiekiamas plastikiniuose buteliuose ir maišeliuose“, – teigia „Kyodo News“ vyresnysis reporteris Tetsuji Ida, daugiau nei 30 metų rašantis apie plastiko krizę ir kitas aplinkosaugos problemas.2019 m. Azija pagamino 54 proc. pasaulio plastikų, ir šiame rodiklyje pirmauja Kinija su Japonija. Maždaug pusė vandenynuose randamų plastikinių atliekų yra tik iš penkių šalių: Kinijos, Indonezijos, Filipinų, Tailando ir Vietnamo. Laikui bėgant plastikai suskyla į biologiškai neskaidžias mikrodaleles, keliančias potencialią grėsmę laukinei gamtai ir žmonių sveikatai. Plastikinė tarša paveikia beveik visas jūrų gyvūnijos rūšis, o mokslininkai pastebėjo neigiamą poveikį beveik 90 proc. įvertintų rūšių. Nors poveikis žmonėms vis dar nežinomas, jų kraujyje, placentoje ir motinos piene visgi jau aptikta mikroplastiko.Taivane įsikūrusio klimato podkasto „Waste Not Why Not“ prodiuseris ir buvęs tvarumo konsultantas Nate'as Maynardas pagrindine kliūtimi nurodo atliekų tvarkymo sistemų trūkumą daugelyje regionų. „Kai žmonės neturi prieigos prie atliekų šalinimo, jas išmeta arba sudegina, o tai daro poveikį sveikatai ir aplinkai“, – sako jis bei priduria, kad diskusijose apie kenksmingas medžiagas dažnai nepaisoma „žmogiškojo elemento“. Netinkamas atliekų tvarkymas padidina ligų, tokių kaip maliarija, dengė karštligė ir astma, riziką. Dar vienas pavojus – cheminė tarša. „Daugelis pasaulio šalių neturi lėšų statyti tokias deginimo jėgaines, kokias naudojame Vokietijoje, todėl atsiranda itin toksiškų likučių, su kuriais teks susidoroti ateities kartoms“, – sako jis. Japonija pagal plastikų tvarkymą užima antrą vietą pasaulyje, nusileisdama tik Vokietijai. Nors šalis buvo giriama už daugiau nei 85 proc. plastiko perdirbimo rodiklį, šis skaičius pateikia apgaulingai rožinį situacijos vaizdą. Tokijuje įsikūrusio Plastikinių atliekų tvarkymo instituto duomenimis, 2020 m. perdirbta buvo tik 21 proc. plastiko atliekų. 63 proc. plastiko atliekų buvo perdirbama kaip „terminis perdirbimas“, kai plastikas naudojamas kaip kietojo kuro sudedamoji dalis ir deginamas energijai gauti. „Vadinasi, du trečdaliai plastiko atliekų iš tikrųjų yra sudeginami. Europoje šis „terminis perdirbimas“ būtų laikomas energijos atgavimu, o ne perdirbimu, – sako T.Ida ir priduria, kad Japonija yra didžiausia plastiko atliekų eksportuotoja. – Perdirbimo norma taikoma tik tam, kas lieka Japonijoje.“",
    "Sinologė L.Poškaitė: tradiciniai kinų ir japonų menai ypač aktualūs šiuolaikiniam žmogui": "Vis dėlto, kaip sako Meno istorijos mokykloje (MIM) paskaitų ciklą apie kinų ir japonų menus bei jų recepciją Vakaruose skaitanti dr.Loreta Poškaitė, priešinti šias menines tradicijas būtų labai stereotipiška – įdomiau ieškoti jų dialogo.\n\nJis, beje, slypi ne tik atskiruose menuose, bet ir kasdienybėje. Kaip šį dialogą ir tų menų skirtumus pažinti bei atpažinti su žinoma sinologe ir kalbėjosi „Menorinka.lt“.\n\n– Loreta, pasirinkote įdomią ir retą tyrinėjimų sritį – sinologiją. Kaip gyvenimo kelias į ją atvedė?\n\n– Manyčiau, kad gal net ir atsitiktinai, nes studijavau Lietuvos muzikos ir teatro akademijoje ir ruošiausi tapti muzikante, kadangi šis kelias man atrodė natūraliausias ir net nereikalavęs susimąstyti – mokiausi muzikos nuo pirmos klasės. Tačiau jau antrame kurse nusivyliau savo specialybe, todėl paraleliai dar pradėjau studijuoti muzikos istorijos specialybę. Be to, kaip tik tuo metu Lietuvoje prasidėjo istoriniai lūžiai, Muzikos akademijoje buvo naikinami ideologiniai marksizmo kursai, o juos pakeitė daug įvairių įdomesnių fakultatyvinių dalykų.\n\nTodėl nusprendžiau kuo geriau išnaudoti savo studijų laiką praplėsti savo akiračiui, lankydama visus įmanomus fakultatyvinius kursus – pradedant vargonais ir baigiant muzikos interpretacija.\n\nTai plečia akiratį, leidžia mums susipažinti su kitokiu žvilgsniu į pasaulį ir kitokia estetine pasaulėjauta.\n\nVieną iš jų – apie civilizacijų istoriją – skaitė prof.Antanas Andrijauskas, kuris mane labai sudomino savo paskaitomis apie Kiniją, todėl iš pradžių paprašiau jo papildomos literatūros. Viena pirmųjų jo duotų knygų apie daoizmo filosofiją man tapo itin maloniu atradimu – nes joje perskaičiau tai, apie ką ir pati labai panašiai mąsčiau.\n\nVėliau iš jo gavau išversti keletą tekstų apie kinų estetiką, o po to sulaukiau pasiūlymo studijuoti doktorantūroje. Tad į sinologiją mane atvedė profesorius A.Andrijauskas – pabaigiau Lietuvos muzikos ir teatro akademiją ir šiek tiek joje padirbusi, pasinėriau į rimtas Kinijos kultūros bei filosofijos studijas. Mano apginta disertacija apie kinų filosofiją buvo pirmoji šios srities disertacija Nepriklausomoje Lietuvoje.\n\nMeno istorijos mokyklos (MIM) nuotr./Sinologė dr.Loreta Poškaitė\n\n– Ar populiaru šiais laikais tyrinėti kinų ir japonų meną? Gal tokių tyrimų mums, vakariečiams, nereikia?\n\n– Man atrodo, kad susidomėjimas šia sritimi labai nesikeičia jau kokius dvidešimt metų, nors yra galbūt mažesnis, nei klasikinės kinų filosofijos (ypač konfucianizmo, daoizmo, kovos strategijos) studijos. Tačiau šio meno, o taip pat su juo susijusios kinų ir japonų estetikos tyrimai išties yra svarbūs. Jie plečia akiratį, leidžia mums susipažinti su kitokiu žvilgsniu į pasaulį ir kitokia estetine pasaulėjauta, netgi visiškai kitokiu grožio, meno, meninės kūrybos, menininko santykio su pasauliu supratimu.\n\nPavyzdžiui, vakariečių kadaise kritikuota, o vėliau pradėta idealizuoti kinų peizažinė tapyba atskleidžia visiškai kitokią – judančią arba daugiataškę vaizdavimo perspektyvą, kuri buvo svetima klasikinei Vakarų tapybai. Tai padeda atsikratyti XVIII–XIX a. susiformavusio, bet kartais iki šiol vyraujančio eurocentrinio požiūrio, pagal kurį tikra ir teisinga tapyba neva egzistuoja tik Vakaruose. Tiesa, kaip pasakosiu savo paskaitose, kinai lygiai taip pat kritiškai vertino ir atmetė vakarietiškąją tapybą kaip nevertą tapybos vardo.\n\nKinų ir japonų meninėse tradicijose ir kultūrose susiformavo visai kitos estetinės kategorijos nei Vakaruose.\n\nApskritai, kinų ir japonų meninėse tradicijose ir kultūrose susiformavo visai kitos estetinės kategorijos nei Vakaruose. Šiuo metu daug kalbama ir rašoma apie globalią estetiką ir naujas jos kryptis, pavyzdžiui, mane dabar labai dominančią kasdienybės estetiką, kurios centre – pats jutiminis pasaulio patyrimas, susiejantis meną ir kasdienį gyvenimą. Nes jis apima ne tik meno kūrinių ar daiktų grožį ir malonumą, bet ir nuobodulį, tylą, arba tai, kas nusidėvėję, mažai pastebima – dėl to ši estetika kartais dar skirstoma į smulkesnes sritis, pvz. tylos, nuobodulio, nuodėvų estetiką.\n\nGaliu drąsiai sakyti, kad jos ištakų yra tradiciniuose Kinijos ir Japonijos menuose bei kultūroje. Nes kinai jau prieš daugelį amžių aprašinėjo įvairius kasdienius intelektualų malonumus, arba sugebėjimą apžiūrinėjant tapybos ar kaligrafijos ritinėlį kartu mėgautis gėlių kvapais, mėnulio šviesa ar atspindžiu vandenyje, verčiamos knygos puslapių šnarėjimu nakties tyloje, pašnekesiu su bendraminčiais ar arbatinuke verdančio vandens burbuliavimu.\n\nKinų ir japonų tradicijose puoselėtas dėmesys pačioms subtiliausioms gyvenimo ir meno detalėms itin praturtina iš Vakarų klasikinės estetikos išsirutuliojusią kasdienybės estetiką.\n\nTą patį darė ir japonai, pasižymintys dar didesniu estetiniu jautrumu. Juos jaudina net ir tokie kasdieniškiausi bei mums dažnai nepastebimi dalykai kaip popieriaus čežėjimas, ugnies spragsėjimas verdant arbatą, rasotos žolės spindėjimas, drėgnumas bei jos atspalviai arbatos sode, vos prasiskleidęs ar nuvytęs gėlės žiedas, įskilęs arbatos puodelis ir jo laikymas, mėgaujantis jo paviršiaus nelygumais ir senovės patina, apsamanojęs akmuo, vandens džiūvimas nuo daikto paviršiaus, durų girgždėjimas ar krentantys šešėliai arbatos kambaryje.\n\nTodėl šis kinų ir japonų tradicijose puoselėtas dėmesys pačioms subtiliausioms gyvenimo ir meno detalėms, t. y. tiems dalykams, kurie vakariečiams ilgą laiką atrodė neverti estetinio žvilgsnio ar nesiderinantys su grožio kaip tobulumo samprata – tylai, skurdumui, laikinumui, nusidėvėjimui, netobulumui ir pan., itin praturtina iš Vakarų klasikinės estetikos išsirutuliojusią kasdienybės estetiką. Jo pažinimas taip pat skatina atgaivinti mūsų pojūčius, kuriuos baigia suniveliuoti ir išstumti gyvenimas kompiuteriuose.\n\nAsociatyvi nuotr./Japonija\n\n– Ką tik prasidėjusio MIM paskaitų ciklo kai kuriose paskaitose būtent apie tokias Rytų Azijos ir Vakarų meno bei estetikos sąveikas bus kalbama. Kuriose srityse labiausiai atsispindi šis susitikimas?\n\n– Japonų meno įtaka (vadinama japonizmu) ryškiausiai prasidėjo nuo Vakarų impresionizmo ir postimpresionizmo, simbolizmo, taip pat pasireiškė XIX a. pabaigoje – XX a. pradžioje Europos plakatų mene, erotiniame, dekoratyviajame ir operos mene, interjere, audiniuose ir drabužių madose, literatūroje. Panašiu metu japonizmas pasireiškė ir Šiaurės Amerikoje, paveikdamas ne tik minėtus menus, bet ir stiklo, papuošalų gamybą, architektūrą, sodo meną. Tad jis veikė ne pavienius menininkus, o visas jų grupes (pavyzdžiui prancūzų „Les Nabis“) ir ilgalaikes meno sroves.\n\nJaponų meno įtaka (vadinama japonizmu) ryškiausiai prasidėjo nuo Vakarų impresionizmo ir postimpresionizmo, simbolizmo.\n\nTačiau japonizmas kartais laikomas dar XVIIIa. Europoje suklestėjusio žavėjimosi kiniškumu (chinoiserie) savotiška tąsa arba pakaitalu, nors pastarasis beveik išimtinai reiškėsi dekoratyviajame mene. Tiesa, XX a. jis šiek tiek nuslopo, bet tikrai neišnyko, o pastaraisiais dešimtmečiais galima matyti tam tikrą jo atgimimą. Net ir Lietuvoje šiandien turbūt nerasite nė vienos madingos interjero parduotuvės, kurioje nebūtų kiniškų ir japoniškų daiktų stilizacijų.\n\nDidžiulę paklausą kiniški (ar kiniško stiliaus) baldai turi ir antikvarinėse parduotuvėse, kuriuose ir aš pati mėgstu lankytis ir jais bent pasigrožėti. Tuo tarpu dabartinė japonų meno bei estetikos įtaka Vakaruose turbūt labiausiai matoma dizaino srityje, o žavėjimasis – japoniškuose soduose, kurių ir Lietuvoje jau turime ne vieną.\n\n– Kodėl vakariečiai mėgsta ir periminėja kinų ir japonų meno ir kultūros elementus?\n\n– Tai pirmiausia praturtina – kitose kultūrose mes ieškome to, ko patys neturime. Tokiu ieškojimu paremta visa orientalistikos istorija.\n\nKitose kultūrose mes ieškome to, ko patys neturime. Tokiu ieškojimu paremta visa orientalistikos istorija.\n\nAntai tradicinė kinų ir japonų tapyba ir kaligrafija, paremta visai kitokia technika – teptuku ir tušu – reikalauja žymiai didesnio jautrumo ir subtilumo, nei vakarietiškoji tapyba aliejiniais dažais. Ji reikalauja ypatingo vidinio susikaupimo ir nusiraminimo, tokiu būdu patenkindama šiuolaikinio žmogaus poreikį meditacijai, jogai ar saviugdai. Tad šie menai yra vienas tokių alternatyvių kultūringo ar dvasingo atsipalaidavimo būdų, o taip pat sveikatinimosi būdų – nes taip tapant ar rašant aktyvuojama kūno energija.\n\n– Nes tikriausiai rytietiškas menas labiau nukreiptas į vidų, o vakariečių – į išorę.\n\n– Nesinorėtų taip suabsoliutinti ir stereotipiškai priešinti. Sutinku, kad kinų–japonų monochrominė tapyba ir ypač čan-dzen budistinis menas (tapyba, arbatos gėrimas) pirmiausia skirti „širdžiai“, arba sąmonės apvalymui ir bendravimui širdimi. Lygiai taip pat bene sunkiausiai suvokiama ir priimtina vakariečiams kinų muzika, ypač cinio grojimas, kaip pasakytų daoistų filosofas Zhuangzi, turi būti klausoma ne ausimis, o širdimi. Bet šis reikalavimas ir požiūris jokiu būdu neapima viso kinų meno.\n\nKinų–japonų monochrominė tapyba ir ypač čan-dzen budistinis menas pirmiausia skirti „širdžiai“, arba sąmonės apvalymui ir bendravimui širdimi.\n\nNet ir kinų klasikinėje tapyboje egzistavo mažų mažiausiai dvi mokyklos, ir viena iš jų, kaip kalbėsiu savo paskaitoje, buvo skirta kuo spalvingesniam ir tikroviškesniam išorinio pasaulio atvaizdavimui. Panašiai ir spalvota japonų graviūra, kuri pakerėjo vakariečius – ji atsirado miestietiškų pramogų kontekste, nors šalia jos egzistavo iš kinų intelektualų perimta monochrominės tapybos tradicija, nukreipta į saviugdą, arba kaip jūs sakote – į vidų.\n\n– Ar lengva vakariečiui perskaityti kinų, japonų meno kūrinius?\n\n– Nelengva, nes būtent – juos reikia skaityti (jeigu čia kalbame apie kaligrafiją ir tapybą). Kinų tapyba turi būti skaitoma ir tiesiogine prasme, nes joje susilieja trys menai – tapyba, kaligrafija ir literatūra. Norint teisingai perskaityti, reikia mokėti kinų kalbą, nes kitu atveju matysime tik vaizdą, o tie papildomi sudėtingi ir reikšmingi sluoksniai neatsivers. Beje, erotinį japonų meną, apie kurį irgi kalbėsiu atskiroje paskaitoje, taip pat dažnai reikia skaityti – nes daugelyje graviūrų matome ir tekstus, kurie labai įdomiai, kartais su humoru komentuoja jose matomą vaizdą ir papildo jį netikėtais prasminiais sluoksniais.\n\nKinų tapyba turi būti skaitoma ir tiesiogine prasme, nes joje susilieja trys menai – tapyba, kaligrafija ir literatūra.\n\nEsu pastebėjusi, kad patys kinai, žiūrėdami į paveikslus, pirmiausia bando perskaityti, kas juose parašyta. Nemokant kinų kalbos, prarandama nemažai informacijos ir estetinio malonumo.\n\n– Paskaitose paliesite ir šiuolaikinį kinų meną – kiek besikeičiantis pasaulis keičia jį?\n\n– Kalbėsiu tik apie šiuolaikinį kinų meną ir turiu pasakyti – taip, jis keičiasi. Pastaruoju metu šis menas perėmė daugybę meno srovių, išraiškos būdų bei idėjų iš Vakarų ar globalaus meno, tokių kaip performansai, griuvėsių menas ir pan. Kita vertus, Vakaruose jo suvokimas dažnai yra neteisingas ir eurocentriškas, todėl apie tai irgi kalbėsiu savo paskaitose.\n\n– Ir padirbinius?\n\n– Tai atskira, labai įdomi tema ir, galima sakyti, istorija Kinijoje. Kaip žinia, šiandien Kinija itin garsėja arba yra pristatoma kaip klastočių šalis. Netgi patys kinai meno kolekcionieriai mieliau renkasi pirkti meno kūrinius ne Kinijos, o užsienio (Vakarų) meno aukcionuose, nes kiniškaisiais jie nepasitiki. Daugelis sinologų aiškina šį kinų kultūros fenomeną ne kuo kitu, o tradiciniu kinų požiūriu į meno darbų kopijavimą – jis buvo labiau toleruojamas, nei Vakaruose, nes tai buvo ir tebėra vienas iš pagrindinių menininkų mokymosi būdų, ypač tapyboje ir kaligrafijoje.\n\nKinai meno kolekcionieriai mieliau renkasi pirkti meno kūrinius ne Kinijos, o užsienio (Vakarų) meno aukcionuose, nes kiniškaisiais jie nepasitiki.\n\n– Jūsų skaitomose paskaitose bus gana daug netikėtų temų. Ar buvo lengva pasirinkti viso rudens semestro tematiką?\n\n– Norėjau aprėpti kuo daugiau ir įvairesnių temų (menų), tačiau faktas, kad vien kinų tapybai ar kaligrafijai reikėtų ne vienos, o mažiausiai penkių paskaitų, nes apie ją galima kalbėti labai įvairiai – aptariant atskirus menininkus ir jų ryšius, jos istoriją, žanrus, ryšį su poezija ir kaligrafija (tiesa, apie pastarąjį šiek tiek kalbėsiu), atskiras mokyklas ir pan.\n\nMane taip pat visada labai domino ir tebedomina kinų ir japonų meninės pasaulėjautos panašumai bei skirtumai – nes, kaip bandysiu parodyti, skiriasi ne tik jų sodo ir arbatos, bet ir erotinis menas. Būtent todėl į šį ciklą įtraukiau ir Japoniją, nors daugiau dėmesio vistiek bus skiriama Kinijai.\n\nŠios paskaitos turėtų būti įdomios tiems, kurie studijuoja meną, bet taip pat nori geriau pažinti kinų ir japonų kultūrą. Nes aptariant jų menus, dažnai reikalinga žinoti bendrą kultūrinį ir estetinį kontekstą. Pavyzdžiui, neįmanoma suprasti minėto skirtumo tarp kinų ir japonų erotinio meno, nežinant sekso sampratos tose kultūrose, nepaaiškinant, kokie veiksniai tai nulėmė.\n\nTodėl šiose paskaitose paliesiu ir kai kuriuos šių šalių kultūros aspektus bei ypatumus, estetiką.\n\n– Kaip Jums atrodo, ko mes, vakariečiai, galėtume pasimokyti iš kinų ir japonų kultūros?\n\n– Subtilumo, pagarbumo ir jautrumo. Ne tik menui, bet ir gamtai, kitam žmogui bei visoms kasdieniškoms detalėms ir akimirkoms.\n\n------------\n\nMIM lektorės dr.doc.L.Poškaitės skaitomas paskaitų ciklas „Kinų ir japonų menai ir jų recepcija Vakaruose“ – kiekvieną antradienį 18.15 val.\n\nNumatomos temos:\n\n* Rugsėjo 27 d. – Kinų kaligrafija: nuo tradicijos iki modernizmo.\n\n* Spalio 4 d. – Tradicinė kinų tapyba: žanrai ir mokyklos.\n\n* Spalio 11 d. – Kinų ir japonų sodo aranžavimo menas.\n\n* Spalio 18 d. – Kinų ir japonų arbatos gėrimo menas.\n\n* Spalio 25 d. – Japonų graviūros menas ir Vakarų japonizmas.\n\n* Lapkričio 8 d. – Kinų ir japonų erotinis menas.\n\n* Lapkričio 15 d. – Kinų architektūra.\n\n* Lapkričio 22 d. – Šiuolaikinis (avangardinis) kinų menas.\n\nDaugiau informacijos apie paskaitas čia",
    "Japonija Shinzo Abei surengs valstybines laidotuves, kurios kainuos milijonus": "Nužudyto buvusio Japonijos premjero Shinzo Abe valstybinės laidotuvės kainuos 1,7 mlrd. jenų (12 mln. eurų). Beveik pusę šios sumos sudarys išlaidos saugumo priemonėms, antradienį Tokijuje pranešė vyriausybė.\n\nShinzo Abe buvo nušautas liepą per rinkimų kampanijos renginį. Į jo valstybines laidotuves rugsėjo 27 dieną laukiama atvykstant dešimčių šalių lyderių iš viso pasaulio.\n\nDauguma japonų, anot apklausų, kritiškai vertina valstybės lėšomis finansuojamą ceremoniją.\n\nJaponijoje retai politikams rengiamos valstybinės laidotuvės. Pastarąjį karą toks gedulo renginys buvusiam premjerui surengtas 1967 metais.\n\nShinzo Abe buvo pašautas per rinkimų kampanijos renginį Naros mieste liepos 8 dieną. Praėjus kelioms valandoms po to ilgametis premjeras ligoninėje paskelbtas mirusiu. Šaulys, anot tyrimo, nusitaikė į konservatorių politiką, nes siejo jį su viena bažnyčia, kurią kaltino dėl finansinių savo šeimos sunkumų.",
    "JAPONIJOS PREMJERAS RAGINA IMTIS JT REFORMŲ RUSIJOS AGRESIJOS PROBLEMAI SPRĘSTI": "Japonijos ministras pirmininkas Fumio Kishida (Fumijas Kišida) antradienį išreiškė nusivylimą dėl to, kad Jungtinių Tautų Saugumo Taryba nesugebėjo sureaguoti į Maskvos invaziją į Ukrainą dėl Rusijos turimos veto teisės ir paragino imtis reformų, kurios leistų JT geriau ginti pasaulinę taiką ir tvarką.\n\nJungtinės Tautos anksčiau vaidino pagrindinį vaidmenį palaikant taiką pasaulyje, tačiau „tarptautinės tvarkos pamatai šiuo metu yra smarkiai sukrėsti“, sakė F. Kishida savo kalboje kasmetinėje JT pasaulio lyderių asamblėjoje.\n\nPasak jo, Rusijos invazija į Ukrainą pamina JT Chartijos filosofiją ir principus bei nuostatą, kad visos šalys turėtų laikytis teisinės valstybės principų. Rusija, nuolatinė JT Saugumo Tarybos narė, atmetė kritiką dėl savo veiksmų Ukrainoje.\n\n„Turime pripažinti, kad Jungtinių Tautų vientisumui kyla pavojus dėl Rusijos, kuri yra JT Saugumo Tarybos narė, įsiveržimo į Ukrainą “, – sakė F. Kishida.\n\nAnot jo, reformos buvo svarstomos beveik 30 metų.\n\n„Mums reikia ne tik kalbų, bet ir veiksmų siekiant reformų“, – teigė jis.\n\nJaponija jau seniai siekia reformuoti JT Saugumo Tarybą, teigdama, kad ją sukūrė Antrojo pasaulinio karo nugalėtojai ir kad ji neatspindi realios tarptautinės visuomenės padėties. Nuo 2004 metų Japonija kartu su Vokietija, Indija ir Brazilija kaip Keturių grupė remia reformos planą. Tačiau norint pasiekti pokyčių reikėtų sunkiai įgyvendinamo JT Chartijos pakeitimo.\n\nF. Kishida sakė, kad Japonija yra pasiryžusi teikti didesnę paramą Jungtinėms Tautoms ir padėti joms atlikti svarbesnį vaidmenį užtikrinant taiką ir saugumą pasaulyje.\n\nNuo sausio mėnesio Japonija bus viena iš nenuolatinių Saugumo Tarybos narių. F. Kishida pažadėjo, kad Japonija „nuoširdžiai įsiklausys ne tik į didelius, bet ir į mažus balsus, kad sustiprintų teisinės valstybės principą tarptautinėje visuomenėje“.\n\nF. Kishida, kilęs iš Hirošimos – pirmojo miesto, prieš kurį įvykdyta pirmoji pasaulio branduolinė ataka, – sakė, kad yra pasiryžęs sukurti pasaulį be branduolinių ginklų. Jis išreiškė nusivylimą dėl to, kad praėjusį mėnesį derybininkams nepavyko susitarti dėl JT Branduolinio ginklo neplatinimo sutarties, kuri laikoma kertiniu branduolinio nusiginklavimo akmeniu, nes ją atmetė Rusija.\n\nF. Kishida sakė, kad nepraranda vilties. Jis taip pat teigė, kad yra pasirengęs be išankstinių sąlygų surengti derybas su Šiaurės Korėjos vadovu Kim Jong Unu (Kim Čen Unu) dėl šios šalies branduolinio ginklo ambicijų ir Japonijos piliečių grobimo į Šiaurės Korėją.",
    "Karybos ekspertai apie skerdynes Rusijos mokykloje: atrodo kaip tipinė FSB operacija. Gaila vaikų": "",
    "Maskva patvirtino dviejų Japonijos įmonių dalyvavimą energetikos projekte „Sachalin-2“": "Maskva planuoja perleisti naftos ir dujų projekto „Sachalin-2“ eksploatavimą naujai rusų įmonei, o suinteresuotosios užsienio įmonės turėjo kreiptis dėl patvirtinimo, kad galėtų išlaikyti turimas akcijas.\n\nKaip ir kitos šalys, kurios prisijungė prie sankcijų, Japonija siekia sumažinti savo priklausomybę nuo rusiško energijos importo, tačiau sunkiai randa alternatyvų.\n\nIšteklių neturtinga šalis šiemet susidūrė su elektros energijos trūkiu per karščio bangas šią vasarą, o dabar laukia potencialiai sunki žiema.\n\n„Mitsubishi“ ketvirtadienį pranešė, kad Maskva patvirtino jos 10 proc. projekto „Sachalin-2“ dalį, praėjus dienai po to, kai kita japonų įmonė – „Mitsui“ – pranešė, kad jos 12,5 proc. akcijų paketui taip pat buvo uždegta žalia šviesa.\n\nREKLAMA\n\nJaponijos vyriausybė palaikė abi telkinio eksploatavimą tęsti norinčias įmones.\n\nRusija tenkina maždaug 9 proc. Japonijos suskystintų gamtinių dujų (SGD) poreikio, o beveik visas šis kiekis gaunamas iš telkinio „Sachalin-2“.\n\n„Šis sprendimas yra nepaprastai svarbus mūsų tautos stabiliam energijos tiekimui“, – ketvirtadienį eiliniame pranešime teigė vyriausybės atstovas spaudai Hirokazu Matsuno.\n\n„Siekdami užtikrinti stabilų SGD tiekimą, kartu su viešuoju ir privačiu sektoriais stebėsime situaciją“, – pridūrė jis.\n\nREKLAMA\n\nREKLAMA\n\nJaponija yra labai priklausoma nuo importuojamo iškastinio kuro, iš dalies todėl, kad daugelis jos branduolinių reaktorių buvo atjungti po 2011 metais įvykusios Fukušimos katastrofos.\n\nŠalis kiek anksčiau atmetė galimybę pasitraukti iš projekto „Sachalin-2“, nors prisijungė prie Vakarų vadovaujamų energetikos sankcijų Rusijai.\n\nPraėjusią savaitę ministras pirmininkas Fumio Kishida paragino atgaivinti šalies branduolinės energetikos pramonę, kad šalis galėtų išspręsti karo išaugintų importuojamos energijos kainų problemą.\n\nPrieš Fukušimos avariją maždaug trečdalis Japonijos elektros energijos buvo gaminta iš branduolinių šaltinių, tačiau 2020 metais šis skaičius buvo mažesnis nei 5 procentai.\n\nNaudojant SGD pagaminama daugiau nei trečdalis elektros energijos Japonijoje, o neseniai uždarytos senstančios šiluminės elektrinės dar labiau suvaržė politikos formuotojų pasirinkimo galimybes“, – pažymėjo konsultacijų įmonės „Teneo“ viceprezidentas Jamesas Brady.\n\n„Sachalin“ sprendimai atspindi pragmatišką realybę, kaip išlaikyti šilumą ir šviesą šalyje sudėtingiausioje per dešimtmečius tarptautinės energijos rinkos aplinkoje“, – teigė analitikas.",
    "Vakarai ruošiasi: rengiami planai tam atvejui, jei Rusija panaudotų branduolinį ginklą": "„Jei V.Putinas mano, kad grasinimas įbaugins Ukrainą, kad ji kapituliuotų arba atsisakytų 20 proc. savo teritorijos, arba įbaugins likusius mus, kad nepadėtume Ukrainai, įvyko priešingai“, – sakė vienas JAV aukšto rango pareigūnas.\n\nKiti du Vakarų pareigūnai sakė, kad branduolinis smūgis Ukrainai greičiausiai nesukeltų atsakomojo smūgio, tačiau paskatintų Vakarų valstybių karinį atsaką nenaudojant branduolinio ginklo.\n\nTaip pat skaitykite J.Bidenas įspėja V.Putiną nenaudoti Ukrainoje cheminių ar branduolinių ginklų\n\nVakarų vertinimu, V.Putino perspėjimai, kad jis „neblefuoja“ dėl branduolinių atakų prieš Ukrainą, skirti atgauti iniciatyvą po Rusijos nesėkmių mūšio lauke.\n\nŠie grasinimai nuskambėjo tuo metu, kai Maskva ruošiasi aneksuoti okupuotas teritorijas Rytų Ukrainoje po Kremliaus įgaliotinių paskubomis surengtų pseudoreferendumų.\n\nJei V.Putinas griebtųsi branduolinių ginklų, labiausiai tikėtinas scenarijus galėtų būti toks, kad jis išbandytų arba panaudotų taktinį branduolinį ginklą, siekdamas atgrasyti Vakarus nuo paramos Ukrainai.\n\nJAV su ukrainiečiais taip pat diskutavo apie scenarijus dėl galimo branduolinio ginklo panaudojimo ir aptarė „apsaugą ir saugumą“, pridūrė neįvardytas pareigūnas.\n\nAFP/„Scanpix“ nuotr./Palikta Rusijos karinė technika Charkivo regione\n\nBranduolinių ginklų panaudojimo logistika yra sudėtinga, reikalauja daug laiko ir būtų lengvai užfiksuota Vakarų žvalgybos palydovų. Tai reiškia, kad V.Putinas gali sustiprinti branduolinę grėsmę, imdamasis keleto žingsnių, kol iš tikrųjų panaudos ginklus. Tai taip pat leistų Vakarams pakoreguoti savo pasirengimą.\n\nVakarų bendruomenėje, taip pat ir Lietuvoje, svarstomas scenarijus, kad Rusija aneksavusi rytų Ukrainos žemes galėtų paskelbti karo padėtį.\n\nAtsargos pulkininkas Gintaras Bagdonas praėjusią savaitę interviu 15min sakė manantis, kad Rusija kol kas blefuoja, kalbėdama apie branduolinio ginklo panaudojimą.\n\n„Pats V.Putinas savo kalboje apie mobilizaciją pasakė „aš neblefuoju“. Tai reiškia, kad jis blefuoja. Jis nori šantažuoti. Manau, kad šitas gąsdinimas, šantažas nukreiptas pirmiausia prieš Vakarus. Putino desperacijos priežastis slypi Ukrainos valioje kautis ir laimėti, o Ukrainos kariuomenė yra įgalinta tai daryti Vakarų teikiama pagalba.\n\nV.Putino iššūkis – sustabdyti šią pagalbą. Tam ir yra skirtas gąsdinimas branduoliniu ginklu“, – teigė G.Bagdonas.\n\nJo teigimu, net jei V.Putinas ryžtųsi tokiam beprotiškam sumanymui, jį galėtų stabdyti karinė vadovybė.\n\n„Taktinio branduolinio ginklo, kurį, pasak ekspertų, V.Putinas galėtų ryžtis panaudoti prieš Ukrainą, sprendimo priėmimo grandinėje yra eilė generolų. Vieno V.Putino neužtenka. Todėl sunkiai įsivaizduočiau, kad jų karinė vadovybė aklai vykdytų V.Putino valią“, – teigė G.Bagdonas.\n\nJAV valstybės sekretorius Antony Blinkenas pranešė, kad amerikiečiai privačiai įspėjo Rusiją dėl katastrofiškų pasekmių, jei ji per savo invaziją Ukrainoje panaudotų branduolinius ginklus.\n\n„Labai aiškiai kalbėjome su rusais viešai, taip pat privačiai, ragindami nutraukti kalbas apie branduolinius ginklus“, – Niujorke vykstančios Jungtinių Tautų Generalinės Asamblėjos kuluaruose televizijos „CBS News“ laidai „60 Minutes“ sakė A.Blinkenas.\n\n„Reuters“/„Scanpix“ nuotr./Antony Blinkenas\n\n„Labai svarbu, kad Maskva iš mūsų išgirstų... jog pasekmės būtų šiurpios. Pasakėme tai labai aiškiai, – pažymėjo JAV valstybės sekretorius. – Bet koks branduolinių ginklų panaudojimas katastrofiškai paveiktų, žinoma, juos panaudojusią šalį... ir daugelį kitų.“\n\nBaltųjų rūmų patarėjas nacionalinio saugumo klausimais Jake'as Sullivanas sekmadienį kitame interviu sakė, jog Vašingtonas „labai aukštais lygiais“ yra įspėjęs Maskvą dėl branduolinių ginklų panaudojimo „katastrofiškų pasekmių“.\n\n„Išgąsdinti visą pasaulį“\n\nRusija ir JAV yra didžiausios pasaulio branduolinės galios. Rusijos karinė doktrina leidžia panaudoti mūšio lauke taktinius branduolinius ginklus siekiant priversti priešą atsitraukti.\n\nScanpix nuotr. /Volodymyras Zelenskis\n\nUkrainos prezidentas Volodymyras Zelenskis laidai „Face the Nation“ sakė, kad V.Putino grasinimai „galėtų būti“ realūs ir kad Rusijos kariuomenės veiksmai prie ukrainiečių atominių elektrinių yra „pirmieji jo branduolinio šantažo žingsniai“.\n\n„Jis nori išgąsdinti visą pasaulį“, – apie V.Putiną sakė V.Zelenskis.\n\n„Nemanau, kad jis blefuoja. Manau, kad pasaulis atgraso ir sulaiko šią grėsmę. Mums reikia toliau spausti jį, neleisti jam tęsti“, – pridūrė V.Zelenskis.\n\nIšskyrus JAV, jokia šalis nėra panaudojusi branduolinių ginklų mūšio lauke. 1945 metais amerikiečiams numetus atomines bombas ant Japonijos Hirošimos ir Nagasakio miestų, žuvo per 200 tūkst. žmonių, o po kelių dienų Japonija kapituliavo ir taip baigėsi Antrasis pasaulinis karas.",
    "Baltoji Mandžiūrijos saulė": "Ar šių metų Rusijos bandymus užkariauti Ukrainą derėtų laikyti Trečiojo pasaulinio karo pradžia? Žodžių \"pasaulinis\" ir \"karas\" kombinacija visada skambėjo be galo grėsmingai, tačiau tiek Pirmasis, tiek Antrasis, tiek Šaltasis pasauliniai karai tėra tyrinėtojų sugalvotos ir pritaikytos sąvokos, kuriomis siekiama įsprausti į platesnius rėmus visą netiesiogiai susijusių smulkesnių karų, sukilimų ir kitų politinių įvykių bei procesų virtinę.\n\nMasių sąmonėje pasaulinių karų pradžia dažniausiai siejama su labai konkrečiomis datomis ir įvykiais (Austrijos–Vengrijos imperijos sosto įpėdinio nužudymas 1914 m. vasarą ir Trečiojo reicho bei SSRS invazija į Lenkiją 1939 m. rudenį), tačiau nereikėtų užmiršti, kad tiek iki 1914 m. birželio 28-osios, tiek iki 1939 m. rugsėjo Europoje ir kitose pasaulio dalyse daugelį metų vyko daugybė įvairiausių socialinių, ekonominių, karinių ir politinių procesų, atvedusių žmoniją į grėsmingas masines smurto orgijas.\n\nPažvelkime į Antrąjį pasaulinį karą. Iš pradžių buvo Pirmasis (1914–1918). Vokiečiai pralaimėjo (dalis jų manė, kad politikai pavogė iš jų pergalę), nugalėtojai \"apkramtė\" Antrojo reicho valdas (1871–1918), įpareigojo Vokietiją sumokėti milžiniškas reparacijas ir tuo pat metu teikė paskolas joms padengti.\n\nKol vokiečiai niršo dėl ekonominių problemų ir patirto pažeminimo, likęs pasaulis linksminosi. Baigiantis trečiajam XX a. dešimtmečiui, žmoniją apėmė ekonominis krachas. Šį kartą kentėjo ne tik vokiečiai, bet ir daugybė kitų pasaulio tautų.\n\nŽodžių \"pasaulinis\" ir \"karas\" kombinacija visada skambėjo be galo grėsmingai.\n\n\"1929–1931 m. ekonominė audra Japonijai smogė ne mažiau skaudžiai nei kitoms pasaulio šalims. Nuo 1914 m. jos gyventojų skaičius išaugo nuo 50 iki 70 milijonų žmonių. Metalurgijos gamyklų padaugėjo nuo 50 iki 148. Išgyventi buvo vis sunkiau. Ryžių šalyje buvo išauginama tiek pat, o jų importas brango. Japonijai verkiant reikėjo žaliavų ir užsienio rinkų. Dėl smarkios depresijos Anglija ir keturiasdešimt kitų šalių ilgainiui ėmė taikyti vis daugiau apribojimų arba nustatė didelius muitus iš Japonijos importuojamoms prekėms, kurios buvo gaminamos naudojant kur kas pigesnę darbo jėgą nei Europoje ar Amerikoje. Kinija tapo svarbiausia Japonijos tekstilės ir kitų gaminių rinka ir beveik vieninteliu anglių ir geležies rūdos šaltiniu. Todėl Japonijos politikai priėjo prie išvados, kad pagrindinis jų uždavinys yra užvaldyti Kiniją\", – samprotaujama Winstono Leonardo Spencerio Churchillio (1874–1965) memuarų \"Antrasis pasaulinis karas\" pirmajame tome \"Pakeliui į katastrofą\".\n\n1931 m. rugsėjo 18 d. Pietų Mandžiūrijos geležinkelio zonoje buvo detonuoti sprogmenys. Sprogimas nepadarė jokios realios žalos, tačiau jis tapo pretekstu japonams įsiveržti į gamtiniais ištekliais apdovanotą Mandžiūrijos regioną.\n\nNeatmetama prielaida, kad japonų kariškiai veikė savavališkai, neturėdami nei valdžios, nei savo imperatoriaus (1901–1989) palaiminimo, ir kad jie patys sąmoningai sukėlė daugiau nei penkis mėnesius trukusią invaziją išprovokavusį rugsėjo 18-osios sprogimą.\n\n1931 m. lapkritį, dar nesibaigus japonų \"specialiajai operacijai\" Mandžiūrijoje, paskutinysis Kinijos imperatorius, Qing (1644–1912) dinastijos atstovas Puyi (1906–1967), padedamas Japonijos politikų ir karininkų, atvyko į protėvių žemę, kad taptų naujos marionetinės, de facto japonų valdomos Mandžiūrijos valstybės valdovu.\n\nIštirti Mandžiūrijoje susidariusią padėtį Tautų Sąjunga (League of Nations) patikėjo britų didikui Victorui Alexanderiui George‘ui Robertui Bulwerui Lyttonui (1876–1947).\n\n\"Komisijos išvados buvo paprastos: Manchukuo yra dirbtinis Japonijos Generalinio štabo kūrinys, ir steigiant šią marionetinę valstybę visiškai nebuvo atsižvelgta į gyventojų norus\", – teigiama W.Churchillio knygoje.\n\n1933 m. kovo 27 d. Japonija pasiskelbė pasitrauksianti iš Tautų Sąjungos. Ketvirtojo XX a. dešimtmečio pradžios ekonominės problemos ne tik provokavo karingas nuotaikas ir agresyvesnę įvairių valstybių užsienio politiką, bet ir išaugino milžinišką \"kietos rankos, išsprendžiančios visas gyvenimo bėdas\" paklausą.\n\nItin didelės viltys buvo siejamos su marksizmo doktrinomis ir jas įgyvendinti bandančia Sovietų Sąjunga, tačiau netrūko ir kitokių ideologijų. Tuo metu Italijoje jau buvo įsitvirtinęs fašistinis Benito (1883–1945) režimas, o Vokietijoje savo sparnus pradėjo kelti nacionalsocialistų darbininkų partija (Nationalsozialistische Deutsche Arbeiterpartei).\n\n1932 m. gegužės 15 d. į oficialią Japonijos ministro pirmininko Inukajaus Tsuyoshio (1855–1932) rezidenciją įsiveržė būrys jaunų karinio jūrų laivyno uniformas vilkinčių vyrų ir į 76 metų senolį paleido šūvius. Pasakojama, kad prieš mirtį ministras pirmininkas prašė nešauti ir kvietė užpuolikus pasikalbėti.\n\nTą pačią dieną ekstremistai bandė užpulti valstybės antspaudo saugotojo pareigas einančio didiko Makino Nobuaki (1861–1949) rezidenciją ir įvykdyti teroro aktus Mitsubishi banko būstinės bei kitų svarbių įstaigų pastatuose. Jie taip pat planavo nužudyti tuo metu Tekančios Saulės šalyje vizitavusį Mažąjį Valkatėlę (Little Tramp) – Charlie Chapliną, tikėdamiesi, kad tai išprovokuos Japonijos ir JAV karą.\n\nPrasidėjus teismui, paaiškėjo, kad bene didžiausia atsakomybė už 1932 m. gegužės 15-osios šėlsmą teko ne išpuolį įvykdžiusiems jauniems kariūnams, o civiliui – Kozaburo Tachibanai (1893–1974).\n\nK.Tachibana buvo savotiškas Levo Nikolajevičiaus (1828–1910) sekėjas. Jis tikėjo gyvenimo kaime teikiamu dvasiniu penu ir mažos agrarinės valstybės taurumu bei teigė, kad visos japonų ir kitų žmonių bėdos kyla ne tik dėl vakariečių imperializmo ir laisvosios rinkos ekonomikos santvarkos, bet ir dėl despotiško urbanizuotų vietovių pozos provincijos atžvilgiu.\n\nŠi byla sukėlė Japonijos visuomenėje nemenką susidomėjimą. 47 teisiamieji sulaukė daug palaikančių žinučių ir dovanų iš gerbėjų bei gavo gana simbolines bausmes (nuo vienerių iki penkiolikos metų kalėjimo). Įkalinimo iki gyvos galvos bausmė buvo skirta vieninteliam K.Tachibanai.",
    "Pasaulio moterų krepšinio pirmenybes užliejo triuškinamų rezultatų potvynis": "Pasaulio pirmenybių antrajame ture didžiausiu skirtumu nugalėjo šeimininkė Australijos rinktinė bei A grupės lyderėmis tapusios JAV ir Kinijos krepšininkės.\n\nAmerikietės net 64 taškais sutriuškino Puerto Riko rinktinę 106:42, kinės 47 taškais nugalėjo Bosnijos ir Hercegovinos komandą 98:51. Kinijos ir JAV komandos šeštadienį trečiajame ture žais tarpusavyje.\n\nJokios intrigos nebuvo ir trečiose A grupės rungtynėse, kuriose Belgijos krepšininkės įveikė Korėjos rinktinę 84:61.\n\nB grupėje Australijos rinktinė sutriuškino Malio komandą 60 taškų skirtumu 118:58.\n\nPenktadienį atkakliausiai vyko B grupėje žaidžiančių Europos ir Azijos čempionių dvikova. Joje Serbijos rinktinė nugalėjo Japonijos komandą 69:64.\n\nTiesa, nors galutinis skirtumas buvo nedidelis, serbių pranašumas didelių abejonių nekėlė. Europos čempionės pirmavo beveik visas rungtynes, jų persvara ilgai buvo dviženklė, o azijietės į priekį trumpam buvo išsiveržusios tik pirmajame kėlinyje.\n\nKitose šios grupės rungtynėse Kanados rinktinė nelauktai įtikinamai nugalėjo praėjusių metų Tokijo žaidynių prizininkę Prancūzijos ekipą 59:45. Antrąją pergalę pasiekusios kanadietės tapo vienvaldėmis B grupės lyderėmis.\n\nPer du turus vienaženkliu skirtumu baigėsi tik dvejos rungtynės (abejose žaidė Serbijos krepšininkės). Tuo tarpu didesniu nei 20 taškų skirtumu baigėsi septynerios iš dvylikos rungtynių.\n\nPasaulio pirmenybėse žaidžia dvylika komandų. Jos pirmajame etape suskirstytos į dvi grupes. Po keturias geriausias grupių komandas pateks į ketvirtfinalį.\n\n2 turas\n\nA grupė\n\nJAV – Puerto Rikas 106:42. Sh.Austin 19, K.Copper 16 / M.Hollingshed 10.\n\nBelgija – Korėja 84:61. H.Ben Abdelkader 17 / Kang Lee-seul 11.\n\nKinija – Bosnija ir Hercegovina 98:51. Xu Han 18 / J.Jones 17.\n\nLentelė: Kinija – 2, JAV – 2, Belgija – 1, Puerto Rikas – 1, Bosnija ir Hercegovina – 0, Korėja – 0.\n\nB grupė\n\nSerbija – Japonija 69:64. J.Nogič 13, Y.Anderson ir K.Topuzovič po 12 / M.Takada 15, S.Mijazaki 11.\n\nKanada – Prancūzija 59:45. N.Fields 17 / G.Williams 13.\n\nAustralija – Malis 118:58. E.Magbegor 15 / D.N‘Diaye 15.\n\nLentelė: Kanada – 2, Australija – 1, Japonija – 1, Prancūzija – 1, Serbija – 1, Malis – 0.",
    "Pasaulio moterų krepšinio čempionate – neįtikėtinas taškų šou: JAV pagerino rezultatyvumo rekordą": "Rekordas\n\nSidnėjuje vykstančiose pasaulio moterų krepšinio pirmenybėse ir pirmadienį buvo gausu triuškinamų rezultatų. Ketvirtajame ture labiausiai pasižymėjo čempionės vardą ginanti JAV rinktinė, kuri net 145:69 sutriuškino Korėjos komandą.\n\n145 taškus įmetusi JAV rinktinė pasiekė pasaulio pirmenybių rezultatyvumo rekordą. Iki tol rekordas priklausė Brazilijos rinktinei, kuri 1990 metais sutriuškino Malaizijos krepšininkes 143:50.\n\n„Anksčiau niekada nežaidžiau komandoje, sugebančioje taip gerai pulti, – džiūgavo viena iš JAV rinktinės lyderių A‘ja Wilson. – Tai – beprotybė. Pelnėme 145 taškus! Manau, visos esame labai gabios, susibūrėme, kad žaistume kartu, ir žaidžiame kartu“.\n\n„Varžovėms kilo problemų dėl mūsų ūgio pranašumo. Tikriausiai apie 90 taškų pelnėme iš baudos aikštelės. Ir manau, kad labai gerai perdavinėjome kamuolį“, – savo komandos privalumus pažymėjo JAV rinktinės trenerė Cheryl Reeve.\n\nKelialapiai\n\nJAV ir Kanados rinktinės jau po trečiojo turo buvo užsitikrinusios teisę žaisti atkrintamosiose varžybose. Ketvirtajame ture kelialapius į ketvirtfinalį rezervavo Kinijos, Belgijos, Prancūzijos, Australijos ir Serbijos krepšininkės.\n\nAntradienį dėl paskutinės laisvos vietos kovos Puerto Riko ir Korėjos komandos.\n\nNuopuolis\n\nĮ pasaulio pirmenybių ketvirtfinalį nepateko Japonijos rinktinė, kuri pernai iškovojo Tokijo olimpinių žaidynių sidabro medalius ir tapo Azijos čempione.\n\nJaponės prarado galimybę B grupėje pakilti bent į ketvirtąją vietą, kai pirmadienį pralaimėjo Prancūzijos rinktinei 53:67.\n\nPernai japonės ir prancūzės kartu stovėjo ant Tokijo žaidynių garbės pakylos. Japonės – ant antrojo laiptelio, prancūzės – ant trečiojo. Šios komandos susitiko olimpinio turnyro pusfinalyje, o pergalę tuomet šventė Japonijos krepšininkės.\n\nPer trylika mėnesių abiejose komandose įvyko daug permainų – pasikeitė ir treneriai, ir po šešias žaidėjas. Pasaulio pirmenybėse nerungtyniauja ir buvusios olimpinių rinktinių lyderės – į Tokijo žaidynių geriausių krepšininkių penketą išrinktos prancūzė Sandrine Gruda bei japonė Rui Mačida.\n\nPermainos mažiau pakenkė Prancūzijos ekipai, kuri pirmadienį pasiekė saldų revanšą.\n\nDrama\n\nJaponėms net ir po pirmadienį patirto pralaimėjimo liko nedidelė viltis, bet ją atėmė paskutinėse dienos rungtynėse pergalę iškovojusi Australijos rinktinė. Turnyro šeimininkės po permainingos kovos 75:72 palaužė iki tol be nesėkmių žygiavusią Kanados rinktinę.\n\nAustralės antrajame kėlinyje atsiliko 14 taškų skirtumu 19:33, bet tada pelnė 19 taškų be atsako ir prieš pertrauką išsiveržė į priekį 38:33. Trečiajame ir ketvirtajame kėliniuose pirmaujanti komanda keitėsi dar kelis kartus, tačiau pabaigoje tiksliau žaidė šeimininkės.\n\nKitose B grupės rungtynėse Serbijos krepšininkės nugalėjo Malio rinktinę 81:68.\n\nAustralijos, Kanados ir Prancūzijos komandos iškovojo po tris pergales, serbės laimėjo du kartus, japonės – vieną, malietės – nė sykio.\n\nTriuškinimai\n\nA grupėje pirmadienį visos trejos rungtynės baigėsi 30 taškų ar didesniu skirtumu. Varžoves sutriuškino ne tik amerikietės, bet ir kinės bei belgės.\n\nKinija nugalėjo Puerto Riką 95:60, Belgija – Bosniją ir Hercegoviną 85:55.\n\nŠioje grupėje pirmąją vietą užsitikrino keturias pergales iškovojusios amerikietės. Po tris kartus laimėjo kinės ir belgės, po vieną pergalę turi puertorikietės ir korėjietės.\n\nPuerto Riko ir Korėjos komandos antradienį žais lemiamas tarpusavio rungtynes dėl ketvirtosios vietos grupėje ir paskutinio kelialapio į ketvirtfinalį.\n\nAutsaiderės\n\nGalimybę patekti į ketvirtfinalį prarado pirmadienį ketvirtuosius pralaimėjimus patyrusios Malio bei Bosnijos ir Hercegovinos rinktinės.\n\nPernai per Europos pirmenybes geru žaidimu stebinusios ir pirmą kartą kelialapį į pasaulio pirmenybes iškovojusios Bosnijos ir Hercegovinos krepšininkės šiemet stebina bejėgiškumu. Bosnės visas ketverias rungtynes pralaimėjo didesniu nei 20 taškų skirtumu, ir neturi didelių vilčių geriau pasirodyti paskutiniajame ture. Antradienį jos žais su amerikietėmis.\n\nYpač sunyko natūralizuota Bahamų Salų krepšininkė Jonquel Jones. Pernai per Europos pirmenybes 198 cm ūgio vidurio puolėja įmesdavo 24,3 taško bei atkovodavo 16,8 kamuolio ir pagal abu šiuos rodiklius užėmė pirmąją vietą. Šiais metais pasaulio pirmenybėse J.Jones vidurkiai yra tik 15,3 taško ir 8,5 atkovoto kamuolio.\n\n„Esame psichologiškai sugniuždytos. Stengiamės, bet niekas nepavyksta, darome vieną klaidą po kitos, – kas atsitiko komandai, negalėjo suprasti ir treneris Goranas Lojo. – J.Jones yra labai pavargusi. Dabar galvojame apie tai, kaip pagerinti žaidimą iki rudenį vyksiančių Europos pirmenybių atrankos rungtynių“.\n\n4 turas\n\nA grupė\n\nBelgija – Bosnija ir Hercegovina 85:55. H.Ben Abdelkader 18 / N.Elez ir M.Tavič po 13.\n\nJAV – Korėja 145:69. B.Jones 24, A.Wilson 20 / Park Hye-jin 17.\n\nKinija – Puerto Rikas 95:60. Li Yueru 16 / T.San Antonio 19.\n\nLentelė: JAV – 4, Kinija – 3, Belgija – 3, Puerto Rikas – 1, Korėja – 1, Bosnija ir Hercegovina – 0.\n\nB grupė\n\nSerbija – Malis 81:68. S.Čadžo 20, T.Krajišnik 17 / S.Kone 13, 11 atk.kam.\n\nPrancūzija – Japonija 67:53. G.Williams 16, I.Rupert 15, 12 atk.kam. / S.Mijazaki 13.\n\nAustralija – Kanada 75:72. E.Magbegor 16, S.Whitcomb 15 / N.Fields 17, B.Carleton 16.\n\nLentelė: Australija – 3, Kanada – 3, Prancūzija – 3, Serbija – 2, Japonija – 1, Malis – 0.",
    "„Rizin 38“: po nokdauno pakilęs K.Horiguchi nutraukė pralaimėjimų seriją": "Sekmadienį Saitamos „Super“ arenoje (Japonija) vykusiame „Rizin 38“ turnyre pasirodė viena ryškiausių Japonijos MMA žvaigždžių Kyoji Horiguchi (30-5-0).\n\nPagrindinėje turnyro kovoje svorio kategorijoje iki 61 kg 31-erių japonas antrajame raunde smaugimo veiksmu nugalėjo 29-erių tautietį Yuto Hokamurą (14-12-2). Pirmajame raunde K.Horiguchi buvo pasiųstas į nokdauną, tačiau sugebėjo atsitiesti. Antrajame raunde jis pervedė kovą į parterį ir ten išsprendė visus klausimus, kai sėkmingai atliko trikampio smaugimo veiksmą.\n\nK.Horiguchi jau visą dešimtmetį yra vienas žinomiausių Japonijos MMA kovotojų. Jis turėjo gerą karjerą UFC ir 2015 m. netgi kovėsi dėl pasaulio čempiono diržo, tačiau rankos laužimo veiksmu pralaimėjo legendiniam Demetriousui Johnsonui . Iš viso K.Horiguchi UFC laimėjo net 7 kovas iš 8, todėl daug kas nustebo, kai 2017 m., būdamas karjeros viršūnėje, jis priėmė „Rizin“ pasiūlymą ir grįžo kautis į gimtinę, palikdamas UFC.\n\n2018-2019 m. K.Horiguchi įsirašė į istoriją, kai vienu metu buvo „Rizin“ ir „Bellator“ čempionu. Vėliau japoną netitulinėje kovoje nokautavo Kai Asakura . K.Horiguchi 2019 m. lapkritį dėl traumos atlaisvino abu turėtus čempiono diržus. „Rizin“ diržą jis susigrąžino 2020 m., atsirevanšuodamas K.Asakurai, o štai „Bellator“ čempionu jam vėl tapti nepavyko. Pernai K.Horiguchi įspūdingu stiliumi nokautavo Sergio Pettis , o šiemet japonas nusileido ir Patrickui „Patchy“ Mixui .\n\n„Rizin 38“ turnyre vyko ir moterų svorio kategorijos iki 49 kg „Grand Prix“ pusfinaliai. Japonė Seika Izawa (8-0) antrojo raundo pabaigoje rankos laužimu privertė pasiduoti ukrainietę Anastasiją Svetkivską (2-2), o Si Woo Park (9-4) iš Pietų Korėjos teisėjų sprendimu pranoko japonę Ayaką Hamasaki (24-6).",
    "Mazuto griebiasi ir kitos šalys: prasideda atsargų kaupimas žiemai": "Šio kuro, kurį galima naudoti vietoj gamtinių dujų elektrai gaminti, importas Japonijoje rugpjūčio mėnesį išaugo iki ketverių metų rekordinio lygio ir artimiausiais mėnesiais, kaip manoma, išliks aukštas, praneša „Vortexa Ltd.“. Taivano ir Bangladešo pirkimų apimtys praėjusį mėnesį buvo daugiau nei dvigubos, palyginti su buvusiomis prieš metus, teigia energetikos žvalgybos firma.\n\nMazutas, dažniausiai naudojamas laivuose, yra įprastas komunalinių paslaugų įmonių pasirinkimas, kai pradeda trūkti dujų. Šiais metais mazuto naudojimas smarkiai išaugo, nes Rusijai manipuliuojant dujų eksportu, jų kainos sumušė visus rekordus. Nebepaisydamos nulinių emisijų tikslų įgyvendinimo, tokios šalys kaip Japonija ir Pietų Korėja pirmenybę teikia energijos tiekimo užtikrinimui, o ne išmetamųjų teršalų mažinimui.\n\nJaponijos mazuto importas, „tikėtina, artimiausiais mėnesiais išliks stiprus“, – teigė Roslanas Khasawneh, „Vortexa“ vyresnysis mazuto analitikas. „Kitos Azijos šalys, turinčios kūrenant naftą išgaunamos energijos gamybos pajėgumų, kaip antai Taivanas, Pietų Korėja ir Pakistanas“, mažų mažiausiai išlaikys dabartinį importo lygį, pridūrė jis.\n\nTrūkstant suskystintųjų gamtinių dujų, komunalinių paslaugų įmonės atsigręžia ne tik į mazutą.",
    "„Reuters“ praneša, kad JAV Kongresas sutarė dėl naujo 12 mlrd. USD vertės paramos Ukrainai paketo": "Sekmadienio įvykius galite rasti čia.\n\n[infogram id=\"07d656ed-3ecf-4029-b179-33cf16a55fde\" prefix=\"RWX\" format=\"interactive\" title=\"2022-09-25 Numanoma Ukrainos teritorijos kontrolė isw\"]\n\nPirmadienio įvykių juostą pildyti baigėme. Kviečiame Rusijos karo Ukrainoje įvykius kartu sekti rytoj nuo 7 val.\n\nNemokami naujienlaiškiai į savo el. pašto dėžutę: Verslo valdymas\n\nRinkodara\n\nFinansai ir apskaita\n\nRinkos\n\nMano verslas\n\nPrekyba\n\nStatyba ir NT\n\nPramonė\n\nTransportas\n\nTechnologijos\n\nLaisvalaikis\n\nMano pinigai\n\nSvarbiausios dienos naujienos trumpai: Verslo naujienos\n\nVŽ Premium naujienos\n\n\n\n21:47 Palydovinės nuotraukos rodo pasienyje įstrigusių rusų automobilių eiles\n\n„Maxar Technologies“ darytos palydovinė nuotraukos rodo ilgas nutįsusias eiles prie Rusijos pasienio punktų.\n\nVaizdas iš pasienio su Kazachstanu:\n\nVaizdas iš pasienio su Sakartvelu:\n\n21:15 JAV Kongresas sutarė dėl naujos 12 mlrd. USD vertės paramos Ukrainai paketo\n\nJAV Kongreso derybininkai sutarė į naują išlaidų paketą įtraukti 12 mlrd. USD vertės papildomą karinės ir ekonominės pagalbos Ukrainai siuntą, skelbia „Reuters“, remdamasis neįvardintais šaltiniais.\n\nĮtraukti 11,7 mlrd. Eur sumą į naująjį išlaidų paketą rugsėjo pradžioje Kongresą paragino Baltieji Rūmai.\n\nKongresas iki penktadienio turi patvirtinti naują išlaidų paketą, kuriuo bus užtikrinamas įvairių JAV institucijų finansavimas.\n\n20:39 Rusija skelbia pseudoreferendumų aktyvumo skaičius\n\nRusijos kontroliuojamos regionų rinkimų komisijos paskelbė pseudoreferendumų aktyvumo skaičius, skelbia portalas „Meduza“.\n\n„Balsavimas“ karo zonoje rengiamas rugsėjo 23-27 dienomis. Aktyvumas Luhansko pseudorespublikoje neva siekia 83,61%, Chersono regione – 63,58%, Zaporižios regione – 66,43%.\n\n20:22 Sirija parėmė Rusiją Jungtinėse Tautose\n\nJungtinių Tautų Generalinėje Asamblėjoje Rusija pirmadienį iš Sirijos, kurios lyderiai savo pilietiniame kare remiasi Maskvos parama, sulaukė reto palaikymo savo karui Ukrainoje.\n\n„Sirija pakartoja savo poziciją dėl Rusijos specialiosios karinės operacijos Ukrainoje ir Rusijos teisės ginti ir saugoti savo teritoriją“, – JT sakė užsienio reikalų ministras Faisalas al Meqdadas, pavartodamas Rusijos naudojamą terminą karui Ukrainoje pavadinti.\n\n„Esame įsitikinę, kad Rusijos Federacija gina ne tik save, bet ir teisingumą bei žmonijos teisę atsisakyti vienpolės hegemonijos“, – teigė jis.\n\nSirija kelis mėnesius palaikė Maskvą pripažindama Rusijos remiamas separatistines „liaudies respublikas“ Rytų Ukrainoje ir siūlydama siųsti savo karius kovoti kartu su Rusija.\n\nRusija nuo 2015 metų teikia plačią karinę paramą Sirijos prezidentui Basharui al Assadui padėdama vyriausybinėms pajėgoms iš opozicijos ir džihadistų atsikovoti didžiąją dalį šalies teritorijos. Per dešimtmetį besitęsiantį žiaurų konfliktą Sirijoje žuvo pusė milijono žmonių.\n\n20:06 Rusija išsiunčia šnipinėjimu įtariamą japonų diplomatą\n\nKiek anksčiau pranešta, kad Rusijos FSB sulaikė rytiniame Vladivostoko mieste dirbusį Japonijos diplomatą Motoki Tatsunori.\n\nSkelbiama, kad jam liepta išvykti iš šalies per 48 valandas.\n\n19:46 Nyderlandai žada didinti karinę paramą Ukrainai\n\nNyderlandų premjeras Markas Rutte savo „Twitter“ paskyroje skelbia, kad šalis pasiryžusi didinti karinės pagalbos kiekį Ukrainai.\n\n„Stiprinsime savo paramą Ukrainai. Daugiau ginklų, daugiau sankcijų ir daugiau izoliacijos Rusijai“, - rašė jis.\n\nM. Rutte teigia, kad tokią žinutę telefoninio pokalbio metu jis pasiuntė Ukrainos lyderiui Volodymyrui Zelenskiui.\n\nM. Rutte daugiau detalių apie pagalbos pobūdį neatskleidė.\n\n: We are stepping up our support for Ukraine. More weapons, more sanctions, and more isolation for Russia. I stressed this once again when speaking to @ZelenskyyUa, in response to Russia’s mobilisation and illegitimate referenda. Protecting Europe is crucial for our security. pic.twitter.com/3tyQLpCDDQ— Mark Rutte (@MinPres) September 26, 2022\n\n19:12 V. Putinas suteikė pilietybę Edwardui Snowdenui\n\nRusijos prezidentas Vladimiras Putinus dekretu suteikė pilietybę į Rusiją nuo JAV teisėsaugos pabėgusiam Edwardui Snowdenui, pranešė Rusijos valstybinė naujienų agentūra TASS.\n\nGavęs pilietybę atsiranda galimybė E. Snowdenui būti pašauktam tarnauti Rusijos ginkluotose pajėgose, tačiau kol kas neskelbiama, ar jis gaus šaukimą tarnauti kariuomenėje.\n\n19:06 FSB skelbia Vladivostoke sulaikiusi Japonijos konsulą\n\nRusijos FSB saugumo tarnyba pirmadienį pranešė, kad sulaikė rytiniame Vladivostoko mieste dirbusį Japonijos diplomatą, kuris esą vykdė su šnipinėjimu susijusią veiklą, ir paskelbė jį nepageidaujamu asmeniu, pranešė vietos naujienų agentūros.\n\n„Japonijos diplomatas buvo sulaikytas, kai už pinigus gavo slaptos informacijos apie Rusijos bendradarbiavimą su kita Azijos ir Ramiojo vandenyno regiono šalimi“, – sakoma FSB pareiškime.\n\n„Diplomatiniais kanalais Japonijos pusei pareikštas protestas“, – sako FSB savo svetainėje paskelbtame pranešime.\n\n„Motoki Tatsunori paskelbtas persona non grata dėl su diplomato statusu nesuderinamos veiklos“, – priduriama jame.\n\n18:52 Estijos URM rekomenduoja piliečiams vengti kelionių į Rusiją\n\nEstijos užsienio reikalų ministerija dėl Rusijos karinių veiksmų pataria nevykti į šią šalį, nebent tai būtina, ir visiškai vengti kelionių į jos regionus, besiribojančius su Ukraina.\n\nTokią rekomendaciją pirmadienį paskelbė Estijos URM spaudos tarnyba.\n\nMinisterija prašo laikinai Rusijoje esančių Estijos piliečių įvertinti poreikį likti toje šalyje ir, esant galimybei, grįžti į Estiją.\n\nDvigubą Estijos ir Rusijos pilietybę turintys asmenys turėtų atsižvelgti į tai, kad Rusijoje Maskva juos laiko Rusijos piliečiais, ir Estijos galimybės teikti konsulinę pagalbą yra ribotos. Ministerija prašo Estijos piliečių, laikinai esančių Rusijoje, užsiregistruoti Užsienio reikalų ministerijos svetainėje.\n\n18:28 Lenkijoje įsigaliojo draudimas rusams patekti į šalį oro ir jūrų uostais\n\nNuo pirmadienio Lenkijoje įsigaliojo draudimas Šengeno vizas turintiems Rusijos piliečiams patekti į šalį oro ir jūrų uostų keliais, rašo „BBC Russian“.\n\nLenkija priėmė sprendimą neįsileisti Rusijos piliečių, kuris pasienio kontrolės punktuose įsigaliojo iškart, tačiau draudimas atvykti oro uostais ir jūra buvo atidėtas iki šio pirmadienio.\n\n17:51 JK įvedė naujų sankcijų pseudoreferendumų organizatoriams\n\nJungtinė Karalystė pirmadienį paskelbė įvedanti sankcijas su pseudoreferendumų organizavimu Rusijos pajėgų okupuotose teritorijose susijusiems asmenims, rašo „The Guardian“.\n\nTarp 33 sankcionuotų asmenų patenka Sergejus Jelisejevas, Rusijso paskirtas Chersono srities administracijos vadas, Ivanas Kusovas, apsišaukėliškos Luhansko respublikos švietimo ir mokslo ministras, Jevgenijus Balyckis, Rusijos paskirtas Zaporižios regiono vadovas.\n\nTaip pat įvesta papildomų sankcijų Rusijos oligarchams – nekilnojamo turto magnatams Godui Nisanovui ir Zarachui Ilijevui.\n\n17:24 Dagestane protestuotojai vėl rengia akcijas prieš mobilizaciją\n\nDagestano sostinėje Machačkaloje ir Chasavjurte pirmadienį rengiamos naujos protesto akcijos prieš V. Putino paskelbtą dalinę mobilizaciją, rašo „BBC Russian“, remdamasis Rusioje „užsienio agento“ etiketę turinčio portalo kavkazr.com publikacija.\n\nPreliminariais duomenimis, jau sulaikyta mažiausiai 20 asmenų.\n\nSocialiniuose tinkluose plinta vaizdo įrašai, kuriuose matomi susirėmimai tarp civilius rūbus vilkinčių asmenų grupių. Spėjama, kad tai gali būti persirengusių policijos pareigūnų darbas.\n\nMobilization in Dagestan is turning into violence. A re-started insurgency in Dagestan and Chechnya would make Ukrainians counter-offensive easier. pic.twitter.com/4p90uOj1A3— Visegr?d 24 (@visegrad24) September 26, 2022\n\n17:08 JAV suteiks 457,5 USD vertės civilinės pagalbos paketą Ukrainai\n\nAnthony Blinkenas, JAV valstybės sekretorius, savo „Twitter“ paskyroje pranešė, kad šalis skirs naują 457,5 mln. USD vertės pagalbos paketą Ukrainai, skirtą civilinėms reikmėms.\n\nA. Blinkenas nurodė, kad finansinė parama bus skirta Ukrainos teisėsaugos institucijos stiprinti.\n\nThe United States will provide an additional $457.5 million in civilian security assistance to save lives and bolster the capacity of our Ukrainian law enforcement and criminal justice partners. We share their commitment to a democratic, independent, and sovereign Ukraine.— Secretary Antony Blinken (@SecBlinken) September 26, 2022\n\n16:58 Vaizdas iš Rusijos-Sakartvelo pasienio\n\nThe Georgian-Russian border now looks approximately like this. The mass media report about a queue 15-18 km long. Follow @Flash_news_ua pic.twitter.com/yPJrS4CQAN— FLASH (@Flash_news_ua) September 26, 2022\n\n16:46 Oro uostai, pasienio punktai nepraleis į mobilizacijos sąrašą patekusių asmenų\n\nTiumenės oro uostas patvirtino turintis sąrašą asmenų, kurie gavo šaukimo tarnauti nurodymus ir kurie nebus praleisti pro patikros punktus, rašo „BBC Russian“.\n\n„Dabar karinės administracijos ir priėmimo biuras pateikė pasienio pareigūnams sąrašą piliečių, kuriems uždrausta palikti šalį. Tam, kad galėtų kirsti sieną jiems reikės specialaus sertifikato – sutikimo išvykti iš karinės administracijos ir priėmimo biuro“, – oro uosto atstovą citavo portalas 72.RU.\n\n16:29 Vienoje „Nord Stream 2“ gijų užfiksuotas staigus slėgio kritimas\n\nNeveikiančio Rusijos antrojo eksporto dujotiekio per Baltijos jūrą iki Vokietijos „Nord Stream 2“ dujotiekio vienoje iš gijų užfiksuotas slėgio kritimas, pirmadienį popiet skelbia Rusijos žiniasklaida, cituodama vamzdyno operatorės pranešimą.\n\n„Šiąnakt „Nord Stream 2“ dispečeris sausumoje užfiksavo staigų slėgio kritimą vamzdyno A gijoje. Vokietijos, Danijos, Švedijos, Suomijos ir Rusijos pakrančių apsaugos tarnybos buvo įspėtos nedelsiant. Vyksta tyrimas“, – teigiama bendrovės „Nord Stream 2 AG“ pranešime.\n\nAnot Rusijos žiniasklaidos, Danijos jūrų administracija pranešė aptikusi dujų nuotėkį netoli Bornholmo salos, už šalies teritorinių vandenų, Danijos išskirtinėje ekonominėje zonoje. Ši vieta atitinka dujotiekio „Nord Stream 2“ maršrutą. Danijos jūrų administracija patarė laivams vengti šios vietos 5 mylių spinduliu.\n\nPortalas „Meduza“ skelbia, kad slėgis minimoje gijoje per naktį nukrito nuo 300 iki 7 barų\n\n55 mlrd. kubinių metrų metinio pralaidumo, apie 10 mlrd. Eur kainavęs vamzdynas, baigtas tiesti ir užpildytas dujomis praėjusių metų pabaigoje, turėjo padvigubinti rusiškų dujų eksporto koridoriaus per Baltijos jūrą pajėgumus. Tačiau Vokietijos federalinė vyriausybė šiemet vasarį, prieš pat Rusijai pradedant plataus masto invaziją į Ukrainą, nutraukė „Nord Stream 2“ sertifikavimo procesą.\n\nVienintelis faktinis „Nord Stream 2 AG“ akcininkas yra Kremliaus kontroliuojamas „Gazprom“, o jo partnerės šiame projekte kaip finansuotojos ir planuotos naudos gavėjos buvo vokiečių „Wintershall Dea“ ir „Uniper“, prancūzų „Engie“, austrų OMV ir anglų bei olandų „Shell“.\n\n16:04 FSB į pasienį su Sakartvelu pasiuntė šarvuočių\n\nRusijos FSB pirmadienį patvirtino pasiuntusi dalinių su šarvuotomis transporto priemonėmis į pasienį su Sakartvelu Aukštutinio Larso ruože, savo „Telegram“ paskyroje skelbia Rusijos kanalas RBK.\n\n„Ten pasiųsti šarvuočiai, bet ne tam, kad įsirengtų patikros punktą. Tai, grubiai tariant, yra rezervas tam atvejui, jei rezervistai norėtų prasibrauti pro postą ir išvykti iš šalies netvarkę pasienio formalumų. Tik šiam tikslui. Jokie patikros punktai nebus įrengti... Patikrinimo punktas veikia kaip įprasta, karinio amžiaus vyrų piliečiams išvykimo apribojimai nebuvo įvesti “, – RBK sakė FSB Šiaurės Osetijos-Alanijos Respublikos pasienio direktoratas.\n\nFSB statement give impression that they believe once restriction for draft age males exodus is enacted people on border will try to break through the checkpoint. It’s gonna be hard to stop up to 10,000 20-35 yo with a dozen soldiers though. pic.twitter.com/gdhCGMAP8b— lasha chikovani (@lashachikovani) September 26, 2022\n\nRussian troops have arrived at the Verkhny Lars checkpoint on the border with Georgia, where thousands of Russians are piling up trying to leave the country. Eyewitnesses say they are setting up a roadblock pic.twitter.com/KK9cEomi3c— Tadeusz Giczan (@TadeuszGiczan) September 26, 2022\n\n15:56 Dagestane policija sulaikė per 100 protestuotojų\n\nPietiniame Dagestano regione Rusijos policija savaitgalį sulaikė daugiau kaip 100 žmonių, protestavusių prieš dalinę karių mobilizaciją, pranešė nevyriausybinė organizacija „OVD-Info“.\n\nNepriklausomos Rusijos žiniasklaidos skaičiavimais, atliktais išanalizavus internete paskelbtus pranešimus apie mirtį, per Kremliaus puolimą Ukrainoje žuvo daugiau vyrų iš Dagestano – neturtingos Šiaurės Kaukazo respublikos, kurioje gyventojų daugumą sudaro musulmonai, – nei bet kurios kitos Rusijos dalies.\n\nVėlų sekmadienį žmogaus teisių stebėsenos organizacija „OVD-Info“ pranešė, kad pietvakarių Rusijoje esančio Dagestano sostinėje Machačkaloje policija suėmė mažiausiai 101 žmogų.\n\nRusijos žiniasklaida parodė vaizdo įrašų, kuriuose užfiksuota, kaip per protestą moterys ginčijasi su policija.\n\n„Kodėl jūs atiminėjate mūsų vaikus?“ – šaukia viena iš jų.\n\nKituose vaizdo įrašuose matyti, kaip policija grubiai sulaiko demonstrantus.\n\n15:37 Maskvos akcijų indeksas MOEX neteko 10% savo vertės\n\nMaskvos vertybinių popierių birža susitraukė 10%, pasiekdama žemiausią lygį nuo tada, kai Rusija prieš septynis mėnesius pradėjo puolimą Ukrainoje, šalyje išaugus įtampai dėl paskelbtos dalinės karinės mobilizacijos.\n\nRubliais denominuoto MOEX indekso vertė ankstyvą popietę nukrito 10,2% iki 1 873,55 punkto ir pirmą kartą nuo vasario mėnesio, kai Rusija įsiveržė į Ukrainą, smuko žemiau 1.900 punktų ribos.\n\nKiek vėliau indeksas pasistiebė virš 1.900 punktų žymos.\n\nMetų pradžioje indeksas siekė beveik 4.000 punktų, tačiau po to, kai vasario 24 dieną prasidėjo Rusijos „specialioji operacija“ Ukrainoje, beveik per naktį neteko savo pusės vertės.\n\n15:15 Dalinė mobilizacija nukirps 0,25% Rusijos metinio BVP\n\nApie Rusijos verslą rašantis portalas „The Bell“, remdamasis „Bloomberg“ ekonomisto Aleksandro Isakovo analize, skelbia, kad dalinė mobilizacijai Rusijai pridės 0,25% metinio BVP nuostolio, kuris, planuojama, iš viso 2022 turėtų siekti -3,75%.\n\nPublikacijoje taip pat prognozuojama, kad dėl mobilizacijos pasekmių infliacija taip pat turėtų padidėti 0,5% iki 6,5%.\n\nAnalizuojama, kad didelis darbo jėgos nutekėjimas prisidės prie darbo rinkos išbalansavimo, dėl ko turėtų didėti infliacija, o pasekmės ekonomikai bus ilgalaikės.\n\n14:52 Kremlius: mobilizuojant rezervistus karui Ukrainoje padaryta klaidų\n\nKremlius pirmadienį pripažino, kad mobilizuojant rezervistus kariniams veiksmams Ukrainoje buvo padaryta klaidų, ir teigė, kad sprendimas uždaryti Rusijos sienas nebuvo priimtas.\n\n„Iš tiesų yra atvejų, kai (mobilizacijos) dekretas buvo pažeistas. Kai kuriuose regionuose gubernatoriai aktyviai dirba, kad ištaisytų padėtį“, – žurnalistams sakė Kremliaus atstovas spaudai Dmitrijus Peskovas.\n\nDekreto „nesilaikymo atvejų mažėja. Tikimės, kad viskas paspartės ir visos klaidos bus ištaisytos“, kalbėjo jis.\n\n14:40 Rusijoje padegta mažiausiai 20 šaukimo centrų\n\nNuo trečiadienio, kai Vladimiras Putinas paskelbė apie dalinę mobilizaciją, Rusijoje jau padegta mažiausiai 20 šaukimo centrų, rašo „The Moscow Times“.\n\nVietos spauda taip pat rašo, kad vienas asmuo Riazanės autobusų stotyje teigė atsisakantis dalyvauti kare Ukrainoje ir padegė save, rašo vietos leidinys ya62.ru.\n\nRussian man backs up his car against the entrance of a mobilization center in the Volgograd region and starts throwing Molotov cocktails. He managed to burn down the center. All information about local draftees was kept on paper in the building, as Russia hasn’t digitized yet. pic.twitter.com/NlFer49Ejv— Visegr?d 24 (@visegrad24) September 26, 2022\n\n14:19 Į Suomiją plūsta rekordiškai daug rusų\n\nSuomija pirmadienį paskelbė, kad praėjęs savaitgalis buvo rekordinis šiais metais kalbant apie į šalį atvykstančius rusus.\n\n„Praėjusį savaitgalį eismas prie rytinės sienos buvo intensyviausias šiais metais“, – naujienų agentūrai AFP sakė Mertas Sasioglu iš Suomijos sienos apsaugos tarnybos.\n\nTarnyba pranešė, kad šeštadienį kirtę sausumos sieną į Suomiją atvyko kone 8.600 rusų, o beveik 4.200 per sieną išvyko į Rusiją.\n\nSekmadienį į Suomiją atvyko daugiau kaip 8.300 rusų, o išvyko beveik 5.100.\n\n„Atvykstančiųjų skaičius yra maždaug dvigubai didesnis nei prieš savaitę, – sakė M. Sasioglu. – Pagrindinė priežastis yra mobilizacija, bet iš dalies tai galima paaiškinti ir tuo, kad Suomija ir Rusija vasarą atšaukė suvaržymus dėl COVID-19.“\n\nRugsėjo 23 dieną Suomija paskelbė planuojanti „gerokai apriboti Rusijos piliečių galimybes atvykti“.\n\nSuvaržymai dar neįsigaliojo, bet pasieniečiai sakė esą pasirengę naujas taisykles pradėti taikyti „per vieną dieną“.\n\n14:01 Netoli Odesos po drono smūgio kilo didelis gaisras\n\nUkrainoje netoli Odesos po praėjusios nakties drono smūgio kilo didelis gaisras ir įvyko sprogimas, pirmadienį pranešė ukrainiečių kariškiai.\n\nPastarosiomis dienomis prieš šį svarbų pietinį Ukrainos uostamiestį buvo surengta visa virtinė dronų atakų.\n\nPer vėliausią iš jų smogta kariniam objektui, kur tuomet sprogo šaudmenys. Ugniagesiai bando suvaldyti gaisrą, pranešė Ukrainos kariuomenės Pietų vadavietė.\n\n13:45 Meras: Melitopolyje dalyvauti pseudoreferendume sutiko tik 20% gyventojų\n\nRusijos pajėgos rengia sprogimus Melitopolyje, jog žmonės liktų namuose ir sudalyvautų pseudoreferendume dėl prisijungimo prie Rusijos, sako Ivanas Fiodorovas, meras.\n\n„Pseudoreferendumas neįvyks, tai yra klastotė ir farsas, tačiau mūsų pasipriešinimas turės mažai įtakos propagandiniam rezultatui. Kai okupantai per tris dienas nesugebėjo surasti reikiamo žmonių skaičiaus, jie pradėjo taikyti ribojamąsias priemones, ir šiandien parkas bei įmonės nedirba. Tai daroma tam, kad žmonės būtų namuose. Jie rengia provokuojančius netikrus sprogimus miesto centre, kur yra daug žmonių“, – sakė I. Fiodorovas, kurį citavo „Ukrinform“.\n\nPasak jo, rusams pavyko rasti tik 20% gyventojų, kurie sutiktų dalyvauti pseudoreferendume, nes dažniausiai žmonės neatidaro durų ir stengiasi pasislėpti.\n\n13:34 Kremlius kol kas nenusprendė uždaryti savo sienų\n\nKremlius pirmadienį pranešė, kad kol kas nepriimta jokių sprendimų dėl Rusijos sienų uždarymo.\n\nDmitrijus Peskovas, Kremliaus atstovas spaudai, pokalbyje su žurnalistais taip pat pripažino, kad kai kurie šaukimai buvo paskelbti per klaidą. Anot jo, klaidos bus ištaisytos, skelbia „Reuters“.\n\nPasak „Novaja Gazeta. Europa“, paskelbus dalinę mobilizaciją iš Rusijos išvyko 261.000 vyrų.\n\n13:27 G. Lansdbergis: po Baltijos šalių, Suomijos, Lenkijos sprendimų rusams į ES patekti sunku\n\nPo Baltijos šalių, Lenkijos ir Suomijos sprendimų neįleisti dalies rusų su vizomis, Rusijos piliečių patekimas į visą Europos Sąjungą (ES) tapo itin apribotas, sako Gabrielius Landsbergis, užsienio reikalų ministras.\n\nAnot ministro, net ir išliekant galimybei rusams atskristi į Europą per tarpinę stotelę Stambule, „nėra galimybės jiems labai daug atvažiuoti“.\n\n„Net jei jie visi suskrenda į Stambulą ir iš Stambulo bandytų jie visi atskristi, tai yra labai riboti tiek avialinijų, tiek oro uostų resursai. Oro uostai ir taip turi kasdieninį priėmimo srautą – turistai, įprastinis verslo tranzitas“, – sakė G. Landsbergis.\n\n„Įsigrūsti tūkstančiams žmonių į tą patį oro uostą, į tuos pačius lėktuvus, kurie jau šiandien yra, paprasčiausiai nėra galimybės“, – pridūrė jis.\n\nKalbėdamas apie ES galimybes stiprinti sankcijas Rusijai, jis sakė, kad yra „pasistūmėjusios diskusijos dėl aštuntojo sankcijų paketo“, tačiau dėl išankstinės dalies valstybių pozicijos nepritarti ribojimų griežtinimui kol kas nėra aišku, ar sutarti pavyks.\n\n„Yra ir tam tikros prekių grupės, ir asmenys, ir įmonės, potencialiai – bankai. Nenoriu leistis gilyn, sukurti lūkesčių, kadangi esame anksčiau matę, turėjome patys lūkesčių, deja, veto teise pasinaudojusios valstybės tuos lūkesčius sudaužydavo“, – tvirtino Lietuvos diplomatijos vadovas.\n\n13:22 Rusai traukiasi į Sakartvelą\n\nV. Putinui paskelbus dalinę mobilizaciją, rusai masiškai traukiasi iš šalies. Kaip skelbia Sakartvelo pareigūnai, sekmadienį vienu metu įvažiuoti į šalį eilėje reikėjo laukti 48 valandas, kirsti sieną buvo išsirikiavę daugiau kaip 3.000 automobilių.\n\nĮ Tbilisį nuo vasario 24 d., kai Maskva įsiveržė į Ukrainą, vyriausybės statistikos duomenimis, atvyko maždaug 40.000 rusų, praneša „Reuters“.\n\n13:16 Moldova žada atimti pilietybę iš piliečių, kovojančių Rusijos pusėje\n\nMoldova gali atimti pilietybę iš savo piliečių, turinčių rusiškus pasus, kurie, gavę šaukimą, išvyksta kovoti už Rusiją Ukrainoje, pirmadienį pareiškė Maja Sandu, šalies prezidentė.\n\nM. Sandu teigė, kad yra rizika, jog kai kuriuos iš šių žmonių Rusija gali pašaukti kariauti.\n\n„Taip pat nagrinėjame galimybę sugriežtinti bausmes Moldovos piliečiams, neturintiems Rusijos pasų, kurie yra agresoriaus ginkluotųjų pajėgų gretose“, – sakė ji.\n\nPasak prezidentės, Moldova rengia konsultacijas su Maskva, kad būtų išvengta atvejų, kai jos piliečiai būtų šaukiami į kariuomenę.\n\n12:52 Generalinis štabas: nutraukti rusų karių kontraktai\n\nUkrainos ginkluotųjų pajėgų generalinis štabas sekmadienį paskelbė, jog Zaporižioje tarnaujantys kontraktiniai rusų kariai buvo informuoti, jog jų sutartys nebegalioja, ir nuo šiol jie turi tarnauti tiek, kiek lieps karinė vadovybė.\n\nAnot Generalinio štabo, Rusijos valdžia Sevastopolyje mobilizuotiems vyrams sako, kad jie tarnaus „specialiojoje karinėje operacijoje“ (taip Rusija vadina savo sukeltą karą Ukrainoje), o mobilizuoti vyrai siunčiami tiesiai į kovinius dalinius be papildomo apmokymo.\n\n12:45 Rusija skelbia tarpinį pseudoreferendumo dalyvių aktyvumą\n\nPer tris dienas pseudoreferendume dėl prisijungimo prie Rusijos Donecko ir Luhansko srityse dalyvavo daugiau kaip 76% rinkėjų, o Chersono ir Zaporižios srityse – daugiau kaip 48%, skelbia Aleksandras Cholodovas, Rusijos pilietinių rūmų narys, kurį cituoja rusų valstybinė naujienų agentūra TASS.\n\nŠių skaičių nepriklausomai patikrinti nėra galimybės.\n\nVŽ primena, kad pseudoreferendumą Rusija vykdys iki antradienio, rugsėjo 27 d.\n\n12:31 A. Anušauskas: Lietuva Ukrainai jau skyrė 50 šarvuočių M113\n\nUkrainą iš viso jau pasiekė 50 Lietuvos dovanotų šarvuočių M113, svarstant tolesnę karinę paramą reikės konsultuotis su NATO sąjungininkais, sako Arvydas Anušauskas, krašto apsaugos ministras.\n\n„Mūsų kariuomenė yra NATO kariuomenė, jos pajėgumas irgi svarbus ir mūsų sąjungininkams, kurie yra čia. Dėl to kiekvieną svarstymą, jei tai liečia pajėgumų mažinimą, atidavimą, turime tartis, kaip kompensuosime, ir su sąjungininkais. Yra daugelis klausimų, kurie nėra išsprendžiami labai greitai“, – kalbėjo ministras.\n\nNaujienų portalas „15min“, remdamasis šaltiniais, pirmadienį pranešė, jog ukrainiečiai yra paprašę lietuvių perduoti jiems naujų ginklų – artilerijos sistemų „PZH 2000“, oro gynybos sistemų NASAMS ir daugiau šarvuočių M113.\n\n12:11 Apšaudytas Mykolajivas\n\nRusijos pajėgos apšaudė Mykolajivo miestą, praneša Oleksandras Senkevičius, meras.\n\nPirminiais duomenimis, raketomis apšaudytas miesto pramoninis rajonas.\n\n„Ten apgadinti pastatų langai, stogai ir durys, iš dalies sugriautas sandėlis“, – rašė jis savo „Telegram“ kanale\n\n12:02 Susitinka Rusijos ir Baltarusijos vadovai\n\nSočyje susitinka Vladimiras Putinas, Rusijos vadovas, ir Aliaksandras Lukašenka, Baltarusijos diktatorius.\n\nPasak rusų valstybinės naujienų agentūros „RIA Novosti“ sąjungininkai aptars ekonominius ir gynybos klausimus.\n\n11:48 Ukrainoje per parą žuvo trys civiliai\n\nUkrainoje per praėjusią dieną dėl Rusijos karinės agresijos žuvo trys žmonės ir dar 22 buvo sužeisti, skelbia Kyrylas Tymošenko, Ukrainos prezidentūros kanceliarijos vadovo pavaduotojas.\n\n11:33 Kas yra taktiniai branduoliniai ginklai?\n\nVladimiras Putinas, Rusijos prezidentas, yra sakęs, kad yra pasirengęs panaudoti branduolinius ginklus Rusijos teritorijai ginti. Šie žodžiai vėl sukėlė rimtų nuogąstavimų bangą visame pasaulyje, kad jis gali įvykdyti nedidelį „taktinį“ branduolinį sprogimą Ukrainoje.\n\nKas yra taktiniai branduoliniai ginklai ir kokios V. Putino galimybės juos panaudoti Ukrainoje, skaitykite šiame VŽ straipsnyje.\n\n11:16 Ukraina skelbia Rusijos nuostolius\n\nUkrainos ginkluotųjų pajėgų generalinis štabas skelbia, kad per pastarąją parą nukovė 500 rusų karių, sunaikino 15 tankų ir 25 šarvuočius.\n\nUkrainos ginkluotųjų pajėgų infograma.\n\n10:56 J. Prigožinas patvirtino įkūręs karinę samdinių bendrovę „Wagner“\n\nRusijos verslininkas Jevgenijus Prigožinas, prezidento Vladimiro Putino sąjungininkas, pirmadienį sakė, kad įkūrė privačią karinę bendrovę „Wagner“, ir patvirtino, kad jos samdinių yra Lotynų Amerikos bei Afrikos šalyse.\n\nSavo kompanijos pareiškime J. Prigožinas nurodė, kad „Wagner“ įsteigė norėdamas 2014 metais nusiųsti kovotojų į Ukrainos Donbaso regioną.\n\n„Tą akimirką, 2014 metų gegužės 1-ąją, gimė patriotų grupė, vėliau įgijusi pavadinimą „BTG Wagner“, – sakoma pareiškime.\n\nJ. Prigožinas anksčiau neigė ryšius su „Wagner“.\n\nŠešėlinė organizacija „Wagner“ kaltinama Kremliaus remiamų samdinių dislokavimu įtampos židiniuose, įskaitant Ukrainą, Siriją, Libiją, Centrinės Afrikos Respubliką ir Malį.\n\n10:53 Ukrainiečiai rado dar vieną rusų kankinimo įstaigą\n\nIšlaisvintame Lipcų kaime Charkivo srityje Ukraina rado dar vieną rusų sukurtą kankinimo įstaigą, skelbia šalies Generalinė prokuratūra.\n\nPastato rūsyje buvo laikomi žmones, ten juos kankino. Po to jie, preliminariais prokuratūros duomenimis, buvo išvežti į Rusijos teritoriją.\n\n10:41 Rusijoje per parą sulaikyti 128 protestavę asmenys\n\nNepriklausomos protestų stebėsenos grupės „OVD-Info“ duomenimis, nuo Vladimiro Putino, Rusijos vadovo, pranešimo apie dalinę mobilizaciją visoje Rusijoje sulaikyti 2.352 žmonės, protestavę prieš mobilizaciją.\n\nSekmadienį buvo sulaikyti mažiausiai 128 žmonės, nurodė „OVD-Info“. Manoma, kad tikrasis skaičius gali būti didesnis.\n\n10:18 Vokietijoje – prorusiškų asmenų protestas\n\nVokietijos Lubmino mieste sekmadienį vyko prorusiškų asmenų protestas, kuriame jie reikalavo atšaukti Europos Sąjungos sankcijas Rusijai, nutraukti Berlyno paramą Ukrainai bei paleisti sustabdytą dujotiekį „Nord Stream 2“.\n\nProtestas Lubmine. Stefano Sauerio („dpa“ / „Scanpix“) nuotr.\n\nProtestas Lubmine. Stefano Sauerio („dpa“ / „Scanpix“) nuotr.\n\nProtestas Lubmine. Stefano Sauerio („dpa“ / „Scanpix“) nuotr.\n\n10:11 Sibire kariniame komisariate per šaudymą sužeistas karininkas\n\nŠaukimo į kariuomenę centre Sibiro mieste Ust Ilimske pirmadienį vienam vyrui pradėjus šaudyti, buvo sužeistas už naujokų ėmimą atsakingas karininkas, pranešė Irkutsko srities gubernatorius Igoris Kobzevas.\n\nIncidentas įvyko augant įtampai dėl Rusijoje paskelbtos dalinės mobilizacijos, tęsiantis Maskvos karui Ukrainoje.\n\n„Ust Ilimske jaunas vyras šaudė kariniame komisariate“, – per susirašinėjimo platformą „Telegram“ paskelbė I. Kobzevas.\n\nJis nurodė, kad komisaro Aleksandro Jelisejevo būklė „yra kritinė“, o šaulys buvo „iškart areštuotas“.\n\n10:08 Į Rusiją ištremti 1,5 mln. ukrainiečių\n\nApie 1,5 mln. ukrainiečių yra ištremti į Rusiją, sako Olga Stefanišina, Ukrainos vicepremjerė.\n\nPasak jos, dauguma jų yra moterys ir vaikai, kurie negali grįžti namo iš Rusijos Federacijos ir neturi ryšio su savo artimaisiais.\n\n„Šiandien kaip niekada svarbu pasinaudoti visomis turimomis tarptautinėmis priemonėmis pagrindinėms žmogaus teisėms apsaugoti ir padvigubinti bendras pastangas, kad būtų užkirstas kelias prievartiniam Ukrainos piliečių išnaudojimui“, – sakė O. Stefanišina JT Generalinėje Asamblėjoje, o ją cituoja „Unian“.\n\n10:02 Per savaitę pasieniečiai į Lietuvą neįleido 153 rusų\n\nSavaitę Baltijos šalyse ir Lenkijoje galiojant griežtesnei Rusijos piliečių įleidimo tvarkai, pasieniečiai į Lietuvą neįleido 153 rusų, pranešė Valstybės sienos apsaugos tarnyba (VSAT)\n\nKaip BNS informavo Giedrius Mišutis, VSAT atstovas, sekmadienį iš 1.330 į šalį ketinusių atvykti Rusijos piliečių neįleista 13.\n\nIš viso per savaitę į Lietuvą atvyko 9.896 Rusijos piliečiai.\n\nLatvijos pareigūnai per savaitę neįleido 48 rusų (sekmadienį – septynių) iš 2.075 atvykusių, Estijoje iki šeštadienio neįleista 155 Rusijos piliečių (šeštadienį – 38). Iš viso per savaitę, be kol kas nepateikiamų sekmadienio duomenų, į Estiją atvyko 10.236 asmenys iš Rusijos.\n\nValstybės sienos apsaugos tarnybos pareigūnai, atsisakydami įleisti kriterijų neatitinkantį Rusijos pilietį į Lietuvos teritoriją, turi teisę panaikinti arba atšaukti jo vizą. VSAT teigimu, iki šiol nepanaikinta nė viena viza.\n\n09:59 Rusijoje stoja stambiausi metanolio fabrikai\n\nRusijos metanolio gamintojai pradeda stabdyti fabrikus arba parduoda pusvelčiui produkciją Kinijai – vidaus vartojimas sumažėjęs, o Europa metanolio neperka.\n\nStabdyti veiklą pradeda tokios stambios Rusijos metanolio gamintojos, kaip Tomsko „Gazprom“, „Ščekinoazot“, „Metafrax“, „Tomet“ ir kitos.\n\nPlačiau skaitykite čia.\n\n09:41 JK: Rusija susidurs su sunkumais apmokant karius\n\nJungtinės Karalystės (JK) gynybos ministerija savo kasdienėje žvalgybos informacijoje teigia, kad išdavė dešimtis tūkstančių šaukimo dokumentų, o į karines bazes atvyko pirmieji vyrų būriai.\n\n„Rusijai dabar teks susidurti su administraciniu ir logistiniu iššūkiu, kaip užtikrinti karių mokymą, nes kitaip nei daugumoje Vakarų kariuomenių, Rusijos kariuomenėje žemo lygio pradinis karių mokymas vyksta jiems paskirtuose operatyviniuose padaliniuose, o ne specialiose mokymo įstaigose“, – teigia JK.\n\nAnot jos, daugelis pašauktų karių neturės jokios karinės patirties.\n\n„Karinių instruktorių trūkumas ir skubotumas, su kuriuo Rusija pradėjo mobilizaciją, leidžia manyti, kad daugelis pašauktų karių bus dislokuoti į fronto liniją su minimaliu atitinkamu pasirengimu. Tikėtina, kad Rusija patirs daug nuostolių“, – mano ministerija.\n\n09:16 Japonija įvedė papildomas sankcijas Rusijai\n\nJaponijos vyriausybė uždraudė su cheminiais ginklais susijusių prekių eksportą į Rusiją, taikydama papildomas sankcijas Maskvai dėl jos invazijos į Ukrainą, pirmadienį pranešė Hirokazu Matsuno, vyriausiasis kabineto sekretorius.\n\nJaponija į eksporto draudimo sąrašą iš viso įtraukė 21 Rusijos organizaciją, įskaitant mokslines laboratorijas.\n\nTaip pat Tokijas pažadėjo bendradarbiauti su tarptautine bendruomene taikant sankcijas Rusijai ir išreiškė susirūpinimą dėl branduolinio ginklo grėsmės.\n\n08:56 Kazachstanas nepripažins pseudoreferendumų rezultatų\n\nKazachstanas, vienas iš artimiausių partnerių, nepripažins Rusijos įvykdytos Ukrainos rytinių regionų aneksijos per ten surengtus pseudoreferendumus, pirmadienį pareiškė Centrinės Azijos šalies užsienio reikalų ministerija.\n\n„Kalbant apie referendumų (pseudoreferendumų – VŽ) rengimą, Kazachstanas vadovaujasi valstybių teritorinio vientisumo, jų suverenaus lygiavertiškumo ir taikaus sambūvio principais“, – teigė ministerijos atstovas spaudai Aibekas Smadijarovas, praneša „Reuters“.\n\n„Dar kartą patvirtiname savo pasirengimą teikti visokeriopą pagalbą politiniam dialogui užmegzti, – sakė A. Smadijarovas. – Tuo pat metu mūsų šalis mano, kad svarbiausias tikslas yra išlaikyti stabilumą regioniniu arba pasauliniu lygmeniu.“\n\n08:44 Generalinis štabas: Rusija apšaudė 40 gyvenviečių\n\nUkrainos ginkluotųjų pajėgų generalinis štabas savo ryto suvestinėje informacijoje teigia, kad Rusija apšaudė 40 gyvenviečių.\n\nAnot Generalinio štabo, per praėjusią parą rusai surengė penkias raketines ir 12 oro atakų, panaudojo keturis dronus, Ukrainos gyvenvietes 83 kartus apšaudė iš daugkartinio raketų paleidimo įrenginio (MLRS).\n\nBe to, ukrainiečių pajėgos pastebi, kad ir okupuotose teritorijose vykdoma V. Putino paskelbta dalinė mobilizacija.\n\n„Nuo šių metų rugsėjo 24 d. Sevastopolyje, Juodosios jūros laivyno bataliono bazėje, prasidėjo mokymai. Luhansko srities Svatovės gyvenvietėje asmenims, sulaukusiems aštuoniolikos metų, įteikiami šaukimai. Pavieniai piliečiai, sunkvežimių vairuotojai, nedelsiant siunčiami į karinius dalinius“, – aiškina Generalinis štabas.\n\nJo teigimu, Zaporižios ir Luhansko srityse okupacinės valdžios atstovai kartu su ginkluotais rusų kariškiais vaikšto nuo namo prie namo, versdami vietos gyventojus dalyvauti pseudoreferendume. Anot Štabo, taip nustatoma, kur gyvena vyrai.\n\n08:26 Rusai apšaudė Odesos sritį\n\nRusijos pajėgų į Ukrainos Odesos regioną paleisti du bepiločiai orlaiviai pataikė į karinius objektus, dėl to kilo gaisras ir sprogo šaudmenys, pirmadienį pranešė Ukrainos pajėgų vadovybė „Pietūs“.\n\n„Dėl didelio masto gaisro ir šaudmenų detonacijos buvo organizuota civilių gyventojų evakuacija“, – sakoma pranešime, kurį citavo „Reuters“.\n\nPirminiais duomenimis, aukų nebuvo.\n\n08:15 Savivaldybės: ukrainiečių antplūdžiui reikia ruoštis\n\nPabėgėlių antplūdžiui iš Ukrainos reikia ruoštis, tačiau patalpų savivaldybėse stokojama, o likusios yra apleistos, nešildomos ir reikalauja remonto, sako Mindaugas Sinkevičius, Lietuvos savivaldybių asociacijos (LSA) prezidentas.\n\n„Kol kas tokio naujo srauto nematome, bet matome valstybės pastangas, stebime situaciją Ukrainoje ir Rusijos veiksmus“, – LRT radijui pirmadienį sakė M. Sinkevičius.\n\nAnot jo, paskelbta Rusijos mobilizacija ir sustiprėję karo veiksmai gali paskatinti Ukrainos žmones ieškoti saugesnių vietų gyvenimui.\n\n„Reikalas tas, kas mūsų pajėgumai nėra begaliniai, gal vieną kitą nebenaudojamą patalpą rasi, jos visai kitos paskirties, jų pritaikymas neleidžia priimti pabėgėlių. Kuria prasme? Iliustratyviai pasakysiu – na, nepriimi gi svečių į šaltą, drėgną rūsį. Nori priimti šiltai, patogiai. Kai kur tos galimybės priimti kaimo mokykloje, kuri uždaryta, ji tiesiog nepritaikyta, nes šildymo sistema atjungta, sanitariniai mazgai gal veikia arba veikia per mažai“, – kalbėjo LSA prezidentas.\n\n„Daugumos merų atsakymas toks centrinei valdžiai – taip, turime kaime x mokyklą, taip, ji stovi, neplanuojam šildyti, neplanuojam jos šiais metais eksploatuot, bet jei norite kaip valstybė priimti, norite, kad mes gebėtume priimti tinkamai, reikia įjungti šildymo sistemą, kažką padaryti. Daugelis merų pasako, kad jei yra laisvos patapos, reikia kokių tai einamųjų investicijų. Nenorime, taip savotiškai, į palapinę priimti, be patogumų, be karšto vandens“, – teigė M. Sinkevičius.\n\n08:00 JAV įspėja Rusiją dėl branduolinio smūgio katastrofiškų pasekmių\n\nJAV privačiai įspėjo Rusiją dėl katastrofiškų pasekmių, jei ji per savo invaziją Ukrainoje panaudotų branduolinius ginklus, sakė Antony Blinkenas, amerikiečių valstybės sekretorius.\n\n„Labai aiškiai kalbėjome su rusais viešai, taip pat privačiai, ragindami nutraukti kalbas apie branduolinius ginklus“, – Niujorke vykstančios Jungtinių Tautų Generalinės Asamblėjos kuluaruose televizijos „CBS News“ laidai „60 Minutes“ sakė A. Blinkenas.\n\n„Labai svarbu, kad Maskva iš mūsų išgirstų... jog pasekmės būtų šiurpios. Pasakėme tai labai aiškiai, – pažymėjo JAV valstybės sekretorius. – Bet koks branduolinių ginklų panaudojimas katastrofiškai paveiktų, žinoma, juos panaudojusią šalį ir daugelį kitų.“\n\nBaltųjų rūmų patarėjas nacionalinio saugumo klausimais Jake'as Sullivanas sekmadienį kitame interviu sakė, jog Vašingtonas „labai aukštais lygiais“ yra įspėjęs Maskvą dėl branduolinių ginklų panaudojimo „katastrofiškų pasekmių“.\n\nJAV ir jų sąjungininkės „ryžtingai atsakytų“, sakė J. Sullivanas CBS laidai „Face the Nation“.\n\n07:55 Rusijos žiniasklaida: prisijungimą prie Rusijos „palaiko“ 80% dalyvavusiųjų\n\nNuo penktadienio iki antradienio Donecko, Luhansko, Zaporižios ir Chersono srityse vyksta rusų organizuojami pseudoreferendumai dėl prisijungimo prie Rusijos.\n\nRusijos valstybinė žiniasklaida skelbia, kad pseudoreferendume dėl prisijungimo prie Rusijos Donecko srityje dalyvavo 1,2 mln. žmonių, o prisijungimą „palaikė“ 77,12%.\n\nAtsižvelgiant į tai, jog 2020 m. Donecko srityje iš viso gyveno apie 4,1 mln. žmonių, o prasidėjus karui daugelis jų pabėgo (vien Mariupolyje, kuriame anksčiau gyveno apie 0,5 mln. žmonių, rusams apsupus miestą, Ukrainos pareigūnų duomenimis, liko apie keliasdešimt tūkstančių civilių), šie skaičiai tėra rusų propagandos išsigalvojimas.\n\nBe to, Venus Lorato Blennis, pseudoreferendumų „stebėtoja“ iš Pietų Afrikos Respublikos, rusų valstybinei naujienų agentūrai TASS teigė, kad apie 80% piliečių pritaria prisijungimui visose srityse.\n\nKol kas duomenų, kiek iš tikrųjų asmenų dalyvavo pseudoreferendumuose nėra, o Ukrainos pareigūnai ragina piliečius nebendradarbiauti su rusų pajėgomis.\n\n07:39 ISW: Rusija mobilizuos papildomas pajėgas, tik jų kokybė bus prasta\n\nJAV įsikūręs Karo studijų institutas (ISW) skelbia, kad Rusija šiam karui mobilizuos savo rezerve esančius karius.\n\n„Procesas bus bjaurus, rezervistų būklė prasta, o jų motyvacija kovoti greičiausiai dar prastesnė. Tačiau sistemos yra pakankamai išplėtotos, kad kariniai komisarai ir kiti Rusijos pareigūnai galėtų surasti žmones ir nusiųsti juos į mokymo dalinius, o iš ten – į karą“, – teigia ISW.\n\nAnot analitikų, nors ir pavyks mobilizuoti papildomas pajėgas, visgi didelės įtakos karo eigai artimiausiais mėnesiais tai neturės.\n\nBe to, ISW pastebi, jog tikėtina, kad Ukrainos pajėgos išlaisvino Ševčenkos gyvenvietę Donecko srityje ir kontroliuoja Malijivką Charkivo srityje.\n\n06:48 Iš Rusijos pabėgo 261.000 vyrų\n\nPaskelbus dalinę mobilizaciją iš Rusijos išvyko 261.000 vyrų, skelbia leidinys „Novaja Gazeta. Europa“.\n\nPasak leidinio šaltinio Kremliuje, šiuos skaičius saugumo tarnybos suskaičiavo nuo trečiadienio iki šeštadienio vakaro, tačiau jie gali būti netikslūs, nes FSB „dirba per lėtai“.\n\nManoma, kad Rusija gali uždaryti savo sienas, jog užkirstų kelią rusų bėgimui iš šalies.\n\n06:41 Patriarchas Kirilas: žūdami rusų kariai „aukojasi dėl kitų“\n\nPatriarchas Kirilas, Rusijos Ortodoksų bažnyčios vadovas, pareiškė, kad rusų kariai, kurie „atlieka savo pareigą“, o paskui žūsta mūšyje su Ukrainos ginkluotosiomis pajėgomis, „aukojasi dėl kitų“.\n\n„Ir todėl mes tikime, kad ši auka nuplauna visas nuodėmes, kurias žmogus yra padaręs“, – sakė Kirilas savo kalboje.\n\n06:30 Dar dvi masinės kapavietės Iziume\n\nIziume rastos dar dvi masinės kapavietės, praneša Volodymyras Zelenskis, Ukrainos prezidentas.\n\n„Rastos dar dvi masinės kapavietės, didelės kapavietės su šimtais žmonių. Mes kalbame apie mažą Iziumo miestelį. Mažame miestelyje yra dar dvi masinės kapavietės. Štai kas vyksta“, – sakė jis JAV televizijos kanalui CBS.\n\nKonkrečių skaičių Ukrainos prezidentas kol kas nepateikė.\n\nVŽ primena, kad išlaisvinus Iziumo miestelį Charkivo srityje rasta masinė kapavietė su 450 kūnų.\n\nTaip per interviu V. Zelenskis sankcijas Rusijai pavadino teisingomis ir tvirtino, kad pasaulis turėtų ir toliau taikyti griežtesnes sankcijas.\n\nIziumas. AFP / „Scanpix“ nuotr.",
    "Septyni melagingi teiginiai Putino dalinės mobilizacijos kalboje": "Rusijos prezidentas, paskelbęs apie dalinę mobilizaciją savo šalyje, dar kartą daug melavo, apversdamas faktus aukštyn kojomis.\n\nNeblogai būtų, jei jis perskaitytų nuorodą \"Rusijos agresija - lemtingos pasekmės\".\n\n\"Focus\" jau rašė apie precedento neturintį Putino melą, kai, pavyzdžiui, 2022 02 24 skelbdamas karą Ukrainai, 57-ąją savo kalbos sekundę jis pasakė: \"Tačiau mūsų planuose nėra Ukrainos teritorijų okupacijos.\n\nMes neketiname nieko primesti jėga.\n\nIr kas tai buvo ir tebėra?\n\nSavo naujoje \"istorinėje\" rugsėjo 21 d. kalboje - apie dalinės mobilizacijos Rusijoje paskelbimą - \"melo tėvas\" tęsia šią liniją, tiesiogiai susijusią su juodąja karine specialiąja propaganda, kurios metodus aktyviai naudoja V. Putinas.\n\nTačiau kuo toliau, tuo labiau.\n\nVladimiras Putinas paskelbė apie mobilizaciją Rusijoje ir tariamą 300 000 žmonių šaukimą į kariuomenę.\n\nTai jau sukėlė sąmyšį Rusijos oro uostuose ir pasienio punktuose.\n\nTuo metu V. Putinas, paskelbęs mobilizaciją, primygtinai reikalauja karą vadinti specialiąja operacija.\n\nTačiau kokia tai \"operacija\", kuri tęsiasi jau septynis mėnesius ir kuriai turi būti dislokuota iki pusės milijono Rusijos karių - jei skaičiuotume 130-150 tūkst., kurie jau buvo Ukrainoje?\n\nŠtai ištraukos iš V. Putino kalbos, kuriose jis išsakė akivaizdų melą\n\n\n\n\"Branduolinis šantažas taip pat yra žaidime. Kalbame ne tik apie Vakarų skatinamą Zaporožės atominės elektrinės apšaudymą, kuris kelia branduolinės katastrofos grėsmę\", - sakė V. Putinas.\n\nKitaip tariant, patys ukrainiečiai, Vakarų nurodymu, šaudo į savo Zaporožės AE, o paskui kviečia TATENA komisiją: \"Pažiūrėkite, ką mes čia padarėme.\"\n\n\"Sprendimas dėl prevencinės karinės operacijos buvo absoliučiai būtinas ir vienintelis galimas.\n\nJos pagrindiniai tikslai - išlaisvinti visą Donbaso teritoriją - buvo ir išlieka nepakitę\".\n\nJei reikėjo tik Donbaso, kam šaudyti raketomis ir bombarduoti Kijevą, Černigovą, Charkovą, Chersoną, Lvovą, Mariupolį?\n\nTai nesutampa.\n\n\"Zaporožėje, Chersono srityje, Luhanske ir Donecke jie matė ir mato žiaurumus, kuriuos neonaciai vykdo užgrobtuose Charkovo srities rajonuose. Banderos ir nacių baudėjų palikuonys žudo žmones, kankina, įkalina, suvedinėja sąskaitas, kankina ir išnaudoja civilius gyventojus\".\n\nTai liudija ir užfiksuoti faktai apie šimtus civilių gyventojų, kuriuos rusų okupantai sušaudė ir kankino Bučoje, Gostomelyje ir Irpene.\n\nDabar sužinota ir apie masines kapavietes išlaisvintame Izume.\n\n\"Po to, kai šiandieninis Kijevo režimas viešai atmetė taikų Donbaso problemos sprendimą ir, be to, pareiškė pretenzijas į branduolinį ginklą, tapo visiškai aišku, kad naujas plataus masto puolimas Donbase, kaip jau buvo du kartus anksčiau, yra neišvengiamas. Ir tada neišvengiamai sektų Rusijos Krymo - Rusijos - puolimas\".\n\nDėl \"pretenzijų į branduolinį ginklą\": kalbame apie tai, kad 2022 m. vasario 19 d. Ukrainos prezidentas Volodymyras Zelenskis tik pagrasino peržiūrėti Ukrainos branduolinio ginklo atsisakymą pagal 1994 m. Budapešto memorandumą, jei iš jį sudariusių šalių neišgirs saugumo garantijų savo valstybei.\n\nJis jų negirdėjo: Vasario 24 d. Rusijos Federacija užpuolė Ukrainą.\n\nKalbant apie Krymą - iš tikrųjų Krymas pusę amžiaus buvo ukrainietiškas.\n\nPrieš į ją įsiveržiant Rusijos kariuomenei. Jei pamenate, Putinas jau tada melavo, sakydamas, kad \"žalieji žmogeliukai\" nebuvo Rusijos kariai ir \"visa tai buvo nesąmonė\".\n\n\"Jie pasigamino savo ginklus iš totalios rusofobijos, įskaitant dešimtmečius kryptingai puoselėtą neapykantą Rusijai, visų pirma Ukrainoje, kuriai parengė antirusiško priešakinio priešo likimą, o pačius ukrainiečius pavertė patrankų mėsa ir pastūmėjo į karą su mūsų šalimi, jį - šį karą - išprovokavę dar 2014 metais\".\n\nKitaip tariant, karą neva pradėjo Vakarai, o ne Putinas, kuris jau seniai pripažino, kad įvedė Rusijos karius į Krymą ir Donbasą.\n\n\"Luhansko liaudies respublika beveik visiškai išvalyta nuo neonacių. Donecko liaudies respublikoje tęsiasi kovos. Per aštuonerius metus Kijevo okupacinis režimas čia sukūrė giliai išsidėsčiusią ilgalaikių įtvirtinimų liniją\".\n\nKalbama ne apie Jaceniuko sieną!\n\nArsenijus Petrovičius apsidžiaugs - jie veltui juokėsi iš jo vielinių tvorų kontrolės punktuose ir vadino \"4 mlrd. grivinų skyle\".\n\n\"Mūsų istorinėje tradicijoje, mūsų tautos likime yra sustabdyti tuos, kurie siekia užvaldyti pasaulį\".\n\nTaip ir buvo: Rusija sustabdė Napoleoną, Hitlerį.\n\nTačiau dabar V. Putinas elgiasi visiškai priešingai - jis pats ketvirtą valandą ryto įvykdė klastingą išpuolį prieš Ukrainą.\n\nUžlipo ant Istorijos grėblio\n\nPutinas sulaužė Rusijos mąstymo formulę: saugumas - išorės agresija - pergalė.\n\nXX amžiuje visi karai, kuriuos Rusija inicijavo arba prisidėjo prie jų inicijavimo, baigėsi nesėkme: rusų-japonų (1904-1905 m.), sovietų-suomių (1939-1940 m.), sovietų-afganų (1979-1989 m.).\n\nIš tikrųjų pirmieji užpuolė japonai - Japonijos karinio jūrų laivyno laivai pirmieji atakavo Rusijos eskadrą Port Artūre.\n\nTačiau prieš tai Nikolajus II jau kelerius metus buvo apsėstas \"didžiosios Azijos programos\" - jis norėjo išplėsti Rusijos imperiją į rytus: caras svajojo įkurti \"Geltonąją Rusią\" Mandžiūrijoje ir gauti Kinijos Bogdohano ir Japonijos Mikado titulus.\n\nPagrindinė kliūtis jų plėtrai į rytus buvo Japonija.\n\nJų interesai ėmė kirstis Kinijoje ir Korėjoje.\n\nBeje, tai buvo tarsi \"hibridinis karas\": persirengę rusų karininkai ir kareiviai buvo mesti į Korėją persirengę miško kirtėjais, buvo statomi kariniai objektai.\n\nCaro dvare vyko kova tarp taikios ir karinės Rusijos vystymosi krypčių.\n\nPastarųjų atstovai laimėjo, o į istoriją įėjo vidaus reikalų ministro Plevės žodžiai: \"Revoliucijai išvengti reikia nedidelio pergalingo karo\".\n\nTai primena V. Putino karinę intervenciją įvairiose šalyse - Gruzijoje, Ukrainoje, Sirijoje - siekiant nukreipti nepatenkintų rusų dėmesį nuo Bolotnajos aikštės ir Čistyje Prudy į išorę.\n\nTačiau karas su Japonija nebuvo nei mažas, nei pergalingas.\n\nIstorikas Kliučevskis rašė: \"Rusijos-Japonijos karas atskleidė visišką karinio jūrų laivyno, jo medžiagų ir žmonių netinkamumą, o sausumos kariuomenėje - visą eilę gilių trūkumų.\n\nDėl to Rusija neteko Port Artūro ir pietinės Sachalino dalies, o dėl pralaimėto karo prasidėjusi visuomenės destabilizacija sukėlė 1905 m. revoliuciją.\n\nMaskva norėjo užbaigti sovietų ir suomių karą per dvi savaites ir padovanoti pergalę Stalinui (1939 m. gruodžio 21 d. jis šventė 60-ąjį gimtadienį).\n\nTačiau karas truko nuo 1939 m. lapkričio iki 1940 m. kovo.\n\nTam buvo dvi priežastys: apsaugoti Leningradą (perkelti sieną nuo miesto nuo 20 iki 70 km Suomijos link) ir sovietizuoti Suomiją (Stalinas svajojo padaryti Suomiją \"raudonąja\", nes ten vadovavo \"baltasis\", buvęs caro armijos generolas Mannerheimas).\n\nKaip nugalėti Rusiją. Mannerheimo patarimai\n\nSovietų Sąjungos ministras Molotovas invazijos išvakarėse pasigyrė Helsinkyje, kad \"vien tik Leningrado gyventojų yra daugiau nei visoje Suomijoje\".\n\nDėl suplanuotos provokacijos SSRS pradėjo karą.\n\nTačiau dėl gynybinės Mannerheimo linijos ir suomių karių tvirtumo po keturių mėnesių buvo pasirašyta taikos sutartis.\n\nMažoji Suomija išsaugojo savo valstybingumą.\n\nMannerheimas liko, bet suomiai prarado 11 % savo teritorijos (su Vyborgo miestu).\n\nSovietų Sąjungos sumokėta kaina buvo didelė: iš Suomijos pusės buvo prarasta 25 000 vyrų, o iš sovietų pusės - 126 000.\n\nPenkis kartus daugiau.\n\nToks pat santykis ir žuvusių ukrainiečių bei rusų skaičiuose: oficialiais Ukrainos gynybos ministerijos duomenimis, šiai dienai tai yra apie 10 tūkst. ukrainiečių ir 50 tūkst. rusų.\n\nKalbant apie Afganistano karą (SSRS ten pasiuntė \"ribotą karių kontingentą\"), kuris truko ilgus dešimt metų ir nusinešė 15 tūkst. žmonių (tarp jų ir ukrainiečių) gyvybių, negalima kalbėti apie menkiausią jo naudą Sovietų Sąjungai.\n\nPriešingai, tai buvo vienas iš veiksnių, lėmusių SSRS žlugimą.\n\nVladimiras Putinas mėgsta prisirišti prie įvairių istorinių įvykių, todėl jam vertėtų sekti nuorodą \"Rusijos agresija - lemtingos pasekmės\".\n\nIr kuo toliau žmogus laikosi tos krypties, skendėdamas melo pinklėse, tuo pražūtingiau.\n\nŠaltinis: focus.ua",
    "Naujas „Tyto alba“ sezonas: apie žmones, miestus ir naują pasaulio tvarką": "Tomas Dirgėla: „Nuraminu – pabaigos dar nebus“\n\nBibliotekų duomenimis, Tomas Dirgėla – populiariausias lietuvių vaikų ir jaunimo rašytojas. Ir kai kalbame apie T. Dirgėlą, kalbame apie ištisą su knyga susijusią skaitymo kultūrą. Tomas – vienas pirmųjų autorių, kuris bendrauti su skaitytojais taip aktyviai pasitelkė socialinius tinklus, jis rengia koncertus su vaikų rašytojų grupe „Knygų vaikai“, rašymą paverčia linksmais iššūkiais ar pagal knygų siužetą kuria pramogas, pavyzdžiui, siaubo kambarį. Neseniai pasirodė 9-oji Domo ir Tomo serijos knyga – „Pasaulio pabaigos byla“, o viena laukiamiausių naujienų – jau 10-ieji, kalėdiniai Domo ir Tomo nuotykiai.\n\n„Kai kas nors pasiekia „apvalų“ skaičių, gali atrodyti, kad čia jau pabaiga. Nuraminu Domo ir Tomo serijos gerbėjus, kad jokios pabaigos nebus, nes Domas ir Tomas atlieka labai svarbią misiją – sudomina knygomis tuos vaikus, kuriems iki to skaitymas neatrodė pats įdomiausias užsiėmimas. Bet skaitymas gali būti pramoga. Mano skaitytojai supras, ką turiu galvoje. Kaip ir supras kitas būsimas knygas, kur su humoru kalbėsiu apie sudėtingas temas. Naujoje knygoje apie Luką Šiaudelį paaiškės, kad ne piniguose laimė, su mokyklos budėtoju sulaužysiu stereotipą, kad seni žmonės nuobodūs, o pasakojime apie vieną garsų kompiuterinį žaidimą skaitytojai supras, kad net ir pats didžiausias blogiukas moka ištiesti pagalbos ranką.“\n\nBirutė Garbaravičienė: „Leonidui visą laiką skaudėjo“\n\nLeonidui Donskiui šiemet būtų sukakę 60 ir turbūt visą tą laiką, kai jo nebėra, pasigendame įžvalgaus, esmingo, o kartu ramaus žvilgsnio. Būtent dėl to L. Donskio bičiulė kultūrininkė, visuomenės veikėja Birutė Garbaravičienė nusprendė priminti ir į knygą sudėti ryškiausią bei šiandien stebėtinai aktualią paskutinių L. Donskio metų publicistiką. Daugelis filosofą asocijuoja su jo gyvenimo leitmotyvu tapusia fraze be pykčio, o knygai B. Garbaravičienė parinko dar vieną L. Donskio gyvenimui itin svarbią mintį – „Man skauda“.\n\n„Leonidui visą laiką dėl ko nors skaudėjo. Jis sakydavo, kad, jei skauda dėl kitų, vadinasi, esi. Ir jis visą laiką stengėsi suprasti, įsiklausyti ir išgirsti net tą žmogų, kuriam širdyje galbūt jautė pyktį. Tad su bendraminčiais nusprendėme atnaujinti Leonido balsą, nes jis paliko išties daug ir to balso šiandien tikrai pasigendame. Paskutinių metų Leonido tekstai patys intensyviausi, jis buvo pasiekęs geriausią formą, tarsi nujausdamas lemtį. Galbūt šiandien dalis jo patirčių būtų gilesnės, skaudesnės, o gal atvirkščiai – būtų daugiau optimizmo, nes jis kalbėjo ir apie optimizmą. Knygoje tilps viskas, dėl ko Leonidui skaudėjo“.\n\nDanutė Kalinauskaitė: „Visiška fikcija šiandien nebeveikia“\n\nLietuviškas romanas pastaraisias metais – nedažnas reiškinys, tad tampa laukiamu įvykiu, o ypač jeigu tai prozos meistrės Danutės Kalinauskaitės romanas, kurio teko laukti septynerius metus. „Baltieji prieš juoduosius“ – šeimos istorija, prasidedanti 19 a. pabaigoje perbėgėlio iš Vilniaus į Augustavo guberniją nuo gaudynių į rekrūtus istorija ir pasibaigianti įvykiais šių dienų prabangiame Vilniaus Plaza Hotel viešbutyje. Pasak rašytojos, tai iš tikrų šeimų likimų ir tikrų realijų suaustas pasakojimas.\n\n„Pavargau nuo visiškos fikcijos, kurios daug buvo „Skersvėjų namuose“, be to, junti, kad ta fikcija nebeveikia. Veikia atkapstyti tikri dalykai, beveik dokumentuotos žmonių istorijos, tad knisausi, ieškojau, lipdžiau pasakojimą iš penkių realių šeimų likimų. „Baltieji prieš juoduosius“ – tai šachmatų partija, atminties kova prieš užmarštį. Visų siužeto niuansų neišpasakosiu, bet viskas prasideda, kai šeima gauna palikimą iš nežinomo Liuksemburge gyvenusio ir mirusio senuko giminaičio ir turi įrodyti giminystės ryšius. Dukra bando rekonstruoti istoriją, padedama motinos, kurios atmintis jau visai blėsta, pasakojimų. Tad man svarbūs dukros ir tolstančios motinos santykiai ir kaip per tas „mažas“ epochų istorijas dėliojasi praeities paveikslas, dramatiškiausi mūsų visų bendros istorijos momentai. Bus čia ir karo, ir pokario, ir skilandžio, galinčio badmečiu išplėšyti nosies šnerves kvapo, ir sovietinės pramonės negrabiai ištašytų batų ir sandalų, ir iš draudžiamos trispalvės raudonosios dalies pasiūto sijono („Dieve, užpakaliu pasėst Tėvynę“...). Parašiau tuos epizodus prieš keletą metų, galvodama, kam tai gali būti įdomu, dabar pati nustebau, kokia netikėta briauna jie atsisuka šiandieninių įvykių fone.“\n\nAndrius Kleiva: „Nepaklusau japonams“\n\nPirma Andriaus Kleivos knyga „Kaip veikia Japonija“ buvo, kaip pats sako, žvilgsnis iš vienerių Japonijoje praleistų metų perspektyvos. Knygoje „Ką veikia Japonija“ – kur kas įdėmesnis ir gilesnis trejų metų autoriaus žvilgsnis. A. Kleiva šią knygą rašė ne tik tiems, kurie domisi Japonija, bet ir tiems, kurie tvirtina, kad nejaučia jokių jausmų šiai šaliai. Juk pažiūrėjus, kaip tie patys kasdienybės dalykai veikia kitoje pasaulio pusėje, kartais lengviau suvokti ir tai, kas vyksta čia.\n\n„Kas vyksta japoniškuose namuose, kas vyksta japoniškuose laidojimo namuose, kas ant japoniško stalo ir už jo, kas japoniškam ekrane, kokios japoniškos atostogos – šįkart stengiausi įdėmiai pažvelgti į šalies kasdienybę. Japonai man lieptų nepasakoti apie visa tai, nes jiems tai atrodo taip neįdomu. Nepaklusau jiems, nes man atrodo priešingai – tas neparadinis, kasdienis vaizdas pats įdomiausias. Kai atsisuki į Japonijos kasdienybę, paskaičiuoji jos gyvenimo ritmą valandomis ir minutėmis, randi šiek tiek kitokią šalį. Nebūtinai tai išbaigtas vaizdas, bet tikrai gyvesnis ir tikresnis.“\n\nRimantas Kmita: „Rašyti apie S. Gedą vedė pyktis“\n\nRimanto Kmitos romanai „Pietinia kronikas“ ir „Remyga“ tapo įvykiais, o šįkart rašytojas ėmėsi dar ambicingesnio tikslo – knygoje „Ugnies giesmės. Tūkstantis Sigito Gedos veidų“ pažvelgti į vieną įdomiausių lietuvių literatūros asmenybių, o kartu jo gyventą laiką. Ne aprašyti, o suprasti, kodėl šio įvairiais mitais apipinto kūrėjo gyvenimas buvo toks – aštrus, konfliktiškas, maištingas. R. Kmita pripažįsta, kad apie S. Gedą būtų galima parašyti ir įtempto siužeto pasakojimą ar pjesę. Jo gyvenimas, jo dramos ir dilemos prikausto, o viena pagrindinių R. Kmitą vedusių idėjų buvo pyktis.\n\n„Vadovėliuose niekas nekalba apie rašytojų pyktį, jie labai teigiamos asmenybės, bet S. Gedos poezijoje pyktis labai ryškus. Supratau, kad S. Gedos atveju tas pyktis turi dvi medalio puses: tas įniršis kūryboje yra varomoji jėga, kuri stumia eksperimentuoti, nedaryti jokių kompromisų, bet gyvenime ir buityje tas pyktis pasireiškia labai nemaloniais dalykais. Gimęs 1943 metais S. Geda ateina iš pokario. Baimė kalbėti, baimė įvardyti, baimė veikti, skurdas, nepritekliai, susipriešinimai – atšiaurus, rūstus ir negailestingas žmonių gyvenimas. Visa Lietuva tą išgyveno. Ir tai mus visus paženklino.“\n\nMatas Maldeikis: „Pasaulis niekada nebebus toks, kaip iki šiol“\n\n„Pasaulis, kuriame gyvenome iki šiol, pagrįstas laisvės idėja, žmogaus teisėmis, nėra duotybė. Jis buvo sukurtas po Antrojo pasaulinio karo, o dabar lemiamas laikas: išsaugosime jį ar ne“, – sako politikas Matas Maldeikis, knygoje „Pasaulio pabaigos pradžia“ nusprendęs skaitytojus supažindinti su pagrindiniais šiandieninio pasaulio tvarkos principais ir pasvarstyti, kas mūsų laukia ir kokia Lietuvos vieta pasaulyje. Be abejo, ši knyga bus kontroversiška ir, kaip tikisi autorius, sukels daug diskusijų.\n\n„Per 30 Nepriklausomybės metų mums ėmė atrodyti, kad esame dievo užantyje ir kad tai, kas vyksta pasaulyje, mūsų beveik neliečia. Tačiau, kai šiandien susiduriame su didžiulėmis perturbacijomis, akivaizdu, kad klydome. Karas Ukrainoje yra tik maža dalis to, kas apskritai vyksta pasaulyje. Aš manau, kad Sovietų Sąjungos griūtis nebuvo Šaltojo karo pergalė, tai tebuvo Rusijos imperijos atsitraukimas, siekiant tolesnių tikslų, kurie dabar ir įgyvendinami. Kinija ir Rusija turi labai didelius šansus laimėti kovą tarp demokratijų ir autokratijų. Esame stipresni, bet per mažai suprantame ir skiriame per mažai dėmesio. Apie visa tai noriu papasakoti ir padėti suprasti, kaip svarbu ginti vertybes ir tą nuostabų pasaulį, kuriame gyvename.“\n\nLiuda Matonienė: „Vilnius švęsdavo ir miestą ištikus negandoms“\n\nPrieš penkerius metus pasirodžiusi istorikės ir gidės Liudos Matonienės knyga „Vilnius: meilės stotelės“ nemažai kam tapo parankine leidžiantis į pasivaikščiojimus po Vilniaus senamiestį ir atrandant netikėtas čia gyvenusių asmenybių istorijas. Antroje knygoje „Vilniaus mozaika: miesto šventės ir iškilmės“ L. Matonienė pasakos apie šventinį miesto gyvenimą, o kartu atskleis ir nemažai paradoksų.\n\n„Panašiai kaip ir pirmoje knygoje pažvelgsiu į gana platų istorinį laiką tarp dviejų šventinių datų: nuo pirmo Vilniaus paminėjimo Gedimino laiškuose 1323 metais iki 1918 metų Vasario16-osios. Akivaizdu, kad šventės užėmė svarbią gyvenimo dalį, padėdavo adaptuotis prie pasikeitusių gyvenimo sąlygų, nes žymėdavo ir kokį nors ribinį miesto gyvenimo momentą. Noriu parodyti, kaip tos švenčių tradicijos kinta ir kokie jų atšvaitai pasiekė mūsų dienas. Mane nustebino švenčių ilgumas ir sąlygos, kuriomis kartais jos vykdavo. Didikų vestuvės ar laidotuvės trukdavo keletą mėnesių, o štai valdovo sutiktuvių eisena nuo Aušros Vartų iki Katedros aikštės tęsdavosi net 5-6 valandas. Paprastai šį atstumą įveiktume per 20 minučių, tačiau valdovo įvairiose vietose laukdavo triumfo arkos, pasveikinimai ir teatralizuoti ritualai. Šventės, beje, vykdavo ir per visokias negandas. Tarkim, po gaisrų triumfo arkos buvo statomos gaisravietėse, o po maro epidemijos valdovui atvykus į miestą, gyventojai jį pasitikdavo laikydamiesi tam tikrų iškilmių ritualų.“\n\nMiglė Mikulėnaitė: „Vienas prieštaringiausių Vilniaus etapų ir Gražioji epocha“\n\nPirmosios parfumerijos parduotuvės, pirmosios perėjos, išpardavimai – istorikė ir gidė Miglė Mikulėnaitė apie sostinę knygoje „Modernėjantis Vilnius“ pasakos per pastatų ir žmonių istorijas, jų kasdienybės įpročius. Istorikės akiratyje prieštaringas laikas – 19 a.-20 a. pirma pusė – tuo metu Vilnius po šimtų metų praradęs nepriklausomos valstybės sostinės statusą ir tapęs carinės Rusijos provincija, tačiau M. Mikulėnaitė pastebi, kad miesto augimui tai buvo svarbus laikas ir daug jo ženklų išliko šiandienos mieste.\n\n„Vilniui labai svarbi 19 a. antra pusė – tuo metu prasideda labai spartus miesto augimas. Panaikinama baudžiava, nutiesiamas geležinkelis ir į miestą ima plūsti nauji gyventojai, prasideda statybų bumas. Aišku, pirmiausia miestas plečiasi aplink dabartinį Gedimino prospektą ir tai, ką mes šiandien vadiname Naujamiesčiu. Į Vilnių užklysta ir Gražioji epocha – jos centru tampa Jurgio, dabartinis Gedimino, prospektas. Aš, kaip gidė, stengiuosi prakalbinti pastatus ir pasakoju, kad čia vilniečiai ėjo pirkti šokolado, čia paveiksluotis, čia vyko karnavalai, o čia buvo ruošiama puiki kava. Viskas vyko ten, kur kasdien vaikštome, ir to laiko žmonės nelabai skyrėsi nuo mūsų. Tikiuosi, kad „Modernėjantis Vilnius“ paskatins leistis į kitokią kelionę po miestą.“\n\nVaiva Rykštaitė: „Nuolat tvarkomi ir nesutvarkomi namai – vidinio gyvenimo atspindys“\n\nVisos V. Rykštaitės knygos skirtingos, bet visos atranda savo skaitytoją. Štai rugpjūčio viduryje pasirodė naujas „Pirmąkart mama“ tiražas. Praėjusių metų pabaigoje įdomiausius tekstus V. Rykštaitė sudėjo į knygą „Kaip būti“, o dabar baigia autofikcinį romaną „Mėlynas namas Havajuose“, kuriame sako nagrinėjanti jai pačias svarbiausias temas.\n\n„Remiantis Karlo Gustavo Jungo psichologija, namai – tai savastis, tad susikoncentravau į namus, į tai, kas ten vyksta, nes namai – ir vidinio gyvenimo atspindys. Kaip tvarkomės namuose, atspindi ir tai, kaip tvarkomės su vidiniais iššūkiais. Rašau apie frustraciją, kuri nuolat kyla valant, tvarkant ir niekad taip ir nesutvarkant namų. Ir apie vidinį namų šeimininkės gyvenimą toje buityje ir būtyje. Tikiuos, kad man pavyks atskleisti ir gyvenimo Havajuose ypatumus, ir namų šeimininkės kasdienybės bei minčių niuansus. Ir, žinoma, dar viena labai svarbi, jau amžina mano tema tapusi – motinystė.“\n\nRamunė Vėliuvienė: „Supratau, kad šeimos albumai neįkainojamas laiko dokumentas“\n\nŽinoma grafikė Ramunė Vėliuvienė ėmėsi netikėtos, nelengvos, bet ir labai įdomios knygos – „Šeimos albumai. Regimoji atmintis“, kurioje per savo šeimos fotografijas, prisiminimus ir istorijas pasakos mūsų visų istoriją. Tai kasdienybės ženklai, šeimos įvykiai, pasiekimai, šventės, darbai – tai, iš ko susideda asmens, šeimos, o kartu ir visuomenės gyvenimas.\n\n„Didžioji mano gyvenimo drama, nulėmusi tolesnius pasirinkimus – netikėta vyro Norberto Vėliaus mirtis. Supratau, kad turiu tvarkyti jo begalinius archyvus ir publikuoti jo mokslinę medžiagą, kuria šiandien vadovaujasi daugelis mokslininkų. Tai buvo pirmas impulsas. O taip pat – mamos albumai, kurių nebuvau varčiusi nuo vaikystės. Kai pažvelgiau į juos jau suaugusio žmogaus akimis, supratau, kad tai neįkainojami epochos dokumentai ir turiu ką nors su ta medžiaga daryti. Esu vaizdo žmogus, be to, šiandien informaciją pirmiausia suvokiame vizualiai, tad ir mano pasakojime svarbiausia bus vaizdas – fotografijos, o šalia jų rašau esė. Esu įsitikinus, kad šalia didžiosios istorijos, kurią rašo istorikai, politikai, žiniasklaida, labai svarbu mažosios istorijos. Ir ta mažoji istorija kartais gali kur kas geriau atspindėti ir padėti suprasti praėjusią epochą.“\n\nGina Viliūnė: „Žvangės ginklai ir skambės poezija“\n\nSkaitytojai jau pamilo Ginos Viliūnės istorinius detektyvus, kuriuose veikia budelio mokinys Adas – „Žmogžudystė batsiuvio dirbtuvėje“ ir „Spąstai pirklio žudikui“. Metų pabaigoje pasirodys trečia serijos knyga „Mirtinas arkebuzos šūvis“. G. Viliūnė čia vėl meistriškai supina Vilniaus istoriją, mažiau žinomus, netikėtus faktus, įdomius personažus ir detektyvinę liniją. Visa tai laukia ir trečioje knygoje, kurios veiksmas vyksta sudėtingų istorinių įvykių išvakarėse.\n\n„Pirmoje knygoje pasakojau apie 16 a. Vilniaus amatininkus, antroje – apie pirklius, o trečios centre – bajorai. Egzistavo tokia svečių apgyvendinimo prievolė, kai į Seimą susirinkusius bajorus apnakvindyti turėjo miestiečiai, nepriklausomai nuo jų noro. Yra išlikusių šaltinių, kad visokių tų bajorų buvo ir visko tuose namuose atsitikdavo. Taip pat mano akiratyje atsidūrė primirštos istorinės asmenybės – Andrius Volanas, Augustinas Rotundas, Petras Roizijus. Man smagu, kad 16 a. viduryje Vilniuje gyveno daug iš kitų kraštų atvykusių žmonių, kurie čia rado namus ir laikė save vietiniais. Ir dar noriu papasakoti apie primirštą Vilniaus priemiestį Puškarnę, kur buvo liejamos patrankos. Nustebsit, kad šiandien tai beveik pats miesto centras. Noriu, kad perskaitę mano knygas žmonės, vaikščiodami po miestą, prisimintų tos vietos istoriją.“\n\nAgnė Žagrakalytė: „Norėjau pakeisti tą tylaus ir drovaus kataliko įvaizdį“\n\nAgnės Žagrakalytės literatūrinis žvilgsnis visada apima platų istorinį laiką ir geografiją. Ne išimtis ir šįkart – romane „Triukšmaujantys: katalikai“ pasakojimas veda nuo 16 a. Kinijos iki pat 20 a. vidurio, pasiekia Belgiją, Lietuvą ir dar daug pasakojimui svarbių vietų. Rašytoja sako norėjusi pasakoti drąsių ir maištingų katalikų istorijas ir taip sugriauti ramaus ir nusižeminusio kataliko įvaizdį, parodyti, kaip jie keitė pasaulio istoriją. O visą romaną inspiravo Briuselio kapinėse atrastas neįprastas paminklas.\n\n„Paminkle buvo iškaltas labai jautrus ir atviras meilės laiškas su kreipiniu brangi Berta, o tą kreipinį pasirašė benediktinų vienuolis. Suintrigavo, tad išsiaiškinau, kad tai buvo iš Kinijos kilęs ir Vakaruose karjerą sukūręs įtakingas diplomatas, po žmonos mirties tapęs vienuoliu, kurio religinė biografija irgi be galo įdomi. Kokių stiprių asmenybių buvo tarp misionierių, kaip jie bandė keisti arba pakeitė pasaulio vaizdą. Romano pasakojimą sukapojau į fragmentus, tačiau skaitytojai neturėtų išsigąsti, nes jis yra linijinis istorinis. Tiesiog galėsite skaityti arba iš eilės, arba pagal dominančią temą ir susidėlioti savo pasakojimą. Taip skaitytojas turės galimybę susikurti savo istorinio romano versiją.“",
    "Keisčiausios būsto nuomos taisyklės skirtingose pasaulio šalyse: rakto mokesčiai, nuomininko charizma ir gluminantis taupumas": "1. Japonija. Žudantis taupumas\n\nIšsinuomoti butą Tekančios saulės šalyje yra ne pigus malonumas, ypač užsieniečiui. Be užstato, draudimo ir kitų įnašų, Japonijoje tenka mokėti „rakto mokestį“ – privalomą dovaną nuomotojui už tai, kad jis pasirinko būtent jus. Tokia dovana prilygsta vieno ar dviejų mėnesių nuomos mokesčiui ir būna įtraukta į sutartį.\n\nTačiau galite nemažai sutaupyti, jei nuomai rasite butą, kuriame buvo įvykdyta žmogžudystė: tokie butai nuomojami už 30 proc. mažesnę kainą. Nekilnojamojo turto agentui informuoti apie smurtinės mirties faktą yra privaloma.\n\n2. Didžioji Britanija. Siūlykite kainą, ponai\n\nJungtinėje Karalystėje nuomai skirto nekilnojamojo turto yra daug, tačiau gerų būstų už patrauklią kainą trūksta. Tai ypač aktualu didžiuosiuose miestuose, pavyzdžiui, Londone, Liverpulyje ir Mančesteryje. Norėdami išsinuomoti jums patinkantį namą ar butą, turite nusiųsti jo savininkui pranešimą ir pasiūlyti didesnę kainą nei nurodyta skelbime: galutinė nuomos kaina per tokius aukcionus dažnai padidėja kelis kartus. Tačiau kartais nuomininko charizma pakeri nuomotoją ir jis leidžia išsinuomoti būstą be aukciono.\n\n3. Prancūzija. Laiškų rašymas\n\nNorėdami išsinuomoti butą Prancūzijoje, turite surinkti įspūdingą pluoštą pažymų: dokumentus, patvirtinančius teisėtą atvykimą į šalį ir jūsų galimybes susimokėti už nuomą, nekilnojamojo turto agentūra prideda prie bylos kartu su jūsų nuotrauka. Išsirinkus butą, reikia parašyti nuomotojui motyvacinį laišką. Jame reikėtų paaiškinti, kodėl esate geresnis už kitus kandidatus ir kodėl jus suviliojo būtent šis būstas.\n\nTokios griežtos atrankos priežastis yra ta, kad nesąžiningus nuomininkus pagal Prancūzijos įstatymus labai sunku išvaryti į gatvę. Kartais tai gali užtrukti dvejus ar net trejus metus, o nuo lapkričio iki kovo mėnesio „išstumti žmogų į šaltį“ apskritai neleidžiama.\n\n4. Australija. Suspėti per...\n\nAustralijoje potencialaus būsto apžiūra trunka vidutiniškai 15 minučių. Taip yra todėl, kad nuomotojai organizuoja apžiūras pagal sąrašą: tam tikrą dieną ir tam tikrą valandą sukviečiami visi tą patį būstą išsinuomoti norintys žmonės, kurie apžiūri objektą pagal eilę. Taigi laikas potencialaus būsto privalumams ir trūkumams įvertinti yra griežtai ribotas. Tada kandidatai turi užpildyti specialią popierinę formą, kurioje už kiekvieną punktą skiriami balai. Pavyzdžiui, turint vairuotojo pažymėjimą, suteikiama 40 balų, o turint sveikatos draudimą – 20 balų. Nuomotojas suveda rezultatus ir nusprendžia, kam išnuomoti būstą.\n\n5. Kinija. Tikriname radiatorius\n\nNuomodamiesi butą Kinijoje, turėtumėte pasitikslinti, ar jame yra centrinis šildymas. Šalies pietuose, kur žiemos būna gana šiltos, centrinio šildymo nebūna, tačiau šiaurėje radiatoriai taip pat įrengti ne visur – jų priežiūra ir aptarnavimas yra brangus ir užimantis daug laiko.\n\nNuomininkas taip pat turės pasirašyti naują sutartį dėl interneto ir geriamojo vandens pristatymo. Naudoti maistui vandenį iš vietos vandentiekio nerekomenduojama.\n\n6. Izraelis. Ieškome trūkumų\n\nNorėdami sėkmingai išsinuomoti butą Tel Avive arba Haifoje, turėsite įvaldyti derybų meną. Nustatytų nuomos kainų šioje šalyje nebūna. Taigi apžiūrėdami nekilnojamąjį turtą, stenkitės įžvelgti kuo daugiau trūkumų: nuskilusį plytelių kampą, per mažą virtuvę ar gėlėtus tapetus, kurie jau seniai nebemadingi. Kartu būsimasis nuomininkas turėtų kuo daugiau girtis, kad nuomotojas jokiais būdais nenorėtų prarasti tokio puikaus nuomininko. Apsukriausiems nuomininkams pradinę nuomos kainą kartais pavyksta sumažinti net iki 35 proc.\n\n7. Meksika. Kur rasti „aval“?\n\nNorint greitai ir pigiai išsinuomoti butą Meksikoje, jums reikės „aval“ – garanto, kuriuo turėtų tapti miesto, kuriame nuomositės būstą, gyventojas. Toks būdas leidžia sutaupyti už tarptautines rezervacijos paslaugas ir pamatyti daugiau nuomos galimybių: ne visi namai ir butai patenka į viešą internetinę duomenų bazę.",
    "Rytinę Taivano pakrantę supurtė galingas žemės drebėjimas": "Taivano pietrytinę pakrantę sekmadienį supurtė galingas žemės drebėjimas, pranešė JAV geologijos tarnyba (USGS), o Japonija paskelbė perspėjimą dėl cunamio.\n\nŽemės drebėjimas įvyko 14 val. 44 min. vietos (9 val. 44 min. Lietuvos) laiku maždaug už 50 km į šiaurę nuo Taitungo miesto, 10 km gylyje, pranešė USGS.\n\nIš pradžių jo stiprumas, manoma, buvo 7,2 balo, tačiau vėliau USGS sumažino stiprumą iki 6,9 balo.\n\nPusiau oficialios Taivano centrinės naujienų agentūros (CNA) duomenimis, Julio mieste sugriuvo mažiausiai vienas pastatas.\n\nCNA paskelbtame vaizdo įraše matyti, kaip panikos apimti gyventojai bėga prie pastato, kuris buvo įgriuvęs ir sukėlęs storą dulkių debesį.\n\nDrebėjimas buvo juntamas ir sostinėje Taibėjuje, sakė naujienų agentūros AFP reporteris.\n\nIšvakarėse tame pačiame rajone įvyko 6,6 balo žemės drebėjimas, po jo užfiksuota pakartotinių smūgių.\n\nTaivanas / AP nuotr.\n\nKalnuotame, retai apgyvendintame kaimiškame regione stichija padarė minimalios žalos.\n\nTačiau sekmadienio drebėjimas buvo daug stipresnis.\n\nJaponijos meteorologijos agentūra paskelbė cunamio pavojų atokioms saloms netoli Taivano.\n\nAgentūra nurodė, kad apie 16 val. vietos (10 val. Lietuvos) laiku laukiama iki vieno metro aukščio bangų.\n\nTiesiogiai iš nukentėjusių salų televizijos transliuotoje medžiagoje nebuvo matyti aiškių aukštų bangų požymių.\n\nKinijos žemės drebėjimų tinklo centras pranešė, kad požeminis smūgis buvo aiškiai juntamas pakrančių teritorijose, įskaitant Fudziano, Guangdongo, Dziangsu ir Šanchajaus regionus.\n\nTaivane, esančiame ties dviejų tektoninių plokščių sandūra, žemės drebėjimai dažni. Cunamio pavojaus sala neskelbia, jei drebėjimo stiprumas nesiekia 7 balų.\n\n1999 metų rugsėjį įvykęs 7,6 balo drebėjimas buvo daugiausiai gyvybių nusinešusi tokia nelaimė Taivano istorijoje. Tąkart žuvo daugiau kaip 2,4 tūkst. žmonių.",
    "Panevėžys – judriausia šalies savivaldybė — sekunde.lt": "Panevėžys – judriausia šalies savivaldybė\n\nAplinkos ministerijai įvertinus aktyviausius Europos judumo savaitės dalyvius, Panevėžys pelnė judriausios šalies savivaldybės apdovanojimą.\n\nPanevėžys drauge su daugeliu kitų Europos miestų rugsėjo 16-22 d. minėjo Europos judumo savaitę. Panevėžiečiai buvo kviečiami atvykti ekologiškomis transporto priemonėmis į dvejas ekskursijas.\n\nJų metu gyventojai susipažino su žymiomis Panevėžio kultūros istorinėmis asmenybėmis, sužinojo įdomiausias detales apie mieste veikusias gamyklas ir fabrikus.\n\nVisą savaitę mieste vyko įvairūs nemokami fizinio aktyvumo skatinimo užsiėmimai.\n\nTarptautinę dieną be automobilio, siekiant gyventojus paskatinti keliauti ekologiškai ir automobilius iškeisti į viešąjį transportą, miesto autobusai keleivius vežė nemokamai. Taip pat viename iš jų važiavo gidas, pasakojantis įdomias istorijas apie Panevėžį.\n\nĮ Europos judumo savaitės veiklas įsitraukė ir Panevėžio vyriausiasis policijos komisariatas, kuris drauge su miesto Savivaldybe surengė akciją – stabdė automobilius, kuriuose važiavo tik vienas vairuotojas. Kaip simbolinis paskatinimas neteršti aplinkos ir naudotis viešuoju transportu buvo įteikta dovana – viešojo transporto talonėlis.\n\n„Džiaugiuosi ir panevėžiečių vardu dėkoju už šį apdovanojimą. Panevėžys ne tik atsinaujina, nuolat tobulina infrastruktūrą, bet ir sėkmingai įgyvendina darnaus judumo planą. Dar 2019 m. Susisiekimo ministerijos Darnaus judumo forume buvome apdovanoti kaip Ateities miestas. Žingsnis po žingsnio dirbame užtikrindami šiandieninius ir rytojaus mobilumo poreikius, kurdami geresnę ir sveikesnę aplinką, siekdami aplinkosauginės, socialinės ir ekonominės darnos. Džiugina, kad mieste vis daugiau gyventojų supranta judėjimo svarbą ir vis aktyviau naudojasi ekologiškomis transporto priemonėmis, dalyvauja įvairiuose darnų judumą skatinančiuose renginiuose“, – sakė Panevėžio miesto meras Rytis Račkauskas.\n\nAplinkos ministerijos skelbtoje judumo akcijoje dalyvavo per 40 šalies savivaldybių. Apdovanojimai taip pat buvo įteikti judriausiai mokymo įstaigai, ikimokyklinio ugdymo įstaigai, valstybės institucijai ir įmonei.\n\nŠiemet į Europos judumo savaitės renginius įsitraukė bene 3 tūkst. miestų iš Europos ir tokių šalių kaip Japonija, Kosta Rika, Argentina, Pietų Korėja ir kt. pan.",
    "Laisvės spalvos suvienijo amžinuosius tatamio konkurentus: net rusai supranta situaciją": "Laisvės spalvos traukia simpatijas\n\nMaciejus Mazuras yra Kelcuose savaitgalį vyksiančio planetos čempionato veidas – bene didžiausia šeimininkų viltis, savo gulbės giesmę giedosianti gimtajame mieste.\n\nBet pačiam kovotojui yra svarbesnių temų nei apdovanojimai.\n\nPirmenybių išvakarėse patyręs Lenkijos karatė vilkas atgaivino nuo oficialių kalbų apsnūdusią spaudos konferenciją, kuomet gavęs žodį prabilo apie kaimynus iš Ukrainos.\n\n„Galiu tik žavėtis, kad nepaisant visų sunkumų jie toliau treniruojasi ir sugeba atvykti į tokio lygio turnyrą“, – pareiškė M. Mazuras.\n\nSalėje, kurioje buvo nemažai jo kolegų iš Lenkijos ir kitų rinktinių, tuoj pat nugriaudėjo aplodismentai ir pritarimo šūksniai.\n\nDelfi dar praėjusį vasarį – pirmomis Rusijos invazijos dienomis – aprašė, kaip Ukrainos kiokušin karatė federacija ir jos vienijami klubai pasitiko egzistencinę grėsmę: karui prasidėjus kovotojai ir treneriai masiškai užsirašė į kariuomenės savanorius, teritorinės gynybos dalinius, patys ėmėsi organizuoti gyventojų savigyną.\n\nUkraina išgyveno – nors prabėgus daugiau nei pusmečiui karo pabaigos vis dar nematyti, užtat Kelcuose yra aštuonių atletų ukrainiečių rinktinė, pasirengusi grįžti prie labiau įprastos kovos formos.\n\nVeteranės Alionos Veresniak vedama komanda išsiskiria ir simpatijomis, kurių sulaukia iš konkurentų, ir savo apranga, pažymėta anglišku užrašu „laisvės spalvos“.\n\nTuo metu agresorių atstovai liko už durų – tiek Rusijos, tiek jai talkinančios Baltarusijos.\n\nKitaip nei daugumos sporto šakų atveju, kiokušin karatė suspenduoti buvo ne tik šių valstybių sportininkai, bet ir nacionalinės federacijos.\n\nPasaulinės karatė organizacijos (WKO) prezidentas Kenji Midori Delfi teigė, jog net patys rusai nesipiktina dėl tokių sankcijų.\n\n„Vyksta labai žiaurūs dalykai, tikėkimės, kad visa tai greitai baigsis. Mūsų paskelbtos sankcijos – savaime suprantamos tokiomis aplinkybėmis. Turbūt ir kitais metais nei rusų, nei baltarusių karatė varžybose taip pat nebus.\n\nKita vertus, jie patys supranta situaciją ir nesipiktina. Aišku, Rusija – stipri rinktinė, bet didelės įtakos pasaulio čempionato lygiui tai neturės“, – kalbėjo japonas.\n\n\n\nPasigenda principingos pozicijos Kataro atžvilgiu\n\nTuo metu M. Mazuras, kalbėdamas su Delfi, neslėpė palengvėjimo dėl to, jog pasaulio čempionate varžytis su Rusijos atstovais nereikės.\n\nPrasidėjus karui, nemažai Lietuvos kiokušin karatė bendruomenės atstovų veržėsi visomis prieinamomis priemonėmis padėti užpultiems ukrainiečiams – galbūt dar didesniu mastu tą patį darė 500 km ilgio pasienio su Ukraina jungiami lenkai.\n\n„Daug žmonių rinko ir vežė per sieną drabužius, vaistus, automobilius, kiti priėmė pabėgėlius. Ypač pirmą karo mėnesį reikėjo padaryti labai daug – aš pats tam skirdavau visą laisvą laiką.\n\nMūsų klube buvo įkurtas pabėgėlių paskirstymo punktas: sporto salėje buvo pastatyta gal penki šimtai lovų. Ten žmonės laukdavo, kol bus nukreipti į savo laikinus namus, padėdavome jiems įsidarbinti, organizuodavome keliones norintiems vykti toliau. Turėjome jais rūpintis 24 valandas per parą, aišku, mums padėjo daug savanorių iš šalies“, – pasakojo M. Mazuras.\n\n31-erių sunkiasvoris džiaugiasi dėl to, kaip karatė pasaulis reagavo į ukrainiečius ištikusią nelaimę, kita vertus, norėtų, jog sporte principingiau būtų vertinamos ir kitos opios geopolitinės problemos.\n\n„Manau, kad žmonės Ukrainoje savo karatė kovotojais didžiuojasi panašiai kaip boksininku Aleksandru Usyku, kuris yra pavyzdys visai šaliai. Kalbant apie Rusiją, šiuo metu man nebūtų malonu dalyvauti viename turnyre su jos atstovais. Sakoma, kad sportas ir politika yra atskiros temos, bet tai – netiesa. Be abejo, gerai, kad rusai pašalinti iš kiokušin karatė varžybų.\n\nKita vertus, reikia turėti omenyje ir tai, kad Ukraina – ne vienintelė šalis pasaulyje, kur vyksta karas, kur kenčia žmonės. Tarkime, Katare netrukus prasidės pasaulio futbolo čempionatas. Visi žinome, kad ten žmogaus teisės nuolat pažeidžiamos, engiami kitokios seksualinės orientacijos žmonės. Bet niekam tai neatrodo problema, visi keliaus į Katarą. Dėl to man keista“, – svarstė M. Mazuras.\n\nFavoritais regi japonus ir lietuvius\n\nDaugkartinis Europos čempionas savo karjeros zenitą pasiekė 2019 metais Tokijuje, kai prestižiniame pasaulio čempionate be svorio kategorijų nukeliavo iki pat finalo ir tik tada nusileido Japonijos žvaigždei Yuji Shimamoto.\n\nTuomet M. Mazuras ketino pasitraukti – nors toliau treniravosi, grįžti ant varžybų tatamio lenkas nebenorėjo.\n\nVis dėlto planetos pirmenybių Kelcuose organizatoriai įkalbėjo kovotoją apsigalvoti.\n\nNors jis pats dar vaikystėje išsikraustė iš maždaug 200 tūkst. gyventojų turinčio Pietų Lenkijos miesto, čia tebegyvena sportininko seneliai – tad šeštadienį žengiant ant tatamio emocijų bus nemažai.\n\n„Yra didelė tikimybė, jog man tai bus paskutinis turnyras. Bet neturiu kažkokių konkrečių lūkesčių, jokio plano „minimum“. Šįkart aš noriu tiesiog pasimėgauti akimirka. Žinau, kad galiu kovoti su visais, bet pažiūrėsime, daug lemia ir traumos.\n\nKaip visada, grėsmingiausi varžovai – japonai, nors šįkart jie atsiuntė jauną komandą. Tarp lengvasvorių dar išsiskiria kaukaziečiai, o sunkesnio svorio kategorijose visada pavojingi lietuviai, neabejoju, kad kažkas iš jų pelnys medalį. O juk dar yra Valerijus Dimitrovas (tituluočiausias tarp europiečių Bulgarijos karatė veteranas – Delfi). Kaip lenkas, aš tikiu ir savo tautiečių galimybėmis. Bet manau, kad komandų įskaitoje geriausiai pasirodys Lietuva ir Japonija“, – prognozavo M. Mazuras.\n\nĮdomu, jog tame pačiame Lenkijos regione šiemet laukia jau antros aukščiausio rango kiokušin karatė varžybos – praėjusį balandį vos už 100 km nuo Kelcų esančiame Tarnuve buvo išdalinti Europos čempionato medaliai.\n\nTiesa, M. Mazuras Kelcų šalies kiokušin karatė sostine nevadina – čia karaliauja rankinis.\n\nKelcų „Lomža“ klubas, treniruojamas Ispanijos pilietybę turinčios kirgizų legendos Talanto Dujšebajevo, 2016 metais buvo stipriausias Europoje, o praėjusiame sezone tik Čempionų lygos finale nusileido „Barcelona“ (Ispanija) rankininkams.\n\nLietuviams girdėtas turėtų būti ir į Lenkijos „Ekstraklasa“ pirmenybes grįžusio Kelcų futbolo klubo pavadinimas – dėl sutapimo pastaraisiais metais visame pasaulyje virtęs keiksmažodžiu. „Korona“ ekipoje yra žaidę keturi skirtingų kartų Lietuvos futbolininkai: Andrius Skerla, Paulius Paknys, Tadas Kijanskas ir Vytautas Černiauskas.\n\nPrizininkai rinktinėje ir palydoje\n\n180 dalyvių iš 29 valstybių sutraukęs pasaulio čempionatas Kelcuose vyks dvi dienas: šeštadienį ir sekmadienį. Tiek moterys, tiek vyrai grumsis suskirstyti į keturias svorio kategorijas.\n\n12 atletų Lietuvos rinktinė bus trečia pagal dydį. 44 kovotojus atsiuntė karatė pradininkai japonai, 13 išrikiavo šeimininkė Lenkija.\n\nTiesa, į Kelcus atvažiavo ir tryliktoji Lietuvos atstovė Valentyna Kurmin, bet 21-erių debiutantė negalės startuoti dėl treniruotės metu patirto rankos lūžio.\n\nKomandoje yra abu praėjusiame pasaulio čempionate, 2017 metais vykusiame Astanoje (Kazachstanas), bronziniais prizininkais tapę veteranai: Inga Mikštaitė bei Lukas Kubilius. Tačiau pastarasis jau nebemėgins dar kartą užkopti ant apdovanojimų pakylos ir apsiribos trenerio funkcijomis.\n\nRinktinę į Kelcus atlydėjo ir labiausiai planetos pirmenybėse pasižymėjusi Lietuvos kovotoja – karjerą jau baigusi Margarita Čiuplytė, kuri čempione tapo 2009 ir 2013 metais.\n\nBe I. Mikštaitės, daugiau nė vienam dabartinės komandos atstovui nėra pavykę pačiupinėti medalio pasaulio čempionate. Bet vien šiemet Europos pirmenybėse lietuviai susižėrė 14 apdovanojimų, o čempionais kumitė (realios kovos) varžybose tapo Brigita Svinkūnaitė, Edgardas Sečinskis ir Eventas Gužauskas.\n\nPraėjusiame pasaulio čempionate net septynis aukso medalius iš aštuonių susigrobė japonai, tarp kurių įsiterpti pavyko tik azerbaidžaniečiui Salahatui Hasanovui.\n\nTačiau kartu su pastaruoju Kelcuose titulą gins vienintelė Miki Shoguchi. Japonijos rinktinė išgyvena kartų kaitą, ypač ryškią tarp moterų, kurių amžiaus vidurkis nesiekia nė 21 metų.\n\n„Aišku, mes stengsimės, bet pasaulis greitai žengia į priekį – bus sunku pakartoti tokią didelę sėkmę kaip praėjusiame čempionate“, – apie favoritų galimybes atsargiai atsiliepė WKO prezidentas K. Midori.\n\nSekmadienį nuo 12 val. Delfi tiesiogiai transliuos lemiamas kovas iš Lenkijos, kurių metu paaiškės naujieji čempionai ir prizininkai.\n\nLietuvos kiokušin karatė rinktinės sudėtis pasaulio čempionate\n\nMoterys:\n\niki 50 kg Brigita Svinkūnaitė\n\n50-55 kg Evelina Bidžanova\n\n55-60 kg Inga Mikštaitė, Rūta Brazdžionytė\n\nvirš 60 kg Aneta Meškauskienė, Brigita Gustaitytė\n\nVyrai:\n\n75-85 kg Juras Sokolovas, Justinas Kvietka\n\nvirš 85 kg Eventas Gužauskas, Edgardas Sečinskis, Paulius Žimantas, Orestas Abazorius",
    "G-20 šalių BVP antrąjį ketvirtį sumenko 0,4 proc., EBPO – tiek pat augo": "Pažymima, jog bendras G-20 ekonominis nuosmukis kontrastuoja su augimu EBPO narėse 0,4 procento.\n\nAtaskaitoje nurodoma, jog nuosmukis atspindi staigų Kinijos ekonomikos kritimą 2,6 proc., kurį nulėmė nauji ribojimai COVID-19 infekcijos plitimui stabdyti.\n\nBVP sumažėjimas taip pat užfiksuotas Indijoje (1,4 proc.), Pietų Afrikos Respublikoje (0,7 proc.), Jungtinėje Karalystėje ir Jungtinėse Amerikos Valstijose (po 0,1 proc.).\n\nAugimas sulėtėjo Saudo Arabijoje, Indonezijoje, Meksikoje ir Vokietijoje, o spartesnis jis buvo Australijoje, Brazilijoje, Italijoje, Japonijoje, Pietų Korėjoje ir Turkijoje.\n\nDviejų G-20 narių – Meksijos ir PAR – BVP antrąjį šių metų ketvirtį buvo žemiau ikipandeminio lygio (žemiau atitinkamai 1,1 proc. ir 0,5 proc.).\n\nG-20 sudaro Argentina, Australija, Brazilija, Indija, Indonezija, Italija, Japonija, JAV, Jungtinė Karalystė, Kanada, Kinija, Meksika, Pietų Afrikos Respublika, Pietų Korėja, Prancūzija, Rusija, Saudo Arabija, Turkija, Vokietija ir Europos Sąjunga.\n\nEBPO dabar priklauso 38 valstybės: Airija, Australija, Austrija, Belgija, Čekija, Čilė, Danija, Estija, Islandija, Ispanija, Italija, Izraelis, Japonija, JAV, JK, Graikija, Kanada, Kolumbija, Kosta Rika, Latvija, Lietuva, Lenkija, Liuksemburgas, Meksika, Nyderlandai, Naujoji Zelandija, Norvegija, Pietų Korėja, Portugalija, Prancūzija, Slovakija, Slovėnija, Suomija, Švedija, Šveicarija, Turkija, Vengrija, Vokietija.",
    "Neatrastoji Pietų Korėja ir Dokdo": "",
    "„Biržos laikmatis“: artėjant centrinių bankų posėdžiams, investuotojai aktyvių veiksmų nesiėmė": "Manoma, kad bazinė palūkanų norma bus padidinta iš karto 75 baziniais punktais – iki 1,5 procento. Tai būtų staigiausias pinigų politikos sugriežtinimas per beveik tris dešimtmečius. Rytoj posėdžiaus FED, Šveicarijos ir Anglijos centriniai bankai.\n\nEuropos akcijų biržose vakar aiškios krypties neatsirado („Stoxx Europe 600“ -0,09 proc.), JAV indeksai ūgtelėjo („S&P 500“ +0,69 proc., NASDAQ +0,76 procento). JAV indeksus į viršų trūktelėjo brangusios didžiųjų technologijų sektoriaus bendrovių akcijos („Apple“ +2,51 proc., „Tesla“ +1,89 procento). „Ford“ akcijų kaina po-prekybinės sesijos metu nukrito 4,42 proc., bendrovei įspėjus, kad kaštai dėl infliacijos artimiausią ketvirtį išaugs apie 1 mlrd. JAV dolerių, o pelnas prieš palūkanas ir mokesčius bus dvigubai mažesnis, negu ankstesnė prognozė. Skaičiuojant pagal kainos ir pelno santykį, Europos bendrovių akcijos, palyginti su JAV, yra apie 30 proc. pigesnės.\n\nNaujoji Jungtinės Karalystės premjerė L. Truss pranešė, kad kitais metais jos vyriausybė Ukrainai skirs 2,3 mlrd. svarų sterlingų karinės paramos. Pasibaigus gedului dėl karalienės Elžbietos II mirties, Liverpulio uostų darbuotojai pradės dvi savaites truksiantį streiką, kuris turėtų paveikti apie pusę šalies konteinerių transporto pajėgumų. Streikuoti planuoja ir geležinkelių profsąjungos.\n\nInfliacijos tempas rugpjūtį Japonijoje siekė 3,0 proc. – tai aukščiausias rodiklis per pastaruosius septynerius metus. Japonijos centrinis bankas posėdžiaus ketvirtadienį, manoma, kad -0,1 proc. bazinė palūkanų norma liks nepakeista. Japonija yra vienintelė G-10 grupės šalis, kur dar nebuvo padidintos palūkanos. Azijos šalių biržose šįryt 9 val. Lietuvos laiku Honkongo „Hang Seng“ buvo pakilęs 1,20 proc., Pietų Korėjos KOSPI 0,62 proc., Indijos „BSE 30“ 1,38 procento.\n\nBaltijos šalių biržose savaitė prasidėjo akcijų kainų smuktelėjimu. OMXB indeksas krito ketvirtą kartą per pastarąsias penkias prekybos sesijas (-0,58 proc.), aktyviausiai prekiauta „Enefit Green“ akcijomis (-1,93 proc., prekybos apyvarta 349,7 tūkst. eurų). Daugumos kitų bendrovių akcijų kainos pokyčiai nesiekė 1 procento.",
    "Saudo Arabija planuoja 2023 m. į kosmosą išsiųsti moterį astronautę": "Saudo Arabija ketvirtadienį pranešė, kad pradės mokymo programą, kurios tikslas – kitais metais į kosmosą išsiųsti savo astronautus, įskaitant moterį.\n\nKaip pranešė naujienų agentūra AP, šalis aktyviai skatina mokslą ir technologijas, įgyvendindama plataus masto planą „Vizija 2030“, kuriuo siekiama pertvarkyti šalies ekonomiką ir sumažinti priklausomybę nuo naftos.\n\nPlane, kurį remia įtakingas Saudo Arabijos kronprincas Mohammedas bin Salmanas, taip pat raginama labiau integruoti moteris į šios konservatyvios musulmoniškos šalies darbo jėgą.\n\nVos prieš ketverius metus, 2018 m. viduryje, Saudo Arabija panaikino ilgą laiką galiojusį draudimą moterims vairuoti transporto priemones. Tuo metu valstybė buvo vienintelė pasaulyje, kurioje galiojo toks moteris diskriminuojantis draudimas.\n\n„Saudo Arabijos astronautų programa, kuri yra neatsiejama ambicingos karalystės vizijos 2030 dalis, siųs Saudo Arabijos astronautus į kosmosą, kad jie padėtų geriau tarnauti žmonijai“, – sakoma Saudo Arabijos kosmoso komisijos pareiškime.\n\n„Viena iš astronaučių bus Saudo Arabijos moteris, kurios misija į kosmosą karalystei bus istoriškai pirmoji“, – priduriama jame.\n\nPirmasis arabas ir musulmonas, keliavęs į kosmosą, buvo Saudo Arabijos princas Sultanas bin Salmanas, kronprinco pusbrolis ir oro pajėgų pilotas, kuris 1985 m. buvo NASA misijos „Discovery“ septynių narių įgulos narys. Nuo 2018 m. iki praėjusių metų, kai buvo paskirtas karaliaus Salmano patarėju, jis vadovavo Saudo Arabijos kosmoso komisijai.\n\nKaimyniniai Jungtiniai Arabų Emyratai turi pirmaujančią arabų pasaulio kosmoso programą, 2021 m. vasarį paleidę zondą į Marso orbitą.\n\nJAE lapkričio mėnesį planuoja pirmąją savo mėnuleigio misiją.\n\nJei ši misija pavyks, JAE ir Japonija, kuri sukonstravo nusileidimo aparatą, papildys išskirtinį klubą – ant Žemės palydovo paviršiaus mėnuleigius yra nuleidusios tik JAV, Rusija ir Kinija.",
    "Pasaulio lyderiai, susirinkę į JT susitikimą, sutartinai pasiuntė žinią Rusijai": "Kyla klausimas, ar šis pasmerkimas turės kokios nors reikšmės – ir ar šalys, iki šiol vengusios rinktis, kurią pusę palaikyti, pavers savo žodžius veiksmais.\n\nGeneralinėje Asamblėjoje kalbėję lyderiai vienas po kito pasmerkė Rusijos invaziją į Ukrainą. Jie taip pat siekė",
    "Keisčiausi įstatymai iš viso pasaulio: draudžiama pamiršti žmonos gimtadienį, mindžioti pinigus ar būti storam": "Tailandas: draudžiama mindžioti pinigus\n\nTailando karalius Rama IX yra šalį ilgiausiai valdantis monarchas (jau 69 metus), o pavaldiniai jį tiesiog dievina. Tiek dievina, kad net pinigai su jo atvaizdu yra neliečiami.\n\nĮsivaizduokite sceną: judrioje Bankoko gatvėje žmogui iš piniginės iškrenta banknotas, ir kad jo nenupūstų vėjas, jis jo kamputį primina koja... Ir yra areštuojamas! Tailando įstatymai draudžia mindžioti nacionalinę valiutą.\n\nItalija: draudžiama miegoti sūrių gamykloje\n\nFeraros regiono sūrių gamyklose įstatymu draudžiama užmigti. Galbūt yra kokių nors problemų dėl pelių? Ar tai tiesiog keistas įstatymas?\n\nJAV Oklahomos valstija: draudžiama erzinti šunis\n\nKiekvienoje JAV valstijoje galioja savi įstatymai, kurių turi laikytis joje gyvenantys žmonės. Oklahomoje įstatymu draudžiama rodyti grimasas šunims – tai nusikaltimas, už kurį galima sėsti į kalėjimą.\n\nJAV Jutos valstija: negalima nešiotis smuikų popieriniuose maišeliuose\n\nKyla klausimas ne tik dėl tokio instrumento nešiojimo popieriniame maišelyje tikslingumo (jis juk gali tiesiog praplyšti, o smuikas iškristi ir apsidaužyti), bet ir dėl to, kas ir kaip stebės, kaip laikomasi šio įstatymo. Ar policija patruliuos ir žiūrės, kad smuikai būtų nešami atitinkamuose dėkluose?\n\nDidžioji Britanija: neimportuoti lenkiškų bulvių\n\nDidžiosios Britanijos gyventojai labai mėgsta bulves, jos yra populiarios dar nuo tų laikų, kai pirmą kartą buvo atvežtos iš Amerikos. Vis dėlto keista, kad įstatymas draudžia į Angliją ir Velsą įvežti bulves, jei galima įtarti, kad jos yra atvežtos iš Lenkijos.\n\nKuo bulvės, užaugintos Lenkijoje, skiriasi nuo užaugintų Didžiojoje Britanijoje? Išvaizda? Skoniu? Ir kodėl būtent Lenkija tapo šios bulvinės ksenofobijos auka?\n\nJAV Aliaskos valstija: neleistina žadinti lokių\n\nĮdomu, koks pamišėlis gali užsimanyti pažeisti šį įstatymą? Aliaskoje laukinė gamta prasideda tiesiog už namo slenksčio, o lokiai, kaip žinoma, kartais užklysta į miestus, ieškodami maisto.\n\nGalbūt kokiam nors keliautojui ar turistui Aliaskos užkampyje ir gali šauti į galvą mintis nufotografuoti vieną iš šių siaubą keliančių žvėrių? Tuomet policija greitai nubaustų žmogų, drįsusį įžūliai žadinti miegantį žvėrį – jei tik jo įtikinamai ir, ko gera, fatališkai nepamokys pats lokys.\n\nČikaga, JAV Ilinojaus valstija: įstatymas draudžia valgyti degančioje patalpoje\n\nKaip žinoma, įstatymai kuriami tam, kad apgintų žmones, bet pasitaiko tokių keistų įstatymų, kurių sveiko proto žmogus niekaip nepažeidinės. Čikagos mieste būtų kriminalinis nusikaltimas valgyti patalpoje, kurioje kilo gaisras. Taigi, teks pamiršti mėgstamą paskrudusį kepsnį – juk aplinkui viskas dega!\n\nJaponija: neleistina būti storam\n\nVisi puikiai supranta, kad antsvoris kenkia sveikatai ir sudaro daug nepatogumų. Vis dėlto sunku nurodinėti žmonėms, ką ir kiek jie turi valgyti.\n\nO Japonijoje, regis, buvo rasta išeitis: 2009 m. buvo paskelbta, kad nė vieno Japonijos gyventojo, vyresnio kaip 40 metų, talijos apimtis negali būti didesnė kaip 78,74 cm (88,9 cm moterims)! Teisingai! Nacijai, kuri supažindino pasaulį su sumo imtynėmis, išties reikia įvesti svorio apribojimus...\n\nMilanas (Italija): įstatymu draudžiama raukytis\n\nMilane įstatymu draudžiama raukytis ir nesišypsoti. Italija – saulėta šalis, o šis Italijos miestas yra svarbus kultūros ir pasaulinės mados centras. Regis, yra pakankamai priežasčių šypsotis!\n\nBet to siekti įstatymo galia? Už netinkamą veido išraišką gali būti skirta nemenka bauda! Žinoma, yra ir išimčių: įstatymas netaikomas ligoninėse ir per laidotuves.\n\nBangladešas: apgaulė mokykloje yra sunkus kriminalinis nusikaltimas\n\nUž apgaudinėjimą per egzaminus daugumoje šalių baudžiama gana griežtai: egzaminas neįskaitomas arba, blogiausiu atveju, egzaminuojamasis pašalinamas iš mokymo įstaigos. Bet bausti kalėjimu?\n\nO Bangladeše tai vyksta būtent taip: vyresni kaip 15 metų moksleiviai, nutverti sukčiaujantys per egzaminą, sodinami į kalėjimą.\n\nDidžioji Britanija: mirti parlamente – neteisėta!\n\nDarbas parlamente – nelengvas, sekinantis: valandų valandas aptarinėjami įstatymų projektai, priimami šaliai svarbūs sprendimai. Tikrai, uoliai tarnaujant šaliai galima ir kojas patiesti... Bet tai ne visur teisėta!\n\nBritų politikai neturi teisės mirti parlamente – tai neįstatymiška. Kaip galėjo kilti mintis atsakomybėn traukti mirusiuosius?\n\nHonkongas: žmona gali užmušti neištikimą vyrą\n\nNe visos santuokos gyvuoja dešimtmečius – kai kurios išyra, kai vienas iš sutuoktinių būna neištikimas. O Honkonge tai yra didelė klaida, bent jau sutuoktiniui.\n\nČia žmona, nutvėrusi vyrą svetimaujant, visiškai teisėtai gali jį užmušti. Tiesa, yra viena išlyga. Neištikimą vyrą atstumtoji žmona gali pribaigti tik plikomis rankomis! Reikia ilgai treniruotis, kad atitiktum šį reikalavimą, bet norint atkeršyti už neištikimybę tikriausiai galima ir paprakaituoti? Galbūt šį įstatymą sukūrė tas, kuris apgaudinėjo žmoną?\n\nSamoa: draudžiama užmiršti žmonos gimtadienį\n\nSamoa – nedidelė salų valstybė, kuri kai kam atrodo esanti tropikų rojus. Vis dėlto ir čia kai kas gali sugadinti nuotaiką. Šiame mažyčiame rojuje yra nelegalu pamiršti žmonos gimimo dieną.\n\nNesunku įsivaizduoti, kokia panika apima daugybę vyrų paskutinę minutę arba kaip jie tatuiruojasi žmonos gimimo datą ant rankos arba delno. Žmonos pyktis – tai viena, bet kai tai dar ir įtvirtinta įstatymu... Ko gera, šio įstatymo autorystė priklauso moteriai.",
    "Kvailiausi įstatymai iš viso pasaulio": "Tailandas: draudžiama mindžioti pinigus\n\nTailando karalius Rama IX yra šalį ilgiausiai valdantis monarchas (jau 69 metus), o pavaldiniai jį tiesiog dievina. Tiek dievina, kad net pinigai su jo atvaizdu yra neliečiami.\n\nĮsivaizduokite scenelę: judrioje Bankoko gatvėje žmogui iš piniginės iškrenta banknotas, ir kad jo nenupūstų vėjas, jis jo kamputį primina koja... Ir yra areštuojamas! Tailando įstatymai draudžia mindžioti nacionalinę valiutą.\n\nItalija: draudžiama miegoti sūrių gamykloje\n\nFeraros regiono sūrių gamyklose įstatymu draudžiama užmigti. Galbūt yra kokių nors problemų dėl pelių? Ar tai tiesiog keistas įstatymas?\n\nJAV Oklahomos valstija: draudžiama erzinti šunis\n\nKiekvienoje JAV valstijoje galioja savi įstatymai, kurių turi laikytis joje gyvenantys žmonės. Oklahomoje įstatymu draudžiama rodyti grimasas šunims - tai nusikaltimas, už kurį galima sėsti į kalėjimą.\n\nJAV Jutos valstija: negalima nešiotis smuikų popieriniuose maišeliuose\n\nKyla klausimas ne tik dėl tokio instrumento nešiojimo popieriniame maišelyje tikslingumo (jis juk gali tiesiog praplyšti, o smuikas iškristi ir apsidaužyti), bet ir dėl to, kas ir kaip stebės, kaip laikomasi šio įstatymo. Ar policija patruliuos ir žiūrės, kad smuikai būtų nešami atitinkamuose dėkluose?\n\nDidžioji Britanija: neimportuoti lenkiškų bulvių\n\nDidžiosios Britanijos gyventojai labai mėgsta bulves, jos yra populiarios dar nuo tų laikų, kai pirmą kartą buvo atvežtos iš Amerikos. Vis dėlto keista, kad įstatymas draudžia į Angliją ir Velsą įvežti bulves, jei galima įtarti, kad jos yra atvežtos iš Lenkijos.\n\nKuo bulvės, užaugintos Lenkijoje, skiriasi nuo užaugintų Didžiojoje Britanijoje? Išvaizda? Skoniu? Ir kodėl būtent Lenkija tapo šios bulvinės ksenofobijos auka?\n\nJAV Aliaskos valstija: neleistina žadinti lokių\n\nĮdomu, koks pamišėlis gali užsimanyti pažeisti šį įstatymą? Aliaskoje laukinė gamta prasideda tiesiog už namo slenksčio, o lokiai, kaip žinoma, kartais užklysta į miestus, ieškodami maisto.\n\nGalbūt kokiam nors keliautojui ar turistui Aliaskos užkampyje ir gali šauti į galvą mintis nufotografuoti vieną iš šių siaubą keliančių žvėrių? Tuomet policija greitai nubaustų žmogų, drįsusį įžūliai žadinti miegantį žvėrį - jei tik jo įtikinamai ir, ko gera, fatališkai nepamokys pats lokys.\n\nČikaga, JAV Ilinojaus valstija: įstatymas draudžia valgyti degančioje patalpoje\n\nKaip žinoma, įstatymai kuriami tam, kad apgintų žmones, bet pasitaiko tokių keistų įstatymų, kurių sveiko proto žmogus niekaip nepažeidinės. Čikagos mieste būtų kriminalinis nusikaltimas valgyti patalpoje, kurioje kilo gaisras. Taigi, teks pamiršti mėgstamą paskrudusį kepsnį - juk aplinkui viskas dega!\n\nJaponija: neleistina būti storam\n\nVisi puikiai supranta, kad antsvoris kenkia sveikatai ir sudaro daug nepatogumų. Vis dėlto sunku nurodinėti žmonėms, ką ir kiek jie turi valgyti.\n\nO Japonijoje, regis, buvo rasta išeitis: 2009 m. buvo paskelbta, kad nė vieno Japonijos gyventojo, vyresnio kaip 40 metų, talijos apimtis negali būti didesnė kaip 78,74 cm (88,9 cm moterims)! Teisingai! Nacijai, kuri supažindino pasaulį su sumo imtynėmis, išties reikia įvesti svorio apribojimus...\n\nMilanas (Italija): įstatymu draudžiama raukytis\n\nMilane įstatymu draudžiama raukytis ir nesišypsoti. Italija - saulėta šalis, o šis Italijos miestas yra svarbus kultūros ir pasaulinės mados centras. Regis, yra pakankamai priežasčių šypsotis!\n\nBet to siekti įstatymo galia? Už netinkamą veido išraišką gali būti skirta nemenka bauda! Žinoma, yra ir išimčių: įstatymas netaikomas ligoninėse ir per laidotuves.\n\nBangladešas: apgaulė mokykloje yra sunkus kriminalinis nusikaltimas\n\nUž apgaudinėjimą per egzaminus daugumoje šalių baudžiama gana griežtai: egzaminas neįskaitomas arba, blogiausiu atveju, egzaminuojamasis pašalinamas iš mokymo įstaigos. Bet bausti kalėjimu?\n\nO Bangladeše tai vyksta būtent taip: vyresni kaip 15 metų moksleiviai, nutverti sukčiaujantys per egzaminą, sodinami į kalėjimą.\n\nDidžioji Britanija: mirti parlamente - neteisėta!\n\nDarbas parlamente - nelengvas, sekinantis: valandų valandas aptarinėjami įstatymų projektai, priimami šaliai svarbūs sprendimai. Tikrai, uoliai tarnaujant šaliai galima ir kojas patiesti... Bet tai ne visur teisėta!\n\nBritų politikai neturi teisės mirti parlamente - tai neįstatymiška. Kaip galėjo kilti mintis atsakomybėn traukti mirusiuosius? O juk politikas, pavyzdžiui, ministras pirmininkas Spenseris Persivalis (Spencer Perceval, 1809-1812 m. vadovavo Didžiosios Britanijos vyriausybei) parlamento pastate gali būti ir nužudytas!\n\nHonkongas: žmona gali užmušti neištikimą vyrą\n\nNe visos santuokos gyvuoja dešimtmečius - kai kurios išyra, kai vienas iš sutuoktinių būna neištikimas. O Honkonge tai yra didelė klaida, bent jau sutuoktiniui.\n\nČia žmona, nutvėrusi vyrą svetimaujant, visiškai teisėtai gali jį užmušti. Tiesa, yra viena išlyga. Neištikimą vyrą atstumtoji žmona gali pribaigti tik plikomis rankomis! Reikia ilgai treniruotis, kad atitiktum šį reikalavimą, bet norint atkeršyti už neištikimybę tikriausiai galima ir paprakaituoti? Galbūt šį įstatymą sukūrė tas, kuris apgaudinėjo žmoną?\n\nSamoa: draudžiama užmiršti žmonos gimtadienį\n\nSamoa - nedidelė salų valstybė, kuri kai kam atrodo esanti tropikų rojus. Vis dėlto ir čia kai kas gali sugadinti nuotaiką. Šiame mažyčiame rojuje yra nelegalu pamiršti žmonos gimimo dieną.\n\nNesunku įsivaizduoti, kokia panika apima daugybę vyrų paskutinę minutę arba kaip jie tatuiruojasi žmonos gimimo datą ant rankos arba delno. Žmonos pyktis - tai viena, bet kai tai dar ir įtvirtinta įstatymu... Ko gera, šio įstatymo autorystė priklauso moteriai.\n\nLietuva: Darbo kodeksas draudžia darbuotojui būti teisiam\n\nLietuva - nedidelė Europos valstybė. Nors pagal priimamus įstatymus kartais atrodo, kad tai kokia nors Afrikos Bananų respublika. Tarp daugybės per pastaruosius metus priimtų įstatymų pirmąją vietą neabejotinai pretenduoja užimti vos priimtas, bet jau brokuotas naujas Darbo kodeksas.",
    "Poetų G.Ambrazaitės ir D.Norkūno katė Mononokė: mėgsta klaviatūrą bei pratrinti failus": "Suteikė japonišką vardą\n\nG.Ambrazaitė pasakojo, kad katę Mononoke pavadino, nes pirmą kartą ją pamačius kilo asociacijų su Japonija:\n\n„Rinkdami vardą, prisiminėme savo mėgstamo animacinių filmų režisieriaus japono Hayao Miyazaki filmą „Princesė Mononokė“ (1997). Personažė San, filme dar vadinama princese Mononoke, yra pamestinukė, kurią paliko vilkų išsigandę tėvai ir augino vilkė. Apskritai vardas japonų mitologijoje reiškia antgamtinę būtybę, dvasią.“\n\nNiekada taip nesidžiaugėme padarę ką nors neleistino.\n\nPrieš 1,5 metų Mononokę į savo namus pora parsivežė slapta. „Tuo metu nuomojomės butą, kurio savininkė neleido turėti gyvūnų. Tačiau kadangi visuomet norėjome augintinio, galų gale nusprendėme pažeisti taisykles ir pasiėmėme Mononokę slapta, nepranešę būsto šeimininkei. Niekada taip nesidžiaugėme padarę ką nors neleistino“, – pasakojo D.Norkūnas.\n\nG.Ambrazaitės draugė Gabrielė bendrauja su „Tautmilės prieglaudėlės“ komanda. Pirmąjį kartą katytę jiedu pamatė įstaigos feisbuko paskyroje ir įsimylėjo per atstumą:\n\n„Anksčiau ji gyveno su močiute senelių namuose, tačiau dėl koronaviruso aplinkybių toliau laikyti tenai augintinės nebebuvo galima. Gabrielė, pati auginanti kelis šunis ir kates, Mononokę parsivežė namo laikinai globai, o nuolatine katytės stotele tapo mūsų namai.“\n\nMononokė – knygos vaikams veikėja\n\nDar šiemet leidykla „Baltos lankos“ išleis pirmąją abiejų poetų sukurtą paveikslėlių knygą vaikams „Voriukė Mimi ieško namų“, kurią iliustravo Didžiosios Britanijos jaunosios kartos menininkas Gordy Wrightas. Kaip pasakojo G.Ambrazaitė:\n\nRašant, verčiant ar redaguojant Mononokė nesivaržo užšokti ant stalo ir prasieiti per kompiuterio klaviatūrą – klasika iš kačių gyvenimo.\n\n„Mononokė yra šios paveikslėlių knygos veikėja. Paveikslėlių knygelė yra autofikcija, kaip dabar madinga sakyti, kadangi joje veikia ir mergaitė Tėja, ir pasirodo identiško kailio katė, ir pagrindinės veikėjos voriukės Mimi nuotykiai rutuliojasi Vilniuje. Istoriją sukūrėme kaip tik tada, kai Mononokė įsikūrė pas mus, o Dorotėja dar nebuvo atkeliavusi.“\n\nBe kita ko, katė kūrybiniu laikotarpiu nevengia šeimininkų dėmesio. „Rašant, verčiant ar redaguojant Mononokė nesivaržo užšokti ant stalo ir prasieiti per kompiuterio klaviatūrą – klasika iš kačių gyvenimo. Kartą taip yra ištrynusi porą failų, bet įvykis buvo laiku pastebėtas ir pasekmių kūrybai išvengta“, – prisiminė G.Ambrazaitė.\n\nIrmanto Gelūno / BNS nuotr./Greta Ambrazaitė ir Dominykas Norkūnas\n\n„Draugiškiausia man žinoma katė“\n\nG.Ambrazaitė Mononokę pavadino „draugiškiausia jai žinoma kate“:\n\n„O palyginti yra su kuo – kates augina mūsų abiejų tėvai ir nemažai draugų... Taigi, draugiškumas yra Mononokės vizitinė kortelė. Be abejo, turinti dvi puses. Viena – meilus, kantrus, ramus charakteris ir prieraišumas, kita – entuziastingas dėmesio troškimas, kartais pasireiškiantis, pavyzdžiui, dukrytės žadinimu pietų miego metu. Bet jei Mononokė būtų žmogus, jai puikiai tiktų darželio auklėtojos darbas. Dar galėtų dirbti su namų apdaila, nes jai gerai sekasi lupti tapetus.“\n\nJos yra visai neblogos draugės – Mononokė dažnai susirango miegoti prie Dorotėlės kojų.\n\nTiesa, gimus Dorotėjai poetai bijojo blogiausio – katiniško pavydo, tačiau viskas buvo visai kitaip: „Vis dėlto Mononokė mūsų mažajai buvo veikiau abejinga ir tik šiai išmokus ropoti ėmė mažylės vengti, tačiau dabar, kai Dorotėlė jau sugeba deramai paglostyti Mononokę, sakytume, kad jos yra visai neblogos draugės – Mononokė dažnai susirango miegoti prie Dorotėlės kojų“, – dalijosi D.Norkūnas.\n\n„Pastaruoju metu ji daugiausia laiko praleidžia tupėdama ant spintos, žvelgdama pro langą. Sprendžiant iš jos mimikos, galėtum pagalvoti, kad ji rengiasi vieną dieną sunaikinti žmoniją, ir gal mielai tą padarytų, jeigu jos dėmesio vis nepatrauktų koks pliušinis mūsų dukrytės žaislas“, – tęsė pasakojimą D.Norkūnas.\n\nRašytojas prisiminė ir kelis įsimintiniausius momentus kartu su Mononoke: „Kartą negalėjau užmigti ir nuėjau į virtuvę pasižvalgyti pro langą. Vos prisėdęs išgirdau atbildant keturias pėdutes – Mononokė bemat užšoko ant palangės ir mudu tylėdami ilgokai stebėjom naktinį žibintą mūsų kieme. Arba kartą, kai išsekęs po sunkios dienos parkritau ant lovos, o Mononokė netrukus atskuodė baksnoti manęs letenėlėmis tikrindama, ar dar esu tarp gyvųjų. Išsiaiškinusi, kad viskas gerai, tiesiog įsitaisė šalia ir pradėjo murkti lyg mažas varikliukas.“",
    "Branduolinės energijos atgimimas: Azijos šalys keičia kryptį": "Japonijos ir Pietų Korėjos vyriausybės atsisako antibranduolinės politikos, o Kinija ir Indija ruošiasi pastatyti daugiau reaktorių, kad ateityje išvengtų tiekimo trūkumo ir sumažintų emisijas. Netgi besivystančios šalys visoje Pietryčių Azijoje staiga susidomėjo atominėmis technologijomis.\n\nBranduolinė energija vėl pradedama naudoti po to, kai gamtinių dujų ir anglies – dviejų iškastinio kuro rūšių, naudojamų didžiajai Azijos energijos daliai generuoti – kainos šiemet pasiekė rekordus, Rusijos invazijai į Ukrainą supurčius pasaulines rinkas. Pasauliui traukiantis nuo pagrindinės kuro eksportuotojos Rusijos, pasiūla dar ilgai išliks nepakankama, o kainos – aukštos.\n\nDėl šių priežasčių švari ir patikima branduolinė energija tampa itin patraukli komunalinėms įmonėms ir politikos formuotojams, siekiantiems pažaboti infliaciją, pasiekti žaliuosius tikslus ir sumažinti priklausomybę nuo užsienio energijos tiekėjų.",
    "Lietuviai jau ruošiasi į dirbtinę salą": "Vyriausybė ketina pritarti Lietuvos dalyvavimui parodoje „EXPO 2025\", vyksiančioje Japonijoje, Osakoje. Paroda vyks net 6 mėnesius specialiai tam supiltoje dirbtinėje saloje. Mūsų valstybė paskutinei tokio tipo parodai išleido apie 4 mln. eurų.\n\nVyriausybė ketina pritarti Lietuvos dalyvavimui parodoje „EXPO 2025\", vyksiančioje Japonijoje, Osakoje. Paroda vyks net 6 mėnesius specialiai tam supiltoje dirbtinėje saloje. Mūsų valstybė paskutinei tokio tipo parodai išleido apie 4 mln. eurų.\n\nAtsižvelgiant į parodos temų spektrą, apimantį ne vienos ministerijos kompetencijai priskirtus klausimus, siūloma, kad Lietuvos prisistatymą šįkart organizuotų nebe Aplinkos ministerija, o Vyriausybės kanceliarija.\n\nPagrindinė būsimos parodos tema - „Ateities visuomenės kūrimas mūsų gyvenimui\", potemės - „Gyvybių gelbėjimas\", „Gyvenimų įgalinimas\", „Gyvenimų sujungimas\". Parodoje pagrindinis dėmesys bus skiriamas sveikatos, medicinos ir kitoms pažangioms iniciatyvoms, įskaitant anglies neutralumą ir skaitmeninimą, bus siekiama sutelkti pasaulio išmintį ir geriausias praktikas ieškant įvairių kompleksinių problemų sprendimų.\n\nPasak Aplinkos ministerijos, paroda „EXPO 2025\" vyks aukščiausią gyvenimo lygį pasiekusioje pasaulio valstybėje, o joje bus nagrinėjamos temos, susijusios su gyvenimo kokybe. Todėl Lietuvai būtų puiki galimybė ne tik pristatyti joje savo gyvybės mokslų ir kitų sričių pasiekimus, bet ir iš arčiau susipažinti su naujausiomis technologijomis, atradimais, dalyvauti tarptautiniuose forumuose, pabendrauti su žymiausiais pasaulio mokslininkais ir verslininkais.\n\n„Ne mažiau svarbu, kad Lietuvą ir Japoniją sieja gilūs istoriniai ir kultūriniai ryšiai (pvz., Japonijoje gerai žinoma garsaus Lietuvos kompozitoriaus ir dailininko M.K.Čiurlionio kūryba, o mūsų šalyje vertinama Japonijos diplomato Čijunės Sugiharos veikla ir kt.). Paroda vyks 2025 metais - šešis mėnesius, t.y. nuo 2025 m. balandžio 13 d. iki 2025 m. spalio 13 d., - specialiai tam supiltoje dirbtinėje Jumešimos saloje, joje bus trijų tipų paviljonai: originalūs savos statybos statiniai, organizatorių jau pastatyti, kuriuos teliks įsirengti, ir jungtiniai angarai, kuriuose bus po keliasdešimt valstybių stendų. Parodos organizatoriai nurodo, kad joje dalyvaus apie 150 pasaulio valstybių, ir prognozuoja, kad per šešis mėnesius ją aplankys apie 28,2 mln. žmonių\", - dėstoma ministerijos parengtame Vyriausybės nutarimo projekte.\n\nNors iki parodos „EXPO 2025\" Osakoje dar likę nemažai laiko, tiek jos organizatoriai, tiek dalyviai šiam renginiui jau ruošiasi. Savo dalyvavimą parodoje „EXPO 2025\" jau yra oficialiai patvirtinusios 130 valstybių ir 8 tarptautinės organizacijos. Aplinkos ministerijos manymu, ir Lietuvai tikslinga 2023 m. pradėti ruoštis šiai parodai - taip būtų ne tik užtikrinamas tinkamas pasiruošimas, bet ir sudaroma galimybė dalyvavimo parodoje išlaidas išdėstyti per trejus metus.\n\nLietuvos pristatymui parodoje „EXPO 2020\", vykusioje Jungtiniuose Arabų Emyratuose, Dubajuje, buvo skirta iš viso apie 4 mln. eurų.\n\n„Lietuvos dalyvavimas pasaulinėje parodoje „EXPO 2020\" buvo labai sėkmingas. Lietuva joje pasauliui pristatyta kaip aukštųjų technologijų (lazeriai, gyvybės mokslai, finansinės technologijos), startuolių, nepaprastai gražios gamtos, turtingos istorijos, darbščių, išsilavinusių ir kūrybingų žmonių šalis, atvira visam pasauliui, pasirengusi bendradarbiauti ir kurti gražesnę, geresnę ateitį visiems. Mūsų šalies paviljoną, tapusį traukos centru, per šešis mėnesius aplankė daugiau kaip milijonas žmonių iš viso pasaulio. Tarp daugiausia lankytojų dėmesio sulaukusių Lietuvos paviljono eksponatų buvo mažiausia pasaulyje aukščiausio pastato (Burj Khalifa - Dubajaus dangoraižio) kopija, kurią pagamino Lietuvos lazerių įmonė „Femtika\", Vilniaus universiteto profesoriaus Virginijaus Šikšnio „genų žirklės\", pirmosios Europoje dirbtinio intelekto valdomos parduotuvės „Pixevia\" mini modelis, paviljone eksponuoti unikalūs gintarai, panevėžiečio stiklo menininko skulptūrinė kompozicija „Dykumų gėlės\", ekspozicijos centre - portalo, virtualiai jungiančio pasaulio miestus, sumažintas modelis\", - giriasi ministerija.\n\nParodoje „EXPO „2020\" vykusiuose meno ir kultūros renginiuose Lietuvos valstybinis simfoninis orkestras su Vilniaus miesto operos solistais publikai pristatė Lietuvos operinio meno raidą; Lietuvos valstybinių švenčių proga (Vasario 16-ąją ir Kovo 11-ąją) koncertavo Martynas Levickis su grupe „Mikro orkestra\" ir Naujų idėjų kamerinis orkestras ir t.t.\n\nTarp per šešis mėnesius Lietuvos paviljoną aplankiusių aukšto rango svečių iš keliasdešimties pasaulio valstybių buvo Latvijos prezidentas, JAE premjeras, dešimtys ministrų ir ambasadorių, parodoje dalyvavusių valstybių paviljonų generalinių komisarų. Baigiantis parodai, Lietuvos paviljoną aplankė ir gausi Japonijos verslininkų ir Vyriausybės atstovų delegacija, ji pakvietė Lietuvą dalyvauti pasaulinėje parodoje „EXPO 2025\" Osakoje.\n\nLietuvai už puikų temos pristatymą (Lietuvos paviljono tema - „Darnios sinergijos\") įteiktas Tarptautinio parodų biuro sidabro apdovanojimas (mažų paviljonų, kuriuos pasistatė pačios parodoje dalyvavusios valstybės, kategorija). Lietuvos paviljoną įvertino ir JAV leidžiamo tarptautinio parodų žurnalo „Exhibitor Magazine\" konkurso žiuri - ji skyrė Lietuvai trečią vietą tarp mažų parodos „EXPO 2020\" paviljonų.",
    "Plieno gamyba pasaulyje šiemet sumenko 5 proc.": "Šie duomenys atspindi 64-ių valstybių, kurioms tenka 98 proc. plieno gamybos pasaulyje, juodosios metalurgijos pramonės rezultatus.\n\nKinijoje, kuri yra didžiausia plieno gamintoja ir vartotoja, gamyba sunyko 5,7 proc. iki 693,2 mln. tonų.\n\nPlieno gamyba Europos Sąjungoje sumenko 6,9 proc. iki 95,3 mln. tonų, kitose Europos valstybėse – 8,4 proc. iki 31 mln. tonų, Šiaurės Amerikoje – 3,6 proc. iki 76 mln. tonų, o vien tik JAV – 3,7 proc. iki 54,9 mln. tonų, Pietų Amerikoje – 4,1 proc. iki 29,2 mln. tonų, o Artimuosiuose Rytuose – padidėjo 6,9 proc. iki 28,5 mln. tonų.\n\nIndija plieno plieno gamybą padidino 7,1 proc. iki 83,5 mln. tonų, tuo tarpu Japonija – sumažino 5,2 proc. iki 60,7 mln. tonų, Rusija – 5,8 proc. iki 48,9 mln. tonų, Pietų Korėja – 3 proc. iki 46 mln. tonų, Vokietija – 4,8 proc. iki 25,4 mln. tonų, Turkija – 8,8 proc. iki 24,4 mln. tonų, Brazilija – 4,5 proc. iki 23,1 mln. tonų.\n\nPraėjusį mėnesį pasaulyje išlydyta 150,6 mln. tonų plieno – 0,9 proc. daugiau nei liepą, bet 3 proc. mažiau nei pernai rugpjūtį.\n\n„Worldsteel“ duomenimis, 2021-aisiais plieno gamyba pasaulyje augo 3,6 proc. iki 1,912 mlrd. tonų.",
    "„Audros epicentre“ – ar visų trokštamos mikroschemos užtikrins Taivanui saugumą?": "Didžiausi Taivano prekybos partneriai, tarp kurių yra Kinija, JAV, Europa ir Japonija, turi skirtingų idėjų apie šios savarankiškai valdomos salos politinę ateitį, tačiau juos visus sieja vienas troškimas – plėtoti pažangiausią pasaulyje jos puslaidininkių pramonę.\n\nPradedant JAV Atstovų Rūmų pirmininkės Nancy Pelosi vizitu šio mėnesio pradžioje, dar daugybė aukšto rango Amerikos pareigūnų pastaruoju metu buvo susitikę su aukščiausiais Taivano lustų pramonės vadovais.\n\nPotencialios naudos gali būti daug. Pastaraisiais metais didžiausia Taivano lustų gamintoja „Taiwan Semiconductor Manufacturing Company“, arba TSMC, pažadėjo atidaryti naujų gamyklų JAV ir Japonijoje, o Taivano lustų projektavimo įmonė „MediaTek“ neseniai sujungė jėgas su Purdue universitetu, kad atidarytų lustų projektavimo centrą.\n\nTačiau pasaulinės ekonomikos realijos kelia nerimą. Taivanas yra didžiausias pasaulyje pažangiausių lustų gamintojas. Jis taip pat sparčiai virsta vienu pavojingiausių geopolitinių taškų.",
    "Pasaulio moterų krepšinio čempionato atidarymą papuošė legendos L. Jackson sugrįžimas": "Australijos ir Prancūzijos krepšininkių dvikova bet kuriuo atveju būtų buvusi svarbiausias pasaulio pirmenybių pirmojo turo įvykis. Susidomėjimas rungtynėmis dar labiau šovė į viršų, nes į Australijos rinktinę po šešerių metų pertraukos grįžo viena geriausių visų laikų pasaulio krepšininkių Lauren Jackson.\n\nJai ir kitoms Australijos krepšininkėms nepavyko nudžiuginti gausiai į Sidnėjaus „Super Dome“ areną susirinkusių sirgalių. Pirmenybių šeimininkės australės po lygios kovos pralaimėjo paskutiniame kėlinyje tiksliau žaidusiai Prancūzijos rinktinei 57:70.\n\nL.Jackson žaidė 10,5 min., pelnė 3 taškus (1/4 metimų) ir gavo 4 pražangas.\n\nPergalę pasiekusioje Prancūzijos rinktinėje, kurią treniruoja buvusio Kauno „Žalgirio“ krepšininko Axelio Toupane‘o tėvas Jeanas Aime Toupane‘as, rezultatyviausiai žaidė 23 taškus pelniusi Gabby Williams.\n\nLegenda\n\nXXI amžiaus pirmajame dešimtmetyje L.Jackson buvo laikoma geriausia pasaulio krepšininke, o 2006 metais jos vedama Australijos rinktinė įvykdė neįvykdomą misiją ir atėmė pasaulio čempionės vardą iš JAV komandos.\n\n2016 metais L.Jackson, kuriai tuo metu buvo 35-eri, baigė profesionalės karjerą. Ji užsiėmė įvairia su krepšiniu susijusia veikla ir augino du sūnus, gimusius 2017 bei 2018 metais.\n\nŠiais metais legendinė krepšininkė nusprendė grįžti į aikštę ir žaidė pusiau profesionalių „Albury Woodonga Bandits“ komandoje. Nors „Bandits“ net nerungtyniauja Australijos nacionalinėje lygoje ir varžosi tik antrosios pakopos Naujojo Pietų Velso turnyre, Australijos rinktinės trenerė Sandy Brondello nusprendė, kad veteranė galės būti naudinga ir per pasaulio pirmenybes.\n\nBeje, praėjusio amžiaus pabaigoje ir šio amžiaus pradžioje S.Brondello ir L.Jackson kelerius metus kartu žaidė rinktinėje. Tačiau 13 metų vyresnė S.Brondello karjerą baigė dar prieš australėms istorines 2006 metų pasaulio pirmenybes.\n\nKitos rungtynės\n\nKitose ketvirtadienį vykusiose pasaulio pirmenybių rungtynėse didelės intrigos nebuvo. Trejos rungtynės baigėsi didesniu nei 20 taškų skirtumu, o Kinijos rinktinė sutriuškino Korėjos komandą net 63 taškų skirtumu 107:44.\n\nJaponija įveikė Malį 89:56, Puerto Rikas – Bosniją ir Hercegoviną 82:58, JAV – Belgiją 87:72, Kanada – Serbiją 67:60.\n\nNors kanadiečių ir serbių rungtynės baigėsi nedideliu skirtumu, amerikiečių pranašumas buvo gana aiškus. Kanados rinktinė ilgai pirmavo dviženkliu skirtumu, o Europos čempionė Serbijos komanda prie varžovių priartėjo tik paskutinėmis minutėmis.\n\nPirmajame ture rezultatyviausiai žaidė puertorikietė Arella Guirantes. Ji pelnė 26 taškus.\n\nPasaulio pirmenybėse žaidžia dvylika komandų. Jos pirmajame etape suskirstytos į dvi grupes. Po keturias geriausias grupių komandas pateks į ketvirtfinalį.\n\n1 turas\n\nA grupė\n\nPuerto Rikas – Bosnija ir Hercegovina 82:58. A.Guirantes 26 / J.Jones 15.\n\nJAV – Belgija 87:72. B.Stewart 22 / J.Vanloo 13.\n\nKinija – Korėja 107:44. Li Meng ir Yang Liwei po 14 / Park Ji-hyun 14.\n\nB grupė\n\nKanada – Serbija 67:60. K.Alexander 13 / Y.Anderson 18.\n\nJaponija – Malis 89:56. A.Hirašita 17 / D.N‘Diaye 13.\n\nPrancūzija – Australija 70:57. G.Williams 23 / B.Allen 16.",
    "Naujas rekordas – „Formulėje-1“ kitais metais bus 24 lenktynės": "Tarptautinė automobilių sporto federacija (FIA) pristatė naują 2023 metų „Formulės-1“ čempionato kalendorių, kuriame pirmą kartą įtrauktos net 24 lenktynės.\n\nVienintelė visiškai nauja trasa 2023 metų kalendoriuje yra Las Vegaso „Grand Prix“ etapas, kuris bus priešpaskutinis sezone – vyks lapkričio 18 dieną.\n\nSezonas startuos 2023 m. kovo 5 dieną Bahreine, po dviejų savaičių lenktynės vyks Saudo Arabijoje, balandžio 2-ąją persikels į Australiją, o balandžio 16 d. pagaliau sugrįš į Kiniją.\n\nIntroducing the 2023 F1 Calendar 👀\n\n\n\nGet set for a record-breaking 24 races next season!#F1 pic.twitter.com/t6Jl521H1G — Formula 1 (@F1) September 20, 2022\n\nŠioje šalyje „Formulės-1“ varžybos nevyko nuo 2019 metų.\n\nTvarkaraštyje nėra etapo Pietų Afrikos Respublikoje, nors buvo nemažai gandų apie sugrįžimą į šią šalį.\n\nPer metus laukia trys kartai, kai bus lenktyniaujama tris savaitgalius iš eilės. Pirmasis toks prasidės gegužės 21 d. lenktynėmis Imoloje, iš kur bus keliamasi į Monaką ir vėliau į Barseloną.\n\nAntrasis rugsėjo 17 d. prasidės Singapūre, po kurio seks Japonija ir Kataras.\n\nTrečiasis – spalio 22 d. lenktynės JAV, po kurių iškart bus varžomasi Meksike ir San Paule.\n\nPirmą kartą F-1 istorijoje net trys lenktynės vyks JAV – tai Majamio „Grand Prix“ (gegužės 7), JAV „Grand Prix“ (spalio 22) ir Las Vegaso „Grand Prix“ (lapkričio 18).\n\nSezonas lapkričio 26 d. baigsis Abu Dabyje.",
    "G.Nausėda: diplomatija – priešakinė linija strateginių Lietuvos interesų gynyboje": "„Ginant valstybės strateginius interesus, lengvų atsakymų, sprendimų ir pasirinkimų neturėsime. Matome, kad mūsų išorinė aplinka tampa vis atšiauresnė. Tarptautinė demokratinė sistema, kuria rėmėmės kurdami ir stiprindami savo šalies valstybingumą, vis labiau išbandoma, naudojantis jos silpnybėmis ir pažeidžiamumais“, – Prezidentūros pranešime sakė šalies vadovas.\n\n„Karo Ukrainoje sąlygomis diplomatija tampa priešakine linija ginti mūsų nacionaliniams ir strateginiams interesams“, – pridūrė jis.\n\nG.Nausėda susitikime akcentavo, kad daugiau nei pusę metų trunkantis Rusijos karas Ukrainoje fundamentaliai supurtė nusistovėjusią užsienio politikos ir diplomatijos tėkmę.\n\nPrezidento teigimu, diplomatinei tarnybai kaip niekada būtina veikti sutelktai, išmintingai ir sumaniai, taip pat būti pasirengus tam, kad geopolitinių procesų dinamika ir augančios grėsmės išliks.\n\nŠalies vadovas su diplomatinių atstovybių vadovais aptarė Lietuvos saugumo klausimus, šalies tikslus Europos Sąjungoje ir NATO, paramą Ukrainai bei kitas aktualias temas.\n\nG.Nausėda metiniame susitikime su Lietuvos diplomatinių atstovybių vadovais dalyvavo ketvirtą kartą.\n\nPareiga apginti, išsaugoti ir sustiprinti\n\nSu Lietuvos atstovais taip pat susitiko ir užsienio reikalų ministras Gabrielius Landsbergis. Jis akcentavo pagalbą Kyjivui, Lietuvos gynybą.\n\n„Ukrainoje giname laisvojo pasaulio egzistavimo prielaidas – todėl visos jėgos, pastangos, visos mintys turi būti nukreiptos ta linkme. Neturime prabangos neesminiams dalykams. Diplomatijai tenka pareiga nepriklausomą demokratinę Lietuvos valstybę apginti, išsaugoti ir sustiprinti bei parengti ją laukiantiems naujiems iššūkiams“, – sakė G.Landsbergis.\n\nPasak ministro, Jungtinės Tautos, Europos Sąjunga, Europos saugumo ir bendradarbiavimo organizacija, kiti daugiašaliai formatai yra ta erdvė, kur Lietuva ir kitos mažosios valstybės turi galią, yra girdimos ir matomos.\n\nJo teigimu, tuo pat metu ir pačios organizacijos turi geriau prisitaikyti prie situacijos, iššūkių ir siekti efektyvesnio veikimo.\n\n„Teise grįsta globali sąranga, teisės viršenybė ir konfliktų sprendimas taikiu būdu, tautų apsisprendimo teisė, žmogaus teisės, laisvės ir demokratijos kaip politinės santvarkos bei visuomenės raidos vertės matas, t.y. tokia pasaulio tvarka, kurioje „mažos valstybės“, kaip Lietuva, gali išlikti ir saugiai gyvuoti bei klestėti yra giliausias Lietuvos interesas“, – sakė diplomatijos vadovas.\n\n„Eižėjant globaliai saugumo architektūrai, sąjungininkų parama, mūsų gebėjimai telkti naujus partnerius yra atsvara didžiausius galios svertus turinčioms valstybėms ir būdas užtikrinti, kad totalitariniams režimams nekiltų nė menkiausios pagundos užimti net vieno centimetro galimai „paaukotinų“ valstybių teritorijos – nei fizinės, nei metaforinės“, – pridūrė jis.\n\nMinistras taip pat pabrėžė, kad karas prieš Ukrainą išryškino transatlantinių santykių svarbą, o NATO sprendimas 2023 metais rengti viršūnių susitikimą Vilniuje yra istorinis Lietuvos diplomatijos laimėjimas.\n\nG.Landsbergio teigimu, ekonominė diplomatija išlieka ypatingai aktualiu veikimo lauku. Lietuvos siekis diversifikuoti rinkas atneša rezultatų – ženkliai išaugo prekybos apimtys su Jungtinėmis Amerikos Valstijomis, Pietų Korėja, Taivanu, Japonija ir Australija.\n\nKaras Ukrainoje paveikė tiekimo grandines, todėl būtina ir toliau siekti efektyvaus rinkų diversifikavimo bei ieškoti alternatyvų.\n\nSavo ruožtu premjerė Ingrida Šimonytė teigė, jog šiuo metu tarptautinės darbotvarkės pagrindine tema yra visokeriopa parama Ukrainai, o „Lietuvos diplomatijos balsas yra girdimas ir padedantis siekti šio tikslo“.\n\n„(...) dalyje paramos Ukrainai sričių esame vieni lyderių“, – sakė premjerė.\n\nJi taip pat pabrėžė, kad Lietuvos diplomatinės tarnyba turi išlikti aktyvi ir veržli siekiant įsisavinti naujas rinkas, ypač Pietryčių Azijos regione, kuriant naujas partnerystes ir stiprinant demokratinėmis vertybėmis ir aiškiomis taisyklėmis grįstą tarptautinę tvarką.\n\nSusitikime su diplomatais Vyriausybės vadovė taip pat akcentavo atsparumą Rusijos energetiniam šantažui Vakarų šalių atžvilgiu, Ukrainos partnerių bendradarbiavimą šalies atstatymo procese, Lietuvos diasporai užsienyje aktualius klausimus.",
    "JAV technologijų milžinai mokys moteris Indijos ir Ramiojo vandenyno regionuose: prezidento Bideno plane – abipusė nauda": "Keturiolika JAV kompanijų, tarp jų – „Amazon.com” ir „Visa” – įsipareigojo surengti mažiausiai po 500 tūkst. skaitmeninio mokymo ir edukacijos užsiėmimų mergaitėms ir moterims Indijos ir Ramiojo vandenynų regione. Tai – Joe Bideno administracijos iniciatyvos dalis.\n\nSusiję straipsniai „Microsoft“ karpo darbo vietas Branduolinės energijos atgimimas: Azijos šalys keičia kryptį Ši programa, kurią imt",
    "Lietuvos policija ir Aplinkos ministerija skatins vairuotojus persėsti į viešajį transportą - kviečiame žurnalistus": "Akcija, kurią rengia Aplinkos ministerija kartu su Lietuvos policija, vyks rugsėjo 21 d., trečiadienį, didžiuosiuose Lietuvos miestuose – Vilniuje, Kaune, Klaipėdoje, Šiauliuose ir Panevėžyje. Jos metu Policijos departamento pareigūnai ir aplinkosaugininkai stabdys automobilius, kuriuose važiuoja pavieniai vairuotojai ir kvies juos keliauti aplinkai draugiškais būdais, dovanodami viešojo transporto bilietus.\n\nVairuotojai bus informuojami, kad rugsėjo 22 d. – Diena be automobilio. Jiems bus dvanojami vienkartiniai viešojo transporto bilietai, taip siekiant paskatinti vairuotojus keisti įpročius ir paraginti į darbą, susitikimus ar kitų reikalų tvarkyti vykti autobusu, troleibusu arba rinktis kelionę dviračiu, paspirtuku, pėsčiomis.\n\nŠi akcija yra vienas iš rugsėjo 16 – 22 d. vykstančios Europos judumo savaitės renginių. Šią savaitę Europos Komisija skatina gyventojus pamiršti savo automobilius ir persėsti ant dviračių ar į viešąjį transportą. Į Europos judumo savaitės renginius įsitraukia virš 2 tūkst. miestų iš Europos ir tokių šalių, kaip Japonija, Kosta Rika, Argentina ir pan., prie jos šiemet jungiasi ir virš 40 Lietuvos miestų.",
    "„Super Typhoon Carding“: artėjant Nuru, Filipinai budi raudonai": "Audra, vietiniu mastu vadinama „Super Typhoon Carding“, anksti sekmadienio rytą vietos laiku Filipinuose pasiekė supertaifūno statusą po staigaus sustiprėjimo.\n\n„Aukščiausias pasirengimo ekstremalioms situacijoms ir reagavimo į ekstremalias situacijas protokolas buvo aktyvuotas Manilos metropolite, Centriniame Luzone, Kalabarzone, Mimaropoje ir Bikolo rajone“, – pranešė Nacionalinė nelaimių rizikos mažinimo ir valdymo taryba.\n\nJi paragino visuomenę būti budrią ir pridūrė, kad per artimiausias 18 valandų tikimasi stipraus vėjo\n\nTikimasi, kad taifūnas vakare pasieks sausumą šiaurinėje Kezono dalyje arba pietinėje Auroros dalyje, pranešė Filipinų atmosferos, geofizinių ir astronominių paslaugų administracija (PAGASA) kas valandą tiesioginiame televizijos biuletenyje.\n\nJi neatmetė ankstesnio nusileidimo Bolijo salose po pietų.\n\nDaugelyje miestų, įskaitant Muntinlupą ir Aurorą, mokyklos sustabdė pamokas pirmadienį, rugsėjo 26 d., dėl artėjančios audros.\n\nAnot CNN Weather, Nauru dabar vėjai prilygsta 5 kategorijos JAV uraganui.\n\nTikimasi, kad per ateinančias 24 valandas į Luzoną kils didelės bangos ir audros, smarkus lietus ir didesnis nei 200 km/h (124 mylių per valandą) vėjas.\n\nPAGASA paskelbė 4 lygio įspėjamąjį signalą Beaulieu saloms, tikėdamasi didelės žalos, kurią gali sukelti audra.\n\nĮspėjimas paskelbtas ankstų sekmadienio rytą sparčiai sustiprėjus audrai.\n\nJungtinis perspėjimo apie uraganus centras teigė, kad jis padidino uragano jėgą nuo 140 kilometrų per valandą (85 mylių per valandą) iki 250 kilometrų per valandą (155 mylių per valandą) vos per šešias valandas.\n\nPAGASA taip pat paskelbė 2 ir 3 lygio įspėjimus daugumai Luzono, įskaitant Manilos metro.\n\nAtogrąžų audra Talas Japonijoje nusinešė du gyvybes\n\nTuo tarpu valdžios institucijos Japonija Pasak jo, sekmadienį du žmonės žuvo per atogrąžų audros Talas sukeltas nuošliaužas.\n\nŠidzuokos prefektūros vyriausybė pranešė, kad vienas žmogus dingo po to, kai jo automobilis įkrito į upę.\n\nRemiantis Japonijos meteorologijos agentūros duomenimis, prefektūroje per dieną iškrito daugiausiai liūčių, įskaitant rekordinį 416,5 mm (daugiau nei 16 colių) liūčių kiekį Suruga-ku, Šidzuokos mieste.\n\nPer liūtis apskritis paragino 1 200 000 šeimų – apie 3 milijonus žmonių – evakuotis.\n\nDaugiau nei tūkstantis namų ir daugybė kelių apskrityje buvo užlieti potvynių, pridūrė ji ir pridūrė, kad daug tiltų sugriuvo.",
    "Pasaulio sporto savaitė: futbolo Tautų lygos atomazga, naujas maratono pasaulio rekordas ir R. Evenepoelio pergalė Australijoje": "Tai buvo įdomiausi praėjusios savaitės pasaulio sporto įvykiai.\n\nSvarbiausi savaitės įvykiai\n\nRugsėjo 22 d. Sidnėjuje prasidėjo pasaulio moterų krepšinio čempionatas. Jame dalyvauja 12 komandų, čempionės vardą gina JAV.\n\nRugsėjo 23 d. Lenkijoje ir Nyderlanduose prasidėjo pasaulio moterų tinklinio čempionatas. Jame dalyvauja 24 komandos, čempionės vardą gina Serbija).\n\nRugsėjo 24 d. Mančesteryje profesionalų bokso mače dėl sunkaus svorio laikinojo čempiono vardo pagal WBO versiją britas Joy Joyce‘as nugalėjo naujazelandietį Josephą Parkerį. 37 metų J.Joyce‘as per profesionalo karjerą laimėjo visus 15 mačų.\n\nRugsėjo 24 d. Baigėsi regbio Čempionatas (Pietų pusrutulio keturių šalių turnyras). Jo nugalėtoja tapo Naujoji Zelandija (19 tšk. per 6 rungt.), antrąją vietą užėmė Pietų Afrika (18), trečiąją – Australija (10). Naujoji Zelandija nugalėjo 23-iąjį kartą per 27 turnyrus.\n\nRugsėjo 25 d. Motegyje (Japonija) motociklų lenktynių Didžiojo prizo etapo nugalėtoju tapo australas Jackas Milleris („Ducati“), antrąją vietą užėmė Bradas Binderis iš Pietų Afrikos (KTM), trečiąją – ispanas Jorge Martinas („Ducati“). Bendrojoje įskaitoje po 16 etapų pirmauja prancūzas Fabio Quartararo („Yamaha“, 219 tšk.), italas Francesco Bagnaia („Ducati“, 201) ir ispanas Aleixas Espargaro („Aprilia“, 194).\n\nRugsėjo 25 d. Vulogonge (Naujasis Pietų Velsas, Australija) pasaulio dviračių plento čempionate vyrų grupinių lenktynių nugalėtoju tapo belgas Remco Evenepoelas, antrąją vietą užėmė prancūzas Christophe‘as Laporte‘as, trečiąją – australas Michaelas Matthewsas. 22 metų R.Evenepoelas pirmą kartą tapo pasaulio čempionu. Moterų grupines lenktynes laimėjo olandė Annemiek van Vleuten. 39 metų A.Van Vleuten šios rungties pasaulio čempione tapo antrą kartą.\n\nRugsėjo 25 d. Futbolo Europos Tautų lygos A lygoje baigėsi dviejų grupių varžybos. Jų nugalėtojomis tapo ir kelialapius į finalo ketvertą iškovojo Kroatija (13 tšk.; 1-oji grupė) ir Nyderlandai (16 tšk.; 4-oji grupė). Kitose dviejose grupėse paskutiniame ture dėl pirmosios vietos žais Portugalija (10 tšk.) – Ispanija (8) ir Vengrija (10) – Italija (8). Paskutines vietas grupėse užėmė ir į B lygą iškrito Austrija, Velsas ir Anglija (likus vienam turui prarado galimybę pakilti į trečiąją vietą). Kitoje A lygos grupėje dėl išlikimo žais Šveicarija (6) – Čekija (4). Dviejose iš keturių B lygos grupių pirmąją vietą ir kelialapį į A lygą užsitikrino Izraelis bei Bosnija ir Hercegovina.\n\nRugsėjo 25 d. Teniso turnyro Tokijuje („WTA 500“) finale rusė Liudmila Samsonova nugalėjo kinę Zhang Qinwen 7:5, 7:5. 23 metų L.Samsonova iškovojo ketvirtąjį titulą profesionalės karjeroje, tarp jų – trečiąjį šiais metais. 19-metė Zhang Qinwen pirmą kartą žaidė WTA turnyro finale. Turnyro Seule („WTA 250“) nugalėtoja tapo rusė Jekaterina Aleksandrova (trečiasis titulas). Turnyro Mece (Prancūzija; „ATP 250“) nugalėtoju tapo italas Lorenzo Sonego (trečiasis titulas), turnyro San Diege (Kalifornija, JAV; „ATP 250“) – amerikietis Brandonas Nakashima (pirmasis titulas).\n\nRugsėjo 25 d. Londone vyrų teniso Laverio taurės mače Pasaulis nugalėjo Europą 13:8. Pasaulio komandoje žaidė kanadietis Felixas Auger-Aliassime, argentinietis Diego Schwartzmanas, australas Alexas de Minauras, amerikiečiai Tayloras Fritzas, Jackas Sockas ir Francesas Tiafoe. Europos komandai rugsėjo 23 d. per dvejetų mačą atstovavo karjerą baigęs šveicaras Rogeris Federeris ir ispanas Rafaelis Nadalis (jie pralaimėjo J.Sockui ir F.Tiafoe).\n\nRugsėjo 25 d. Montesilvane (Abrucas, Italija) Europos vaikinų (iki 20 m.) tinklinio čempionato finale Italija nugalėjo Lenkiją 3:2. Bronzos medalius laimėjo Bulgarija. Italai šios amžiaus grupės Europos čempionais tapo ketvirtąjį kartą.\n\nRugsėjo 25 d. Račicuose (Čekija) baigėsi pasaulio irklavimo čempionatas. Daugiausiai medalių iškovojo Didžioji Britanija (7 aukso, 1 sidabro, 4 bronzos). Vienviečių valčių čempionais tapo vokietis Oliveris Zeidleris (antrą kartą) ir olandė Karolien Florijn (pirmą kartą), aštuonviečių – Didžiosios Britanijos vyrai ir Rumunijos moterys.\n\nRugsėjo 25 d. Berlyno maratono nugalėtojais tapo Eliudas Kipchoge iš Kenijos ir etiopė Tigist Assefa. 37-erių E.Kipchoge ketvirtąjį kartą tapo Berlyno maratono nugalėtoju ir pagerino maratono bėgimo pasaulio rekordą (2 val. 1 min. 9 sek.). Iki tol rekordas taip pat priklausė E.Kipchoge ir buvo pasiektas 2018 m. Berlyno maratone. 28-erių T.Assefa pirmą kartą tapo vieno iš didžiųjų maratonų nugalėtoja."
}