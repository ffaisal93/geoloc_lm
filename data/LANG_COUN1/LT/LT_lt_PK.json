{
    "Rekordinių potvynių siaubiamas Pakistanas šaukiasi pagalbos: jei situacija prastės, po vandeniu atsidurs trečdalis šalies": "Pakistaną siaubia rekordiniai potvyniai – šalis prašo tarptautinės pagalbos. Šalies vyriausybė nelaimę vadina epinio masto humanitarine katastrofa ir perspėja, kad, situacijai prastėjant, po vandeniu gali atsidurti trečdalis Pakistano. Ištisi miestai atskirti nuo likusio pasaulio, o aukų skaičius jau perkopė 1000. Kas vyksta Pakistane ir kuo ši precendento neturinti stichinė nelaimė skiriasi nuo šalį praeityje nusiaubusių potvynių – pokalbis su užsienio naujienų redaktoriumi Augustinu Šulija.",
    "Siaubingi vaizdai iš kosmoso: naujausiose palydovinėse nuotraukose – sukrečiantys Pakistaną nusiaubusio potvynio vaizdai": "Didžiausia potvynio nusiaubta teritorija užfiksuota Indo upės baseine – potvynio metu teritorijoje susiformavo milžiniškas ežeras.\n\nPotvyniai Pakistane. ESA/NASA nuotr.\n\nPotvynis, kaip teigia meteorologai, buvo sukeltas stiprių musoninių liūčių. Daugiau nei 33 milijonai žmonių buvo vienaip ar kitaip paveikti stichinės nelaimės. Skaičiuojama, kad daugiau nei 1100 žmonių Pakistane mirė vien dėl potvynio.\n\nBe to, potvynio vanduo užliejo ir pasėlių laukus, kelių infrastruktūrą, milijonus gyvenamųjų namų. Anot Pakistano senatoriaus ir valstybės vyriausiojo klimato kaitos reikalų pareigūno Sherry Rehmano, ši stichinė nelaimė yra „viena iš baisiausių klimato katastrofų per dešimtmetį“.\n\nPalydovinėse nuotraukose, kurias užfiksavo NASA Žemės stebėjimo įrenginiai, matyti, kaip Pakistano teritorija pasikeitė nuo rugpjūčio pradžios iki pabaigos. Pavyzdžiui, rugpjūčio 4 dienos nuotraukose tarp Indo upės ir Hamalo ežero buvo matomas sausumos ruožas. Tuo tarpu rugpjūčio 28 dieną šie du vandens telkiniai jau buvo susijungę į vieną.\n\nEuropos kosmoso agentūra taip pat pasidalijo panašiais potvynio nusiaubto Pakistano kadrais, užfiksuotais rugpjūčio 30 dieną – ESA užlietas Pakistano teritorijas pažymėjo juodai ir mėlynai. Kadrai, kuriuos įamžino Copernicus Sentinel-1 palydovas patvirtino, kad Hamalo ežeras ir Indo upė tapo vienu didžiuliu telkiniu, vanduo užliejo teritorijas tarp Dera Murad Jamali ir Larkanos miestų.\n\nPotvyniai Pakistane. ESA/NASA nuotr.\n\nPotvyniai Pakistane. ESA/NASA nuotr.\n\nBe to, NASA pasidalijo nuotraukomis, kuriose matyti, kaip pasikeitė vaizdas potvynio nusiaubtuose Qambaro ir Shikarpuro miestuose per visą rugpjūtį. Abiejų miestų apylinkėse iškrito 500 proc. daugiau kritulių nei yra apskaičiuotas vidurkis nuo liepos 1 iki rugpjūčio 31 dienos.\n\nPotvyniai Pakistane\n\nBendrai visame Pakistane kritulių kiekis šiemet yra tris kartus didesnis nei 30 metų vidurkis. Klimato skaičiavimo modeliai prognozuoja, kad kylant bendrai planetos temperatūrai, lietingieji regionai sulauks vis stipresnių liūčių, o sausesni – ilgalaikių sausrų ir karščių.\n\nNepaisant musoninių liūčių, Pakistanas vis labiau kenčia ir nuo sparčiai tirpstančių kalnų ledynų sukeltų potvynių. Pakistanui priklauso maždaug 7000 ledynų. Tai yra daugiausiai ledynų turinti šalis neskaitant poliarinių Žemės regionų.\n\nPotvyniai Pakistane\n\nŠaltiniai:\n\nhttps://earthobservatory.nasa.gov/images/150279/devastating-floods-in-pakistan\n\nhttps://www.livescience.com/pakistan-flooding-satellite-images\n\nhttps://www.esa.int/ESA_Multimedia/Images/2022/09/Pakistan_inundated#.YxIzp3t-50g.link",
    "Pakistano krikščionys: tarp religinio persekiojimo ir gamtos katastrofos": "Potvynio nuplauta krikščionių gyvenvietė Pakistane. Azijos britų krikščionių asociacijos / Britishasianchristians.org nuotrauka\n\nPakistanas kenčia. Dėl katastrofiškai smarkių liūčių ir tirpstančių kalnų ledynų trečdalis šalies teritorijos atsidūrė po vandeniu, kuris šimtus kaimų ir miestų atskyrė nuo išorinio pasaulio. Šitaip įkalinti žmonės lenktyniauja su laiku, laukdami pagalbos: jiems vis labiau trūksta maisto, vaistų, švaraus vandens ir kitų priemonių, būtinų paprasčiausiai išgyventi. Pakistano nacionalinė nelaimių valdymo agentūra teigia, kad dėl potvynių nukentėjo kas septintas pakistanietis – 33 milijonai žmonių, iš kurių daugiau nei 1300 jau žuvo. Valdžia taip pat praneša apie milijonus sugriautų namų.\n\nPasaulio žiniasklaida dalijasi vaizdais iš Pakistano, kaip žmonės brenda per apsemtus miestus ir kaimus, vandens ir purvo – iki juosmens ar dar daugiau. Likusios be namų šeimos glaudžiasi palapinėse, kurias statosi ten, kur sausa. Tačiau ir ten negali būti iki galo saugus, nes neaišku, kiek dar kils vandens lygis.\n\nSpecialistai ir gyventojai šiuo metu labiausiai susirūpinę dėl didžiausio šalyje Mančaro ežero, kuris dėl liūčių jau dabar išsiliejęs šimtus kvadratinių kilometrų ir grasina užlieti dar didesnes teritorijas, kuriose gyvenantys pakistaniečiai sako atvirai: mes bijom nuskęsti. O mokslininkai duria pirštu į pasaulio pramonės sukeltą klimato kaitą: šiandien – Pakistanas, rytoj tai gali būti jūsų šalis.\n\nKatastrofiniai potvyniai Pakistane. EPA nuotrauka Katastrofiniai potvyniai Pakistane. EPA nuotrauka Katastrofiniai potvyniai Pakistane. EPA nuotrauka Katastrofiniai potvyniai Pakistane. EPA nuotrauka Katastrofiniai potvyniai Pakistane. EPA nuotrauka Katastrofiniai potvyniai Pakistane. EPA nuotrauka Katastrofiniai potvyniai Pakistane. EPA nuotrauka Katastrofiniai potvyniai Pakistane. EPA nuotrauka Katastrofiniai potvyniai Pakistane. EPA nuotrauka Katastrofiniai potvyniai Pakistane. EPA nuotrauka\n\nGamtos stichijos savo aukų nesirenka nei pagal tautybę, nei pagal tikėjimą. Vis dėlto Pakistano religines mažumas, ypač krikščionis, ši nelaimė paliečia dvigubai skaudžiau. Šalį valdo radikalūs musulmonai, joje veikia griežta islamistinė šariato teisinė sistema, kuri neretai sudaro sąlygas krikščionis atvirai persekioti.\n\nRyškiausias to pavyzdys – Asia Bibi, kuri 2009 m. atsakė į kaimyno musulmono panieką ir reikalavimą, kad atsiverstų į islamą. Moteris tada atsakė: „Aš tikiu savo religija ir Jėzumi Kristumi, kuris mirė ant kryžiaus už žmonijos nuodėmes. Ką jūsų pranašas Mahometas kada nors padarė, kad išgelbėtų žmoniją? Ir kodėl turėčiau atsiversti aš, o ne tu?“ Už tokius žodžius į moters namus atėję žmonės sumušė ją ir šeimos narius, vėliau Asią suėmė policija, o teismas pagal Pakistano baudžiamojo kodekso 295 C straipsnį, už „piktžodžiavimą“ prieš islamą, krikščionei skyrė mirties bausmę pakariant.\n\nŠi byla sulaukė reakcijos visame pasaulyje. Įvairios organizacijos rašė peticijas dėl moters išlaisvinimo; panaikinti kaltinimus ragino ir popiežiai Benediktas XVI bei vėliau – Pranciškus. Tuo metu pačiame Pakistane tūkstančiai musulmonų išeidavo į gatves, reikalaudami Asios mirties. O du politikai, kurie palaikė krikščionę ir reikalavo panaikinti „piktžodžiavimo įstatymą“ – šalies mažumų ministras Šachbazas Bhaasti ir Pandžabo regiono gubernatorius Salmaanas Tasiras – buvo nužudyti.\n\nMitingas, skirtas pranašo Mahometo gimimo metinėms: radikalūs islamistai pakabino šventvagyste kaltintos krikščionės Asios Bibi atvaizdą, 2018 m. EPA nuotrauka\n\nGaliausiai 2018 m. Pakistano Aukščiausiasis Teismas moterį išteisino, o vėliau dėl savo ir šeimos saugumo Asia Bibi išvyko gyventi į Kanadą ir tapo persekiojamų krikščionių (kurie Pakistane sudaro vos daugiau nei 1 proc.) balsu ir simboliu.\n\nTodėl dėl dabartinių potvynių Kristaus sekėjai čia patiria dar vieną išbandymą: kadangi jie šalyje gyvena skurdžiai, gamtos stichijos jiems smogė itin skaudžiai; o kai kurios musulmoniškos labdaros organizacijos atsisako krikščionims teikti pagalbą, jeigu šie neatsivers į islamą.\n\n„Jie priima šio gyvenimo sunkumus visiškai suvokdami, kad palikus šią žemę jų laukia Dangus, ir ten jie daugiau nebepatirs jokio skausmo“, – „Bernardinams“ sako JULIET CHOWDHRY, atstovaujanti Azijos britų krikščionių asociacijai (British Asian Christian Association). Ši labdaros organizacija remia Pietų Azijoje persekiojamus krikščionis, o šiuo metu padeda išgyventi penkioms krikščionių bendruomenėms vandens apsemtame Pakistane.\n\nSu Juliet susirašinėjome elektroniniu paštu. Ji pasakoja apie sunkius išbandymus, kuriuos patiria religinės mažumos Pakistane, potvynių žalą ir prašo maldos už šią šalį.\n\nJuliet Chowdhry. Asmeninės socialinio tinklo „LinkedIn“ paskyros nuotrauka\n\nSkaičiau straipsnius Jūsų organizacijos internetinėje svetainėje, ir vienas sakinys mane ypač šokiravo: „Kaimo gyventojai pasakojo, jog vyrai buvo pasirengę parsiduoti į vergiją, kad išmaitintų savo šeimas – taip beviltiškai trūko maisto.“ Ar galėtumėte paprastais pavyzdžiais paaiškinti šios stichinės nelaimės mastą ir jos padarytą žalą žmonėms?\n\nKrikščionys vyrai dirba laukuose rinkdami derlių už menkus pinigus – mažiau nei 2 svarus [2,3 euro – S. B.] sterlingų per dieną. Ši suma vos patenkina jų kasdienio pragyvenimo poreikius, kurių pagrindą sudaro maistas ir higienos reikmenys. Jie neturi nei elektros, nei dujų ir gyvena labai spartietišką gyvenimą, maistą gamina degindami malkas krosnyse, kurios žiemą taip pat šildo jų namus, o šviesai naudoja aliejinius žibintus. Šiuose kaimuose nėra tualetų, gamtiniai reikalai atliekami lauke, o viena iš bendruomenių, kuriai padedame Goth Ibrahim Khano mieste, pranešė, kad kelios jų bendruomenės mergaitės buvo išprievartautos ir net nužudytos naktį, kai prausėsi.\n\nDabar, kai suprantate, kokį skurdą patiria šios šeimos, taip pat galiu patvirtinti, kad per pastarąjį potvynį šios šeimos neteko savo namų, kurie buvo pastatyti iš purvo ir tiesiog nuplauti potvynio. Potvynis taip pat nusinešė ir tą nedidelį jų turtą, namų apyvokos daiktus ir menkus pinigus, kurių buvo likę namuose.\n\nDar blogiau, kad vienintelis būdas šiems kaimo gyventojams užsidirbti pinigų buvo kasdienis užmokestis už derliaus nuėmimą iš vietos medvilnės ir kviečių laukų. Tačiau šių laukų dabar jau nebėra.\n\nPotvynio sunaikinta Goth Ibrahim Khano krikščioniių gyvenvietė Pakistane. Azijos britų krikščionių asociacijos / Britishasianchristians.org nuotrauka\n\nJų darbdaviai yra itin žiaurūs ir aiškiai davė suprasti, kad šie krikščionys negali dirbti niekam kitam, o jei tai padarys, neteks nuolatinio darbo, o kai kuriais atvejais bus ir sumušti. Deja, tai reiškia, kad krikščionių šeimos turi siųsti savo žmonas ir vaikus tarnauti į svetimus namus, o tai kelia jiems pavojų. Daugelis vyrų galvojo parduoti save pagal samdomojo darbo sutartis, kad gautų paskolą, kuri padėtų šiais sunkiais laikais nusipirkti maisto. 50 svarų sterlingų [57 eurų] paskola juos ir jų vaikus visam gyvenimui įkalins vergijoje. Taip yra nepaisant įgyvendinto 1992 m. „Priverstinio darbo sistemos (panaikinimo) įstatymo“, kuris yra neveiksmingas.\n\nJei teisingai suprantu, krikščionims Pakistane labai sunku – jie dažnai yra neturtingi, žemesnės kastos žmonės, kuriuos persekioja islamistų vyriausybė ir radikalūs musulmonai. Kokia krikščionių padėtis dabartinės tragedijos akivaizdoje?\n\nPakistane ir Indijoje kastų sistema nėra tokia įsišaknijusi. Tikroji amžinosios nuosavybės priežastis yra Pakistano nesugebėjimas atsisakyti feodalinės sistemos, todėl turtingieji ir toliau pavergia vargšus. Pripažįstama, kad su vargšais blogai elgiamasi daugumoje Pakistano pasiturinčių visuomenių, žiauriai elgiamasi su tarnais, kuriems mokami menki pinigai. Kai kurie galbūt šiek tiek skiria labdarai, bet niekada nemokės padoraus atlyginimo tarnams ar savo gamyklų, fabrikų darbininkams.\n\nŽemės ūkio produkcijos, tekstilės ir plytų gamybos pramonė Pakistane reikalauja daug darbo jėgos ir stokoja technologijų. Dėl šių sudėtingų darbo sąlygų 1 milijonas krikščionių tapo vergais plytų gamyklose, o 500 000 – kilimų pramonėje. Kita vertus, musulmonai nelaikomi vergais ir gali laisvai keliauti iš vieno fabriko ar gamyklos į kitą. Tai, kad krikščionims yra dar blogiau nei musulmonams, įrodo ne vienas laikinosios ir federalinės vyriausybės įdarbinimo skelbimas, kuriame rašoma, kad šlavėjais ir valytojais gali dirbti „tik krikščionys ir (arba) mažumų atstovai“.\n\nGaliu pakartoti, kad kastų sistema neturi jokios reikšmės. Klaidinga manyti, jog tai turi įtakos, nors krikščionys paprastai, bet ne visais atvejais kilę iš žemesniųjų kastų. Daug didesnį rūpestį kelia neapykanta „kitokiems“. Štai kodėl mokyklose iš krikščionių tyčiojasi ir kartais juos žudo kiti mokiniai, kai šie atsisako atsiversti [į islamą]. Dėl šios priežasties krikščionys gauna prastesnes darbo vietas, net jei yra kvalifikuoti. Net ir tada, kai krikščionims tai pavyksta, jie visada susiduria su pavydžių kolegų kaltinimų šventvagystės grėsme, kuri gali baigtis jų mirtimi ir dėl kurios jie tikrai netenka darbo ar net namų. Savo interneto svetainėje pateikiame daugybę tokių pavyzdžių.\n\nAsmens tapatybės kortelėje ar pase kasta nėra nurodyta, bet išpažįstamas tikėjimas yra, todėl labai fanatiškoje šalyje lengva nustatyti, kad esate ne musulmonas.\n\nPo vandeniu likusi krikščionių gyvenvietė Radžanpure, Pakistane. Azijos britų krikščionių asociacijos / Britishasianchristians.org nuotrauka\n\nTaip pat skaičiau, jog Pakistano musulmonų labdaros organizacijos reikalauja, kad krikščionys atsiverstų į islamą, nes kitaip pagalbos nebus… Ar dabar, kai šalį ištiko tokia nelaimė, nėra daugiau vienybės tarp musulmonų ir krikščionių?\n\nKai nevilties apimti musulmonai badauja, jie kaltina krikščionis ar kitas religines mažumas už tai, kad šie neva užtraukė Dievo rūstybę. Tačiau taip nutinka ne kiekvienoje situacijoje, ir mes turime pavyzdžių, kai musulmonų bendruomenės ar pavieniai asmenys padėjo krikščionims.\n\nLabiau išsilavinę musulmonai paprastai pasižymi mažesniu fanatizmu, tačiau kaimo bendruomenės laikosi įsikibusios savo tikėjimo nevilties metu, kad juos išgelbėti gali tik dieviškasis įsikišimas. Šiuose regionuose dėstomas islamas dažnai būna griežtesnis, o vaikai dažnai mokosi ne mokyklose, o medresėse [vidurinėse ir aukštosiose musulmonų mokyklose – S. B.], kur su jais elgiamasi žiauriai ir linkstama į prievartą. Švietimas medresėse yra svarbus musulmonų poliarizacijos Pakistane veiksnys, ir Pakistano vyriausybė stengiasi su tuo kovoti. Kadangi neseniai vykę potvyniai nuplovė tiek daug mokyklų, o dėl sunkios ekonominės padėties mokyklų išlaidos yra nepakeliamos, neišvengiamai daugiau kaime gyvenančių tėvų, be abejo, siųs vaikus į medreses.\n\nMūsų labdaros organizacija dalyvauja teikiant pagalbą per potvynius nuo pat pirmųjų savo įkūrimo metų, 2009-ųjų. Nė viename iš krikščionių anklavų [tam tikrų teritorijų, kuriose gyvena krikščionys – S. B.] nepastebėjome, kad vyriausybė ar musulmonų NVO teiktų kokią nors paramą. O jei krikščionys ar bet kurios kitos mažumos atstovai patenka į vyriausybės skirstomą pagalbą, su jais elgiamasi kaip su lygiaverčiais piliečiais.\n\nTačiau yra pranešimų apie musulmonų labdaros organizacijas, siekiančias atversti krikščionis į islamą prieš suteikiant bet kokią pagalbą, ir tai daroma po to, kai krikščionys įveikė daugybę kilometrų, kad tą pagalbą gautų.\n\nDauguma krikščionių anklavų dabar žino apie mūsų grupę arba yra nukreipiami mūsų grupės ar kitų krikščioniškų labdaros organizacijų link, ir mes randame būdų, kaip suteikti paramą ir pagalbą. Taip pat reikėtų pažymėti, jog vietos bažnyčios ir krikščioniškos mokyklos dažnai pagelbsti, atverdamos savo patalpas, kad suteiktų pastogę ir maisto.\n\n30 krikščionių šeimų Pakistane gavo Azijos britų krikščionių asociacijos atsiųstą maisto siuntinį. Organizacijos / Britishasianchristians.org nuotrauka\n\nŠiuo metu palaikote ryšius su Pakistano krikščionių bendruomenėmis, padedate joms. Ką jie, kaip Kristaus sekėjai, sako apie dabartinę nelaimę? Kaip jie ją vertina tikėjimo žvilgsniu? Juk daugelis žmonių paklaustų, kodėl Dievas leidžia, kad kentėtų tiek daug nekaltų, vargšų žmonių.\n\nKrikščionys žino, kad žemė buvo sukurta tobula, bet tai pasikeitė po Adomo nuopuolio. Jie priima šio gyvenimo sunkumus visiškai suvokdami, kad palikus šią žemę jų laukia Dangus, ir ten jie daugiau nebepatirs jokio skausmo.\n\nKai atvykdavome pas juos su pagalba, širdį sušildydavo tai, kad jie pirmiausia dėkodavo Dievui, o ne mūsų labdaros organizacijai ar aukotojams. Juk viskas, ką mes darome, įmanoma tik Dievo dėka.\n\nPapasakokite šiek tiek daugiau apie Jūsų organizaciją. Koks jos tikslas ir kaip padedate Pakistano krikščionims?\n\nEsame labdaros organizacija, sukurta siekiant palengvinti krikščionių kančias Pietų Azijoje. Mūsų veikla apima tokias sritis:\n\n* Krikščionių, nuteistų Pakistane pagal liūdnai pagarsėjusius piktžodžiavimo įstatymus, gynimas ir jų šeimų apsauga;\n\n* Indijos krikščionių, nuteistų pagal šventvagystės įstatymus arba įstatymus prieš atsivertimą, gynimas;\n\n* Biblijos spausdinimas urdu bei pandžabų kalbomis ir paramos renginiai Indijoje, Pakistane. Taip pat pagalba Pietų Azijos pabėgėliams Tailande, Malaizijoje, Šri Lankoje ir Europos šalyse;\n\n* Krikščionių, persekiojamų ar nužudytų dėl tikėjimo Pakistane ar Indijoje, gynimas;\n\n* Pagalba Indijos ir Pakistano krikščionims, nukentėjusiems nuo nelaimių, nors iš tikrųjų siekiame pagelbėti bet kuriai tautai: pavyzdžiui, dabar padedame Ukrainos Bažnyčiai tiekti maistą Odesos gyventojams;\n\n* Švaraus vandens projektai Indijos ir Pakistano kaimų krikščionims ir kitiems tų kaimų gyventojams;\n\n* Saugūs namai ir krikščionių mergaičių, pagrobtų, išprievartautų ir priverstų sudaryti islamiškas santuokas Pakistane, gynimas. Musulmonų NVO „Solidarumo ir taikos judėjimas“ 2014 m. apskaičiavo, kad taip elgiamasi su 700 krikščionių mergaičių (dabar šis skaičius tikriausiai yra didesnis).\n\nĮdomu? Prenumeruokite naujienlaiškį ir skaitykite mus kasdien Susipažinau su taisyklėmis\n\nKaip Lietuvoje gyvenantys žmonės gali padėti Pakistano žmonėms?\n\nMes remiame penkias krikščionių bendruomenes Pakistane, teikdami paramą maistu, įrengdami švaraus vandens siurblius, palapines, medicinines stovyklas, duodami drabužių ir kitų reikalingų daiktų. Žmonės gali paremti mūsų veiklą paspaudę šią nuorodą (joje pateikiama informacija apie įrengtą siurblį, įteiktus maisto produktus ir nuorodą į aukojimą).\n\nPrašome jūsų maldų:\n\n* Už pasaulio lyderius, kad jie bendradarbiautų, siekdami sustabdyti klimato kaitą;\n\n* Už kenčiančius Pakistane, kad Dievas juos sustiprintų šiais sunkiais laikais ir patenkintų jų kasdienius poreikius;\n\n* Už geresnius Indijos ir Pakistano santykius, kad vandens išleidimas iš Indijos užtvankų būtų geriau koordinuojamas, siekiant sumažinti pavojingą vandens lygio pakilimą Pakistane;\n\n* Kad Pakistano valdžia geriau valdytų šalį ir skirtų saugesnius, tvirtesnius namus, patalpas ir infrastruktūrą labiausiai skurstantiems Pakistano gyventojams;\n\n* Kad Pakistano vyriausybė geriau investuotų į perspėjimo apie potvynius, reagavimo į potvynius ir užtvankų infrastruktūrą šalyje.",
    "Į Pakistaną plūsta humanitarinė pagalba, potvynių aukų skaičiui perkopus 1 200": "Pranešama, kad ypatingas pavojus užsikrėsti ligomis ir likti be namų kilo šeimoms ir vaikams.\n\nDevintasis lėktuvas, pakilęs iš Jungtinių Arabų Emyratų, ir pirmasis, išskridęs iš Uzbekistano, naktį į penktadienį nusileido Islamabade.\n\nTuo metu kariuomenės padedamos gelbėjimo tarnybos per operacijas kitose šalies dalyse pasiekė daugiau kaip 3 mln. žmonių, nukentėjusių nuo stichijos.\n\nPasak Užsienio reikalų ministerijos, vėliau penktadienį į Pakistaną atgabens pagalbos dar du lėktuvai iš JAE ir Kataro, o Turkijos traukinys, gabenantis humanitarinius reikmenis nukentėjusiesiems nuo potvynių, jau yra pakeliui į šią neturtingą šalį.\n\nVidaus reikalų ministro Suleymano Soylu vadovaujama Turkijos delegacija susitiko su Pakistano ministru pirmininku Shahbazu Sharifu ir pareiškė jam užuojautą dėl potvynių padarytos žalos.\n\nDaugelis pareigūnų, įskaitant Jungtinių Tautų generalinį sekretorių Antonio Guterresą, neįprastai drėgną musonų sezoną aiškina klimato kaita. A.Guterresas anksčiau šią savaitę paragino pasaulį „nebemiegoti“ besigrumiant su katastrofiška krize.\n\nJT vadovas rugsėjo 9 dieną taip pat lankysis Pakistane, kur apžiūrės potvynių paveiktas teritorijas ir susitiks su vietos valdžia.\n\nPenktadienį išplatintame pareiškime JT pabėgėlių reikalų agentūra UNHCR nurodė, kad nors antradienį paskelbto Jungtinių Tautų raginimo aukoti pinigus Pakistanui rezultatai yra „labai padrąsinantys“, būtina pristatyti daugiau pagalbos.\n\nUNHCR atstovas Matthew Saltmarshas nurodė, kad agentūra nukentėjusiesiems nuo potvynių greitai siunčia palapines, taip pat antklodes, plastikines paklodes, kibirus ir kitus namų apyvokos daiktus.\n\n„Mūsų darbuotojai šalyje praneša, kad žmonių patiriamų nuostolių mastas yra neįsivaizduojamas“, – sakė M.Saltmarshas.\n\nPakistano URM penktadienį pranešė, kad lėktuvai atgabeno maisto produktų, vaistų ir palapinių. Šeštadienį Sh.Sharifas planavo vykti į JAE, bet atidėjo kelionę, kad galėtų aplankyti potvynių paveiktus rajonus savo šalyje.\n\nIki šiol Pakistanas gavo pagalbos iš Kinijos, Saudo Arabijos, Kataro, Turkijos, Uzbekistano, JAE ir kai kurių kitų valstybių. Šią savaitę Jungtinės Valstijos taip pat paskelbė, kad skirs nukentėjusiems pakistaniečiams 30 mln. dolerių (eurų) vertės pagalbos.\n\nPasak Islamabado, neseniai prasidėjusios smarkios musoninės liūtys, anomalius potvynius sukėlė dėl klimato kaitos poveikio.",
    "Afganistanas ir Pakistanas apsikeitė kaltinimais dėl susišaudymo pasienyje": "Talibanas trečiadienį paskelbtame pareiškime nurodė, jog Afganistano pareigūnai mėgino neleisti statyti kontrolės posto netoli sienos rytinės Paktijos provincijos Dandi Patano rajone pakistaniečių kariams, bet šie atidengė ugnį.\n\nPakistano ginkluotosios pajėgos savo pareiškime nurodė, kad pasienyje šalies šiaurės vakaruose nuo kovotojų, kurie šaudė iš Afganistano teritorijos, ugnies vėlai antradienį žuvo trys kariai. Pasak kariuomenės, per išpuolį buvo smogta pasienio saugumo postui Chaibero Pachtunchvos provincijos Kuramo rajone.\n\nTalibano vyriausybės atstovas Bilalas Karimi pabrėžė, kad pagal nerašytą susitarimą šalia Afganistaną ir Pakistaną skiriančios sienos negali būti įrengiami jokie kariniai objektai.\n\nTačiau Pakistano pajėgos mėgino pastatyti postą, o paskui keli žmonės priartėjo prie jų, norėdami aptarti šį klausimą, bet pakistaniečiai netikėtai ėmė šaudyti, teigė B.Karimi.\n\n„Šis incidentas tiriamas, apie jį buvo pranešta [Talibano] lyderiams“, – pridūrė jis.\n\nPakistanas ir Afganistanas vienas kitą kaltina prieglobsčio teikimu jų priešams sukilėliams, tačiau abi šalys tai neigia.",
    "Popiežius ragina pasaulį padėti potvynių siaubiamam Pakistanui": "Popiežius Pranciškus sekmadienį paragino tarptautinę bendruomenę padėti Pakistanui, kur katastrofiški sezoniniai potvyniai pareikalavo jau daugiau kaip 1 tūkst. gyvybių.\n\nArgentinietis pontifikas paragino pasaulį parodyti „greitą ir dosnų tarptautinį solidarumą“ ir sakė, kad meldžiasi už nukentėjusiuosius.\n\nTokius komentarus Pranciškus išsakė lankydamasis Italijos centriniame L`Akvilos mieste, kurį 2009 metais supurtė stiprus žemės drebėjimas, pražudęs per 300 žmonių.\n\n85 metų popiežius gyrė vietos gyventojų „atsparumą“ ir „orumą“.\n\nŠventasis Tėvas, per vizitą besinaudojęs neįgaliojo vežimėliu, popietę ruošėsi grįžti į Vatikaną.\n\nPirmadienį ir antradienį jis pirmininkaus susitikimui su kardinolais iš viso pasaulio, su kuriais aptarinės Katalikų Bažnyčios ateitį.\n\nPakistane nuo birželio, kai anksčiau nei įprastai prasidėjo musonų sezonas, liūčių sukelti potvyniai pareikalavo 1 033 žmonių gyvybių, sekmadienį pranešė Nacionalinė nelaimių valdymo agentūra (NDMA).\n\nPakistano klimato kaitos ministrė Sherry Rehman pareiškė, kad šalį ištiko „rimta klimato katastrofa, viena didžiausia per pastarąjį dešimtmetį“.",
    "Finansinės paramos euforija rodo pesimizmo piką besiformuojančiose šalyse": "Pastarąsias dvi savaites Tarptautinis valiutos fondas po kelis mėnesius trukusių derybų sudarinėja paskolų susitarimus su pažeidžiamiausiomis pasaulio šalimis: Pakistanu, Šri Lanka, Zambija, Egiptu, Čile. Savo ruožtu Kinija perlipo savo ankstesnį nenorą nubraukti skolinius įsipareigojimus, pareiškusi, kad atleis septyniolikai Afrikos valstybių jų skolas ir nukreips savo TVF rezervus šio žemyno pagalbai.\n\nNors kai kurios valstybės vis dar lūkuriuoja, o Ukrainos premjeras šeštadienį supeikė lėtą TVF pažangą sutariant dėl naujo pagalbos paketo karo niokojamai šaliai, TVF suteikta parama dramatiškai pagerino skurdesnių valstybių šansus – net ir tų, kuriose įsipareigojimų nevykdymo banga dar prieš kelias savaites atrodė neišvengiama. Dabar jų nelaimių epopėjos pateikiamos kaip netikėtos sėkmės istorijos, skatinant investuotojus dar kartą pamėginti atsargiai atsigręžti į jų aktyvus. Pesimistiniai indikatoriai, tokie kaip kapitalo nutekėjimas ir rizikos premijos, mažėja.",
    "Iššūkį Vakarams metantys V.Putinas ir Xi Jinpingas susitinka svarbių derybų": "Prie Xi Jinpingo ir V.Putino prisidės Indijos, Pakistano, Turkijos, Irano ir dar kelių valstybių lyderiai. Šanchajaus bendradarbiavimo organizacijos (ŠBO) susitikimas Samarkande – senovinio Šilko kelio stotelėje – vyks dvi dienas.\n\nPagrindinė ŠBO susitikimo diena bus penktadienis, tačiau didžiausią susidomėjimą kelia Rusijos ir Kinijos lyderių ketvirtadienio derybos.\n\nAbu jie į miestą atvyko anksčiau. Iš lėktuvo išlipusį V.Putiną ant tūpimo tako pasitiko garbės sargyba, o paskui jis išvažiavo juodų automobilių kortežu.\n\nV.Putinui viršūnių susitikimas yra proga pademonstruoti, kad Rusijos negalima izoliuoti tarptautinėje scenoje.\n\nXi Jinpingui, išvykusiam pirmosios užsienio kelionės nuo COVID-19 pandemijos pradžios, tai yra proga pastiprinti savo, kaip pasaulinio veikėjo, pozicijas prieš spalio mėnesį įvyksiantį svarbų Kinijos valdančiosios komunistų partijos suvažiavimą.\n\nAbiem lyderiams šis susitikimas bus galimybė pasirodyti prieš Vakarus, ypač Jungtines Valstijas, lyderiaujančias dėl sankcijų Ukrainą užpuolusiai Rusijai ir supykdžiusias Pekiną pastaruoju metu demonstruojama parama Taivanui.\n\n„ŠBO yra reali alternatyva į Vakarus orientuotoms organizacijoms“, – šią savaitę žurnalistams sakė Kremliaus patarėjas užsienio politikos klausimais Jurijus Ušakovas,\n\n„Visos ŠBO narės pasisako už teisingą pasaulinę tvarką“, – pareiškė jis ir pridūrė, kad viršūnių susitikimas rengiamas vykstant „didelio masto geopolitinėms permainoms“.\n\nGriežta apsauga, ištuštėjusios gatvės\n\nLikus kelioms dienoms iki aukščiausiojo lygio susitikimo buvo apribotas įvažiavimas į Samarkandą – didingų mečečių miestą, kuris buvo vienas iš Šilko kelio tarp Kinijos ir Europos centrų, – o jo oro uostas buvo uždarytas komerciniams skrydžiams.\n\nNaujienų agentūros AFP žurnalistai pranešė, kad trečiadienį miesto gatvės ir garsieji turgūs buvo ištuštėję, o mokyklos dvi viršūnių susitikimo dienas turėjo būti uždarytos.\n\nVisame mieste buvo palaikomas griežtas saugumas, gatvėse buvo daug policijos, o miesto centre stovėjo šarvuoti automobiliai.\n\nSamarkando gyventojai AFP sakė, kad didžiuojasi, jog pas juos vyksta toks renginys, ir atkreipė dėmesį į seną miesto, kaip tarptautinės kryžkelės, istoriją.\n\n„Didžiuojamės, kad mūsų mieste susirinko tiek daug įvairių šalių vadovų. Samarkandas nuo senų laikų buvo legendinis miestas“, – sakė 26 metų Šachbozas Kombarovas.\n\n2001 metais įkurta ŠBO yra politinė, ekonominė ir saugumo organizacija, siekianti atsverti Vakarų institucijų įtaką. Organizacijai priklauso Kinija, Rusija, Indija, Pakistanas, Kazachstanas, Uzbekistanas, Kirgizija ir Tadžikistanas.\n\nTai nėra oficialus karinis aljansas kaip NATO ar glaudžiai integruotas blokas kaip Europos Sąjunga, tačiau jo narės kartu sprendžia bendrus saugumo klausimus, bendradarbiauja karinėje srityje ir skatina prekybą.\n\nPagrindinė bendra viršūnių susitikimo sesija vyks penktadienį, tačiau daugiausia dėmesio bus skiriama dvišalėms deryboms.\n\nBe Xi Jinpingo, V. Putinas ketvirtadienį susitiks su Irano prezidentu Ebrahimu Raisi ir Pakistano ministru pirmininku Shehbazu Sharifu , o penktadienį – su Indijos premjeru Narendra Modi ir Turkijos vadovu Recepu Tayyipu Erdoganu.\n\nIranas yra ŠBO valstybė stebėtoja, o R. T. Erdoganas buvo pagrindinis tarpininkas sudarant sandorius tarp Rusijos ir Ukrainos tokiais klausimais kaip grūdų gabenimas.\n\n„Beribė“ partnerystė\n\nNeaišku, su kuo Xi Jinpingas dar gali susitikti akis į akį, nors derybos su N.Modi būtų pirmosios nuo 2019 metų. Kinijos ir Indijos santykiai pašlijo 2020 metais, kai ginčytiname pasienyje Himalajuose įsiplieskė kautynės, pareikalavusios mažiausiai 20 indų ir keturių Kinijos karių gyvybių.\n\nKinija ir Rusija, buvusios Šaltojo karo sąjungininkės, pastaraisiais metais suartėjo, girdamos savo „beribę“ partnerystę, turinčią tapti atsvara JAV dominuojančiai pozicijai pasaulyje.\n\nXi Jinpingas ir V.Putinas pastarąjį kartą buvo susitikę Pekine vasario pradžioje, kai vyko žiemos olimpinės žaidynės, likus kelioms dienoms iki Kremliui pradedant karą Ukrainoje.\n\nPekinas aiškiai nepritarė Maskvos kariniams veiksmams, tačiau per šešis karo mėnesius nuolat stiprino ekonominius ir strateginius ryšius su Rusija, o Xi Jinpingas patikino, kad Kinija remia Rusijos „suverenitetą ir saugumą“.\n\nRusija savo ruožtu palaikė Kiniją dėl Taivano ir pavadino JAV Atstovų Rūmų pirmininkės Nancy Pelosi apsilankymą saloje šią vasarą „akivaizdžia provokacija“.",
    "JT vadovas ragina atsisakyti iškastinio kuro „beprotybės“": "Pakistanas ir kitos besivystančios šalys moka „siaubingą kainą“ už pasaulio priklausomybę nuo iškastinio kuro, pažymėjo A. Guterresas.\n\nPo neįprastai smarkių musoninių liūčių šiais metais Pakistane praktiškai trečdalis šalies atsidūrusi po vandeniu. Sugriauta daugiau kaip 1,7 mln. namų ir parduotuvių, apgadinta beveik 7 000 km kelių, nuplauti 246 tiltai. Potvyniai pražudė beveik 1 400 žmonių.\n\nĮ Pakistaną atvykęs JT vadovas nori išjudinti tarptautinę paramą šaliai. Vyriausybės Islamabade vertinimu, reikia mažiausiai 10 mlrd. dolerių (9,85 mlrd. eurų) sugriautai infrastruktūrai atstatyti. Tačiau prioritetas dabar yra maisto produktai ir pastogė milijonams žmonių, kuriuos potvyniai paliko be namų. A. Guterresas paragino tarptautinę bendruomenę skirti skubią 160 mln. dolerių (159,5 mln. eurų) paramą.",
    "TATENA SAVO REZOLIUCIJA RAGINA RUSIJĄ IŠVESTI PAJĖGAS IŠ ZAPORIŽIOS AE": "Jungtinių Tautų atominės energijos agentūros Valdytojų taryba ketvirtadienį paragino Rusiją išvesti savo pajėgas iš Ukrainos Zaporižios atominės elektrinės teritorijos, pranešė du diplomatai.\n\nRezoliucijai, kurios projektą pateikė Kanada ir Lenkija, pritarė 26 iš 35 valstybių narių, turinčių savo atstovus Taryboje.\n\nKinija ir Rusija balsavo prieš, o septynios šalys – Burundis, Egiptas, Indija, Pakistanas, Senegalas, Pietų Afrikos Respublika ir Vietnamas – susilaikė.\n\nTarptautinės atominės energijos agentūros (TATENA) „Valdytojų taryba pasiuntė dar vieną svarbią žinią Rusijai: tuoj pat nutraukite visus veiksmus, keliančius grėsmę branduolinei saugai bei saugumui, taip pat grąžinkite Zaporižios atominę elektrinę bei visą kitą Ukrainos teritoriją, kad ją būtų galima kontroliuoti“, – per „Twitter“ parašė Australijos ambasadorius Austrijoje Richardas Sadleiras (Ričardas Sadleiras).\n\nJo pranešimą patvirtino dar vienas diplomatas.\n\nRezoliucijoje reiškiama parama pastangos, kurias deda TATENA, su Rusija ir Ukraina besideranti dėl saugumo zonos nustatymo aplink atominę elektrinę.\n\nTATENA dar kovą priėmė rezoliuciją, kuria įspėjo apie „beprecedentį branduolinės avarijos pavojų” ne tik Ukrainai, bet ir visiems europiečiams.\n\nDidžiausia Europoje branduolinė jėgainė pastarosiomis savaitėmis buvo kautynių židinys, todėl kilo nuogąstavimų, kad gali įvykti dar viena branduolinė katastrofa, panaši į 1986 metais įvykusią tragediją Černobylyje.\n\nRugsėjo pradžioje Zaporižios AE lankėsi TATENA ekspertų grupė.",
    "Mazuto griebiasi ir kitos šalys: prasideda atsargų kaupimas žiemai": "Šio kuro, kurį galima naudoti vietoj gamtinių dujų elektrai gaminti, importas Japonijoje rugpjūčio mėnesį išaugo iki ketverių metų rekordinio lygio ir artimiausiais mėnesiais, kaip manoma, išliks aukštas, praneša „Vortexa Ltd.“. Taivano ir Bangladešo pirkimų apimtys praėjusį mėnesį buvo daugiau nei dvigubos, palyginti su buvusiomis prieš metus, teigia energetikos žvalgybos firma.\n\nMazutas, dažniausiai naudojamas laivuose, yra įprastas komunalinių paslaugų įmonių pasirinkimas, kai pradeda trūkti dujų. Šiais metais mazuto naudojimas smarkiai išaugo, nes Rusijai manipuliuojant dujų eksportu, jų kainos sumušė visus rekordus. Nebepaisydamos nulinių emisijų tikslų įgyvendinimo, tokios šalys kaip Japonija ir Pietų Korėja pirmenybę teikia energijos tiekimo užtikrinimui, o ne išmetamųjų teršalų mažinimui.\n\nJaponijos mazuto importas, „tikėtina, artimiausiais mėnesiais išliks stiprus“, – teigė Roslanas Khasawneh, „Vortexa“ vyresnysis mazuto analitikas. „Kitos Azijos šalys, turinčios kūrenant naftą išgaunamos energijos gamybos pajėgumų, kaip antai Taivanas, Pietų Korėja ir Pakistanas“, mažų mažiausiai išlaikys dabartinį importo lygį, pridūrė jis.\n\nTrūkstant suskystintųjų gamtinių dujų, komunalinių paslaugų įmonės atsigręžia ne tik į mazutą.",
    "Legenda apie Elžbietos II karūną puošiantį prakeiktą deimantą: teises į jį reiškia net kelios šalys": "Šiuo metu karūna su deimantu, kaip ir visa karališkųjų brangenybių kolekcija, saugoma Londono Taueryje, o teises į jį reiškia net kelios šalys. Sklando gandai, kad per karaliaus Karolio III karūnavimą karūna pasipuoš karaliene konsorte tapusi Camilla, skelbia nypost.com.\n\nManoma, kad 186 karatų deimantas, kurio pavadinimas reiškia „Šviesos kalnas“, iškastas XIII a. Pietų Indijoje, deimantų kasykloje.\n\nKai prašoma portale „Smithsonian Magazine“, deimantas pirmą kartą paminėtas rašytiniuose šaltiniuose 1928 m. – jis puošė garsųjį povo sostą, priklausiusi mogolų šachui Džahanui.\n\nPo šimtmečio deimantas priklausė persų ir afganų monarchams. 1913 m. Maharadža Randžitas Singhas pargabeno deimantą atgal į Indiją. Knygos „Koh i nooras: Liūdniausiai pagarsėjusių pasaulio deimantų istorija“ (angl. „Koh-i-Noor: The History of the World’s Most Infamous Diamond“) autoriai Anita Anand ir Williamas Dalrymple‘as rašo, kad Randžitui Singhui įgijus deimantą įvyko didelis posūkis jo istorijoje.\n\n„Randžitas Singhas ne šiaip mėgo deimantus ir suvokė didelę brangakmenio vertę, deimantas turėjo jam kur kas svarbesnę simbolinę vertę – reiškė Sikhų imperijos Pandžabe pergalę prieš Duranio imperiją“, – rašoma knygoje.\n\n„Koh-i-Noor“ buvo padovanotas karalienei Viktorijai 1850 m. po anglų ir sikhų karų, per kuriuos Britanija perėmė kontrolę Sikhų imperijoje Pandžabe (šis regionas šiuo metu padalytas tarp Indijos ir Pakistano).\n\nIndiją valdęs škotas generalgubernatorius lordas Dalhousie‘as nugabeno deimantą į Angliją, ten 1851 m. jis buvo eksponuojamas parodoje. Parodos lankytojus šokiravo tai, kad deimantas nežėri, todėl karalienės Viktorijos sutuoktinis princas Albertas nurodė jį nušlifuoti.\n\nMaždaug tuo metu ėmė sklisti gandai, kad garsusis deimantas prakeiktas – neva juo pasipuošusį žmogų ištiks didelė nelaimė.\n\nGal gandai turėjo įtakos, kad „Koh i noor“ deimantas taip ir netapo britų karališkosios brangakmenių kolekcijos pažiba. Karalienė Viktorija kartais pasipuošdavo sege su šiuo deimantu, vėliau jis buvo įsodintas į karūną, dėvėtą karalienės Elžbietos II motinos iki pat jos mirties 2002 metais; per karalienės laidotuves karūna buvo uždėta ant karsto – tai buvo paskutinis kartas iki dabar, kai deimantą matė viešumoje.\n\nBeveik visą laiką, kol deimantas yra pas britus, Indija reikalauja jį grąžinti. 1947 m., atgavusi nepriklausomybę, Indija pateikė oficialų skundą, pakartotinai jį pateikė 1953 m., po Elžbietos II karūnavimo. Teises į deimantą reiškia ir Pakistanas, Iranas bei Afganistanas.\n\nBritanijos valdžia nesutiko grąžinti deimanto. 2013 m. tuometinis ministras pirmininkas Davidas Cameronas pareiškė: „Jie jo neatgaus.“ Po trejų metų Indijos Kultūros ministerija pareiškė dėsianti visas įmanomas pastangas, kad deimantas grįžtų į Indiją.\n\nDabar, mirus karalienei Ežbietai II, vėl garsiau skamba kritika britų kolonijiniam valdymui, o socialinėje žiniasklaidoje daugėja raginimų spręsti deimanto klausimą. „Jei karalius nesipuoš „Koh i noor“ deimantu, grąžinkite jį“, – ragino vienas tviterio vartotojas.\n\nKarltono universiteto istorijos profesorė Danielle Kinsey teigė NBC, kad deimanto grąžinimas tėra laiko klausimas. Pasak jos, ateis metas, kai monarchija supras, kad svarbiau rūpintis savo reputacija, nei pasilikti deimantą. „Manau, tai pasakytina apie daugelį pagrobtų brangių dirbinių, šiuo metu esančių Britanijoje, ir apie institucijas, kuriose jos yra“, – sakė ji.\n\n„Koh i noor“ deimantas – toli gražu ne vienintelė iš užsienio parsivežta brangenybė, šiuo metu esanti Britanijos žemėje. Karalienės karūnoje įsodintas rubinas, puošęs minėtą povo sostą, o šalies muziejuose gausu prisigrobtų vertingų dirbinių.\n\nBritų muziejus vis dar vaidijasi su Graikija dėl Elgino marmuro, tiesa, kitos institucijos ima rodyti iniciatyvą grąžinti tai, kas joms nepriklauso. Hornimano muziejus rugpjūtį pažadėjo gražinti 72 Benino bronzos dirbinius Nigerijai.\n\nNepaisant šiokio tokio progreso, britų ir indų kilmės rašytojas Sauruvas Duttas abejoja, kad „Koh i noor“ ar panašūs vertingi brangakmeniai greitu metu parkeliaus į gimtąsias šalis.",
    "Pirmoji NATO šalis pareiškė norą tapti Kinijos vadovaujamo aljanso dalimi": "R.T. Erdoganas apie tai paskelbė penktadienį, sudalyvavęs Uzbekistane vykusiame ŠBO aukščiausiojo l\n\nVisą straipsnį gali skaityti tik prenumeratoriai\n\nTapdami prenumeratoriais, jūs remiate nepriklausomus autorius ir žurnalistus. Stipri ir laisva žiniasklaida – demokratijos ramstis ir vertybė, kurią būtina puoselėti.\n\nKviečiame prisijungti prie Delfi prenumeratorių bendruomenės.",
    "E.Raisi: šalių, kurioms JAV taiko sankcijas, bendradarbiavimas jas sustiprins": "„Santykiai tarp šalių, kurioms JAV taiko sankcijas, pavyzdžiui, Irano, Rusijos ar kitų šalių, gali padėti įveikti daugybę problemų ir klausimų ir jas sustiprinti“, – sakė E.Raisi per susitikimą su V.Putinu Uzbekistane.\n\n„Amerikiečiai galvoja, kad bet kuri šalis, kuriai taikys sankcijas, bus sustabdyta, tačiau jie supranta klaidingai“, – teigė jis.\n\nE.Raisi sakė, kad jo šalis „rimtai pasiryžusi plėtoti dvišalius strateginius santykius“ su Rusija politikos, ekonomikos, prekybos ir kosmoso srityse.\n\nTai buvo antrasis E.Raisi ir V.Putino susitikimas per pastaruosius du mėnesius. Liepos 19 dieną Rusijos prezidentas viešėjo Teherane.\n\nV.Putinas taip pat pasidžiaugė stiprėjančiais ryšiais su šia islamiška valstybe, teigdamas, kad „bendradarbiavimas dvišaliu lygmeniu vystosi teigiamai“.\n\nJis pridūrė, kad beveik baigta rengti nauja svarbi Rusijos ir Irano sutartis dėl strateginių ryšių ir kad Maskva kitą savaitę į Iraną išsiųs rusų verslo delegaciją, kuri plėtos komercinius ryšius.\n\n„Darome viską, kad Iranas taptų visateisiu Šanchajaus bendradarbiavimo organizacijos (ŠBO) nariu“, – pridūrė V.Putinas, turėdamas omenyje Teherano paraišką dėl visateisės narystės šioje grupėje, kuriai priklauso Kinija, Rusija, Indija, Pakistanas, Kazachstanas, Uzbekistanas, Kirgizija ir Tadžikistanas.\n\nSavo ruožtu Irano prezidentas sakė, kad jo šalies narystė ŠBO ir jos santykiai su valstybėmis narėmis „gali labai padėti Irano ir regiono ekonominio vystymosi kelyje“.\n\nIranas, viena iš keturių ŠBO valstybių stebėtojų, 2008 metais pateikė paraišką dėl visateisės narystės, tačiau jos įgyvendinimą pristabdė Jungtinių Tautų ir JAV sankcijos, įvestos dėl šalies branduolinės programos.\n\nKelios ŠBO narės nenorėjo, kad jų gretose būtų šalis, kuriai taikomos tarptautinės sankcijos – tokioje padėtyje dabar yra ir Rusija.\n\nPraėjusių metų rugsėjį Dušanbėje vykusioje konferencijoje bloko nariai parėmė būsimą Irano narystę.\n\nTrečiadienį Samarkande vykusio ŠBO aukščiausiojo lygio susitikimo metu Iranas pasirašė dokumentus, susijusius su jo visateise naryste organizacijoje, pranešė šalies užsienio reikalų ministras.\n\nIrano vyriausybės atstovas išvakarėse pareiškė, kad Irano narystę organizacijoje apibrėžiantis teisės akto projektas pateiktas tvirtinti parlamentui.",
    "Putinas piktinasi, kad ES taiko apribojimus Rusijos trąšų eksportui, nors pats jį uždraudė": "Rusijos prezidentas Vladimiras Putinas penktadienį užsipuolė Europos Sąjungą, teigdamas, kad blokas leidžia eksportuoti rusiškas trąšas į savo valstybes nares, bet neleidžia to paties daryti į besivystančias šalis.\n\nKalbėdamas Šanchajaus bendradarbiavimo organizacijos (ŠBO) viršūnių susitikime Samarkande, Uzbekistane, V. Putinas paragino jame dalyvaujančius Jungtinių Tautų atstovus daryti spaudimą ES, kad ši panaikintų apribojimus, kuriuos įvedė reaguodama į Rusijos karą Ukrainoje.\n\nRusija pasirengusi „nemokamai“ padovanoti besivystančioms šalims 300 tūkst. tonų trąšų, sakė V. Putinas ir pridūrė, kad šis kiekis susikaupė ES uostuose.\n\nDuodamas interviu agentūrai dpa ir kitai Europos žiniasklaidai, nesusijusį su naujausiomis V. Putino pastabomis, Europos Vadovų Tarybos pirmininkas Charles`is Michelis apkaltino Rusijos vadovą skelbiant „netikras naujienas“.\n\n„Pati Rusija nusprendė uždrausti žemės ūkio produktų eksportą, – sakė jis. V. Putinas mėgina perkelti kaltę dėl aprūpinimo maisto problemų Afrikos šalyse ES ir Didžiojo septyneto šalims. „Šios netikros naujienos, žinoma, nėra teisingos“, – sakė Ch. Mišelis ir pridūrė, kad jis palaiko ryšius su Afrikos šalimis.\n\nPer viršūnių susitikimą V. Putinas apkaltino Vakarus darant klaidas ir pareiškė, kad pasaulyje vyksta „negrįžtama“ transformacija į naujus galios centrus, akivaizdžiai turėdamas galvoje glaudų Rusijos ir Kinijos bendradarbiavimą.\n\nJis pažymėjo, kad ŠBO yra didžiausia pasaulyje regioninė organizacija ir yra atvira naujiems nariams. Aukščiausiojo lygio susitikime buvo inicijuoti žingsniai dėl Baltarusijos priėmimo į šią organizaciją.\n\nŠBO sudaro Kinija, Rusija, Indija, Pakistanas, Kazachstanas, Kirgizija, Tadžikistanas ir Uzbekistanas.",
    "Kinijos ir Rusijos prezidentai kitą savaitę susitiks Uzbekistane": "Tai bus pirmoji Kinijos lyderio kelionė į užsienį nuo COVID-19 pandemijos pradžios.\n\n„Mažiau nei po dešimties dienų mūsų lyderiai susitiks per Šanchajaus bendradarbiavimo organizacijos (ŠBO) viršūnių susitikimą“ Samarkando mieste, pranešė Rusijos ambasadorius Kinijoje Andrejus Denisovas.\n\n„Planuojame rimtą, pilnavertį abiejų mūsų lyderių susitikimą ir su savo partneriais kinais rengiame detalią darbotvarkę“, – sakė A.Denisovas.\n\nJis pridūrė, kad lyderiai „turi apie daug ką pasikalbėti dėl dvišalių klausimų ir tarptautinių problemų“.\n\nŠBO, kurią sudaro Kinija, Rusija, Kazachstanas, Kirgizija, Uzbekistanas, Tadžikistanas, Indija ir Pakistanas, laiko save atsvara Vakarų geopolitiniam dominavimui.\n\nJos viršūnių susitikimas vyks rugsėjo 15–16 dienomis Uzbekistano istoriniame mieste Samarkande – senovinio Šilko kelio stotelėje.\n\nRusija, dėl savo agresijos prieš Ukrainą patirianti beprecedentes Vakarų sankcijas, siekia stiprinti ryšius su Azijos šalimis, ypač Kinija.\n\nPekinas nėra pasmerkęs Maskvos invazijos į Ukrainą ir teikė diplomatinę paramą, kritikuodamas Vakarų sankcijas bei ginklų pardavimą Kyjivui. Dėl to padidėjo įtampa tarp Kinijos ir Vakarų.\n\nV.Putinas ir Xi Jinpingas pastarąjį kartą buvo susitikę vasario pradžioje Pekine, prieš žiemos olimpines žaidynes. Netrukus V.Putinas pasiuntė savo kariuomenę į Ukrainą.",
    "Pasaulį purtantys kataklizmai - natūralūs procesai?": "Nuo išdžiūvusių upių iki potvynių\n\nVasarą Europa kentė nuo bene didžiausios per pastaruosius 500 metų sausros. Tokias preliminarias išvadas paskelbė Europos Sąjungos Jungtinis tyrimų centras.\n\nSpecialistų vertinimu, 64 proc. ES teritorijos arba jau susidūrė su sausra, arba perspėja, kad ji gali pasireikšti. Pasak jų, miškų gaisrus ir derliaus mažėjimą nulėmęs karštis kai kuriuose Europos regionuose gali laikytis iki lapkričio.\n\n„Sausra ar anomaliniai karščiai smarkiai paveikė visos ES vandens išteklius. Kasmet klimato pokyčiai darosi vis ryškesni\", - pareiškė ES tyrimų komisarė Marija Gabriel (Maria Gabriel).\n\nCentro parengtoje ataskaitoje nurodoma, kad ypač stipriai nukentėjo ES žemės ūkis. Prognozuojama, kad grūdų derlius bus 16 proc. mažesnis už pastarųjų penkerių metų vidurkį, kukurūzų - 15 proc. mažesnis, saulėgrąžų derlius sumažės 12 proc. Kita vertus, karštis ir sausra turėjo teigiamą poveikį žiemkenčiams, kas „kiek pagerino derliaus prognozes\", buvo nurodyta ataskaitoje.\n\nLabiausiai nuo sausros Europoje nukentėjo Ispanija, Prancūzija, centrinė ir šiaurės Italija, centrinė Vokietija, Vengrija, Rumunija, Slovėnija ir Kroatija.\n\nKai kurių šalių vyriausybės netgi buvo priverstos taikyti pasėlių laistymo ribojimus. Smarkiai sumažėjus vandens atsargoms, šiaurės-vakarų Italijoje ir centrinėje Ispanijos dalyje valdžia uždraudė laistyti laukus. Ekspertų vertinimu, tai lėmė dalies derliaus praradimą.\n\nLiepos 18-ąją Europos klimatinė observatorija paviešino savo ankstesnę ataskaitą. Joje buvo perspėjama, kad liepą sausra pavojingą ribą buvo pasiekusi 9 proc. ES ir Didžiosios Britanijos teritorijų, 44 proc. teritorijų ji kėlė nerimą dėl galimo vandens deficito ir taip vadinamo „vegetacinio streso\", kai augalai pažeidžiami vystymosi arba vaisių brandinimo stadijoje.\n\nSpecialistų vertinimu, taip nutiko dėl netipiškai ankstyvų karščio bangų, kurios prasidėjo po kritulių trūkumo žiemą ir pavasarį, kai iškrito tik 19 proc. vidutinio 1991-2020 metų kritulių kiekio.\n\nNetrukus po alinančių karščių dalį pasaulio regionų užklupo liūtys. Tai rodo, kad regionuose klimatas tampa nepastovus. Pasak mokslininkų, ekstremalūs karščiai ir smarkios liūtys yra tarpusavyje tampriai susiję bei signalizuoja apie besikeičiantį klimatą.\n\nTikėtina, kad kartais iki +50 C laipsnių pasiekianti oro temperatūra Pietų Azijoje tapo Indijos vandenyno šilimo priežastimi.\n\nAtšilęs vanduo sukėlė Pakistaną nusiaubusias stiprias musonines liūtis - čia per rugpjūtį iškrito tris kartus daugiau kritulių negu vidutiniškai per pastaruosius 30-imt metų. Buvo užlieta trečdalis šalies. Daugiau negu 1100 žmonių žuvo, buvo sunaikintas derlius, sugriauti namai.\n\nDalaso apylinkes (JAV) taip pat tris mėnesius alino karščiai, maždaug pusė Teksaso valstijos kentė dėl sausros. Medvilnės pasėliai sunyko, pritrūkę pašaro, ūkininkai buvo priversti mažinti auginamų galvijų skaičių. Daugelyje vietų dirva sukietėjo ir suskeldėjo.\n\nGaliausiai rugpjūčio pabaigoje prasidėjo liūtys, tačiau dirva jau buvo per daug sukietėjusi ir nebepajėgė sugerti vandens, todėl didžioji jo dalis nutekėjo į miestą. Eismas pagrindiniuose regiono keliuose sustojo, buvo atšaukti suplanuoti skrydžiai, o namai istorinėje Rytinėje Dalaso dalyje atsidūrė po vandeniu.\n\n„Prasidėjus sausroms, dirva miestuose gali įgauti betonui būdingų savybių\", - problemos priežastis paaiškino Redingo universiteto (Didžioji Britanija) klimatologė Liza Styvens (Liz Stevens).\n\nDidžiausia per paskutinius šešiasdešimt metų sausra, sukėlusi ne tik vandens, bet ir elektros energijos stygių, vasarą kankino ir Jandzės upės (Kinija) regioną. Problemą buvo bandoma spręsti purškiant danguje specialius, lietų turinčius iššaukti, chemikalus.\n\nKai pagaliau prasidėjo ilgai lauktas lietus, valdininkai pradėjo nerimauti, kad vandens gali būti net per daug. Vietos žiniasklaida pranešė, kad, baiminantis potvynių, buvo evakuota beveik 120 tūkst. pietvakarių Kinijos regionų gyventojų.\n\nTaip pat mokslininkai pastebėjo, kad klimato atšilimo tendencijos kartu su neseniai fiksuotais oro cirkuliavimo pažeidimais gali tapti vienu metu pasireiškiančių ekstremalių gamtos reiškinių priežastimi.\n\nPasaulis visko matęs\n\nKomentuodamas pastarojo meto įvykius, profesorius hidrologas Kęstutis Kilkus atkreipė dėmesį į tai, kad bendras Žemėje esantis vandens kiekis nekinta.\n\n„Paskaičiuota, kad per metus pasaulyje gali susidaryti apie vieną kubinį kilometrą vandens, tačiau tiek pat ir iškeliauja į kosmosą.\n\nSuminis Žemėje esančio vandens kiekis nesikeičia, bet skirtingais laikotarpiais vienuose regionuose jo būna daugiau, kituose - mažiau. Tuomet pirmuose prasideda potvyniai, o antruose fiksuojamos sausros.\n\nTad dabartinė situacija nėra kažkokia labai išskirtinė, - pabrėžė profesorius. - Nėra labai nauja ir tendencija viską pastaruoju metu sieti su klimato kaita.\n\nDabar tai tapo populiaru, todėl dažnoje disertacijoje, įskaitant ir medicinines ar technines temas, būtinai ta klimato kaita yra paminima, nors ne visi iki galo supranta, apie ką rašo.\n\nBeje, analogiškas procesas vyko XX amžiaus pradžioje. Tuomet irgi prasidėjo įvairūs pokyčiai, kuriuos žmonija bandė paaiškinti. Apie klimato kaitą tuomet niekas nekalbėjo, tad jie buvo susieti su plačiu medžio anglies naudojimu.\n\nAtlikus išsamius tyrimus ir nustačius, kad medžio anglies naudojimas tiesioginės įtakos jiems neturi, buvo pradėta ieškoti kitų paaiškinimų.\n\nŠiuo metu kitų paaiškinimų ieškoti vengiama, o dėl visko kaltinamas CO2, nesusimąstant, kad jeigu ne anglies dvideginis, šiandien neturėtume vis dar plačiai naudojamos akmens anglies.\n\nKalbant apie Lietuvos teritoriją, mokslininkai sutaria, kad klimato optimumas mūsų regione buvo VIII - XIV amžiuose. O Skandinavijoje taip vadinamas Mažasis ledynmetis išvis tęsėsi iki XIX a. pabaigos ir tuomet klimatas iš esmės pasikeitė.\"\n\nAnalogiška situacija, pasak profesoriaus, yra ir su sausromis.\n\n„Jeigu paimsime pastarųjų 200 metų laikotarpį, pamatysime, kad sausros tiek Nemune, tiek Dunojuje, tiek Senoje buvo nuolatinis reiškinys.\n\nTarkime, minimalaus mėnesio debitas (kuris yra lygus upės srovės vidutinio greičio ties kuriuo nors vagos skerspjūviu ir to skerspjūvio ploto sandaugai) Nemune ties Smalininkais yra toks, kad per beveik du šimtus metų trunkantį stebėjimą jo reikšmės svyravo nuo 150 iki beveik 450.\n\nSausros pasireiškia tam tikrais ritmais. Ciklais, mano nuomone, vadinti būtų netikslinga, nes griežto cikliškumo čia nėra, tačiau ritmai, kai vandens upėse sumažėja, kartojasi nuolat. Tai lemia tiek bendros orų tendencijos, tiek tai, kaip upė yra maitinama.\n\nTarkime, tirpstant ledams aukštikalnėse jo daugiau suteka į iš kalnų ištekančias upes. Ir priešingai - jeigu ledai vandenį „užkonservuoja\", jo sumažėja upėse, - ne visiems žinomą dalyką įvardino specialistas. - Tais atvejais, kai vandens sumažėja sausumoje, jo automatiškai padaugėja vandenynuose, todėl gali pakilti jų lygis.\n\nPokyčiai vyksta nuolat, tačiau tam tikrą impulsą gavusi klimato sistema visuomet susireguliuoja pati. Impulsu gali būti Saulės aktyvumas, Žemės ašies polinkio svyravimai ir kitos gamtinės priežastys.\"\n\nVisgi K.Kilkus sutiko, kad tam tikrą įtaką hidrologinių ciklų pokyčiams daro ir žmonių veikla.\n\n„Tarkime, miškų kirtimas. Iškirtus medžius, daugiau vandens nuteka į upes paviršiumi, bet tuo pat metu mažėja jo atsargos gilesniuose sluoksniuose. Tačiau bent kol kas žmogaus veiklos įtaka nėra tokia, kad galėtų iš esmės paveikti visais laikais vykusius pokyčius.\n\nTarkime, Dniepro upės nuotėkis nuo 2000 m. pr. Kr. iki 1000 metų mažėjo, o vėliau pradėjo didėti. Sunku būtų patikėti, kad prie to ženkliai prisidėjo žmonija, - retai šiais laikais girdimas mintis išsakė K.Kilkus.\n\n- Žmogaus įsikišimas labiau gali paveikti situaciją konkrečiame regione, tačiau manau, kad metų gale suskaičiavus dabar Europoje nusekusių upių vidutinį debitą, jis bus toks, kaip įprastai.\"\n\nĮvertino specialistas ir neseniai Pakistaną nusiaubusius potvynius.\n\n„Musoninis liūčių ciklas yra sutrikęs. Jeigu per sezoną būdavo dvi-trys bangos, tai dabar, jam dar nepasibaigus, jau pasireiškė ketvirta.\n\nVisgi nereikia pamiršti, kad Pakistanas ir anksčiau ne kartą yra vargintas potvynių. Procesai gamtoje vyksta tarsi susisiekiančiuose induose - jeigu vienur upių nuotėkis yra per mažas, vadinasi, kitur jis bus per didelis.\n\nPakistano atveju pakilus vandens lygiui vandenynuose, jo padaugėjo ir upių deltose, todėl dalis krašto buvo užlieta. Manau, kad panašių potvynių bus ir daugiau, tačiau šiandien tiek jie, tiek kaitra yra tapę savotiškais manipuliacijų įrankiais.\n\nKokią nors anomaliją, būtų tai Europą užgriuvusi kaitra ar Aziją varginantys potvyniai, pasigavę klimatologai ją pateikia taip, kaip jiems patogiau arba kaip reikia. Oro ir jų permainos yra labai plati ir palanki dirva saviveiklai, nutylint tikrąsias tokių reiškinių priežastis ir tą faktą, kad jie žemėje vyko tūkstančius metų\", - apibendrino K.Kilkus.",
    "A. LUKAŠENKA DĖKOJA KINIJOS PREZIDENTUI: ESATE RIMTA PARAMA ŠIAIS SUNKIAIS LAIKAIS": "Autoritarinis Baltarusijos prezidentas Aliaksandras Lukašenka ketvirtadienį padėkojo Kinijai už paramą „sunkiais laikais“.\n\n„Visada mums buvote ne tik svarbus ir patikimas draugas, bet ir rimta parama šiais sunkiais laikais“, – pareiškė A. Lukašenka Kinijos lyderiui Xi Jinpingui (Si Dzinpingui), su kuriuo susitiko Uzbekistane surengto viršūnių susitikimo kuluaruose.\n\nVakarų šalys Baltarusijai yra paskelbę virtinę sankcijų – ir dėl Minsko režimo paramos Maskvos invazijai į Ukrainą, ir dėl 2020 metais naudoto smurto prieš žmones, dalyvavusius protestuose prieš rinkimų klastojimą.\n\n„Jūs, kaip ir aš, žinote, kokie tai laikai“, – sakė Europos paskutiniuoju diktatoriumi dažnai vadinamas A. Lukašenka; jo žodžius citavo valstybinė naujienų agentūra „Belta“.\n\n„Visuomet palaikėme Kiniją visais svarbiausiais klausimais, tokiais kaip ekonomikos augimas, vienybė, Kinijos vientisumas, „vienos Kinijos“ politika“, – tęsė jis.\n\n„Esame patikimi draugai – kad ir ką tai mums bekainuotų“, – pridūrė baltarusių lyderis.\n\nXi Jinpingas atvyko vizito į buvusią sovietinę Vidurio Azijos šalį per savo pirmąją užsienio kelionę nuo COVID-19 pandemijos pradžios.\n\nRusų prezidentui Vladimirui Putinui, taip pat dalyvaujančiam viršūnių susitikime, šis forumas yra galimybė parodyti, kad, nepaisant Vakarų pastangų, Rusija nėra visiškai izoliuota.\n\nŠanchajaus bendradarbiavimo organizacijai (ŠBO), kurios lyderiai susirinko Uzbekistane, priklauso Kinija, Rusija, Indija, Pakistanas, Kazachstanas, Uzbekistanas, Kirgizija ir Tadžikistanas.\n\nŠBO buvo įkurta 2001 metais kaip politinė, ekonominė ir saugumo organizacija siekiant atsverti Vakarų institucijų įtaką. Baltarusija šioje organizacijoje turi stebėtojos statusą.",
    "Sporto naujienų apžvalga: Tua Tagovailoa meta 6 TD, delfinams besiglaudžiant priešais Ravens; NBA, profesinė sąjunga iki 2024 m. sumažins įdarbinimo amžių iki 18 ir daugiau": "Žemiau pateikiama dabartinių sporto naujienų santrauka.\n\nLengvosios atletikos bėgikas Sorokinas pagerino pasaulio rekordą per 24 valandas\n\nLietuvos maratono bėgikas Aleksandras Sorokinas pagerino savo IAU Europos 24 valandų pasaulio rekordą, įveikęs 319 614 kilometrų – vos 10 kilometrų mažiau, nei būtų nuvažiavęs tėvynę nuo viršaus iki apačios. Sorokinas lenktynėse Veronoje, Italijoje, vidutiniškai įveikė 4:30 per kilometrą ir viršijo savo ankstesnę 303 506 kilometrų ribą, nustatytą praėjusių metų rugpjūtį.\n\nMotosportas – „Red Bull“ „didžiulis poreikis“ laimėti visas likusias lenktynes ​​– Horneris\n\n„Red Bull“ vadovas Christianas Horneris sakė, kad jiems būtų „didžiulis poreikis“ laimėti visas šešias likusias lenktynes, nepaisant to, kad komanda laimėjo penkias pergales iš eilės ir priartėjo prie vairuotojų ir statybininkų čempionato. „Red Bull“ laimėjo 11 iš 16 iki šiol vykusių lenktynių, o Maxas Verstappenas gali baigti titulą Singapūre kito mėnesio pradžioje.\n\nNFL turas: Tua Tagovailoa meta 6 TD, o delfinai glaudžiasi už varnų\n\nToa Tagoviloa sugebėjo išplėšti „Dolphins“ iš 21 taško vėlavimo ketvirtajame kėlinyje ir savo šeštąjį perdavimą likus žaisti 14 sekundžių, nes Majamis sekmadienį 42:38 įveikė šeimininkus Baltimorės „Ravens“. Tagovailoa nepaisė dviejų perimtų kamuolių per pirmąjį kėlinį ir numetė 7 jardų lazeriu Jaylen Waddle, kuris įmušė žalią šviesą ketvirtajame kėlinyje. Jis per šešis žaidimus nužygiavo 68 jardus, atsakydamas į Justino Tuckerio 51 jardo įvartį. 38:35 pirmauja trumpu skirtumu 2:18 visą parą.\n\nKriketas – Anglija ir Pakistanas naudoja T20 seriją, kad įvertintų pasirengimą pasaulio čempionatui\n\nAnglijos rinktinė antradienį pradeda pirmąjį turą po Pakistaną per 17 metų – pirmosios iš septynių „Twenty20“ serijos rungtynių abiem pusėms įgis dar svarbesnę prieš kitą mėnesį Australijoje vyksiantį pasaulio čempionatą. Praėjusiais metais Anglija iš pradžių turėjo vykti į Pakistaną, tačiau dėl saugumo sumetimų ji neįvyko. Jose Butlerio vyrams žalia šviesa buvo suteikta tik šiemet po to, kai apsaugos komanda įvertino situaciją vietoje.\n\nTenisas – „Alcaraz“ veda Ispaniją į Daviso taurės ketvirtfinalį, o Italija nugali Švediją\n\nCarlosas Alcarazas sekmadienį iškovojo pirmąją pergalę kaip pirmasis pasaulio numeris, įveikdamas Pietų Korėjos ekipą Kwon Sun-Woo ir atvedė Ispaniją į Daviso taurės ketvirtfinalį, o Matteo Berrettini padėjo Italijai užimti pirmąją vietą grupėje, nugalėdamas Švediją. Alcaraz, kuris pasiekė reitingo viršūnę po pergalės „US Open“, išgyveno įtemptą antrąjį setą ir sumušė „Kwon“ 6:4 7:6 (1), po to, kai Roberto Bautista Agut išvedė Ispaniją į priekį, nugalėdamas Hong Seongą. -Chan 6-1 6-3.\n\nMLB turas: Aaronas Judge’as dar dvi valandas „Yankees“ laimėjo\n\nAaronas Judge’as sumušė porą solo namuose ir padidino savo sezono bendrą rezultatą iki 59 ir per vieną sezoną pateko per du nuo MLS rekordo, nes atvykęs Niujorko „Yankees“ išvengė didžiulės serijos 12:8 įveikdamas Milwaukee Brewers. Teisėjas užėmė trečią ir vėl septintą vietą, įmušdamas du įvarčius iš AL ir Yankees rekordo 61, kurį 1961 m. nustatė Rogeris Maris. Teisėjas taip pat padvigubino devintą padavimą.\n\nNuotraukos, kuriose Madrido „Atletico“ sirgaliai skanduoja rasistines skanduotes prieš Madrido „Real“ futbolininką Vinicijų\n\nMadrido „Atletico“ sirgaliai prieš sekmadienio Madrido derbį nufilmavo, kaip rasistiškai smurtauja prieš Madrido „Real“ puolėją brazilą Vinicių Juniorą prie „Metropolitano“ stadiono. Radijo stoties Kobe socialiniuose tinkluose paskelbtame vaizdo įraše, artėjant Madrido „Real“ pergalei 2:1, galima išgirsti šimtus „Atletico“ gerbėjų, dainuojančių „Viniciau, tu beždžionė, tu beždžionė“.\n\nFutbolas – Verratti patyrė traumų debesis prieš Italijos rungtynes ​​Tautų lygoje\n\nMarco Verratti gali praleisti artėjančias Italijos Tautų lygos rungtynes, nes sekmadienį Paryžiaus „Saint-Germain“ saugas pakeitė blauzdos traumą. Verratti buvo priverstas palikti aikštę 64-ąją pergalę prieš Liono „Olympique“ 1:0, o „Paris St Germain“ treneris Christophe’as Galtier pareiškė, kad pirmadienį bus išbandytas.\n\nPranešimas: NBA, profesinė sąjunga iki 2024 m. sumažins įdarbinimo amžių iki 18 metų\n\nTikimasi, kad NBA ir žaidėjų sąjunga susitars iki 2024 metų sumažinti minimalų įdarbinimo amžių nuo 19 iki 18 metų, pirmadienį pranešė „The Athletic“. Šis pakeitimas atvertų duris aukštųjų mokyklų žaidėjams tiesiogiai patekti į NBA naujokų biržą. 2005 metais lyga nustatė 19 metų įdarbinimo amžių.\n\nGolf-Smithas kviečia nuspręsti dėl reitingo taškų po LIV pergalės\n\nCameronas Smithas, kuris sekmadienį iškovojo savo pirmąją pergalę LIV Golf, sakė, kad sprendimas, ar jis ir kiti Saudo Arabijos remiamos serijos varžovai gaus pasaulio reitingo taškus, turėtų būti priimtas netrukus. Šią savaitę Čikagoje penktąjį renginį surengęs „LIV Golf“ liepos mėnesį kreipėsi dėl pripažinimo Pasaulio golfo reitinge, kuris vaidina pagrindinį vaidmenį apsisprendžiant patekti į keturias pagrindines golfo varžybas, o jo profilis vis dar peržiūrimas.\n\n(Su agentūrų indėliu.)",
    "Keliautojas Karolis Mieliauskas motociklu išvažiavo į vietą, kur baigiasi žemė": "Jis leidosi į naują nuotykį – kelionę iki vietos, kurioje, sakoma, baigiasi žemė. Keliautojas dalijasi savo sprendimo motyvais ir pirmaisiais įspūdžiais bei kas savaitę žada skaitytojams papasakoti savo nuotykius iš „karštųjų“ šalių.\n\nKur baigiasi Žemė\n\nK. Mieliauskas leidosi į naują kelionę, kurią pavadino „Į ten, kur baigiasi žemė“ ir per pusantro mėnesio planuoja pasiekti piečiausią žemyninės Indijos vietą – Kanjakumari miestą ir čia esantį Komorino kyšulį.\n\n„Kanjakumari – simboliškas taškas, dažnai vadinamas vieta, kurioje baigiasi žemė. Ši vieta iš trijų pusių apsupta vandens: čia susitinka Indijos vandenynas, Arabijos jūra ir Bengalijos įlankos vandenys, žymi įspūdingais saulėtekiais ir saulėlydžiais, kuriuos galima stebėti iš tos pačios vietos. Turbūt ne veltui Kanjakumari buvo pasirinkta kaip vieta, kurios pakrantėje į jūrą buvo paleisti Mahatmos Gandžio palaikai“, – pasakojimą pradeda keliautojas.\n\nTačiau iki pasiekiant Kanjakumari, K. Mieliausko laukia ilgas kelias: „Šios kelionės maršrutas iš Vilniaus driekiasi per Lenkiją, Slovakiją, Vengriją, Rumuniją, Bulgariją, Turkiją, Iraką, Iraną, Pakistaną ir kone visą Indiją. Skaičiavau, kad iš viso turėtų apie 13 tūkstančių kilometrų. Manau, kad kelyje užtruksiu apie 50 dienų. Beje, šį kartą jokių rekordų nesiekiu, todėl kelionės trukmė gali keistis priklausomai nuo to, su kokia situacija susidursiu tokiose nepaprastose šalyse kaip Iranas, Irakas ar Pakistanas. Gali būti, kad kelionė pailgės.“\n\nKeliautojas ir motociklininkas šį kartą į kelią leidosi CFMOTO 800 MT motociklu – naujo modelio kelioniniu motociklu, kuriam tai yra pirmas toks išbandymas. Todėl K. Mieliauskas prisipažįsta, kad nekantrauja išbandyti naują techniką.\n\nGeriausias laikas – dabar\n\nPaklaustas, kas šį kartą jį paskatino leistis į kelią, K. Mieliauskas sako, kad tai – atėjęs suvokimas, jog geriausias laikas yra dabar. „Tolimose šalyse situacija kinta nuolat, todėl idealaus laiko ir aplinkybių tokiai ilgai kelionei paprasčiausiai nėra – kažkuriame etape trukdys tai nepalankios meteorologinės, tai politinės ar virusologinės aplinkybės. Važiuojant 13 tūkstančių kilometrų visą laiką išlieka tikimybė, kad kažkas bus ne taip.\n\nPavyzdžiui, prieš šešerius metus Sibire degė miškai, o kai 2019 m. važiavau aplink pasaulį, Sibire buvo dideli potvyniai. Pastaruosius dvejus metus bet kokias keliones apribojo koronavirusas, šiais metais prasidėjęs Rusijos karas Ukrainoje taip pat ištrynė iš kelionių žemėlapio dideles teritorijas, per kurias anksčiau esu keliavęs. Iki pandemijos Iranas dėl politinių peripetijų neįsileisdavo keliautojų su didelės kubatūros motociklais, įvažiuoti į šalį galėjo tik motociklai iki 250 kubinių centimetrų, todėl šis maršrutas mažiausiai ketverius pastaruosius metus buvo neįmanomas. Tad akivaizdu, jog laikas eina ir geriausias laikas yra dabar, geresnio paprasčiausiai gali ir nebūti“, – motyvais dalijasi keliautojas.\n\nMeškos ir serpantinai\n\nPirmąją kelionės savaitę K. Mieliauskas įveikė Lenkiją, Slovakiją ir Vengriją, o pirmieji įspūdingi vaizdai ir nuotykiai laukė Rumunijoje, pasiekus vienu šalies simbolių laikomą Transfagarašano kalnų perėją. Daugiau nei 2000 m aukštyje esantis 90 km ilgio automobilių kelias yra be galo vingiuotas, o vaizdai užgniaužia kvapą, todėl jį labai mėgsta motociklininkai – aukštyn ir žemyn vedantys kelio vingiai, Karpatų kalnai ir laukinė gamta nepalieka abejingų. Adrenalino prideda apie 5 km serpentinų, 80 posūkių, 500 tiltų ir 5 tuneliai. Turbūt ne veltui šis kelias nuo spalio pabaigos iki pat birželio dažniausiai būna nepravažiuojamas dėl sniego ir slypinčių pavojų.\n\nBe to, ne tokia džiuginanti ir šio kelio istorija. Transfagarašano kalnų perėja diktatoriaus Nicolea Ceausescu įsakius pradėta tiesti 1970 m. Jos reikėjo tam, kad įsiveržus sovietams Rumunijos kariai galėtų greičiau persikelti per kalnų masyvą. Perėjos statybos pareikalavo daugybės pinigų ir net 6 tūkstančių tonų dinamito. Deja, dauguma jaunų bei nepatyrusių kareivių, prisidėjusių prie kelio tiesimo, neturėjo supratimo kaip saugiai naudotis dinamitu. Oficialiais duomenimis dėl to žuvo 40 žmonių, neoficialiais – keli šimtai.\n\nK. Mieliauskas pasakoja, kad čia jo laukė ir pirmasis, kiek netikėtas nuotykis: „Žinojau, kad Rumunijoje gyvena didžiausia Europoje rudųjų meškų populiacija. Skaičiuojama, kad Rumunijos Karpatų kalnuose jų gyvena apie 6 tūkstančius (daugiau nei pusė visų Europos rudųjų meškų). Tačiau apie tai per daug negalvojau iki tos akimirkos, kai į mobilųjį telefoną atėjo du automatiniai Rumunijos valdžios siunčiami pranešimai apie tai, kad mano buvimo vietose prie kelio vaikšto meškos.\n\nIki šiol iš arti meškos laukinėje gamtoje nebuvau matęs, todėl apėmė dvejopas jausmas – norėjosi sustoti ir pasifotografuoti su šiuo įspūdingu gyvūnu, kita vertus – prie meškos, o ypač su jaunikliu, nereikėtų artintis. Todėl pravažiavau pro šalį vos per porą metrų nuo jų. Antrą kartą buvo nejauku, nes priešais važiavęs kemperis sustojo užtverdamas man kelią ir pradėjo fotografuoti mešką. Bepigu jam fotografuoti pro užsidarytą langą, kai aš tuo metu buvau priverstas stovėti šalia – savotiškas jausmas palaukti eilėje nusifotografuoti su meška, kai visiškai to nenori daryti.“\n\nPriešakyje – nepažįstama Turkija\n\nIš Rumunijos maršrutas nusidriekė per Bulgariją, kuri pasitiko įspūdingu lietumi – buvo toks stiprus lietus su kruša, kad net stojo eismas ir apie pusvalandį niekas negalėjo pajudėti iš vietos.\n\nO štai labiausiai K. Mieliauską nustebinusi Bulgarijos vieta – socializmo epochoje pastatytas Buzludžos monumentas, komunistų buvo laikomas beveik šventu: „Šis statinys buvo pastatytas Buzludžos kalno viršūnėje ir inauguruotas 1981 m. Jo statybos užtruko penkerius metus, monumento aukštis – 70 m, o pastatytas jis iš cemento, plieno ir stiklo. Nuo 1989 m. jis stovi nebenaudojamas, tačiau daug keliautojų čia užsuka pasižiūrėti milžiniško, šiek tiek ateivių kosminį laivą primenančio statinio. Paskaičiuota, kad šiais laikais jam būtų išleista apie būtų išleista apie 35 milijonai JAV dolerių. Kaip ten bebūtų, statinys įspūdingas. Beje, oficialiai sako bulgarai, kad jis uždarytas rekonstrukcijai, bet manau, kad jau su visam.“\n\nPrieš palikdamas Bulgariją, keliautojas K. Mieliauskas užsuko ir į bene garsiausią šalies kurortinį miestą Burgą, kuriame ne tik nakvojo, bet ir pasinaudojo retai pasitaikančia galimybe išsimaudyti Juodojoje jūroje. „Atsigaivinęs šiltoje Juodojoje jūroje ir ilgai neužsibuvęs Bulgarijoje, neseniai pasiekiau Turkijos sieną. Laukia labai įdomus etapas, nes Turkijoje buvau prieš gerą dešimtmetį ir tik kurorte, todėl net neįsivaizduoju, kaip ši šalis atrodo pavažiavus toliau nuo turistinių vietovių, kaip ir kuo gyvena vietiniai žmonės. Bus labai įdomu tai pamatyti ir kitą savaitę pasidalinti su skaitytojais“, – sako keliautojas K. Mieliauskas ir kviečia sekti jo kelionę iki ten, kur baigiasi žemė.",
    "Rusija erzina JAV: vienos šalies elgesys glumina analitikus": "Per 50 000 karių ir 5 000 karinės technikos vienetų – tarp jų, daugiau kaip 140 orlaivių ir 60 karo laivų, dalyvaus savaitę truksiančiose „Vostok-2022“ karinėse pratybose, prasidėjusiose ketvirtadienį Rusijos Tolimuosiuose Rytuose, įskaitant karinio jūrų laivyno pratybas Japon",
    "Rugsėjo 8-oji Lietuvoje ir pasaulyje": "Vardadieniai:\n\nAdrijonas, Daumantė, Gražina, Klementina, Liaugaudas, Marija\n\nDatos:\n\nŠilinė (Švč. Mergelės Marijos gimimo diena)\n\nVytauto Didžiojo karūnavimo ir Padėkos už Lietuvos nepriklausomybės ir laisvės apgynimą diena\n\nTarptautinė raštingumo diena\n\nTarptautinė kineziterapeuto diena\n\n1906 — gimė poetas Antanas Vilutis. Mirė 1964 m. Buenos Airėse (Argentina).\n\n1921 — gimė poetas Bronius Žalys. Mirė 2007 metais.\n\n1928 — Pumpėnuose gimė Lietuvos operatorius, scenaristas ir režisierius, išgarsėjęs savo filmais apie gamtą Petras Abukevičius. Mirė 1997 metais.\n\n2014 — žuvo vaikų poetė Alma Karosaitė. Gimė 1945 metais.\n\nRugsėjo 8-oji pasaulio istorijoje:\n\n1157 — gimė Karalius Ričardas I-asis (Liūtaširdis), pasižymėjęs riterišku kilnumu, narsa, didvyriškumu.\n\n1429 — Žana d’Ark, valstietė mergina, neva Dieviškosios apvaizdos įkvėpta, įsiveržė į Paryžių ketindama nuversti nuo sosto Burgundijos kunigaikštį ir perduoti Paryžių naujai karūnuotam karaliui Karoliui VII-ajam.\n\n1504 — Florencijoje atidengta garsioji italų renesanso menininko Mikelandželo skulptūra „Dovydas“.\n\n1565 — ispanai įkūrė pirmąją katalikų gyvenvietę Amerikoje — Šv. Augustiną Floridoje.\n\n1831 — numalšinę sukilimą, rusai užėmė Varšuvą.\n\n1841 — gimė čekų kompozitorius romantikas Antoninas Leopoldas Dvorakas (Antoninas Leopoldas Dvoržakas). Mirė 1904 m.\n\n1855 — baigėsi Krymo karas.\n\n1943 — sąjungininkų kariuomenės vadas Dwight D. Eisenhower (Dvaitas Eizenhaueris) paskelbė apie Italijos kapituliaciją II pasauliniame kare.\n\n1949 — mirė garsus vokiečių kompozitorius Richardas Straussas (Ričardas Štrausas). Gimė 1864 m. Miunchene.\n\n1951 — San Franciske (JAV) pasirašyta taikos sutartis tarp Japonijos ir 49 pasaulio valstybių.\n\n1954 — Britanija, Prancūzija, JAV, Australija, Naujoji Zelandija, Pakistanas, Tailandas ir Filipinai pasirašė Pietryčių Azijos Gynybos sutartį ir Ramiojo vandenyno Chartiją.\n\n1988 — beveik 1 milijonas demonstrantų Birmos sostinėje Rangūne reikalavo demokratijos.\n\n1991 — rinkėjai Makedonijoje balsavo už atsiskyrimą nuo Jugoslavijos.\n\nRugsėjo 8-oji šou pasaulyje:\n\n1945 — gimė Ron McKernan (Ronas Makernanas), grupės „Grateful Dead“ muzikantas.\n\n1982 — Peter Gabriel (Pyteris Geibrielis) išleido plokštelę „Security“.\n\n1988 — aukcione Londone Elton John (Eltonas Džonas) pardavė kai kuriuos savo kostiumus ir koncertinę atributiką už 6,2 milijono dolerių.\n\n2001 — Kylie Minogue (Kaili Minoug) išleido didžiausią savo karjeroje singlą \"I Just Can't Get You Out of My Head\".\n\n2004 — būdamas 86 metų amžiaus miego metu mirė neonacių organizacijos „Arijų tautos“ („Aryan Nations“) įkūrėjas, buvęs aviacijos inžinierius Richard Butler (Ričardas Batleris), kuris dažnai buvo vadinamas „Amerikos nekenčiamiausiu valstybės veikėju“.\n\n2012 — pagrindinį Venecijos kino festivalio apdovanojimą („Aukso liūtą“) laimėjo Pietų Korėjos režisieriaus Kim Ki-duk (Kim Kiduko) istorija apie moralę „Pieta“.\n\n2012 — aukcione Anglijoje už 94 tūkst. dolerių buvo parduota Biblija, kažkada priklausiusi Elvis Presley (Elviui Presliui).",
    "Kęstutis Girnius. Ar keisis pasaulio tvarka?": "Kitos tarptautinės ir regioninės organizacijos irgi nesustabdė karo, tad dar kartą kyla klausimas, ar nereikėtų pergalvoti tarptautinės tvarkos, imtis priemonių sustiprinti JTO galias, kad ji galėtų užtikrinti taiką ir pažaboti agresorius.\n\nO gal ją paleisti ir sukurti naują tarptautinę organizaciją, grindžiamą kokiais nors kitais principais? Idealiomis sąlygomis susirinktų lygiateisių valstybių vadovai, kurie naujo socialinio kontrakto pagrindu stengtųsi sukurti kuo teisingesnę santvarką. Bet XVIII a. filosofų hipotetiniai modeliai negalioja dabartiniame pasaulyje, gyvename ne kokioje nors prigimtinėje būklėje, bet konkrečioje tikrovėje, kur galių pasiskirstymas nėra lygus, o kai kurios šalys nei draugiškos, nei taikios.\n\nJTO jau egzistuoja, Saugumo Tarybos nariai priešinsis pokyčiams, kurie mažintų jų ir Saugumo Tarybos galią. Nei JAV, nei Kinija, juolab nei smarkiai susilpnėjusi Rusija nepritartų pokyčiams, kurie suteiktų kitoms šalims lemiamą balsą JTO.\n\nJTO nepašalins Rusijos (ką padarė Tautų Sąjunga po SSRS antpuolio prieš Suomiją), nes priešintųsi Kinija, nuogąstaudama, kad galėtų sulaukti panašaus likimo. JAV Senatas neratifikuotų jokios sutarties, kuri reikšmingai mažintų JAV įtaką. Naudingiau turėti universalią negu mažesnę ir teoriškai veiksmingesnę organizaciją. Reikia forumo, kuriame dalyvautų visos šalys.\n\nJTO nepašalins Rusijos (ką padarė Tautų Sąjunga po SSRS antpuolio prieš Suomiją), nes priešintųsi Kinija, nuogąstaudama, kad galėtų sulaukti panašaus likimo. JAV Senatas neratifikuotų jokios sutarties, kuri reikšmingai mažintų JAV įtaką. Naudingiau turėti universalią negu mažesnę ir teoriškai veiksmingesnę organizaciją. Reikia forumo, kuriame dalyvautų visos šalys.\n\nGal bus pokyčių, tam tikrų pakeitimų organizacijos periferijoje, bet ne tokių, kurie iš esmės pakeistų procedūras, suteikiančias JT teisę panaudoti karinę jėgą. Gal bus paviršutiniškų pagražinimų, bet jie nepašalins procedūrų ir struktūrų, kurios paralyžiuoja JTO. Lichtenšteinas ragina priversti veto teisę naudojančias Saugumo Tarybos nares pasiaiškinti prieš Generalinę Asamblėją; bet tie paaiškinimai mažai kuo skirtųsi nuo diskusijų Saugumo Taryboje, tik dalyvautų daugiau šalių. Kalbama apie Saugumo Tarybos praplėtimą. Bet kokiu principu?\n\nNatūraliausias pasiūlymas būtų atsižvelgti į gyventojų skaičių. Kinija, Indija, JAV, Indonezija, Pakistanas, Nigerija ir Brazilija yra daugiausia gyventojų turinčios šalys, o išskyrus pačią JAV, jos nėra itin teigiamai nusiteikusios Vakarų šalių atžvilgiu.\n\nPrezidentas Joe Bidenas naiviai kalbą apie demokratijų ir autokratijų kovą, lyg dar tebegyventume septintajame dešimtmetyje, kai „laisvasis pasaulis“ varžėsi su komunizmu. Šiomis dienomis yra daug neutralių šalių, kurios nepriklauso nė vienai stovyklai. Daugelis Afrikos ir Azijos šalių pasmerkė Rusijos agresiją prieš Ukrainą, bet atsisako taikyti jai sankcijas. Penktadienį Indijos ministras pirmininkas Narendra Modi tiesiai pasakė Putinui, kad dabar „ne laikas karui“, bet Indija toliau prekiauju su Rusija, perka jos ginklus.\n\nDaugelis šalių laiko dabartinį konfliktą ne pasaulio santvarką griaunančia katastrofa, bet Europos vidaus konfliktu, neturinčiu ryšio su jų gyvybiniais interesais. Tik Vakarų šalių egocentriškame vaizdavime tai išskirtinis įvykis. Kitos šalys abejingos ukrainiečių kančioms, kaip Vakarai abejingi Afrikos ar Azijos šalių kančioms.\n\nDaugelis šalių laiko dabartinį konfliktą ne pasaulio santvarką griaunančia katastrofa, bet Europos vidaus konfliktu, neturinčiu ryšio su jų gyvybiniais interesais. Tik Vakarų šalių egocentriškame vaizdavime tai išskirtinis įvykis. Kitos šalys abejingos ukrainiečių kančioms, kaip Vakarai abejingi Afrikos ar Azijos šalių kančioms. Vien konfliktuose Konge per pastaruosius trisdešimt metų žuvo milijonas žmonių, kai kuriais skaičiavimais gal net penki milijonai, labiausiai dėl ligų ir neprievalgio. Per dabartinį konfliktą Jemene žuvo apie 150 tūkst., JAV sąjungininkei Saudo Arabijai bombarduojant civilius su amerikietiškais ginklais. Čia tikrai ne kova tarp demokratijų ir autokratijų. 2020 m. apskaičiuota, kad nuo bado gali mirti 400 tūkst. vaikų, jaunesnių negu 5 metai. Pusė milijono žmonių Etiopijoje, Pietų Sudane, Jemene ir Madagaskare dabar gyvena katastrofiškomis ar bado sąlygomis. Demokratijoms tai ne itin rūpi.\n\nAfrikos ir Azijos šalių nuostatas veikia ne tik dabartinis abejingumas, bet ir kolonializmo nusikaltimai. Kaip mes prisimename Rusijos imperijos tironiją, šių šalių gyventojai arba bent jų elitas neužmiršo Vakarų kolonistų rasizmo bei represijų ir jų neatleido. Šiomis dienomis pasaulio spauda mirgėte mirgėjo panegirikomis karalienei Elžbietai II, bet buvo reiškiamos ir kitos nuomonės. Rašytojas Hari Kunzru straipsnyje „New York Times“ rašė, kad „ji visą gyvenimą šypsojosi ir mojavo džiūgaujantiems čiabuviams visame pasaulyje, tarsi gyva žiaurios ir kraujo ištroškusios plėšikavimo sistemos dvasia.“ Ir kiti apžvalgininkai klausia, ką ji žinojo ir kaip vertino britų represijas Malaizijoje, Kenijoje, Kipre, Adene ir Jemene, Šiaurės Airijoje, kur nepasieta be žudymų ir kankinimų.\n\nNeįtikina ir dažnos kalbos apie poreikį ginti taisyklėmis grindžiamą tarptautinę tvarką, nes Vašingtonas dažnai nepaiso tų taisyklių. JAV pastangoms sutelkti pasaulį priešintis Rusijos agresijai kenkia jos atlaidus požiūris į teritorinį suverenių šalių neliečiamumą, atseit, gerbsime, kai patogu, bet ne kai svarbu.\n\nNeįtikina ir dažnos kalbos apie poreikį ginti taisyklėmis grindžiamą tarptautinę tvarką, nes Vašingtonas dažnai nepaiso tų taisyklių. JAV pastangoms sutelkti pasaulį priešintis Rusijos agresijai kenkia jos atlaidus požiūris į teritorinį suverenių šalių neliečiamumą, atseit, gerbsime, kai patogu, bet ne kai svarbu. JAV neteisėtai puolė Serbiją, Iraką, piktnaudžiavo Saugumo Tarybos rezoliucija, siekdama suvesti sąskaitas su Libijos Kadafiu. Kai Vakarų Europos šalys smerkė JAV ketinimą pulti Iraką, Lietuva ir kitos Ukrainą labiausiai palaikančios šalys entuziastingai rėmė agresiją. JAV numušus Sirijos naikintuvą Sirijos teritorijoje, Vašingtonas tvirtino turįs teisę dalyvauti „kolektyvinėje koalicijos partnerių pajėgų savigynoje“. Savigyna?\n\nJei vyksta kova tarp demokratijų ir autokratijų, vyksta ir kitų karų. Jei Lietuva laiko JAV nepriekaištingu savo saugumo garantu, daugelis pasaulio šalių gerokai santūriau vertina JAV politiką. Jos neturi iliuzijų apie Rusiją, net Kinija nepatenkinta invazija ir šiek tiek atsiriboja nuo Rusijos. Pasaulis nesuskirstytas į dvi stovyklas, pasaulio gyventojų dauguma nepriklauso nei vienai, nei kitai stovyklai, JAV nebėra gerasis hegemonas, telkiantis pasaulio tautas, nebus sukurtos naujos agresorius baudžiančios institucijos, nes net nesutariama, kas yra agresija.",
    "RAF lėktuvas su karalienės Elžbietos karstu pasiekė skrydžių sekimo rekordą": "(CNN) – Lėktuvas su karalienės Elžbietos II karstu sumušė visų laikų daugiausiai sekamo skrydžio rekordus.\n\nPagal skrydžių stebėjimo svetainę Flytradar 24 apie penkis milijonus žmonių internete stebėjo, kai mirusi karalienė rugsėjo 13 d. buvo nuskraidinta iš Edinburgo į Londoną.\n\nŠis skaičius buvo gautas iš dviejų šaltinių – 4,79 mln. žmonių, kurie stebėjo skrydį „Flightradar24“ svetainėje ir mobiliojoje programėlėje, ir dar 296 000 žmonių, kurie stebėjo lėktuvą „YouTube“.\n\nTai sumušė ankstesnį rekordą, kuris buvo pasiektas tik praėjusį mėnesį per prieštaringai vertinamą JAV Atstovų Rūmų pirmininkės Nancy Pelosi vizitą Taivane. Jos skrydis į Taipėjų Apie 2,9 mln.\n\nKarališkųjų oro pajėgų lėktuvas su karaliene skrydžiu praleido valandą ir 12 minučių. Jis nusileido RAF Northolt karinėje stotyje, esančioje maždaug už šešių mylių nuo Heathrow oro uosto Didžiojo Londone.\n\nIš Northolt karalienės karstas buvo nugabentas į Bekingemo rūmus. Trečiadienį, rugsėjo 14 d., karstas bus nugabentas į Vestminsterio salę, parlamentą, kur karalienė liks valstijoje iki jos laidotuves Pirmadienį, rugsėjo 19 d., Vestminsterio abatijoje.\n\nTačiau Nancy Pelosi nedalyvaus Prezidentas Joe Bidenas Ir pirmoji ponia Jill Biden tai padarys.\n\nRAF C-17 Globemaster skrido Jos Didenybės karstu. Andrew Matthewsas / Paulas / AFP / „Getty Images“.\n\nFlightradar24 yra vienas iš daugelio vis populiaresnių orlaivių sekimo įrankių. Svetainė pradėjo veikti Švedijoje 2006 m., o po trejų metų tapo viešai prieinama.\n\nPirmoji reikšminga pagrindinė jo dėmesio akimirka buvo 2010 m., kai Islandijos ugnikalnis Eyjafjallajokull protrūkis Tūkstančiai skrydžių buvo sustabdyti ir nukreipti kitu maršrutu visoje Europoje ir Šiaurės Amerikoje.\n\nTinklalapio komunikacijos direktorius Ianas Pechenekas CNN Travel sakė, kad srauto padidėjimas „neabejotinai buvo pirmasis mūsų įsiveržimas į tarptautinius įvykius ir kaip oro eismo rodymas auditorijai realiu laiku gali paveikti žmonių mąstymą apie pasaulio naujienas“.\n\nIki Pelosi vizito Taivane populiariausia skrydžių paieška „Flightradar24“ buvo opozicijos lyderio Aleksejaus Navalno kelionė į Rusiją, kur jis bus įkalintas atvykęs 2021 m.\n\n„Flightradar24“ darbuotojai žinojo, kad paskutinis karalienės skrydis greičiausiai bus labai populiarus. Jų komanda stengėsi užtikrinti kuo didesnį svetainės stabilumą, tačiau didžiulis naujų vartotojų antplūdis pasirodė esąs techninis iššūkis.\n\n„Šis momentinis didžiulis kilimas gerokai viršijo tai, ko tikėjomės“, – dienoraščio įraše rašė Pechenekas. „Iš viso apdorojome 76,2 mln. užklausų, susijusių vien su šiuo skrydžiu – tai yra bet koks vartotojo veiksmas, pavyzdžiui, skrydžio piktogramos paspaudimas, lėktuvo informacijos paspaudimas kairiajame laukelyje arba nustatymų keitimas“, – pridūrė jis.\n\nŠi skrydžių paieškos istorija turėtų išlikti nepakitusi „pratęstą laikotarpį“.\n\nPer savo septynis dešimtmečius karalienė Elžbieta Keliauti aplink pasaulį ir karališkieji apsilankymai tokiose tolimose vietose kaip Bermudai, Nepalas, Gana, Meksika, Pakistanas, Australija ir Rusija.\n\nVienas iš paskutinių reikšmingų jos pasirodymų buvo šių metų gegužę, kai ji dalyvavo Elizabeth Line atidarymo diena Jos garbei pavadinta nauja Londono metro linija.\n\nViršutinė nuotrauka: Karalienės karstą pasitinka karstų nešėjai RAF Northolt. Kreditas: Andrew Matthews / AP / Getty\n\nCNN pranešėjas Jacobo Brisco prisidėjo prie reportažų.",
    "Iziumo masinėje kapavietėje rasta daugiau kaip 440 kūnų": "JT vadovas po pokalbio su V.Putinu: taikos tikimybė „minimali“\n\nJungtinių Tautų vadovas trečiadienį po pokalbio telefonu su Rusijos prezidentu Vladimiru Putinu apgailestavo, kad taikos Ukrainoje perspektyvos šiuo metu yra „minimalios“.\n\nGeneralinis sekretorius Antonio Guterresas sakė, kad jis ir V.Putinas aptarė pastangas įveikti „kliūtis“, susijusias su Rusijos maisto produktų ir trąšų eksportu, tačiau perspėjo, jog būtų „naivu“ manyti, kad padaryta pakankama pažanga siekiant greitai užbaigti Rusijos vasario pabaigoje pradėtą karą Ukrainoje.\n\n„Jaučiu, kad iki taikos mums dar toli. Meluočiau, jei sakyčiau, kad ji galima artimiausiu metu“, – spaudos konferencijoje sakė A.Guterresas.\n\n„Neturiu jokių iliuzijų; šiuo metu taikos susitarimo tikimybė yra minimali“, – sakė jis ir pažymėjo, kad „nematyti“ net ugnies nutraukimo.\n\nNors jo karo vertinimai buvo niūrūs, A.Guterresas pabrėžė palaikantis ryšius su abiem šalimis ir išreiškė viltį, kad „vieną dieną bus galima pereiti prie aukštesnio lygio diskusijų“.\n\nTuo tarpu tęsiamos derybos dėl Rusijos eksporto.\n\nA.Guterresas sakė, kad anksčiau trečiadienį kalbėjosi su V.Putinu ir kad jie aptarė eksporto iniciatyvą, „jos pratęsimą bei galimą išplėtimą“.\n\nLiepos mėnesį tarpininkaujant Jungtinėms Tautoms ir Turkijai buvo sudarytas dviejų dalių susitarimas, numatantis tiek dėl karo sustabdytą Ukrainos grūdų eksportą, tiek Rusijos maisto produktų ir trąšų eksportą. Susitarimo terminas – 120 dienų.\n\nNors iš Ukrainos leista išvežti apie tris milijonus tonų grūdų, Rusija teigia, kad jos maisto produktų ir trąšų eksportui toliau kenkia Vakarų sankcijos dėl jos karinių veiksmų.\n\n„Iš Rusijos eksportuojama šiek tiek maisto produktų ir trąšų, tačiau daug mažiau, nei pageidautina ir reikia“, – sakė A.Guterresas ir pridūrė, kad svarstoma galimybė eksportuoti rusišką amoniaką per Juodąją jūrą.\n\nAmoniako – svarbios trąšų sudedamosios dalies – gamybai reikalingi iš oro paimamas azotas ir iš gamtinių dujų gaunamas vandenilis.\n\nKeletas Europos trąšų gamintojų sustabdė amoniako gamybą dėl sparčiai kylančių dujų kainų.\n\nA.Guterresas įspėjo, kad trąšų krizė pasiekė „dramatišką“ lygį, ir pakartojo savo nuogąstavimus, kad kitais metais pasaulyje gali trūkti maisto.\n\nJis taip pat sakė, kad su V.Putinu kalbėjosi apie karo belaisvius ir Ukrainos Zaporižios atominės elektrinės būklę.",
    "Fondas „Pagalba kenčiančiai Bažnyčiai“: didėja krikščionių persekiojimo mastai": "Paramos fondas gauna neraminančias ataskaitas apie siaubingas kančias, kurias žmonės patiria dėl savo tikėjimo – prievartą, pagrobimus, žmogžudystes.\n\nTarptautinės smurto aktų dėl religijos ar tikėjimo aukų paminėjimo dienos proga, fondo „Pagalba kenčiančiai Bažnyčiai“ britų padalinys pakvietė Didžiosios Britanijos vyriausybę imtis veiksmų apginti tuos, kurie persekiojami dėl tikėjimo.\n\n\n\nPopiežiškasis paramos fondas „Pagalba kenčiančiai Bažnyčiai“ teigia, kad daroma nepakankamai sprendžiant religinio persekiojimo problemą. Fondo JK padalinio nacionalinė direktorė Caroline Hull ragina būsimąjį britų premjerą imtis veiksmų, kad būtų nutraukti religijos ir įsitikinimų laisvės pažeidimai.\n\n\n\nParamos fondas gauna neraminančias ataskaitas apie siaubingas kančias, kurias žmonės patiria dėl savo tikėjimo – prievartą, pagrobimus, žmogžudystes. Caroline Hull teigė, kad smurtas vyksta įvairiose pasaulio vietose. Pasak jos, žmonės tokiose šalyse kaip Kinija, Pakistanas, Nigerija, Mozambikas, Afganistanas, kai kurie Artimųjų Rytų regionai, patyrė didžiulius išbandymus ir kančias. Vien Nigerijoje 2022 m. buvo pagrobtas ir mirtinai nukankintas kunigas, jauna krikščionių mergaitė užmėtyta akmenimis ir sudeginta dėl tariamo piktžodžiavimo programėlės WhatsApp žinutėse, įvykdytas išpuolis prieš Šv. Pranciškaus Ksavero bažnyčią Ove, Ondo valstijoje per Sekmines, kai žuvo mažiausiai 41 žmogus. „Pagalbos kenčiančiai Bažnyčiai“ JK skyriaus direktorė pažymėjo, kad Nigerija yra didžiausia Afrikos valstybė ir svarbu, kad ji nesugriūtų, nes tai turėtų įtakos visam regionui, ir paragino JK vyriausybę padaryti viską, ką gali, kad padėtų stabilizuoti šią šalį.\n\n\n\nNetrukus paramos fondas paskelbs ataskaitą „Persekiojami ir pamiršti: ataskaita apie persekiojamus dėl tikėjimo krikščionis 2020-2022“, kuri pristato krikščionių situaciją 24 šalyse. Deja, daugelyje ataskaitoje minimų šalių situacija pablogėjo nuo paskutinės ataskaitos, rengtos 2017–2019 m. Caroline Hull atkreipė dėmesį, kad visame pasaulyje yra milijonai krikščionių, kurie yra persekiojami, ir pridūrė, kad Vakaruose sunku tai suprasti.\n\n\n\n„Vienas iš svarbių poslinkių, kuriuos matome, yra tai, kad Afrika tampa nauju šių smurto veiksmų religiniu pagrindu centru, kur labiausiai kenčia religinės mažumos, o ypač – krikščionys“, – pažymi C. Hull. Naujos ataskaitos publikavimas suteikia galimybę vyriausybei sužinoti apie krikščionių persekiojimo mastą.\n\n(DŽ/Vatican News)"
}