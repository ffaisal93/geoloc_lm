{
    "Aksominis turizmo sezonas pagal lietuvius, arba 5 populiariausios kelionių kryptys rudenį": "Pasak kelionių eksperto Kristupo Skuturnos, šiemet populiariausios tokių kelionių kryptys driekiasi į 5 valstybes, galinčias poilsiautojams pasiūlyti ne tik aksominį sezoną, bet ir geriausią kainos ir kokybės santykį, rašoma „Baltic Tours“ pranešime spaudai.\n\nAtostogos rudenį – pigiau ir ramiau\n\nStatistika rodo, kad daugiausia turistų iš Lietuvos, kaip ir kitų Europos šalių, poilsiauti rudenį išvyksta per moksleivių atostogas. K.Skuturnos teigimu, tuo metu kainos šokteli kone dvigubai. Tad turintiesiems galimybių rekomenduojama kelionei pasirinkti kitą rudens datą.\n\n„Žinodami Lietuvos orų nenuspėjamumą rudenį, žmonės savo atostogas rudenį pradeda planuoti jau šiltuoju metų laiku. Tiesa, ieškoti kelionių ten, kur šilta ir šviečia saulė, lietuvius skatina ne tik atvėsęs oras. Taip pat masina sumažėjusios kainos, kurios ženkliai skiriasi atostogaujant šiltuoju ir vėsiuoju metų sezonu. Pavyzdžiui, šiuo metu savaitė Turkijoje su „viskas įskaičiuota“ programa 4 žvaigždučių viešbutyje vienam žmogui kainuoja nuo 390 eurų, o 5 žvaigždučių viešbutyje – nuo 480 eurų“, – nurodė kelionių ekspertas.\n\nAsmeninio archyvo nuotr. / Kristupas Skuturna\n\nJo teigimu, ruduo turistus vilioja dar ir todėl, kad jo metu yra didesnė galimybė rasti ramybę. Ne veltui šis metų laikas vadinamas aksominiu kelionių sezonu. Rudenį kurortuose vyrauja ne tik švelnesni orai, bet ir matomi tuštesni, mažiau klegantys viešbučiai ir restoranai. Turistinio sezono pabaigoje paslaugų teikėjai, gidai, vairuotojai yra labiau atsipalaidavę, mažiau skuba, todėl skiria daugiau dėmesio klientui.\n\nVis dėlto, K.Skuturna pastebi, kad vėsiuoju metų laiku keliautojai pasidalija į dvi grupes. Vieni mieliau renkasi laiką praleisti viešbučio teritorijoje, išnaudodami visus kelionės privalumus ir rečiau keliauja po apylinkes. Kiti rudeniniai keliautojai vis dėlto labiau vertina aktyvesnį poilsį ir sulaukę karščių pasitraukimo, kai jau be didelių suvaržymų galima saugiai leisti laiką lauke, leidžiasi į pažintines ar net piligrimines keliones.\n\n123RF.com nuotr. / Bodrumas, Turkija\n\nPopuliariausios rudeninių kelionių kryptys ir tolimi deimantai\n\nKalbėdamas apie Lietuvos turistų svarstomus rudeninių kelionių pasirinkimus, K.Skuturna nurodė, kad dažniausiai pasirenkama viena iš šių 5 krypčių:\n\nTurkija – lietuvių labiausiai pamėgta kelionių kryptis, daugelį metų išliekanti pirmoje perkamiausių kelionių sąrašo vietoje. Ją keliautojai renkasi, nes tai nebrangi šalis, joje maisto kainos nesikandžioja, o jei norisi rytietiškų skonių, ten galima įsigyti įvairių arbatų, prieskonių ar saldumynų. Kai kurie keliautojai, skrisdami į Turkiją, net užsisako papildomą bagažą, nes tai yra ta šalis, kurioje įvairiausių drabužių galima įsigyti gerokai pigiau nei Lietuvoje.\n\n123RF.com nuotr. / Turkija\n\nEgiptas – tai kryptis, kurią lietuviai šaltuoju sezonu renkasi dažniausiai. Galima sakyti, kad Egipte prasideda ir baigiasi lietuvių turizmo sezonas. Ši šalis žavi savo autentika ir nuo vakarietiškos pasaulėžiūros nutolusiu gyvenimo matymu. Egiptiečiai kiekvieną keliautoją priverčia pasijusti dėmesio centre ir skiria jam viską, kad tik svečias susižavėtų kažkuo, ką pasiūlys vietiniai prekeiviai. Egiptas taip pat žavi ir egzotika – ten žadą atima piramidės ir visas senovės Egipto paveldas, nuotaiką pakelia kupranugariai, karšta saulė, skaidri jūra ir rytietiškas temperamentas.\n\n123rf.com / Egiptas\n\nGraikija – šią kryptį renkasi keliautojai, norintys atrasti kažką naujo, bet nenutolusio nuo europietiškos kultūros. Tai nėra pigiausia kelionių kryptis, tačiau lietuviai jau seniai pamėgo Graikiją ir ją renkasi dėl skanaus maisto, tik Graikijai būdingos atmosferos, senų kavos gėrimo tradicijų, nuostabių paplūdimių ir, žinoma, turtingos istorijos.\n\n123rf.com nuotr. / Graikija\n\nIspanija, Tenerifė (Kanarų salos) – tai sparčiai populiarėjanti, bet vis dar mažai atrasta kelionių kryptis. Iki šiol lietuviai mieliau rinkdavosi kitus, „įdomesnius“ Ispanijos kurortus ar didmiesčius. Į Tenerifę vyksta tie žmonės, kurie be galo myli gamtą ir nori nuotykių laukinėje ir mažai žmogaus paliestoje vietoje. Ten galima rasti ir juodo, ir gelsvo smėlio paplūdimių, aukščiausios klasės viešbučių bei į UNESCO Pasaulio paveldo sąrašą įtrauktą Teidės ugnikalnį, kuris yra aukščiausia Ispanijos viršūnė, siekianti net 3718 m virš jūros lygio.\n\n123rf.com nuotr. / Tenerifė\n\nPortugalija, Madeira – tai vis dažniau lietuvių lankoma kelionių kryptis. Madeirą pirmiausia verta rinktis dėl to, kad ten yra unikali gamta ir neįtikėtinai gražus kraštovaizdis, kuris nepalieka abejingų. Be to, tai vulkaninės kilmės sala, kurioje galima rasti krioklių, vulkaninių uolienų, kalnų ir visko, ko gali trokšti keliautojas, mėgstantis aktyvų poilsį gamtoje.\n\nŽinoma, Madeirą bent kartą gyvenime turi aplankyti ir kiekvienas Cristiano Ronaldo gerbėjas – būtent ši sala yra garsiojo futbolininko gimtasis kraštas. Na, o pavargusiesiems nuo įspūdžių ten visada padės auksinis paplūdimys, geras maistas ir puikiai išvystyta turistų aptarnavimo sistema.\n\n123rf.com nuotr. / Madeira\n\nPaklaustas, ar yra dar neatrastų rudeninių kelionių deimantų, K.Skuturna tikino, kad tokių krypčių nebėra, nes lietuviai išmaišė visą pasaulį. Tiesa, kai kurios šalys ar vietos dar galėtų tapti atradimu ne vienam, nes ten nukeliauti ne taip jau paprasta ir pigu.\n\n„Marokas, Dubajus, Omanas, Seišeliai, Kuba, Maldyvai, Pietryčių Azija. Tai yra daugiausia egzotinės kryptys, kurių lietuviai vis dar vengia įsigyti, nes kainos gana aukštos. Vis dėlto nuvykti ten tikrai verta. Nuostabūs vaizdai, skoniai ir kultūra užburia net ir didžiausią pesimistą. Nuvykti toliau už Europos ribų bent kartą gyvenime tiesiog būtina“, – teigė kelionių ekspertas K.Skuturna.",
    "Turizmo madoms neatsispyrė ir Egiptas: lietuvius jau vilioja tik suaugusiems skirtais viešbučiais": "Kelionių organizatoriai, net ir besibaigiant įprastam poilsio sezonui vasarą, fiksuoja augantį susidomėjimą atostogų kryptimis rudenį. Vienas populiariausių pasirinkimų – Egiptas, kuris pastaruoju metu pasižymi nauja tendencija: išaugusia paklausa tik suaugusiems skirtu poilsiu.\n\n„Kelionės į užsienį išlieka labai populiarios, paklausa tarp Europos ir Baltijos šalių gyventojų išties didelė. Jeigu anksčiau žmonės ieškojo paskutinės minutės pasiūlymų, ypač Turkijos, Egipto kryptimis, tai dabar absoliuti dauguma perka keliones iš anksto, nes paskutinės minutės pasiūlymų beveik nebeliko, be to, keliautojai nori užtikrintumo ir saugumo. Kelionių organizatoriai paprastai jau iš anksto yra rezervavę vietas viešbučiuose, gali užtikrinti skrydžius, tad poilsiautojai mieliau renkasi tokius pasiūlymus nei planuoja viską patys ar pasilieka paskutinei minutei“, – komentuoja kelionių organizatoriaus „Join UP! Baltics“ vadovas Gediminas Kerys.\n\nJis sako, kad Egiptas rudenį pirmiausia paklausus dėl palankaus klimato, kai temperatūra vis dar siekia 30 ir daugiau laipsnių, bet ją daug lengviau toleruoti nei daugelyje šalių, nes nėra drėgmės. Žiemą dienos temperatūra čia taip pat nenukrenta žemiau 21-23 laipsnių, o vandens temperatūra siekia apie 21 laipsnį. Beje, rugsėjo pradžia kaip tik sutampa su mangų sezonu. Šiuo laikotarpiu šių vaisių kainos bus patraukliausios, o patys mangai – labai švieži ir sultingi.\n\nLietuviai atranda tik suaugusiems skirtus viešbučius\n\nKerys pasakoja, kad Egipto kryptis yra populiari tarp atostogaujančiųjų su vaikais. Taip pat dėl Raudonosios jūros grožybių šią šalį itin pamėgę nardymo entuziastai. Tačiau galima stebėti ir gana naują tendenciją – poromis, be vaikų keliaujantys poilsiautojai ieško unikalių tik suaugusiems skirtų viešbučių.\n\n„Tokie viešbučiai būna skirti aktyviam arba atpalaiduojančiam poilsiui. Todėl renkantis viešbutį būtinai atkreipkite dėmesį į jo koncepciją. Paprastai viešbučiuose, skirtuose aktyviam poilsiui, organizuojamos įvairios diskotekos, vakarėliai, tik suaugusiems skirtos lauko pramogos. Tuo tarpu SPA tipo viešbučiuose pasirūpinama maksimaliu suaugusiųjų komfortu – nuo ištaigingų atpalaiduojančių ar sveikatinimo programų, iki itin modernios, neįprastos, gamtos oazę primenančios aplinkos be jokio vaikų triukšmo“, – vardija Gediminas Kerys.\n\nPašnekovas pasakoja, kad Egipte galima apsigyventi ir išties unikaliuose viešbučiuose, kuriuos jau atrado ir lietuviai. „Pavyzdžiui, yra toks išskirtinis ekologinis viešbutis, kuris laikosi maksimalaus bendrumo su gamta filosofijos. Jis įrengtas derinant įvairias detales su kraštovaizdžiu, jo dekore daug natūralių medžiagų, tokių kaip akmuo, medis. Taip pat yra stilingų boutique viešbučių, kuriuose karaliauja tyla ir visiškas atsipalaidavimas“, – pasakoja G. Kerys.\n\nIeškantiems aktyvaus poilsio suaugusiems rekomenduojama pasidomėti viešbučiais, kurių aprašymuose žadama daug vakarėlių, diskotekų ir suaugusiems skirtų lauko pramogų.\n\n„Join UP! Baltics“ vadovas sako, kad kelionės į Egiptą su skrydžiais, apgyvendinimu ir „viskas įskaičiuota“ programomis prasideda nuo maždaug 860 eurų dviem asmenim.\n\nNardymo mėgėjams – specialūs kurortai ir unikalūs vaizdai\n\nEgipto kryptis itin patraukli ir tarp nardymo entuziastų. Šalį supanti Raudonoji jūra yra labai graži ir įvairi, o norintiems išvysti gyvybingus koralų rifus ypač rekomenduojami Šarm el Šeicho bei Marsa Alamo kurortai. 90 proc. čia įsikūrusių viešbučių turi nardymo klubus, kuriuose turistai gali išklausyti profesionalius nardymo mokymus. Gražiausius koralinius rifus galima rasti Šarm Gardens Bay, Sharks Bay, Hadaba, Ras Um El Sid įlankose.\n\nMarsa Alam kurorto dalyje gausu stintų ir jūrinių vėžlių, įvairių žuvų, galima sutikti net diugonis, ši reta rūšis įrašyta į Raudonąją knygą.\n\n„Join UP! Baltics“ duomenimis, Egiptą taip pat ne ką mažiau pamėgusios lietuvių šeimos, o pasirinkimo bei galimybių, kaip praleisti laiką su vaikais, čia tikrai apstu. „Galima drąsiai sakyti, jog Egipte yra viskas, kad šeima su vaikais jaustųsi kuo patogiau. Dideli viešbučių plotai, „viskas įskaičiuota“ programos, mini klubai ir vaikų animacija, baseinai, žaidimų aikštelės, taip pat daugelyje viešbučių yra įrengti vandens parkai. Patariame šeimoms, keliaujančioms su vaikais, būtinai pasidomėti siūlomomis pramogomis, kad pasirinktame viešbutyje vaikams netektų nuobodžiauti“, – sako G. Kerys.\n\n„Join Up!“ įkurta 2010 m. ir per 10 metų tapo vienu didžiausių Ukrainos turizmo rinkos dalyvių. Ukrainoje bendrovė bendradarbiauja su daugiau nei 7000 kelionių agentų ir 130 kelionių agentūrų. Įmonės būstinė įsikūrusi Ukrainos sostinėje Kijeve. Regionų padaliniai veikia Charkove, Odesoje, Dnepre ir Lvove. Įmonės partnerių būstinės veikia Moldovoje ir Kazachstane. „Join Up!” Baltijos šalių padalinio biurai atvėrė duris Vilniuje, Rygoje ir Taline. Ateityje kelionių organizatorius planuoja įkurti viešbučių tinklą Ukrainoje ir kitose šalyse.\n\nKelionių organizatoriaus „Join UP!“ strateginis partneris – Ukrainos skrydžių bendrovė „SkyUp Airlines“. Ketverius metus veikiančios avialinijos valdo 15 orlaivių Boeing-737. Praėjusiais metais „SkyUp Airlines“ skraidino daugiau nei 2.5 mln. keleivių.",
    "Berankis užtikrino Lietuvos rinktinės pergalę prieš egiptiečius Daviso taurėje": "Ričardas Berankis (ATP-120) laimėjo lemtingą ketvirtą susitikimą ir užtikrino Lietuvos teniso rinktinės pergalę prieš Egiptą Daviso taurėje.\n\nR. Berankis sekmadienį 6:2, 6:1 įveikė Mohamedą Safwatą (ATP-647).\n\nLietuvio pranašumas negalėjo kelti abejonių, o visas susitikimas truko vos vieną valandą ir vieną minutę.\n\nPo šios pergalės Lietuvos rinktinė pirmauja 3:1, tad Egiptas jau nebeturi šansų pasiekti pergalę.\n\nBeje, tai buvo pirmoji Lietuvos teniso rinktinės pergalė prieš Egiptą Daviso taurėje.\n\nBeje, R. Berankis susitikime prieš Egiptą nepralaimėjo nei vieno mačo.",
    "Keliautojams teks išleisti daugiau: laukia ypač brangus sezonas ir nauja tendencija": "„Žiemos sezoną tikrai reikės skirti kelionėms daugiau lėšų negu praėjusiais metais“, – sako asociacijos vykdomoji direktorė Milda Plepytė-Rainienė.\n\nKelionių organizatorius „Novaturas“ patvirtina, kad poilsis Egipte taps brangesnis.\n\n„Populiariausia mūsų kryptis – Egiptas – tikrai brangsta dėl dviejų pagrindinių priežasčių: Egipte turėjome labai gerą sezoną praeitais metais ir šalies viešbučiai turėjo pakankamai aukštą kainodarą. Ir lygiai taip pat mums daro įtaką skrydžio kaštų augimas“, – sako „Novaturo“ pardavimų vadovas Baltijos šalims Albert Zinevič.\n\n„Itaka Lietuva“ pardavimų vadovė Daiva Strumskienė teigia, kad didelę įtaką daro kuro brangimas.\n\n„Būtent kuras, kuris nuo praeitų metų praktiškai dvigubai yra pabrangęs, yra esminis kainos pokyčio dalykas“, – sako ji.\n\nNepaisant brangios elektros, infliacijos ar artėjančio šildymo sezono, prognozuojama, kad keliautojų netrūks, o jų srautai žiemą pasieks ikipandeminį lygį.\n\n„Orientuojamės, kad 2022-2023 metų žiemos sezonas ir keliaujančiųjų srautai bus artimi 2019 metų keliautojų srautams. Lygiai tą patį parodė ir šių metų vasaros keliautojų srautai“, – sako M. Plepytė-Rainienė.\n\nA. Zinevič komentuoja, kad Egiptas jau tikrai nebebus pigus, bet paklausos mažėjimo „Novaturas“ nemato.\n\nAnot kelionių organizatorių, mokinių atostogos keliaujančiųjų srautais paprastai prilygsta šventiniam laikotarpiui. Jau ir šiuo metu perkant kelionę mokinių atostogoms klausimų kyla nebe dėl kainų, o dėl laisvų vietų lėktuve.\n\n„Keliautojai neatslūgsta su poilsio paieškomis ir, pavyzdžiui, Marsa Alamo kelionės moksleivių atostogoms jau yra pilnai išparduotos“, – sako „Itaka Lietuva“ atstovė.\n\nPopuliariausios kryptys žiemos kelionėms vis dar išlieka tos pačios: Egiptas, Tenerifė, Madeira, o slidinėjimo mėgėjams – Austrija.\n\nTiesa, turizmo asociacija tikina, kad paskutinės minutės kelionių era baigėsi: sutaupyti galima tik perkant iš anksto.\n\n„Šių metų vasaros sezonas įrodė, jog paskutinės minutės pasiūlymai ne visuomet užtikrina vartotojo, keliautojo lūkesčius“, – teigia M. Plepytė-Rainienė.\n\n„Novaturo“ atstovas mano, kad paskutinės minutės pasiūlymai „praranda savo esmę“.\n\n„Kainos paskutinę minutę nebėra tokios patrauklios, kaip būdavo anksčiau, pasirinkimas mažėja ir tampa skurdesnis“, – kalba A. Zinevič.\n\nDalis Europos šalių energetikos krizę naudoja tam, kad prisiviliotų daugiau turistų. Pavyzdžiui, Graikija ir Turkija Europos pensininkams ruošia specialius pasiūlymus – ilgos viešnagės paketus, siūlydami žiemoti ten, kur šilta, – esą taip bus patogiau, nei mokėti didžiules šildymo ir elektros sąskaitas.\n\nTačiau ekonomistai nemano, kad žiemojimas užsienyje yra panacėja nuo aukštų energijos kainų.\n\n„Kainos Italijoje siekia 40–45 centus už (elektros) kilovatvalandę, mes jau skundžiamės tokiomis kainomis. Graikijoje – apie 25 centai, Ispanijoje – 25–30 centų“, – sako banko „Luminor“ vyirausiasis ekonomistas Žygimantas Mauricas.\n\nAnot LNK, sutaupyti būtų galima nebent žiemojant Azijos šalyse, pavyzdžiui, Tailande arba Indonezijos Balio saloje.\n\n„Jeigu žmogus Lietuvoje turi aukštos energetinės klasės būstą su centriniu šildymu ar pats pasidaręs šildymą, tai Lietuvoje žymiai šilčiau, jaukiau būti, ir dažnu atveju netgi pigiau negu pietų Europos šalyse“, – sako Ž. Mauricas.\n\nDaliai aviakompanijų dėl išaugusių degalų kainų ir darbuotojų trūkumo teko laikinai apkarpyti savo skrydžio maršrutus. Tačiau Lietuvoje, kaip įprasta, atšauktos tik sezoninės kryptys.\n\n„Paprastai apie keliolika krypčių būna nevykdoma žiemos sezonu, tai yra vasaros sezono kryptys“, – sako Lietuvos oro uostų vadovas Aurimas Stikliūnas.\n\nŽiemos tvarkaraštis, savo ruožtu, pasipildė dviem naujomis slidinėjimo kryptimis.\n\n„Atsiranda dvi slidinėjimo kryptys – iš Vilniaus oro uosto į Turiną (Italija), taip pat į Grenoblio oro uostą (Prancūzija)“, – sako A. Stikliūnas.\n\nPasak kelionių organizatorių, slidinėjimo kryptys, palyginti su šiltųjų kraštų, brangs šiek tiek mažiau.\n\nČia galite pažiūrėti LNK video:",
    "Vieta, kurioje negalioja jokie įstatymai: kodėl milijonus gyventojų turinčios kaimyninės šalys šios žemės vengia kaip maro": "Pasižiūrėjus į pasaulio žemėlapį atrodo, kad kiekvienas žemės lopinėlis priklauso kokiai nors valstybei. Juk jų yra net 195. Žinant tai, gali būti sunku patikėti, kad 1 proc. mūsų planetos žemės nepriklauso jokiai šaliai, – ten negalioja jokie įstatymai, ten negyva žmonės. Šis tekstas yra apie vieną tokią teritoriją. Nors ji apsupta milijonus gyventojų turinčių šalių, šios teritorijos niekas nenori. Ir ne be priežasties.\n\nGrįžkime prie niekam nepriklausančių teritorijų. Gudresni skaitytojai iškart sakys, kad ta žemė yra Antarktidoje. Taip, dauguma tokios žemės yra Antarktidoje – žemyne, kuris buvo atrastas prieš šiek tiek daugiau nei 200 metų. Antarktidoje niekam nepriklausanti žemė pavadinta Merės Berd Žeme. Ji dydžiu maždaug prilygsta Mongolijai – 18 valstybei pasaulyje pagal dydį. 99 proc. niekam nepriklausančios žemės sudaro būtent ši vieta atšiauriausiame žemyne. Žinant ten esančias sąlygas, nieko keisto, kad jokia valstybė neužsimanė šios vietovės. Na, svarbu ir tai, kad ten nėra jokių gamtinių išteklių.\n\nTačiau tas likęs 1 proc. niekam nepriklausančių žemių kur kas įdomesnis. Šįkart aptarsime maždaug Liuksemburgo dydžio vietovę, kurios vengia kaimyninės valstybės. O vengia ne šiaip sau – šios teritorijos pripažinimas sava turėtų nemažų pasekmių.",
    "M.Vasiliauskui su partneriu Egipte nepavyko prasimušti į ketvirtfinalį": "Kaire (Egiptas) vykstančiame ITF serijos vyrų teniso turnyre šią savaitę žaidžia 20-metis lietuvis Matas Vasiliauskas (ATP-1019).\n\nAntradienį dvejetų varžybų pirmajame rate lietuvis su kazachu Dostanbeku Tašbulatovu per 65 minutes 1:6, 3:6 pralaimėjo egiptiečiams Amrui Elsayedui ir Mohamedui Maamoonui . Lietuvis su kazachu antrąjį setą pradėjo nuo laimėtos varžovų padavimų serijos, bet jau kitame geime prarado pranašumą. Daugiau „break pointų“ jie šiame mače nerealizavo (varžovai – 5 iš 10). M.Vasiliauskas su D.Tašbulatovu antraisiais padavimais laimėjo vos 24 proc. įžaistų kamuoliukų (varžovai – 64 proc.).\n\nLietuvis su kazachu už žaidimą dvejetų varžybose dalinsis 108 JAV dolerius.\n\nTrečiadienį M.Vasiliauskas pradės vienetų varžybas. Pirmajame rate jo lauks vardinį kvietimą gavęs 21-erių egiptietis Farisas Zakaryia (ATP-1405).\n\nITF serijos vyrų teniso turnyro Kaire prizų fondą sudaro 15 tūkst. JAV dolerių.",
    "Prognozuoja brangiausią žiemos kelionių sezoną: tikėtis mažesnių kainų – neverta": "Ingos Aukštuolytės, „Tez Tour“ ryšių su visuomene ir rinkodaros skyriaus vadovės, teigimu, tarp lietuvių poilsiautojų jau kurį laiką stebima tendencija neatidėlioti atostogų planavimo, rašoma pranešime žiniasklaidai.\n\n„Mūsų šalies gyventojai vis dažniau atostogas planuoja iš anksto ir neatideda jų paskutinei akimirkai. To nauda yra nenuginčijama – poilsiautojai sutaupo pinigų, turi galimybę išsirinkti geresnius viešbučius ir išvengia streso planuojant kelionę. Žiemą vis daugiau keliautojų planuojasi vasaros atostogas, o šiuo laikotarpiu, atvirkščiai – jau galvojama apie šaltojo sezono keliones“, – pasakoja I. Aukštuolytė.\n\nPasak jos, žiemą turime nedaug krypčių, kuriose lepintų vasariška šiluma ir jas būtų galima lengvai pasiekti tiesioginiu skrydžiu. Tad žiemą siūlomos laiko patikrintos, dėl patrauklių kainų lietuvių jau pamėgtos kryptys. Tai – Egiptas, Tenerifė, Madeira ir Austrijos slidinėjimo kurortai. Šios vietos žiemos atostogoms yra itin tinkamos, kadangi jos puikiai pritaikytos tiek ramesnėms, tiek aktyvesnėms kelionėms bei poilsiui su visa šeima.\n\nTikėtis mažesnių kainų – neverta\n\n\n\nKalbėdami apie žiemos atostogų kainas, turizmo atstovai optimizmu netrykšta – jie prognozuoja, kad šis sezonas bus brangiausias istorijoje.\n\n„Kelionių kainų didėjimą lemia keli pagrindiniai veiksniai. Vienas jų – tai tvyrantis neapibrėžtumas dėl ateities, kuris verčia verslą apsisaugoti nuo galimų rizikų. Verslas, negalėdamas numatyti pokyčių, yra priverstas įskaičiuoti rizikas, o tai kelia savikainas ir didina paslaugų bei prekių kainas klientui. Tai aktualu visoms kelionės sudedamosioms – tiek viešbučiams, tiek ir aviakompanijoms“, – paaiškina Milda Plepytė-Rainienė, Lietuvos turizmo asociacijos vykdančiosios direktorė.\n\nPasak jos, antra priežastis, lemianti kelionių kainų augimą – tai visą rinką liečiantis energetinių išteklių brangimas.\n\n„Augančios elektros, naftos kainos bei brangstančios dujos išbrangina ne tik kurą, skrydžių savikainą, bet ir darbo vietos kainą, maistą. Tai įtakoja absoliučiai visas kelionės sudedamąsias dalis“, – akcentuoja M. Plepytė-Rainienė.\n\nTai, kad keliautojams nevertėtų tikėtis žemų žiemos kelionių kainų patvirtina ir kelionių organizatoriai.\n\n„Jau dabar matome, kad kelionių kainos bus didesnės nei praėjusiais metais. Visų pirma tai lemia augančios apgyvendinimo kainos – lyginant su praėjusių metų žiemos sezonu, viešbučių paslaugos brango apie 20 proc. Veikiama vis dar nemažėjančių aviacinių degalų kainos, taip pat yra ūgtelėjusi ir skrydžio organizavimo savikaina“, – dalijasi I. Aukštuolytė.\n\nJi dalijasi vienu svarbiu patarimu norintiems sutaupyti: „Vienintelė galimybė kelionę įsigyti patrauklesne kaina – tai užsisakyti iš anksto. Išankstinių pardavimų metu viešbučiai siūlo dideles nuolaidas, kartais siekiančias net ir 50 proc. Tad perkant iš anksto, galima gerokai sutaupyti – kelionių paketą įsigyti apie 30 proc. pigiau”.\n\nŠiluma alsuojantys Egipto paplūdimiai\n\n\n\nNe veltui Egiptas yra tituluojamas žiemos atostogų karaliumi. Čia pramogų ir veiklos ras kiekvienas: nuo popiečių paplūdimiuose, kuriuos skalauja šiltos Raudonosios jūros bangos iki senosios civilizacijos pažinimo, lankantis įspūdingose šventyklose.\n\nDažniausiai Egipte lietuviai renkasi „viskas įskaičiuota“ tipo viešbučius, nes juose sudarytos puikiausios sąlygos keliautojų poilsiui – nuo smagių maudynių baseine dieną iki vakarinių pasirodymų restoranuose ir pramogų zonose.\n\n\n\nEgzotikos entuziastams – nuolat žaliuojanti Tenerifės sala\n\n\n\nŠi Ispanijai priklausanti sala dėl savo unikalios gamtos peizažų ir malonaus klimato kasmet pritraukia daugybę poilsiautojų.\n\nMėgstantys ramesnes atostogas Tenerifėje gali mėgautis garsiausių salos kurortų siūlomais patogumais. O aktyvesni poilsiautojai dažnai renkasi žygius subtropinių miškų takais arba lanko garsiausią pačiame salos viduryje įsikūrusį Teidės nacionalinis parką, kuris plyti aplink 3718 m aukštį siekiantį Teidės ugnikalnį.\n\n\n\nVengiantiems kaitros – pavasarinė Madeiros gaiva\n\n\n\nĮvairiaspalvės žydinčios pievos, uolėti paplūdimių skardžiai ir krioklių didybė – šie vaizdai keliautojų akis lepina Madeiros saloje. Tuomet, kai Lietuvoje spaudžia šaltis, šioje saloje galima mėgautis gaiviu pavasarišku oru, nes oro temperatūra dieną siekia iki 19-20 laipsnių šilumos.\n\nMadeiroje vyraujanti oro temperatūra puikiai tinka ramiam pasibuvimui paplūdimyje arba kvapą gniaužiančiai išvykai po salos kalnuotus slėnius ir jaukius miestelius. Išsiilgusiems romantikos būtina užkopti į Pico do Arieiro viršukalnę, nuo kurios atsiveria įspūdingas saulėtekio ir saulėlydžio vaizdas.\n\nAdrenalino pliūpsnis Austrijos kalnuose\n\n\n\nKur smagiausia leistis nuo sniegingų trasų? Žinoma, kad Austrijoje. Čia slidinėjimo sezonas tęsiasi kone visus metus, tačiau populiariausias metas šalies slidinėjimo kurortuose – nuo sausio iki kovo mėnesio.\n\nAustrijos slidinėjimo kurortuose laukiami visi – pradedantiesiems pagalbos ranką išties kvalifikuoti treneriai, o patys pažangiausi slidinėtojai savo jėgas galės išbandyti pačiose sudėtingiausiose trasose.\n\nNorintiems aktyvų laiką sniegingose kalnų viršūnėse derinti su poilsiu, siūloma įsigyti slidinėjimo kelionės paketą, į kurį įskaičiuotas pervežimas, apgyvendinimas su maitinimu ir net sporto inventoriaus gabenimas.",
    "Klaipėdos teisėjų sprendimas dėl migrantų pribloškė prokurorus: rankų nuleisti neketina": "Jemeno piliečiai Yunesas Naji Abdo Murshelas Al Naggaras ir Ebrahimas Mohammedas Hamoodas Murshedas Al Fahidas praėjusių metų rudenį buvo sulaikyti Klaipėdoje.\n\nJie ten jau buvo įsigiję kelto bilietus, rezgė planus, kaip nusigauti iki Švedijos. Vienas jų – nepilnametis.\n\nValstybės sienos apsaugos tarnybos pareigūnams sukėlė įtarimų kitų šalių spaudais išmarginti jemeniečių pasai. Maža to, migrantai pateikė negrabiai suklastotus leidimus gyventi Švedijoje, todėl buvo nugabenti į pabėgėlių priėmimo centrą.\n\nNeteisėtai kirtę valstybės sieną, o paskui nelegaliai braudamiesi į kitą Europos Sąjungos valstybę, akivaizdžiai suklastotus dokumentus pasieniečiams pakišę Jemeno piliečiai neišvengė kaltinimų.\n\nBet Klaipėdos apylinkės teismas juos išteisino – abu atleisti nuo baudžiamosios atsakomybės. Konstatuota, kad pabėgėliai teisėtai ieškojo prieglobsčio užsienyje.\n\nPareikšti kaltinimai dėl klastočių irgi atmesti – esą jie veikė būtinojo reikalingumo aplinkybėmis.\n\nNuosprendį prokurorai apskundė Klaipėdos apygardos teismui, tačiau nieko nepešė – nuspręsta, kad pabėgėlius gina tarptautiniai įstatymai.\n\n„Tai dar ne pabaiga – norime pratęsti procesą pateikę išvadas dėl prieštaringo tarptautinių įstatymų taikymo Lietuvoje“, – paskutinio taško šioje byloje nedėjo prokurorė Kristina Prialgauskienė. Apygardos teismo sprendimą ketinama skųsti Aukščiausiajam teismui.\n\nNustatė kelionės maršrutus\n\nPernai spalio 13-ąją du Jemeno piliečiai rengėsi Danijos bendrovės DFDS keltu „Optima Seaways“ iš Klaipėdos vykti į Skandinaviją, bet įkliuvo per patikrą, kai pateikė asmens dokumentus, kurie buvo aiškiai suklastoti.\n\nNepilnametis Ebrahimas 2021 metų birželio 23 dieną išvyko iš Adeno (Jemenas) oro uosto į Egiptą ir ten gyveno iki rugsėjo 29 d. Paskui su ten buvusiu vyresniuoju draugu Yunesu lėktuvu atskrido į Baltarusiją.\n\nPabėgėlių maršrutai nustatyi ištyrus jų pasų spaudus, įrašus, nuotraukas mobiliuosiuose telefonuose.\n\nIš Kairo į Minską jie keliavo per Dohą (Kataras) ir Baku (Azerbaidžanas).\n\nKlajūnai apsigyveno Minsko viešbutyje „Planeta“ ir rengėsi kelionei į Lietuvą.\n\nEbrahimo telefone išliko nuotrauka su maršrutu iš Baltarusijos pasienio į Dūkšto gyvenvietę Ignalinos rajone.\n\nRugsėjo pradžioje jemeniečiai Minske telefonu užsisakė „Uber“ pavežėjo paslaugą ir nuvažiavo į Vidžių miestelį Vitebsko srityje. Baltarusijos ir Lietuvos sieną nelegaliai kirto Rimšės seniūnijos (Ignalinos r.) ribose.\n\nManoma, kad į Vilnių jie keliavo traukiniu iš Visagino.\n\nNusigavę iki sostinės nelegalūs migrantai traukiniu nubildėjo iki Klaipėdos. Kelionėje fotografavo ir filmavo.\n\nViename įraše šalia jų užfiksuotas dar vienas vyras, matyt, nepilnamečio Ebrahimo brolis Hamoodas, atvykęs iš Švedijos pasitikti pabėgėlių.\n\nŠis Švedijoje jau įsikūręs jemenietis veikiausiai ir organizavo maršrutą – lydėjo tautiečius iki Klaipėdos, išnuomojo patalpas, kur jie gyveno laukdami suklastotų leidimų gyventi Švedijoje.\n\nKlaipėdoje pabėgėliai praleido savaitę. Švedijos pilietybę įgijęs Hamoodas paskui keltu išvyko į Treleborgą.\n\nBroliui jis dar atsiuntė nuotrauką, kaip išplaukia.\n\nIškeliavo be tėvų žinios\n\nJemeniečių telefonuose išliko nuotraukų su suklastotais, o vėliau paštu ar kitokiu būdu į Klaipėdą persiųstais leidimais nuolat gyventi Švedijoje.\n\nBilietai į kelto reisą užsakyti kitų asmenų vardais.\n\nTeisme Ebrahimas kaltinimus pripažino tik iš dalies. Pasakojo, kad Jemene vyksta karas, į miestelį, kuriame gyveno, atvykę kažkokie milicininkai susprogdino mokyklą, kvietė žmones juos palaikyti. Kai kurie jo klasės draugai esą atsisakė tai daryti ir buvo nužudyti.\n\n„Jemene baigiau vienuolika klasių. Išvykau vienas, nepilnamečiams leidžiama išvykti į užsienį su sveikatos pažymėjimais. Keturis mėnesius praleidau Egipte, norėjau mokytis, tačiau man neleido.\n\nTėvams nieko nesakiau, jie nežinojo, kur išvykau ir ką planuoju daryti“, – pasakojo nepilnametis.\n\nKodėl vaikinas prieglobsčio neprašė Egipte, neaišku.\n\nAiškino norėjęs nuvykti pas brolį į Švediją, todėl ir nusibeldęs iki Baltarusijos, o kur būtų patogiau kirsti sieną, išsiaiškinęs internete.\n\n„Broliui apie kelionę irgi nieko nesakiau. Nežinau, kaip jis atsirado Lietuvos pasienyje, – dėl susitikimo, palydėjimo nesitarėme. Nupirko traukinio bilietus, Klaipėdoje užsakė butą, švediškais dokumentais rūpinosi Yunesas.\n\nEsu vaikas, nežinau, kas yra nelegalu. Yunesas man perdavė dokumentą, nežiūrėjau, kas ten parašyta, pamačiau tik savo nuotrauką.\n\nJis pasakė, kad galėsiu vykti į Švediją. Savo tėvynėje aš nesijaučiu saugus“, – kalbėjo Ebrahimas.\n\nYunesas tikino irgi bėgęs nuo karo: „Mane pašaukė į kariuomenę. Nuvykau į Egiptą – ten man turėjo atlikti operaciją, žadėjau grįžęs atlikti prievolę. Egipte gavau leidimą gyventi pusmetį, vėliau jis buvo pratęstas.\n\nPrašiau prieglobsčio, bet negavau, nes dar galiojo leidimas.“\n\nTačiau Egiptas kavinėje sulčių spaudėju dirbusiam Yunesui nepatiko: „Kitokie papročiai, tradicijos, maistas. Kai leidimo ten gyventi terminas baigėsi, nutariau prašyti prieglobsčio Švedijoje. Katare ir Azerbaidžane pasilikti nenorėjau – per šias šalis tik tranzitu keliavau į Baltarusiją.“\n\nJemenietis teigė Egipte mėginęs tartis dėl prieglobsčio: „Kreipiausi į Lenkijos ir Švedijos ambasadas, tačiau manęs net į vidų neįleido.\n\nKaire gavau turisto pažymėjimą, kad galiu keliauti tranzitu į Baltarusiją. Azerbaidžane mane norėjo grąžinti atgal, kai sužinojo, kad esu iš Jemeno.“\n\nBaltarusiai vežė iki sienos\n\nNusigavęs iki Baltarusijos Yunesas neva bandė neoficialiai aiškintis, kaip gauti ten prieglobstį, bet sužinojo, kad galės gyventi tik savaitę, o paskui reikės grįžti į gimtinę.\n\n„Minsko viešbutyje valytoja iškvietė taksi. Mus nuvežė iki kažkokio kaimo, išlaipino prie parduotuvės. Ten greitai pasirodę Baltarusijos pasieniečiai pavėžėjo arčiau miško.\n\nJie paklausė, kur norime vykti – į Prancūziją ar Vokietiją? Kai pasakėme, kad į Švediją, paleido miške prie sienos.\n\nDar patikrino mūsų pasus ir juos sugrąžino“, – teisme aiškino Yunesas.\n\nNelegalūs klajūnai, regis, žinojo, kad sulaikyti Lietuvoje bus sugrąžinti ten, iš kur atėjo, – į Baltarusiją. Jie nė negalvojo ieškoti pasienio kontrolės punktų, oficialiai prašyti prieglobsčio.\n\nPavakare nelegaliai kirtę pasienio ruožą jemeniečiai įžengė į Lietuvos teritoriją. Teisme Ebrahimas pasakojo, kaip su bendrakeleiviu dvi dienas laukais ir pamiškėmis pėdino iki Vilniaus, nors tyrėjai įsitikinę, kad jie traukė ne pėsčiomis, o sėdo į traukinį Visagine.\n\nSulaikyti migrantai pasakojo Klaipėdoje bendravę su nepažįstamu stambaus sudėjimo vyru, „atsakingu už žadėtus leidimus gyventi Švedijoje, bilietus į keltą“. Šnekėję arabų kalba.\n\nUž du padirbtus leidimus Yunesas nepažįstamajam neva sumokėjęs 2000 JAV dolerių. Šis patikino, kad dokumentai tikri. Bilietus į keltą nupirkęs kažkoks kitas žmogus – arabo draugas.\n\nKlajūnų prisiminimai apie nuotykius kelionėje nuo Adeno įlankos iki Baltijos kiek primena stebuklines pasakas apie Sindbadą. Tačiau teismas tuo patikėjo.\n\nProkurorai mano kitaip\n\nProkurorai tvirtino, kad kaltinamųjų netgi negalima vadinti pabėgėliais, – gavę leidimus laikinai gyventi Egipte, kur nevyksta jokie kariniai veiksmai, jie ten galėjo teisėtai spręsti visas savo problemas, mėginti legaliai patekti į Europos Sąjungą.\n\nPrašyta abiem paskirti arešto bausmes.\n\nTačiau Klaipėdos apygardos teismas prokuratūros apeliacinį skundą atmetė nurodęs, kad Jemene iš tikrųjų vyksta pilietinis karas, – prieš teismą stoję šaukiamojo amžiaus pabėgėliai esą pagrįstai bijojo persekiojimų, negalėjo naudotis gynyba savo šalyje.\n\n„Niekur nenumatyta, kad pabėgėliai privalo prašyti pabėgėlio statuso atsidūrę pirmojoje saugioje valstybėje.\n\nJie gali to siekti tranzitu per kitus saugius kraštus atvykę į Lietuvą, Švediją ar kokią nors kitą norimą šalį“, – teigiama teismo nutartyje.\n\nValstybės vardu kaltinimus reiškusi prokurorė K.Prialgauskienė su teismo sprendimu nesutiko: „Jemeniečiai lankėsi ne vienoje saugioje šalyje, galėjo ten pasilikti, prašyti prieglobsčio nurodę tokias pat aplinkybes, bet to nepadarė – skverbėsi toliau, ieškojo landų, pažeidinėjo įstatymus.“\n\nSprendimai nepriimti\n\nLietuvos sieną su padirbtais asmens dokumentais nelegaliai kirtę Jemeno piliečiai buvo išlaisvinti teismo salėje, bet sprendimai dėl jų teisinės padėties dar nepriimti.\n\nYuneso prašymas dėl prieglobsčio suteikimo bus išnagrinėtas skubos tvarka, o Ebrahimo likimas paaiškės gavus atsakymą iš Švedijos, kur gyvena Lietuvoje jį pasitikęs brolis.\n\nLietuva paprašė prisiimti atsakomybę už tuo metu pilnametystės dar nesulaukusį Jemeno pilietį kompetentingų Švedijos institucijų – išnagrinėti jo prašymą dėl prieglobsčio suteikimo šioje šalyje.",
    "Prognozuoja brangiausią žiemos kelionių sezoną – ką verta žinoti norintiems sutaupyti?": "Nors dar tik pradėjome skaičiuoti pirmąsias rudens dienas, tačiau pradėti planuoti žiemos keliones ekspertai rekomenduoja kuo anksčiau. Nuo poilsio prie šiltos jūros iki slidinėjimo snieguotose trasose – idėjų žiemos atostogoms tikrai netrūksta.\n\nVis tik kelionių ekspertai perspėja: tikėtis mažesnių kelionių kainų nei praėjusią žiemą – neverta.\n\nPlanuoti keliones rekomenduoja iš anksto\n\nIngos Aukštuolytės, „Tez Tour“ ryšių su visuomene ir rinkodaros skyriaus vadovės, teigimu, tarp lietuvių poilsiautojų jau kurį laiką stebima tendencija neatidėlioti atostogų planavimo.\n\n„Mūsų šalies gyventojai vis dažniau atostogas planuoja iš anksto ir neatideda jų paskutinei akimirkai. To nauda yra nenuginčijama – poilsiautojai sutaupo pinigų, turi galimybę išsirinkti geresnius viešbučius ir išvengia streso planuojant kelionę. Žiemą vis daugiau keliautojų planuojasi vasaros atostogas, o šiuo laikotarpiu, atvirkščiai – jau galvojama apie šaltojo sezono keliones“, – pasakoja I. Aukštuolytė.\n\nPasak jos, žiemą turime nedaug krypčių, kuriose lepintų vasariška šiluma ir jas būtų galima lengvai pasiekti tiesioginiu skrydžiu. Tad žiemą siūlomos laiko patikrintos, dėl patrauklių kainų lietuvių jau pamėgtos kryptys. Tai – Egiptas, Tenerifė, Madeira ir Austrijos slidinėjimo kurortai. Šios vietos žiemos atostogoms yra itin tinkamos, kadangi jos puikiai pritaikytos tiek ramesnėms, tiek aktyvesnėms kelionėms bei poilsiui su visa šeima.\n\nTikėtis mažesnių kainų – neverta\n\nKalbėdami apie žiemos atostogų kainas, turizmo atstovai optimizmu netrykšta – jie prognozuoja, kad šis sezonas bus brangiausias istorijoje.\n\n„Kelionių kainų didėjimą lemia keli pagrindiniai veiksniai. Vienas jų – tai tvyrantis neapibrėžtumas dėl ateities, kuris verčia verslą apsisaugoti nuo galimų rizikų. Verslas, negalėdamas numatyti pokyčių, yra priverstas įskaičiuoti rizikas, o tai kelia savikainas ir didina paslaugų bei prekių kainas klientui. Tai aktualu visoms kelionės sudedamosioms – tiek viešbučiams, tiek ir aviakompanijoms“, – paaiškina Milda Plepytė-Rainienė, Lietuvos turizmo asociacijos vykdančiosios direktorė.\n\nPasak jos, antra priežastis, lemianti kelionių kainų augimą – tai visą rinką liečiantis energetinių išteklių brangimas.\n\n„Augančios elektros, naftos kainos bei brangstančios dujos išbrangina ne tik kurą, skrydžių savikainą, bet ir darbo vietos kainą, maistą. Tai įtakoja absoliučiai visas kelionės sudedamąsias dalis“, – akcentuoja M. Plepytė-Rainienė.\n\nTai, kad keliautojams nevertėtų tikėtis žemų žiemos kelionių kainų patvirtina ir kelionių organizatoriai.\n\n„Jau dabar matome, kad kelionių kainos bus didesnės nei praėjusiais metais. Visų pirma tai lemia augančios apgyvendinimo kainos – lyginant su praėjusių metų žiemos sezonu, viešbučių paslaugos brango apie 20 proc. Veikiama vis dar nemažėjančių aviacinių degalų kainos, taip pat yra ūgtelėjusi ir skrydžio organizavimo savikaina“, – dalijasi „Tez Tour“ atstovė.\n\nJi dalijasi vienu svarbiu patarimu norintiems sutaupyti: „Vienintelė galimybė kelionę įsigyti patrauklesne kaina – tai užsisakyti iš anksto. Išankstinių pardavimų metu viešbučiai siūlo dideles nuolaidas, kartais siekiančias net ir 50 proc. Tad perkant iš anksto, galima gerokai sutaupyti – kelionių paketą įsigyti apie 30 proc. pigiau”.\n\nŠiluma alsuojantys Egipto paplūdimiai\n\nNe veltui Egiptas yra tituluojamas žiemos atostogų karaliumi. Čia pramogų ir veiklos ras kiekvienas: nuo popiečių paplūdimiuose, kuriuos skalauja šiltos Raudonosios jūros bangos iki senosios civilizacijos pažinimo, lankantis įspūdingose šventyklose.\n\nDažniausiai Egipte lietuviai renkasi „viskas įskaičiuota“ tipo viešbučius, nes juose sudarytos puikiausios sąlygos keliautojų poilsiui – nuo smagių maudynių baseine dieną iki vakarinių pasirodymų restoranuose ir pramogų zonose.\n\nEgzotikos entuziastams – nuolat žaliuojanti Tenerifės sala\n\nŠi Ispanijai priklausanti sala dėl savo unikalios gamtos peizažų ir malonaus klimato kasmet pritraukia daugybę poilsiautojų.\n\nMėgstantys ramesnes atostogas Tenerifėje gali mėgautis garsiausių salos kurortų siūlomais patogumais. O aktyvesni poilsiautojai dažnai renkasi žygius subtropinių miškų takais arba lanko garsiausią pačiame salos viduryje įsikūrusį Teidės nacionalinis parką, kuris plyti aplink 3718 m aukštį siekiantį Teidės ugnikalnį.\n\nVengiantiems kaitros – pavasarinė Madeiros gaiva\n\nĮvairiaspalvės žydinčios pievos, uolėti paplūdimių skardžiai ir krioklių didybė – šie vaizdai keliautojų akis lepina Madeiros saloje. Tuomet, kai Lietuvoje spaudžia šaltis, šioje saloje galima mėgautis gaiviu pavasarišku oru, nes oro temperatūra dieną siekia iki 19-20 laipsnių šilumos.\n\nMadeiroje vyraujanti oro temperatūra puikiai tinka ramiam pasibuvimui paplūdimyje arba kvapą gniaužiančiai išvykai po salos kalnuotus slėnius ir jaukius miestelius. Išsiilgusiems romantikos būtina užkopti į Pico do Arieiro viršukalnę, nuo kurios atsiveria įspūdingas saulėtekio ir saulėlydžio vaizdas.\n\nAdrenalino pliūpsnis Austrijos kalnuose\n\nKur smagiausia leistis nuo sniegingų trasų? Žinoma, kad Austrijoje. Čia slidinėjimo sezonas tęsiasi kone visus metus, tačiau populiariausias metas šalies slidinėjimo kurortuose – nuo sausio iki kovo mėnesio.\n\nAustrijos slidinėjimo kurortuose laukiami visi – pradedantiesiems pagalbos ranką išties kvalifikuoti treneriai, o patys pažangiausi slidinėtojai savo jėgas galės išbandyti pačiose sudėtingiausiose trasose.\n\nNorintiems aktyvų laiką sniegingose kalnų viršūnėse derinti su poilsiu, siūloma įsigyti slidinėjimo kelionės paketą, į kurį įskaičiuotas pervežimas, apgyvendinimas su maitinimu ir net sporto inventoriaus gabenimas.",
    "LNK": "",
    "Kelionių dėl sankcijų negavę klientai pradėjo atgauti pinigus: kol kas – 30 tūkst. eurų": "„Citadele“ bankas išleido/įvykdė šešis grąžinimų už neįvykusias keliones mokėjimus. Labai tikimės, kad grąžinimų procesas išjudės. Grąžinta bendra suma – 29521 Eur“, – „Delfi“ pirmadienį komentavo „TT Baltics“ atstovė Rasa Barisienė.\n\nTrečiadienį, rugsėjo 21 dieną, ji informavo naujienų portalą, kad „darbuotojams buvo išmokėti darbo užmokesčiai, kurie vėlavo nuo birželio mėn.“.\n\nPrimename, kad Latvijoje registruota „TT Baltics“ iki šių metų vasario mėnesio organizavo keliones užsakomaisiais skrydžiais (Turkija, Egiptas, Graikija ir kt.). Ji tai darė su „TUI Baltics“ prekiniu ženklu Lietuvoje, Latvijoje ir Estijoje. Dėl įvestų Europos Sąjungos ir JAV OFAC sankcijų vienam iš akcininkų Aleksejui Mordašovui, nuo kovo bendrovė teigia negalinti atlikti jokių veiksmų bei mokėjimų be atitinkamų valstybės institucijų leidimo. Latvijoje situacija kitokia – klientai atgavo pinigus.\n\n„TT Baltics“ anksčiau informavo naujienų portalą, kad jai buvo likę grąžinti apie 450 tūkst. eurų. Nukentėjusių keliautojų skaičius (apytikslis) yra apie 6 tūkst. žmonių. Lietuvoje dabar likę dirbti 3 darbuotojai (dar du yra dekretinėse/vaiko priežiūros atostogose).\n\nR. Barisienė yra sakiusi, kad kol buvo įvestos Europos Sąjungos sankcijos, tol leidimus būtiniesiems mokėjimams ir darbo užmokesčiui, valstybės mokesčiams mokėti išdavė Finansinių nusikaltimų tyrimo tarnyba (FNTT) ir Užsienio reikalų ministerija. Birželio mėnesį įsigaliojo JAV sankcijos ir situacija pasikeitė.\n\nAsociatyvi nuotrauka Shutterstock\n\nMoteris tuomet nupasakojo ilgą veiksmų seką, kaip teko bendrauti su šalies institucijomis ir galiausiai kreiptasi į JAV OFAC.\n\n„TT Baltics“ atstovė sako suprantanti, kad Lietuvos valstybės institucijos dirba pagal tokią tvarką, už kokią atsakingos, tačiau bendrovę irgi reikėtų suprasti, nes neaišku, ką daryti šioje „nevilties situacijoje“.\n\n„Daug nukentėjusių žmonių, kam neįvyko kelionės, jiems reikia duoti atsakymus. Dirbančių žmonių skaičius jau sumažėjo, nes žmonės negauna algos. Net su darbuotojais, kurie išėjo iš darbo, kuriems privalu išmokėti nepanaudotas atostogas ir viską – ir su jais negalime atsiskaityti“, – sako R. Barisienė.\n\n„Citadele“ korporatyvinės komunikacijos vadovė Kristinė Mennika praėjusią savaitę komentavo „Delfi“, kad Europos Sąjungos, Jungtinių Amerikos Valstijų OFAC ir nacionalinės sankcijos taikomos tiek fiziniams asmenims, tiek organizacijoms, o bet kokia neautorizuota veikla, įskaitant bankinius pervedimus, su įmonėmis, kurioms taikomos ES sankcijos arba jų vardu, gali užtraukti baudžiamąją atsakomybę.\n\nBankas praėjusį pirmadienį vis dėlto pranešė „Delfi“, jog vyksta pokyčių: „Informuojame, kad bankas ketina atnaujinti lėšų grąžinimus Lietuvos vartotojams pagal nustatytas procedūras.“\n\nTrečiadienį „Citadele“ korporatyvinės komunikacijos vadovė Lietuvoje Aurelija Grikinaitė-Čepėnienė komentavo: „Klausimai, susiję su Baltijos šalių įtraukimu į OFAC sankcijų sąrašą, sėkmingai sprendžiami. Taigi ateityje mokėjimai bus vykdomi tada, kai „TT Baltics“ pateiks bankui mokėjimo nurodymą kartu su FNTT išduota licencija.“",
    "Finansinės paramos euforija rodo pesimizmo piką besiformuojančiose šalyse": "Pastarąsias dvi savaites Tarptautinis valiutos fondas po kelis mėnesius trukusių derybų sudarinėja paskolų susitarimus su pažeidžiamiausiomis pasaulio šalimis: Pakistanu, Šri Lanka, Zambija, Egiptu, Čile. Savo ruožtu Kinija perlipo savo ankstesnį nenorą nubraukti skolinius įsipareigojimus, pareiškusi, kad atleis septyniolikai Afrikos valstybių jų skolas ir nukreips savo TVF rezervus šio žemyno pagalbai.\n\nNors kai kurios valstybės vis dar lūkuriuoja, o Ukrainos premjeras šeštadienį supeikė lėtą TVF pažangą sutariant dėl naujo pagalbos paketo karo niokojamai šaliai, TVF suteikta parama dramatiškai pagerino skurdesnių valstybių šansus – net ir tų, kuriose įsipareigojimų nevykdymo banga dar prieš kelias savaites atrodė neišvengiama. Dabar jų nelaimių epopėjos pateikiamos kaip netikėtos sėkmės istorijos, skatinant investuotojus dar kartą pamėginti atsargiai atsigręžti į jų aktyvus. Pesimistiniai indikatoriai, tokie kaip kapitalo nutekėjimas ir rizikos premijos, mažėja.",
    "Izraelis ir Azerbaidžanas didina gamtinių dujų tiekimą į ES": "Su Vokietijos kancleriu Olafu Scholzu pirmadienį Berlyne susitikęs Izraelio ministras pirmininkas Yairas Lapidas pareiškė, jog Izraelis galės tiekti ES apie dešimtadalį tiek dujų, kiek Europa pernai gavo iš Rusijos.\n\n„Ketiname prisidėti prie pastangų pakeisti rusiškas dujas Europoje“, – po susitikimo kalbėjo Y.Lapidas.\n\nSavo ruožtu O.Scholzas pabrėžė, kad Vokietija kuria infrastruktūrą, kuri leistų jai gauti dujų iš naujų tiekėjų, atsiribojant nuo energetinės priklausomybės nuo Rusijos.\n\nBirželį Izraelis ir Egiptas Kaire, dalyvaujant Europos Komisijos vadovei, pasirašė susitarimą dėl suskystintų gamtinių dujų tiekimo Europai – Izraelis dujas pumpuos į kaimyninį Egiptą, kur jos bus skystinamos ir laivais gabenamos į Europą.\n\nSavo ruožtu Azerbaidžanas pareiškė, kad šiemet per TANAP ir TAP vamzdynų sistemas į ES pristatys 30 proc. daugiau dujų nei pernai – 12 mlrd. kubinių metrų.\n\nLiepos mėnesį Briuselis susitarė su Baku dėl dujų importo iš Azerbaidžano padvigubinimo artimiausiais metais – per vadinamąjį Pietinį dujų koridorių, tai yra per Sakartvelą ir Turkiją į Balkanus.\n\nES ekonomikos komisaras Paolo Gentiloni šio mėnesio pradžioje pareiškė, kad Bendrija yra „gerai pasirengusi“ tam atvejui, jei Rusija visiškai sustabdytų gamtinių dujų tiekimą.\n\n„Mes gerai pasirengę priešintis Rusijos kraštutiniam naudojimuisi dujomis kaip ginklu. Mes nebijome Putino sprendimų – prašome rusų gerbti sutartis, bet jei jie to nedarys, mes pasirengę reaguoti“, – pabrėžė jis.\n\nPraėjusį penktadienį Briuselyje susitikę Europos energetikos ministrai pareiškė pasisakantys už daugybę priemonių, skirtų kovoti su sparčiai augančiomis dujų ir elektros kainomis, o kai kurie ragino apriboti dujų importo kainas ES. Nors Europos Komisija pasiūlė iš Rusijos importuojamų dujų kainų viršutinę ribą, kelios valstybės narės paragino nustatyti viršutines visų ES valstybių perkamų dujų „kainų lubas“.",
    "TATENA SAVO REZOLIUCIJA RAGINA RUSIJĄ IŠVESTI PAJĖGAS IŠ ZAPORIŽIOS AE": "Jungtinių Tautų atominės energijos agentūros Valdytojų taryba ketvirtadienį paragino Rusiją išvesti savo pajėgas iš Ukrainos Zaporižios atominės elektrinės teritorijos, pranešė du diplomatai.\n\nRezoliucijai, kurios projektą pateikė Kanada ir Lenkija, pritarė 26 iš 35 valstybių narių, turinčių savo atstovus Taryboje.\n\nKinija ir Rusija balsavo prieš, o septynios šalys – Burundis, Egiptas, Indija, Pakistanas, Senegalas, Pietų Afrikos Respublika ir Vietnamas – susilaikė.\n\nTarptautinės atominės energijos agentūros (TATENA) „Valdytojų taryba pasiuntė dar vieną svarbią žinią Rusijai: tuoj pat nutraukite visus veiksmus, keliančius grėsmę branduolinei saugai bei saugumui, taip pat grąžinkite Zaporižios atominę elektrinę bei visą kitą Ukrainos teritoriją, kad ją būtų galima kontroliuoti“, – per „Twitter“ parašė Australijos ambasadorius Austrijoje Richardas Sadleiras (Ričardas Sadleiras).\n\nJo pranešimą patvirtino dar vienas diplomatas.\n\nRezoliucijoje reiškiama parama pastangos, kurias deda TATENA, su Rusija ir Ukraina besideranti dėl saugumo zonos nustatymo aplink atominę elektrinę.\n\nTATENA dar kovą priėmė rezoliuciją, kuria įspėjo apie „beprecedentį branduolinės avarijos pavojų” ne tik Ukrainai, bet ir visiems europiečiams.\n\nDidžiausia Europoje branduolinė jėgainė pastarosiomis savaitėmis buvo kautynių židinys, todėl kilo nuogąstavimų, kad gali įvykti dar viena branduolinė katastrofa, panaši į 1986 metais įvykusią tragediją Černobylyje.\n\nRugsėjo pradžioje Zaporižios AE lankėsi TATENA ekspertų grupė.",
    "Tarptautiniame žurnalistų futbolo turnyre Druskininkuose – nauji čempionai": "Giliausias tradicijas Europoje turinčios žiniasklaidos atstovų sporto varžybos šiemet vėl sutraukė aštuonias komandas iš septynių valstybių, o pagrindinio turnyro rėmėjo bendrovės „TOPsport“ įsteigta čempionų taurė pirmą kartą istorijoje iškeliavo į Armėniją.\n\nnuotr. Sauliaus Čirbos/Turnyro akimirka\n\nIš Jerevano atvykę svečiai per 7 rungtynes surinko 18 taškų. Sidabro apdovanojimus su 16 taškų iškovojo „PRESS‘o“ kolektyvas, tašku aplenkęs pralaimėjimo kartėlio taip ir nepatyrusius Kauno žurnalistus.\n\nVaržybose taip pat tradiciškai dalyvavo Vokietijos, Lenkijos, Latvijos, Baltarusijos režimą palikusių ir Lietuvoje dirbančių baltarusių žiniasklaidos atstovų jungtinė komanda.\n\n„Paskutinę akimirką paaiškėjo, kad prie dalyvių galės prisijungti ir Rusijos karinę agresiją kenčiančios Ukrainos žurnalistai. Ilgamečiams turnyro Lietuvoje dalyviams iš Lucko atsakingos valdžios institucijos leido trumpam palikti besiginančią savo šalį ir sudalyvauti turnyre“, – pasakojo „PRESS‘as“ pirmininkas ir LSŽF prezidentas Tautvydas Vencevičius\n\nVaržybų dalyviai solidariai parėmė svečius – į tėvynę ukrainiečiai sugrįžo su humanitarine pagalba. Už turnyre surinktas lėšas ukrainiečių žurnalistai tėvynę ginantiems kariams įsigijo medicinos reikmenų.\n\nPrizininkai buvo apdovanoti specialiai turnyrui sukurtais „SportCup“ medaliais ir taurėmis, o labiausiai išsiskyrusiems turnyro žaidėjams įteikti „Primus“ ir „KIA“ prizai. Geriausiu turnyro futbolininku pripažintas čempionų komandos atstovas – Hovanias Mambreyanas, puolėju „PRESS“o“ atakų lyderis Aurimas Tamulionis, vartininku – Kauno ekipos atstovas Giedrius Rodalevičius, labiausiai patyrusio žaidėjo prizas – vokiečiui Ralphui Klemui.\n\nnuotr. Sauliaus Čirbos/Aurimas Tamulionis\n\n„PRESS`as“, kurio gretose žaidžia žinomi žurnalistai ir komentatoriai, turnyrus Lietuvoje yra laimėjęs keturis kartus, bet pastarąjį sykį tai pavyko padaryti gana seniai – 2014-aisiais.\n\nTiek pat sykių nugalėtojų taurę virš savo galvų kėlė ir kaimynai iš Baltarusijos, tris pergales šventė Lenkijos atstovai, po kartą triumfavo armėnai, čekai, ukrainiečiai, moldavai, Vilniaus universiteto Žurnalistikos fakulteto studentai.\n\nPo vizitų Lietuvoje panašius turnyrus pradėjo organizuoti ir kitos šalys – Latvija, Armėnija, Sakartvelas, Egiptas. Artimiausia futbolą žaidžiančių Lietuvos sporto žurnalistų kelionė laukia į Sakartvelą, kur spalio pabaigoje vyks legendinio šios šalies komentatoriaus Kotė Macharadzės vardo turnyras.",
    "Dalis Lietuvoje studijuojančių užsieniečių karo pradžioje sustabdė studijas, dabar įstojo daugiau ukrainiečių": "Rusijos sukeltas karas Ukrainoje suneramino dalį Lietuvoje studijuojančių užsieniečių. Karinės invazijos pradžioje pavieniai studentai sustabdė mokslus: universitetų atstovų teigimu, tokį žingsnį paskatino ir baimė, ir tėvų jaudulys. Naujais mokslo metais Lietuvos aukštojo mokslo įstaigos sulaukė daugiau užsieniečių studentų, bet gerą dalį jų sudaro ukrainiečiai.\n\nIšvyko nemažai tolimų šalių studentų\n\nVilniaus Gedimino technikos universiteto (VILNIUS TECH) Tarptautinių studijų centro direktorė Birutė Tamulaitienė LRT.lt komentavo, kad, prasidėjus karui, universiteto darbuotojai konsultavo studentus dėl esamos situacijos, dėl universiteto vadovybės sprendimų, susijusių su karu.\n\nVilniaus Gedimino technikos universitetas / E. Blaževič/LRT nuotr.\n\n„Vis dėlto keletas studentų nusprendė stabdyti studijas ir išvyko į savo gimtąją šalį. Buvo keista, kad tai padarė tokių šalių, kaip Egiptas, Indija, studentai, šalių, kuriose toli gražu nėra taip ramu, kaip Lietuvoje. Tarp Erasmus studentų, norinčių grįžti į savo šalis, tai padarė prancūzai ir vokiečiai“, – sakė B. Tamulaitienė.\n\nAnot jos, pagrindinis išvykusiųjų argumentas – studentai jautė baimę, kad karas pasieks Lietuvą, o jie tiesiog nespės grįžti namo. Tiesa, pasak universiteto atstovės, buvo ir tokių, kurie teigė, kad namo jiems grįžti liepė tėvai.\n\n„Beveik visi studentai į studijas universitete sugrįžo jau balandžio mėnesį, suprasdami, kad jei nesugrįš, tai nepavyks tęsti studijų šiais metais ir jie privalės studijas nukelti į kitus metus“, – aiškino B. Tamulaitienė.\n\nKeli studentai Rusijai užpuolus Ukrainą išvyko ir iš Kauno technologijos universiteto (KTU).\n\nKauno technologijos universitetas / E. Blaževič/LRT nuotr.\n\n„Prasidėjus karui, nepaisant pirminio šoko, išgąsčio ir tikrai didelio pakopinių studijų, mainų programos užsienio studentų ir universitetų, kurių studentų tuo metu buvo KTU, nerimo, tik keli pavieniai studentai iš Vakarų Europos šalių išvyko. Tad galime sakyti, kad užsienio studentai Lietuvoje jaučiasi tikrai saugiai“, – LRT.lt komentavo KTU atstovas žiniasklaidai Mantas Lapinskas.\n\nKai kur išvyko tik po vieną studentą\n\nPasak Vilniaus universiteto (VU) Viešosios komunikacijos poskyrio vadovės Gretės Gerulaitytės, užsienio studentų situacija prasidėjus karui Ukrainoje nelabai pasikeitė – užfiksuotas tik vienas atvejis, kai užsienio studentas negrįžo į studijas dėl karo.\n\n„Didesnis užsienio studentų nubyrėjimas Vilniaus universitete vyko per karantiną ir jis buvo labiau susijęs su COVID-19 pandemijos judėjimo apribojimais“, – LRT.lt komentavo G. Gerulaitytė.\n\nTačiau, anot jos, Rusijai pradėjus karą Ukrainoje, VU sulaukė klausimų ir tam tikrų nerimo signalų iš Vakarų šalių studentų, pavyzdžiui, vokiečių, tuo metu studijavusių universitete. Universiteto atstovai nuolat atsakinėjo į klausimus, teikė atnaujintą oficialių valstybės institucijų informaciją apie saugumo situaciją šalyje.\n\nStudentai / D. Umbrasas/LRT\n\nLietuvos sveikatos mokslų universiteto (LSMU) Tarptautinių ryšių ir studijų centro dekanė prof. Ingrida Janulevičienė LRT.lt teigė, kad tik viena studentė iš Pietų Afrikos Respublikos sustabdė mokslus ir pasiėmė akademines atostogas.\n\n„Labiausiai jaudinosi studentės tėvai, jie norėjo, kad dukra būtų namuose, jei karo veiksmai pasiektų Lietuvą. Studentė studijas sustabdė pavasario semestre, apie sprendimą grįžti universiteto ji dar nėra informavusi“, – teigė I. Janulevičienė.\n\nSumažėjo paraiškų iš užsienio, kilo problemų dėl vizų\n\nVilniaus dailės akademijos (VDA) Komunikacijos skyriaus vadovas Ailenas Matulaitis LRT.lt teigė, kad VDA nebuvo studentų, kurie sustabdė studijas dėl karo pradžios.\n\nVilniaus dailės akademija / BNS nuotr.\n\n„Prasidėjus karui pastebėjome, jog užsienio studentų, atvykstančių su mainų programa, srautas kiek sumažėjo“, – sakė A. Matulaitis.\n\nŠiais mokslo metais VDA studijas pradėjo 63 užsienio studentai, iš jų 37 yra Ukrainos piliečiai. Taip pat minima, kad 17 mainų programos „Erasmus“ studentų priimti į dalines rudens semestro studijas, o pernai jų buvo 27.\n\nVytauto Didžiojo universiteto (VDU) komunikacijos prorektorė doc. dr. Vilma Bijeikienė LRT.lt taip pat sakė, kad tiesiogiai dėl karo Ukrainoje nutraukusiųjų studijas VDU nebuvo. Bet, jos teigimu, stojančiųjų iš kitų šalių (ne Ukrainos) skaičius, lyginant su priešpandeminiu laikotarpiu, šiemet yra sumažėjęs.\n\n„Negalime pasakyti, dėl kokių priežasčių – ar dėl karo Ukrainoje, ar dėl kitų veiksnių, pavyzdžiui, kasmet didėjančių nacionalinių vizų studijoms užsienio studentams išdavimo problemų ar studijų ir pragyvenimo kainų didėjimo“, – sakė V. Bijeikienė.\n\nVytauto Didžiojo universitetas (VDU) / E. Blaževič/LRT nuotr.\n\nPasak jos, šiuos akademinius metus universitete studijas pradėjo daugiau kaip 350 užsienio studentų, iš jų 175 yra ukrainiečiai. Dar 70 ukrainiečių studentų buvo priimta pavasario semestre, tik prasidėjus karui.\n\n2022 m. Vilniaus Gedimino technikos universitetas priėmė 20 proc. daugiau laipsnio siekiančių užsienio studentų nei 2021 m. Tačiau, anot universiteto atstovės B. Tamulaitienės, padidėjus studentų skaičiams, atsirado problema gauti vizas: studentai studijuoti gali atvykti tik turėdami D vizą, paprasta Šengeno viza netinka.\n\n„Jautėme studentų iš Ukrainos, Baltarusijos, Kazachstano, Indijos ir kitų šalių antplūdį. Taip pat padidėjo atvykstančių mainų studentų skaičiai. Reikia laukti ilgai, kad studentai galėtų registruotis pateikti dokumentus Lietuvos ambasadose, o tai reiškia, kad studentas vėluoja pradėti studijuoti. Deja, kai kurios ambasados dėl didelio studentų antplūdžio nebepriima dokumentų“, – aiškino B. Tamulaitienė.\n\nStudentai / E. Blaževič/LRT nuotr.\n\nTikisi rekordinio užsieniečių studentų skaičiaus\n\nVU atstovės G. Gerulaitytės teigimu, šiemet į VU buvo priimta beveik dvigubai daugiau užsienio studentų nei pernai (atitinkamai 480 ir 249). Nemaža dalis jų – studentai iš Ukrainos: tiek ukrainiečiai, tiek ir užsienio studentai, tuo metu studijavę Ukrainoje, kurie dėl karo nebegalėjo studijų tęsti šioje šalyje.\n\n„Taip pat didėjo užsieniečių studentų, stojančių į magistro studijų programas, skaičius“, – pridūrė G. Gerulaitytė.\n\nVilniaus universitetas / E. Blaževič/LRT nuotr.\n\nĮ LSMU, lyginant su 2021 metais, šiemet įstojo 6 proc. daugiau užsienio studentų.\n\n„Tačiau šiemet dalis stojančiųjų nepriėmė kvietimo studijuoti LSMU dėl besitęsiančių karo veiksmų Ukrainoje ir neaiškios geopolitinės situacijos“, – sakė I. Janulevičienė.\n\nKTU atstovas M. Lapinskas teigė, kad dar kiek anksti komentuoti galutinius priėmimo skaičius, tačiau iš preliminarių skaičių galima pasakyti, kad šie metai universitetui gali būti rekordiniai, lyginant su pastaraisiais 3 metais, pagal priimtus užsienio studentus, net ir atėmus tuos, kurie yra iš Ukrainos.",
    "Oro bendrovės stabdo dalį skrydžių iš Lietuvos: vien „Ryanair“ atsisako 6 krypčių": "Uždaromos populiarios vasaros sezono kryptys\n\nDėl ryškaus cikliškumo žiemos sezonu, kuris aviacijoje prasideda lapkritį, paprastai uždaromos kai kurios vasaros sezono metu populiarios kryptys iš Lietuvos, tokios kaip Graikija, Kreta, Kroatija ir kt., kurios, tikėtina, vėl bus atidaromos kitą vasaros sezoną.\n\nKaip rodo pigių oro bendrovių skrydžių paieškų svetainės, nuo rugsėjo 24 d. nebelieka „Wizzair“ skrydžių iš Vilniaus į Splitą (Kroatija), Graikijos miestus Santoriną ir Zakintą, o nuo spalio 29 d. ir į Atėnus. Paskutinis lėktuvas šį sezoną į Nicą (Prancūzija) pakils spalio 28 d.\n\n„Ryanair“ nuo spalio 29 d. uždaro tris kryptis iš Kauno: Rimini (Italija), Rodas (Graikija), Palma (Ispanija), o iš Vilniaus – į Atėnus (Graikija).\n\n„Aviacijoje metai skirstomi į du sezonus: vasaros ir žiemos, jie pakankamai skirtingi. Žiemos sezonas visada yra mažiau intensyvus – vasaros sezono metu populiarios pietų Europos kryptys žiemai stabdomos arba mažinamas jų intensyvumas, o šilumos ieškantiems keleiviams iš Lietuvos siūlomos piečiau esančios užsakomųjų skrydžių kryptys: Egiptas, Tenerifė ir pan.“, – komentuoja Lietuvos oro uostų komunikacijos vadovas Marius Zelenius.\n\n© DELFI / Dainius Sinkevičius\n\nStabdo ir įprastas kryptis\n\nTačiau be šių įprastų sezoninių krypčių pakeitimų, kai kurios oro bendrovės uždaro daugiau krypčių, kuriomis keleivius skraidindavo ir žiemos sezonu.\n\n„Ryanair“ spalio pabaigoje stabdo skrydžius iš Vilniaus į Frankfurto Hano oro uostą. Paskutinis skrydis – spalio 29 d. Į Frankfurtą ir toliau skraidins kita oro bendrovė „Lufthansa“.\n\nTaip pat nuo spalio pabaigos nebelieka „Ryanair“ skrydžių iš Vilniaus į Liverpulį (Jungtinė Karalystė) ir nuo spalio 27 d. iš Kauno į Neapolį (Italija). Tačiau į Liverpulį „Ryanair“ skraidina ir toliau skraidins ir iš Kauno.\n\nMaža to, „Ryanair“ uždaro tris skrydžius iš Lietuvos į Rytų Europos miestus. Nuo spalio 29 d. nebelieka metus veikusios krypties Kaunas-Budapeštas (Vengrija), vieną vasaros sezoną pabuvusios krypties Vilnius-Gdanskas (Lenkija), taip pat Vilnius-Varšuva (Lenkija). Pastarąja kryptimi toliau skraidins lenkų oro linijos „LOT“.\n\n„Dėl Vengrijos vyriausybės priimtų mokestinių sprendimų, oro bendrovė „Ryanair“ nusprendė ženkliai sumažinti susiekimą su šios šalies sostine. Bendrovė nutraukia skrydžius ne tik iš Kauno, bet ir iš 7 kitų oro uostų. Likusios minimos kryptys (Gdanskas ir Varšuva – red.) buvo numatytos bendrovės vasaros skrydžių tvarkaraštyje ir, kaip planuota, bus stabdomos baigiantis aviaciniam vasaros sezonui – spalio mėnesį“, – komentuoja LTOU atstovas.\n\nWizz Air © DELFI / Modesta Meškė\n\nAviacijos tinklalaidėje „Prisiskraidėm“ aviacijos ekspertas Simonas Bartkus pažymi, kad šiomis kryptimis oro bendrovei nebeapsimokėjo toliau skraidinti keleivių.\n\n„Tai jau galima vadinti tendencija. Eilinį kartą pabandė, bet pamatė, kad niekam iš Lietuvos į Rytų Europą nereikia (skristi – red.) arba reikia už labai pigiai, už kiek jiems neapsimoka skraidyti. <...>\n\nTyliai uždaro skrydžius iš Vilniaus į Gdanską. Tai buvo ne pirmas bandymas: „Wizz air“ skraidė 2017 m., o 2019 m. uždarė. Dabar, kai „Ryanair“ nebėra galimybių skraidyti į Ukrainą, Vilnius-Kijevas skrydžius pakeitė į Vilnius-Gdanskas, bet skrydžiai pabuvo vieną vasarą: nuo gegužės iki spalio pabaigos.\n\n„Ryanair“ planavo kitaip ir dar prieš savaitę pardavinėjo bilietus visam žiemos sezonui skrydžiams iš Kauno į Varšuvą, jie taip pat bus uždaryti spalio pabaigoje“, – dėsto aviacijos ekspertas.\n\nJis užsiminė, kad nuo rudens nebelieka ir oro bendrovės „Norwegian“ skrydžių iš Palangos į Kopenhagą, ši kryptis atidaryta tik vasaros pradžioje. Kaip ir iki šiol toliau iš Palangos į Kopenhagą keleivius skraidins oro linijos „SAS“.\n\nLatvių oro bendrovė „AirBaltic“ taip pat nuo rugsėjo paskelbė stabdanti reguliarius skrydžius į Hamburgą, Oslą, Dubliną ir Londono Gatwicko oro uostą.\n\nLTOU: atsisakoma dėl itin aršios konkurencijos\n\nLTOU paaiškina oro bendrovių sprendimus uždaryti dalį krypčių.\n\n„Vertinant besibaigiantį vasaros sezoną, reikėtų atkreipti dėmesį ir į tai, kad tam tikrus pokyčius savo skrydžių geografijoje dalis bendrovių atlieka dėl itin aršios konkurencijos rinkoje. Ženklus degalų kainų augimas, bendroves verčia labai kritiškai įvertinti turimas kryptis, todėl jos greičiausiai atsisako mažiau populiarių krypčių arba tų, į kurias yra labai didelė konkurencija“, – aiškina LTOU atstovas M. Zelenius.\n\nKaip tikina, tokie stabdymai turi itin mažai įtakos Lietuvos oro uostų rezultatams.\n\n„Pirmu atveju (atsisako mažiau populiarių krypčių – red.) keleivių skaičius yra per mažas, kad reikšmingai paveiktų bendrus rezultatus, antru atveju (dėl didelės konkurencijos – red.) populiariomis kryptimis, kaip pavyzdžiui, į Londoną, Dubliną ar Oslą iš Lietuvos skraidina ne viena oro bendrovė, kuri tuos keleivius ir perima“, – pažymi jis.\n\nŽemėlapį papildys ir naujos kryptys\n\nNepaisant to, oro bendrovės žiemos sezonui planuoja ir naujų krypčių. Kol kas žinomos dvi: „Ryanair“ planuojamas pradėti skrydis iš Vilniaus į Turiną bei oro bendrovės „Wizzair“ kryptis Vilnius–Grenoblis.\n\n„Žiemos metu taip pat atsiranda paklausa slidinėjimo kryptims – tai Vokietijos, Austrijos, Italijos ar Prancūzijos Alpėse esantys kurortai“, – pažymi M. Zelenius.\n\nAnot jo, dėl kitų žiemos ir kitos vasaros sezono krypčių dar vyksta intensyvios derybos.",
    "Rudens atostogų belaukiant – kur keliauti kartu su vaikais?": "Moksleivių rudens atostogos tėvelius dažnai ištinka netikėtai. Rodos, vaikai tik pradėjo eiti į mokyklą, o štai jau reikia planuoti, ką nuveikti su šeima staiga atėjusių atostogų metu. Laiku ir tinkamai suplanuotos atostogos nuteikia maloniam jų laukimui ir jauduliui, o ne nervingam paskutinės minutės pasiūlymų ieškojimui. Tad kur verta keliauti per moksleivių atostogas, kad tėveliai galėtų pailsėti, o vaikams būtų įdomu ir pakaktų pramogų?\n\nNuo ko pradėti?\n\n„Pirmiausia, planuojant kelionę su vaikais, verta atsižvelgti į jų amžių, keliavimo patirtį, pomėgius ir tada atitinkamai pasirinkti kelionės kryptį. Įprastai poilsinės „viskas įskaičiuota“ atostogos tinka šeimoms su mažamečiais vaikais. Tokioms atostogoms verta rinktis viešbutį ne per toliausiai nuo oro uosto, pritaikytą mažamečiams atostogautojams – su baseinais, žaidimų aikštelėmis ir animatoriais. Jei rudenį pasirinktoje šalyje sezonas eina į pabaigą, verta pasidomėti, ar viešbučio baseinai yra šildomi“, – pataria „West Express“ kelionių ekspertė Sonata Baseckienė.\n\nPasak jos, su vyresniais vaikais galima leistis į aktyvesnio poilsio, pažintines keliones. Tokių atostogų metu vaikai sparčiai tobulėja, susipažįsta su naujomis kultūromis ir gauna daug erdvės iškrauti savo energijai.\n\n„Jei vaikai kiek paūgėję ir jau nebenori mirkti baseine ar leisti laiko paplūdimyje, tereikia nepamiršti pasirūpinti tinkama avalyne ir tuomet galima leistis su vaikais į aktyvų žygį po nepažįstamas vietoves arba nustebinti juos pikniku aukštai kalnuose, kur atsiverianti panorama yra daug įdomesnė nei visi socialiniai tinklai, – teigia S. Baseckienė.\n\nTaip pat, anot ekspertės, svarbu įtraukti vaikus į kelionės planavimą, atsižvelgti į jų norus ir nuomonę. Verta pasidomėti ir atostogų vietose esančiomis pamokomis, skirtomis vaikams, pavyzdžiui, galimybe išmokti nardyti ar plaukioti banglentėmis. Pasiruošus įdomų kelionės maršrutą ir atostogų planą, didesnių nesklandumų kilti neturėtų.\n\nNepamirštamų įspūdžių sala – Tenerifė\n\nDidžiausioje Kanarų salyno saloje atostogautojus pasitiks gražūs žaliuojantys slėniai, aukštaūgiai kalnai bei mėnulio paviršių primenantys Teidės ugnikalnio šlaitai. Dėl kadaise ugnimi besispjaudžiusio ugnikalnio, pakrantės pasipuošė juodojo smėlio paplūdimiais, o derlingoje vulkaninėje žemėje pradėjo klestėti augmenija.\n\n„Rudenį Tenerifėje klimatas būna ypač palankus keliautojams – po vasaros karščių oras kiek atvėsta, tačiau saulės jau išsiilgusiems lietuviams šilumos dar pakanka, o vandens temperatūra puikiai tinka maudynėms“, – pasakoja S. Baseckienė.\n\nNemėgstantiems atostogų metu užsisėdėti vienoje vietoje, kelionių ekspertė pataria užsukti į Anagos nacionalinį parką, garsėjantį vaizdingais kalnais, kuriuose slypi daug archeologinių salos pėdsakų. Apylinkes puošia jaukūs maži miesteliai, įsikūrę olose, o užlipus į kalvas atsiveria nuostabūs vaizdai į vešlios augalijos rojų.\n\nNetoli Anagos kalnų esantis paplūdimys Playa de las Teresitas – vienas gražiausių visoje Tenerifėje, tad patiks norintiems pasimėgauti saulės voniomis. O Las Americas paplūdimyje naujų patirčių ieškantys tėveliai ir jų atžalos galės išbandyti banglenčių sportą ir smagiai pasitaškyti bangose.\n\nTaip pat vertas dėmesio ir vienas didžiausių pasaulyje vėjo urvų Cueva del Viento, po kurį vaikščiodami keliautojai pasijus tarsi Žiulio Verno knygos veikėjai, keliaudami link Žemės centro. Į šiuos urvus įleidžiami lankytojai nuo 5 metų, vaikams būna pritaikomos specialios nuolaidos.\n\nSpalvingi Malagos veidai\n\nMalaga buvo įprasta laikyti miestu – „trumpa stotele“ pakeliui į ir iš oro uosto. Vis dėl to, pastaruoju metu Malaga kratosi šio įvaizdžio ir siūlo pažintį su įspūdingais istoriniais paminklais, įvairiais muziejais ir laisvalaikio pramogomis.\n\nMalagos gatvėse vyrauja meniška dvasia, mat čia gimė garsusis dailininkas Pablas Pikasas, tad viena iš populiariausių lankytinų vietų yra Pikaso muziejus. Besidomintiems architektūra ir istorija rekomenduojama užsukti į dvi žymiausias Malagos pilis – Alcazabo ir Gibralfaro tvirtoves. Ypač įspūdinga pirmoji pilis, pastatyta musulmonų didikų viešpatavimo laikais ir žavinti tvirtomis sienomis bei vaizdingais vidiniais sodais.\n\nŠeimoms, mėgstančioms pasivaikščiojimus gamtoje, rekomenduojama nuvykti į 50 kilometrų nuo Malagos nutolusį parką Torcal de Antequera bei Nerja urvus. Prieš šimtus milijonus metų toje vietoje buvo jūra, tačiau pakitus klimatui, į paviršių iškilo dėmesį sukaustantys įspūdingi uolų bokštai. O norintiems susipažinti su Andalūzijos virtuve iš arčiau, būtina aplankyti miesto centre esantį Atarazanaso turgų.\n\nLaukinė gamta kalnuotoje Madeiroje\n\nJei šeimoje yra mėgstančių futbolą, tuomet Cristiano Ronaldo gimtinė Madeira – puikus pasirinkimas. Visgi, smagiai laiką čia praleis ne tik futbolo gerbėjai – nuo žygių po kvapą gniaužiančius gamtos stebuklus iki nardymo krištolo skaidrumo vandenyse – tai atostogų kryptis aktyvų poilsį mėgstančioms šeimoms.\n\nPasak kelionių ekspertės, Madeira – sala, į kurią verta vykti mėgstantiems tyrinėti apylinkes. Čia nėra galybės paplūdimių gulinėjimui ar daug baseinų su kalneliais, todėl verta į šią salą vykti su kiek vyresniais vaikais, kurie mėgsta vaikščioti ir atrasti naujas vietas.\n\n„Atvykusius į Madeirą pasitiks nuotabaus grožio gamta, bananmedžių terasos, maudynės natūraliuose lavos vandenyno baseinuose, jaukūs miesteliai su siauromis gatvelėmis – veiklos Madeiroje yra pakankamai, tad tikrai nebus laiko nuobodžiavimui,“ – teigia S. Baseckienė.\n\nMadeiroje verta aplankyti salos sostinę Funšalį, dėl iškilusių uolienų Marsą primenantį Sao Lourenco pusiasalį, o geriausias būdas pažinti salą – leistis į įvairaus sudėtingumo žygius levadomis – žmonių suformuotais vandens kanalais, šalia kurių esantys takai veda prie gražiausių panoraminių vaizdų ir miškų gilumoje pasislėpusių krioklių.\n\nRojus šeimoms su mažamečiais vaikais – Turkija ir Egiptas\n\nŠios šalys – lietuvių atostogautojų poilsio klasika, pamėgta dėl puikios paslaugų kokybės už geriausią kainą. Gardus maistas, patogūs viešbučių kompleksai, baseinai, SPA zonos bei žaidimų erdvės tėveliams ir jų atžaloms užtikrins komfortišką poilsį, paįvairinamą išvykomis bei įvairiomis pramogomis.\n\n„Ruduo Turkijoje – puikus metas praleisti atostogas. Nors oras jau vėsta ir sezonas kurortuose jau eina į pabaigą, tačiau jūra vis dar šilta ir saulės čia nestinga. Vasarą žmonių nusėti paplūdimiai, atėjus rudeniui, jau būna gerokai ramesni, vyrauja mažesnės eilės oro uostuose, restoranuose, lankomuose istoriniuose ir kultūriniuose objektuose nereikia stumdytis turistų miniose“, – pasakoja S. Baseckienė\n\nViešint Turkijoje, pašnekovė rekomenduoja aplankyti Pamukalės mineralines versmes, antikinius miestus Hierapolį ir Izmirą, paplaukioti po smaragdinius Žaliojo Kanjono ežerus. Teigiamų emocijų ir adrenalino šeimos pasisems išvykose važinėjantis bagiais safaryje, plaukiant raftingu bei leidžiantis į nuotaikingą skrydį greitojo nusileidimo Zipline trasa.\n\nEgipte rekomenduojama patyrinėti Hurgadą ir senąją šio miesto dalį, pasivaikščioti po rytietišką turgų, taip pat aplankyti faraonų laikus menančią senovės Egipto sostinę Luksorą. Populiariausios pramogos šioje šalyje – pažintis su povandeniniu pasauliu, nardant Raudonojoje jūroje, bei pasivažinėjimas su džipais po dykumą.\n\nDidybe kerintys Jungtiniai Arabų Emyratai\n\nModernūs statiniai, tradicinis beduinų gyvenimo būdas, karščiu alsuojančios dykumos, drąsūs architektūriniai sprendimai ir moderni Formulės 1 lenktynių trasa – visa tai galima atrasti arabiškoje pasakų šalyje – Jungtiniuose Arabų Emyratuose.\n\n„Vietų, kur nuvykti su vaikais, šioje šalyje nestigs. Čia gausu atrakcionų ir vandens parkų, o smaližiams tikras rojus bus Dubajuje pastatyta viena didžiausių saldainių parduotuvių pasaulyje „Candylicious“. Joje sutalpinta daugiau nei 5000 skirtingų rūšių saldumynų, tarp kurių galima rasti net kupranugarių pieno šokolado“, – kelionių idėjomis dalinasi S. Baseckienė.\n\nPasak jos, keliaujant po Jungtinius Arabų Emyratus, verta aplankyti Dubajuje esantį didžiausią pasaulyje apžvalgos ratą, siekiantį net 250 metrų, išbandyti dykumų safarį džipais, o trokštantiems ramaus ir patogaus poilsio rekomenduojama vykti į Fudžeirą – nuostabių peizažų Emyratą su gražiais paplūdimiais ir puikiu aptarnavimu aukščiausio lygio viešbučiuose.\n\nKitos rudens atostogų kryptys\n\nNorint aktyviai pailsėti ir pasisemti malonių įspūdžių, kartais pakanka ir nuotaikingo savaitgalio naujoje aplinkoje. Vaikams ypač patiks laikas, praleistas geriausiuose Europos pramogų parkuose – Disneilende ir jo magiškų pasakų herojų karalystėje Paryžiuje, 26 futbolo aikštynams prilygstančiame Legolendo atrakcionų parke Bilunde arba „Warner Bros“ sukurtame Hario Poterio pasaulyje netoli Londono.\n\nTiek vaikams, tiek jų tėveliams daug įspūdžių paliks ir prie Berlyno esantis didžiausias vandens ir pramogų parkas po stogu Europoje – „Tropical Islands“. Šiame milžiniškame angare sukurtos tikros džiunglės su skaidraus vandens lagūnomis, baltu smėliu, tradiciniais Atogrąžų kaimo nameliais bei aplinkui čiulbančiais egzotiniais paukščiais. Parke leidžiama ir nakvoti bei taip patirti tropines naktis – galima rinktis viešbučio kambarius, namelius arba palapines.\n\nPasak „West Express“ kelionių ekspertės, keliaujant atostogauti kartu su šeima, pagrindinis tikslas yra pailsėti visiems šeimos nariams, ne tik vaikams. Laiku suplanuotos atostogos, atsižvelgus tiek į suaugusiųjų, tiek ir į vaikų poreikius, suteiks galimybę ne tik išsirinkti tikslų maršrutą ir apgyvendinimą pagal savo norus, bet ir ramiai laukti išsvajotos išvykos.",
    "ES ministrai nagrinės raginimus uždrausti atvykti rusų turistams": "Ši idėja bus svarstoma antradienį Prahoje prasidėsiančiame dviejų dienų susitikime. Kai kurios bloko narės ją uoliai palaiko, o kitos jai nepritaria, baimindamosi, kad bus užvertos durys iš tėvynės bėgantiems rusų disidentams.\n\nSu Rusija besiribojančios Bendrijos narės jau ėmėsi žingsnių uždrausti arba apriboti vizų išdavimą rusams, tačiau ES mastu draudimas dar neįvestas.\n\nUkraina: tegul rusai lieka namie\n\nVasarį ES apribojo tam tikrų kategorijų vizų išdavimą su Kremliumi susijusiems rusams, įskaitant pareigūnus, diplomatinių pasų turėtojus ir įmonių vadovus. Tačiau išduoti turistines vizas vis dar leidžiama.\n\nUkrainos prezidentas Volodymyras Zelenskis reikalauja, kad Vakarai uždarytų sienas visiems rusams, įskaitant turistus, pabrėždamas, kad jie turėtų „gyventi savo pasaulyje, kol pakeis savo požiūrį“.\n\nUkrainos užsienio reikalų ministras Dmytro Kuleba savo ruožtu sakė: „Didžioji dalis rusų palaiko karą, džiaugiasi raketų smūgiais Ukrainos miestams ir ukrainiečių žudymui. Tad tegul rusų turistai mėgaujasi Rusija“.\n\nĮsiutęs Kremlius Kyjivo raginimą pavadino „neracionaliu“ ir pažadėjo imtis atsakomųjų veiksmų.\n\nSuomija imasi veiksmų\n\nIlgiausią Europoje sieną su Rusija turinti Suomija nuo ketvirtadienio sumažins prašymų išduoti turistinę vizą priėmimą iš Rusijos piliečių iki 10 procentų. Paprastai per dieną gaunama apie tūkstantį prašymų. Visiškai liautis priimti prašymus dėl prašytojo pilietybės neįmanoma dėl Suomijoje galiojančių įstatymų.\n\nŠi priemonė turėtų būti paveiki. Dėl ES sankcijų, kuriomis buvo uždaryta Europos oro erdvė skrydžiams iš Rusijos, rusai, norėdami patekti į kitas Europos šalis, masiškai pradėjo keliauti sausuma per Suomiją.\n\nES narės Lietuva, Latvija ir Lenkija nustojo išduoti naujas turistines vizas rusams, kai Kremliaus pajėgos vasario pabaigoje įsiveržė į Ukrainą.\n\nES Šengeno vizos\n\nLaisvalaikio kelionėms rusai naudojasi Šengeno erdvės vizomis, galiojančiomis 26-iose ES valstybėse ir asocijuotosiose šalyse, įskaitant Šveicariją ir Norvegiją.\n\nPaprastai tokios vizos leidžia šioje zonoje praleisti iki 90 dienų per 180 dienų laikotarpį.\n\nPernai šios 26 valstybės sulaukė maždaug 3 mln. prašymų išduoti Šengeno vizas. Didžiausią dalį prašymų – 536 tūkst. – pateikė rusai.\n\nEstija nori, kad ES taisyklės būtų pakeistos ir kad ji galėtų sustabdyti Šengeno vizą turinčius rusus, nepriklausomai, kuri bloko šalis ją išdavė.\n\nŠį pusmetį rotacine tvarka ES pirmininkaujanti Čekija tvirtina, kad „agresijos metu su Rusijos turistais nederėtų elgtis kaip įprasta“.\n\nES sankcijoms įvesti reikalingas vienbalsis visų 27 valstybių narių pritarimas. Viena šalis – Vengrija – vis dar palaiko draugiškus ryšius su Maskva ir gali vetuoti draudimą išduoti vizas visos ES mastu.\n\nBe to, kelios ES šalys, tarp jų Prancūzija, Vokietija ir Portugalija, primygtinai reikalauja, kad Rusijos žurnalistams ir kitiems civiliams gyventojams, nuogąstaujantiems dėl galimo persekiojamo, ir toliau būtų leidžiama atvykti į Bendriją.\n\nES užsienio politikos vadovas Josepas Borrellis, pirmininkausiantis ES ministrų susitikimui Prahoje, sakė manantis, kad draudimas visiems rusams atvykti į Europą „nėra gera idėja“.\n\nEuropos Komisija pabrėžia būtinybę suteikti humanitarinę pagalbą disidentams rusams ir sako, kad prašymai išduoti vizą turėtų būti vertinami individualiai, o ne pagal vieną bendrą taisyklę.\n\nLietuva yra sakiusi, kad jei nepavyks susitarti dėl vizų draudimo visos ES mastu, ji galėtų siekti „regioninio sprendimo“ dėl turistinių vizų neišdavimo, galbūt įtraukiant Latviją, Estiją, Suomiją ir Lenkiją.\n\n„Vanduo ant Kremliaus propagandos malūno“\n\nAnalitinio centro „European Council on Foreign Relations“ ekspertė Marie Dumoulin sakė, kad raginime uždrausti rusams atvykti į Europą esama „pavojingos analizės klaidos“.\n\n„Mažiau nei 30 proc. rusų turi pasą, o jų pagrindinės kelionių kryptys yra Turkija, Egiptas ir Jungtiniai Arabų Emyratai“, – sakė ji.\n\n„Draudimas turėtų visiškai priešingą poveikį, nei siekiama. Stigmatizuojant rusus būtų pilamas vanduo ant Kremliaus propagandos malūno, Maskvai jau daugelį metų, o ypač per invaziją Ukrainoje, smerkiant tariamą vakariečių „rusofobiją“, – kalbėjo M. Dumoulin.\n\nPasak jos, ES turėtų palaikyti ryšius su Rusijos pilietine visuomene, užuot „uždariusi ją į režimo visiškai kontroliuojamą gardą“.",
    "Kuri žmonių civilizacija yra seniausia? Atsakymas kiek kitoks, nei esame įpratę girdėti": "Maždaug prieš 30 metų atrodė, kad į šį klausimą galima atsakyti vienareikšmiškai. Apie 4000 m.pr.m.e. Mesopotamijos regione, dabartinio Irako teritorijoje, atsirado ankstyviausias šumerų kultūros etapas – seniausia žmonių civilizacija. Šumerai buvo taip pavadinti pagal senovinį Šumero miestą, buvusį už kelių kilometrų į pietus nuo dabartinio Kuto miesto, esančio Irako rytuose. Archeologai ankstyviausią šumerų etapą vadina Uruko laikotarpiu – pagal senovinį Uruko miestą, esantį maždaug už 80 km į pietvakarius, ir kur buvo rasta daug pačių seniausių šumerų artefaktų.\n\nTačiau pastaraisiais dešimtmečiais aptikti radiniai rodo, kad šumerai turi keletą konkurentų į „seniausios civilizacijos“ titulą – įskaitant senovės Egiptą.\n\nApibrėžimas, kas yra civilizacija, yra miglotas, tačiau paprastai civilizacija vadinama kultūra turi atitikti keletą požymių – visų pirma turėti urbanizaciją (t. y. miestus) drėkinimą ir raštą, – ir šumerai turėjo visus šiuos tris požymius. Po maždaug 2000 m.pr.m.e. šumerų civilizacija tiesiogiai peraugo į Babilonijos civilizaciją Mesopotamijoje, kuriai priskiriama tokių matematinių elementų kaip trigonometrijos, pirminių skaičių, kvadratinės ir kubinės šaknies išradimas. Šias sąvokas daugiau nei po 1000 metų išplėtojo senovės graikai.\n\nPasak amerikiečių istoriko Samuelio Noah Kramerio, šumerai taip pat galėjo išrasti religiją – nes savo miestuose statė aukštas šventyklas, vadinamas zikuratais, ir įkūrė kunigų kastą, kuri užsiėmė ritualiniu konkrečių dievybių garbinimu. Kuris dievas buvo galingiausias didžiuliame šumerų panteone, priklausė nuo vietos ir laiko: pavyzdžiui, dangaus dievas Anu buvo populiarus ankstyvajame Uruke, o Šumere buvo garbinamas audros dievas Enlilis. Inana – „Dangaus karalienė“ – iš pradžių galėjo būti vaisingumo deivė Uruke, jos garbinimas paplito kituose Mesopotamijos miestuose, kur ji jau tapo žinoma kaip Ištarė ir galėjo turėti įtakos vėlesnių civilizacijų deivėms – pavyzdžiui, hetitų Astartei ir graikų Afroditei.\n\nGilgamešo epe pasakojama istorija, labai panaši į Biblijoje aprašyto Nojaus, kuris pastatė laivą, kad išsaugotų savo šeimą ir kitus Žemės sutvėrimus. Archeologai mano, kad iš pradžių tai buvo šumerų pasakojimas, sukurtas apie 2150 m. pr.m.e. – t. y. šimtmečiais anksčiau, nei buvo užrašytas hebrajų kalba.\n\nKai kurie mokslininkai teigia, kad kitos civilizacijos gali būti tiek pat senos ar net senesnės už šumerų. „Sakyčiau, kad Egiptas ir Šumeras iš esmės atsirado vienu metu“, – teigia Filadelfijos Penno muziejaus (JAV) Babilono skyriaus asocijuotas kuratorius ir kolekcijų saugotojas Philipas Jonesas.\n\nDešimtmečius trukęs karas ir neramumai Irake lėmė, kad archeologai negalėjo pasiekti daugelio Mesopotamijos vietovių – tačiau egiptologai kasinėjo toliau, teigia P.Jonesas. Rezultatas – Egipto archeologai dabar aptiko raštus, kurie yra lygiai tiek pat seni, kaip ir ankstyviausi šumero raštai, o tai rodo, kad seniausias senovės Egipto civilizacijos etapas atsirado maždaug tuo pačiu metu kaip ir ankstyviausias šumerų civilizacijos etapas: apie 4000 m.pr.m.e.\n\nDar viena kandidatė į seniausias yra Indo slėnio civilizacija, atsiradusi dabartinio Afganistano, Pakistano ir šiaurės vakarų Indijos teritorijose – ir remiantis ankstyviausiais ten rastais artefaktais, atsiradusi mažiausiai 3300 m.pr.m.e. Tačiau „Indo slėnyje galime rasti labai ankstyvų dalykų, – sako P.Jonesas. – Nenustebčiau, jei iškastume ką nors tokio pat ankstyvo“.\n\nJis įtaria, kad visų šių ankstyvųjų civilizacijų atsiradimui nemažai įtakos turėjo ankstyvoji prekyba, vykusi Indijos vandenyno pakraščiuose: egiptiečių atveju – Raudonojoje jūroje, šumerų – Persijos įlankos šiauriniame gale, o Indo slėnio civilizacijos – tolimesnėse rytinėse pakrantėse. Anot mokslininko, prekyba ten gyvenusiems žmonėms iš tolimesnių kraštų atgabendavo ne tik išteklius, bet ir naujas idėjas.\n\n„Mano nuojauta sako, kad Indijos vandenyne tikriausiai buvo tam tikri prekybos tinklai, – teigia jis.\n\nParengta pagal „Live Science“.",
    "SGD terminalo pajėgumai bus paskirstyti didiesiems naudotojams": "Didiesiems tiekėjams būtų rezervuota 24 teravatvalandžių (TWh) pajėgumų, likusi dalis – metinėms rezervacijoms ir kroviniams pagal poreikį (SPOT), sako bendrovės komercijos direktorius Mindaugas Navikas.\n\n„Iš esmės du trečdaliai pajėgumų rezervacijos turėtų būti ilgalaikės“, – antradienį Klaipėdoje žurnalistams sakė jis.\n\nTai turėtų užtikrinti dujų tiekimo regionui stabilumą, sako M. Navikas.\n\n„Stabilumą užtikrins tai, kad ir mums, ir terminalo naudotojams aiškiau planuoti ateitį, be to, su pastoviais naudotojais dirbti yra lengviau“, – sakė jis.\n\nAnot jo, Klaipėdos SGD terminalas yra bene vienintelis Europoje, neturintis ilgalaikių pajėgumų rezervavimo galimybėmis. Jeigu jis liktų veikti dabartinėmis rinkos sąlygomis, būtų labai sunku reguliuoti naudotojų srautus, sako bendrovės atstovas.\n\n„Turbūt tame yra esminis dalykas, prie tokio poreikio ir galimybių yra sunku operuoti ir sudėtinga sudaryti ilgalaikes sutartis, iš rinkos atėjo poreikis dirbti ilgalaikiais pajėgumais“, – sakė M. Navikas.\n\nSGD terminalas pagal naują modelį turėtų pradėti veikti nuo 2023-iųjų. Rugsėjį turėtų paaiškėti, kam bus rezervuoti ilgalaikiai pajėgumai, teigia „Klaipėdos naftos“ reguliuojamos veiklos vadovas Vaidotas Bručkus.\n\n„Paskirstymai prasidės rugsėjo 5 dieną, paraiškas bus galima teikti 10 dienų. Prioritetai – paraiškos dydis, prašomų pajėgumų trukmė, jeigu bus daugiau norinčių nei terminalas gali pasiūlyti, vienas iš principų gali būti ir toks, kad pirmas atėjai – pirmas gavai“, – sakė V. Bručkus.\n\nPretendentų paraiškos bus vertinamos atsižvelgus į jų finansinius pajėgumus, su sankcijų taikymu susijusiais aspektais, konkrečia vykdoma veikla regione, informacija apie krovinių šaltinį, patirtį SGD rinkoje.\n\nNuo terminalo veiklos pradžios juo naudojasi aštuoni klientai iš Baltijos šalių, Norvegijos, Lenkijos, tarp jų – ir nuo rugsėjo laikinai veiklą stabdanti Jonavos azoto trąšų gamybos bendrovė „Achema“.\n\nNuo vasario 24-osios terminale aptarnaujami tik didieji dujovežiai, 81 proc. dujų atvežamos iš JAV, 10 proc. – Norvegijos, 5 proc. – Egiptas, 4 proc. – Rusija (iki vasario 24 dienos).\n\n„Nuo gegužės terminalas apkrautas maksimaliai. (...) Šie metai ne tik mums, bet ir visai Europai bus rekordiniai“, – teigė M. Navikas.\n\n2022 metams rezervuota daugiau nei 28 TWh SGD išdujinimo pajėgumų.\n\nSGD terminalo išdujinimo pajėgumai šiuo metu siekia 3,75 mlrd. kubinių metrų (realus technologinis – iki 38 TWh). Su dabartiniais pajėgumais jis per metus galėtų priimti maždaug 38-39 didžiųjų krovinių per metus.\n\nŠiuo metu svarstoma galimybė pajėgumus išplėsti iki 5 mlrd. arba 6,25 mlrd. kubinių metrų. Pagal vieną plėtros scenarijų turėtų būti plečiamos SGD terminalo krantinės infrastruktūros ir dujotiekio techninio pajėgumo praplėtimo galimybės, pagal antrąjį – laivo-saugyklos „Independence“ išdujinimo pajėgumų didinimas.\n\nAbi studijas tikimasi atlikti iki šių metų pabaigos. Energetikos ministras Dainius Kreivys anksčiau yra sakęs, kad terminalo plėtra priklausys nuo investicijų į ją atsiperkamumo.",
    "Pademonstravo, kaip rusai sprunka nuo mobilizacijos: masiškai puolė skristi visomis kryptimis": "Skrydžių sekimo puslapis „Flightradar24“ vizualizavo, kaip trečiadienį atrodė oro erdvė, sekant skrydžius tik iš Rusijos miestų Maskvos ir Sankt Peterburgo.\n\nTiesa, nuo mobilizacijos sprunkantiems rusams nėra atviras visas pasaulis. Leidinys „Meduza“ skelbia sąrašą šalių, kur Rusijos Federacijos piliečiai gali keliauti be užsienio šalims skirto paso, ir kiek dienų ten gali praleisti. Iš viso šiame sąraše – 40 valstybių.\n\nREKLAMA\n\nTarp jų – rusams artimos Baltarusija (tačiau kartu atkreipiamas dėmesys į riziką, susijusią su buvimu šioje), Kirgizija, Kazachstanas, Armėnija. Į šias šalis rusai gali patekti ir be paso, ir be vizos.\n\nKitos šalys, kur reikalinga viza: Gruzija, Izraelis, Moldova, Serbija, Juodkalnija, Azerbaidžanas, Tadžikistanas, Uzbekistanas, Turkija, Egiptas. Sąraše esama ir labai egzotiškų rusus priimančių valstybių, kur reikalinga viza: Meksika, Brazilija, JAE, Peru, Ekvadoras, Kataras, Čilė, Žaliasis Kyšulys, Mauricijus, Tailandas, Šir Lanka, Indonezija, Dominikos Respublika ir kt.\n\nREKLAMA\n\nREKLAMA\n\nBuvimo šiose šalyse laikas yra ribotas – jose Rusijos Federacijos piliečiai gali praleisti nuo 30 iki 180 dienų, priklausomai nuo konkrečios valstybės reglamentų.\n\nVis dėlto, rusams suskubus krauti lagaminus į svečias šalis, dauguma krypčių bilietų tiesiog nebeliko. Trečiadienį Jerevaną iš Maskvos anksčiausiai buvo galima pasiekti tik rugsėjo 23-ąją, skrendant su bent dviem persėdimais. Mažiausia tokio skrydžio kaina tuo metu buvo beveik 60 tūkst. rublių (apie 1 tūkst. eurų).\n\nNetrukus ir šie bilietai buvo išpirkti ir atsirado kelionės maršrutas, leidžiantis Jerevaną pasiekti rugsėjo 22-ąją (taip pat su dviem persėdimais), tačiau jų kaina jau siekė beveik 100 tūkst. rublių (apie 1,5 tūkst. eurų). Dar vėliau bilietų pasiūlymai išvis dingo.\n\n„Meduza“ teigimu, mobilizacijos metu atsargos kariams tikrai gali būti uždrausta išvykti iš Rusijos, bet tik gavus šaukimą.",
    "Istorinė Europos čempionatų medalių lentelė: kurioje vietoje yra Lietuva?": "15 Europos čempionatų, 7 medaliai ir 2 vieta Senajame žemyne – tokia šiuo metu yra Lietuvos statistika mūsų kontinento krepšinio istorijoje.\n\nŽinant, kad Lietuva dėl rusų okupacijos buvo priversta praleisti net 24 pirmenybes, lietuvių iškovotų medalių kolekcija atrodo dar įspūdingiau.\n\nPraėjusį sekmadienį pasibaigė 41-asis Europos čempionatas, o nuo 1935 m. (tų čempionate Lietuva dar nedalyvavo) vykstančios pirmenybės geriausius žemyno krepšininkus suburdavo kas dvejus metus. Išimtimi tapo Antrasis pasaulinis karas, kai 1939 m. Lietuvoje vykęs čempionatas tapo paskutiniuoju pirmajai mūsų Respublikai. Nuo 1946 iki 1989 m. mūsų šalies krepšininkai rungtyniavo po Sovietų Sąjungos vėliava. Atgavus Nepriklausomybę, 1991 m. Europos čempionate lietuviai negalėjo dalyvauti dėl formalumų, o 1993 m. Senojo žemyno pirmenybėse mūsiškiai sensacingai neįveikė atrankos barjero.\n\nNuo 1995 m. Lietuva nepraleidžia nė vieno finalinio Europos čempionato etapo. Per 1995–2015 m. laikotarpį iškovoti net penki medaliai (1 aukso, 3 sidabro, 1 bronzos). Pridėjus 2 Pirmosios Lietuvos Respublikos iškovotus trofėjus (1937 ir 1939 m.), lietuviai šiuo metu istorinėje Europos čempionatų medalių lentelėje rikiuojasi antroje vietoje, į priekį praleisdama tik 4 kartus čempione tapusią Ispaniją.\n\nREKLAMA\n\nReitingo lyderė Ispanija savo sąskaitoje turi net 14 medalių (4 aukso, 6 sidabro ir 4 bronzos). Verta pažymėti, kad visus 4 aukso medalius ir net 9 medalius iš 14 ispanai iškovojo šiame amžiuje.\n\nAntrąją vietą užimančią Lietuvą medalių lentelėje į viršų labiausia pakelia auksiniai apdovanojimai, kurių lietuviai (3) ir ispanai (4) savo sąskaitose turi daugiausiai.\n\nMedalius Europos krepšinio čempionatuose iš viso yra iškovojusios 20 šalių, tačiau 3 iš jų jau nebeegzistuoja (Sovietų Sąjungą, Jugoslavija ir Čekoslovakija). Šių rinktinių pasiekimai į reitingą neįtraukti.\n\nREKLAMA\n\nREKLAMA\n\nSkaičiuojant bendrą iškovotų medalių skaičių, Lietuva šiame reitinge su 7 apdovanojimais užima 4 vietą, į priekį praleisdama Ispaniją (14 medalių), Italiją ir Prancūziją (abi rinktinės turi po 10 medalių). Penkti pagal bendrą iškovotų medalių skaičių yra serbai (6 medaliai), šešti – graikai (5 medaliai).\n\nVerta pažymėti, kad nuo šiol Europos čempionatas vyks kas 4 metus, todėl kiekvienas iškovotas medalis įgys dar didesnę vertę.\n\nArtimiausios Senojo žemyno pirmenybės vyks 2025 m. Nusistovėjusį Europos čempionatų kalendorių sudarkė ne tik FIBA pertvarkos, bet ir pasaulinė pandemija, kai 2021 m. turėjęs vykti „EuroBasket“ turnyras buvo perkeltas į 2022 m.\n\nIstorinis Europos čempionatų šalių reitingas (1935–2022 m.)\n\nI vieta: Ispanija (4 aukso, 6 sidabro, 4 bronzos medaliai). Viso – 14 medalių.\n\nII vieta: Lietuva (3 aukso, 3 sidabro, 1 bronzos medalis). Viso – 7 medaliai.\n\nIII vieta: Serbija (3 aukso, 2 sidabro, 1 bronzos medalis). Viso – 6 medaliai.\n\nIV vieta: Italija (2 aukso, 4 sidabro, 4 bronzos medaliai. Viso – 10 medalių.\n\nV vieta: Graikija (2 aukso, 1 sidabro, 2 bronzos medaliai). Viso – 5 medaliai.\n\nVI vieta: Prancūzija (1 aukso, 3 sidabro, 6 bronzos medaliai). Viso – 10 medalių.\n\nVII vieta: Rusija (1 aukso, 1 sidabro, 2 bronzos medaliai). Viso – 4 medaliai.\n\nVIII vieta: Vokietija (1 aukso, 1 sidabro, 1 bronzos medalis). Viso – 3 medaliai.\n\nXI vieta: Vengrija (1 aukso, 1 sidabro, 1 bronzos medalis). Viso – 3 medaliai.\n\nX vieta: Latvija (1 aukso, 1 sidabro medalis). Viso – 2 medaliai.\n\nXI vieta: Egiptas (1 aukso, 1 bronzos medalis). Viso – 2 medaliai.\n\nXII vieta: Slovėnija (1 aukso medalis). Viso – 1 medalis.\n\nXIII vieta: Lenkija (1 sidabro, 3 bronzos medaliai). Viso – 4 medaliai.\n\nXIV vieta: Bulgarija (1 sidabras, 1 bronzos). Viso – 2 medaliai.\n\nXV vieta: Turkija (1 sidabras). Viso – 1 medalis.\n\nXVI vieta: Izraelis (1 sidabro medalis). Viso – 1 medalis.\n\nXVII vieta: Kroatija (2 bronzos medaliai). Viso – 2 medaliai.",
    "Golfas visus metus. Kaip prailginti sezoną?": "Kai po pasaulį užvaldžiusios pandemijos žmonės pradėjo grįžti į įprastus gyvenimus, jie ieškojo, kuo užpildyti atsiradusias laisvas valandas. Natūralu, kad norėjosi kažko naujo. Vieni rinkosi dar neaplankytas pasaulio vietas, kiti patys susikūrė veiklų, treti pirmąkart gyvenime į rankas paėmė golfo lazdą. Tiesą sakant, tokių buvo ne tiek ir mažai, tad poreikis aiškiai augo. Ir auga.\n\nŽaisdamas golfą, žmogus vidutiniškai nueina po 10 – 12 kilometrų ir, kaip yra įrodę Skandinavijos mokslininkai, savo gyvenimą prailgina nuo penkerių iki dešimties metų. Argumentai paprasti: širdis visada dirba tuo pačiu ritmu, judėjimas įprastai vyksta tuo pačiu žingsniu ir žmogus visada yra gryname ore.\n\nSkamba per gerai, kad būtų tiesa? Tikrai taip, vienas kabliukas yra. Mūsų šalyje dėl klimato golfo sezonas trunka tik septynis mėnesius (nuo balandžio pradžios iki spalio pabaigos). Vieniems mėgėjams to užtenka, kitiems – ne. Tie pirmieji ramiai laukia kitų metų, o antrieji žaisti golfo keliauja už Lietuvos ribų. Ar girdėjote, kokios šalys yra tinkamiausios golfo žaidimui šaltuoju sezonu?\n\nVieni renkasi egzotines šalis, kiti Madeirą, Tenerifę arba Turkiją. Kalbėdami apie pastarąją šalį, golfo entuziastai įprastai kalba apie Antalijos regione įsikūrusį Beleko miestą. Čia viena pagrindinių atrakcijų – šeši milžiniški golfo aikštynai, į kurios plūsta tiek pradedantieji, tiek pasaulinės klasės profesionalai. Ir ne tik jie. Į Beleką šiemet vyks ir „West Express“ golfo turnyro nugalėtojai.\n\n„West Express“ turnyras yra vienas didžiausių vardinių turnyrų Lietuvos golfo istorijoje. Ilgametes tradicijas turinčios varžybos kiekvienais metais gausiai surenka geriausius žaidėjus iš visos Lietuvos. Šių turnyrų čempionais yra tapę ir žymiausi Lietuvos golfo žaidėjai – Gilė Bitė Starkutė bei Gediminas Markevičius, Lietuvos vardą garsinantys ir tarptautiniuose turnyruose.\n\nGolfo laukai | Organizatorių nuotr.\n\n„Turnyro populiarumą lemia ir tai, kad jame gali varžytis skirtingo meistriškumo lygio golfo entuziastai. Čia varžomasi grynojo rezultato (stroke gross) formatu ir modifikuotu (stableford) formatu. Modifikuotas formatas visiems turnyre dalyvaujantiems žaidėjams suteikia galimybę pretenduoti į pagrindinius turnyro partnerių įsteigtus prizus. Šių metų pagrindinis prizas – kelionių organizatoriaus „Novaturas“ savaitės kelionė dviems į „Sueno hotels golf Belek“ viešbutį Turkijoje“, - sakė „West Express“ generalinis direktorius Raimondas Ušeckas.\n\nSueno tinklas yra išskirtinis, dėl kelių priežasčių – šalia jūros esantis viešbutis yra apsuptas ežerų, įdomi architektūra, senovės alsavimas, archeologijos oazės bei maksimalus lankytojų įvertinimas pačiose įvairiausiose viešbučių programėlėse.\n\nGolfui neabejingi piliečiai į Sueno tinklo viešbučius savo mėgstamą žaidimą keliauja žaisti nuo ankstyvo pavasario iki vėlyvo rudens. Kita grupė golfo aistruolių renkasi Portugalijos Algarvės regione įsikūrusius Vilamoros bei Quinto do Lago kurortus. Pavyzdžiui, Vilamoroje yra penki pasaulinės klasės golfo laukai, prieplaukoje – prabangios parduotuvės, restoranai, barai, iš kurių vienas priklauso legendiniam futbolininkui Luisui Figo. Kada lengviausia Algarvėje su golfo lazda sutikti lietuvį? Rugsėjo ir spalio mėnesiais, kai į šį regioną vyksta užsakomieji skrydžių reisai ir kai Algarvė golfui pasiūlo idealias oro sąlygas.\n\n„Golfo profesionalams ir mėgėjams turime gerų žinių – specializuotus viešbučius šio žaidimo mėgėjams galima rasti daugelyje populiarių atostogų krypčių visus metus, tad derinti atostogas ir mėgstamą veiklą, iš tiesų, paprasta. Svarbus akcentas – golfo mėgėjams pritaikyti viešbučiai yra aukštos klasės, savo svečiams siūlo įvairių kitų pramogų, tad, kol žaisite, jūsų antra pusė taip pat turės ką veikti. Kitaip tariant, puikus poilsio ir mėgstamos veiklos suderinimas.\n\nGolfo laukai | Organizatorių nuotr.\n\nBe to, galima atostogas organizuotis dviem būdais. Rinktis viešbučius netoliese esančių golfo laukų arba viešbučius, kurie savo teritorijoje turi golfo laukus.\n\nDerinti įprastas atostogas ir norą jų metu pažaisti golfą yra nesudėtinga, nes tam tinkamų krypčių yra visus metus. Turkijos kurortai golfo entuziastų laukia nuo ankstyvo pavasario iki vėlyvo rudens. Rugsėjo mėnesį lagaminus galima krautis į Portugaliją. Jei vėlyvas ruduo arba žiema – tam tinka Egiptas arba Tunisas, jei žiemos mėnesiai – egzotinės tolimosios šalys“, - sakė „Novaturo“ pardavimų direktorius Albert Zinevič.\n\nVisos ką tik įvardintos šalys turi savo žavesio. Pavyzdžiui, Tunisas. Kai praėjusio amžiaus viduryje Susoje buvo pradėti statyti pirmieji viešbučiai, į šiaurę nuo jos išaugo ir prestižinė turistinė zona – Port El Kantaoui. Kurorte įrengti puikūs golfo aikštynai, vandens pramogų parkas, mažas zoologijos sodas mažiesiems turistams. Viešbučiai šalia Port El Kantaoui gali pasigirti 36 duobučių golfo lauku.\n\nJei rinksitės Egiptą, apie 25 km į šiaurę nuo Hurgados esanti El Guna laikoma madingiausiu, elegantiškiausiu, moderniausiu kurortu Raudonosios jūros pakrantėje. Šis kurortas dar vadinamas Raudonosios jūros Venecija. El Guna yra įgijusi paties draugiškiausio aplinkai Egipto kurorto titulą. Golfo laukai, ekskursijos, pramogos, aukščiausios klasės restoranai ir naktinis gyvenimas išskiria El Guną iš kitų kurortų.\n\nTie, kas rinksis egzotiką, daugelis, turbūt, girdėjo garsiąją Marko Tveno frazę apie tai, kad iš pradžių buvo sukurtas Mauricijus ir tik po to rojus. Sunku ginčytis, nes šalyje fantastiško grožio paplūdimių netrūksta ir ir nemažiau fantastiškų žaliuojančių golfo laukų. Panašų vaizdą galėtumėte išvysti tiek Balyje, tiek Kuboje, tiek Dominikoje. Pirmyn į rojų su sportu!",
    "Garliavos meno mokykla keičia pavadinimą": "Beveik penkis dešimtmečius gyvuojanti Garliavos meno mokykla keičia pavadinimą – nuo šiol ji vadinsis Kauno rajono meno mokykla. Šioje mokykloje mokosi beveik 900 vaikų iš visų pakaunės seniūnijų, ne tik Garliavos, tad keisti pavadinimą buvo būtina.\n\nKauno rajono savivaldybės taryba rugpjūčio 25 d. pritarė ne tik naujam pavadinimui, bet ir patvirtino naujus nuostatus, kurie nebuvo keisti nuo 2014 m. Per šį laikotarpį išsiplėtė mokyklos veiklų įvairovė, be to, ketinama steigti teatrinio ugdymo grupes. Iki šiol mokykla teikė muzikos, dailės, choreografijos meninį ugdymą.\n\nMokykla jau daug metų nuosekliai ir sistemingai ugdė mokinių ir kitų asmenų prigimtinius meninius gebėjimus ir įgūdžius, tenkino pažinimo ir saviraiškos poreikius, formavo asmenybės intelektines, kūrybines galias, todėl savivaldybės vadovai įsitikinę, kad, išplėtus mokykloje teikiamų paslaugų spektrą, dar daugiau vaikų atras meno teikiamą džiaugsmą ir pažinimą.\n\nGarliavoje esanti mokykla turi tris filialus Kauno rajono seniūnijose: Babtuose, Raudondvaryje ir Vilkijoje.",
    "Pasaulio tinklinio pirmenybėse baigėsi pirmasis etapas: favoritai kelialapių į atkrintamąsias kovas niekam neatidavė": "Pasaulio pirmenybėse dalyvauja 24 komandos. Jos pirmajame etape buvo suskirstytos į šešias grupes, kuriose kovojo dėl šešiolikos kelialapių į atkrintamąsias varžybas.\n\nDidelių staigmenų pirmajame etape nebuvo. Visi favoritai pateko į aštuntfinalį. Kovą dėl medalių tęs devynios Europos (Serbija, Ukraina, Lenkija, Prancūzija, Slovėnija, Italija, Turkija, Nyderlandai, Vokietija), keturios Amerikos (Brazilija, JAV, Argentina, Kuba), dvi Azijos (Japonija, Iranas) ir viena Afrikos (Tunisas) komanda.\n\nGrupių varžybose didžiausią susidomėjimą kėlė Lenkijos ir JAV komandų rungtynės. Jose lenkai pralaimėjo pirmąjį kėlinį, bet po to žaidė daug geriau ir įtikinamai nugalėjo 3:1.\n\nLenkai ir amerikiečiai po savaitės tikriausiai susitiks dar kartą. Jei šios komandos įveiks aštuntfinalio varžovus, jos tarpusavyje susigrums ketvirtfinalyje.\n\nNamie žaidžianti Lenkijos rinktinė gina pasaulio čempionės vardą. Pernai Tokijo olimpinių žaidynių čempione tapo Prancūzijos komanda. Šiais metais prancūzai tapo pasaulio lygos nugalėtojais. Europos pirmenybių aukso medalius pernai iškovojo Italijos tinklininkai.\n\nBeje, Kataro rinktinė šiais metais pirmą kartą dalyvavo pasaulio pirmenybėse, o Ukrainos ir Turkijos tinklininkai į pasaulio pirmenybes pateko pirmą kartą nuo 1998 metų.\n\nKatariečiai nesugebėjo iškovoti nė vienos pergalės. Tuo tarpu ukrainiečiai ir turkai pateko į atkrintamąsias varžybas.\n\nGalutinės grupių lentelės\n\nA grupė: Serbija – 9, Ukraina – 6, Tunisas – 3, Puerto Rikas – 0.\n\nB grupė: Brazilija – 8, Japonija – 6, Kuba – 4, Kataras – 0.\n\nC grupė: Lenkija – 9, JAV – 6, Meksika – 2, Bulgarija – 1.\n\nD grupė: Prancūzija – 8, Slovėnija – 7, Vokietija – 3, Kamerūnas – 0.\n\nE grupė: Italija – 9, Turkija – 6, Kanada – 3, Kinija – 0.\n\nF grupė: Nyderlandai – 8, Iranas – 5, Argentina – 4, Egiptas – 1.\n\nAštuntfinalio poros\n\nLenkija – Tunisas,\n\nJAV – Turkija,\n\nSerbija – Argentina,\n\nBrazilija – Iranas,\n\nSlovėnija – Vokietija,\n\nNyderlandai – Ukraina,\n\nItalija – Kuba,\n\nPrancūzija – Japonija.",
    "Europos čempionato finalas: brolių Gasolių įpėdiniai, kitas Fernandezas ir ketvirtasis Ispanijos titulas": "Dvi su puse savaitės vykusių Europos pirmenybių finalo rungtynėse Ispanijos rinktinė sekmadienį 88:76 nugalėjo Prancūzijos komandą ir ketvirtąjį kartą tapo Europos čempione.\n\nBronzos medalius iškovojo Vokietijos krepšininkai. Jie mažajame finale nugalėjo Lenkijos rinktinę 82:69.\n\nGeriausieji\n\nĮ turnyro geriausių krepšininkų penketą išrinkti Ispanijos amerikietis Lorenzo Brownas, vokietis Dennisas Schröderis, graikas Giannis Antetokounmpo, ispanas Willy Hernangonezas ir prancūzas Rudy Gobert‘as.\n\nNė vienas iš šių krepšininkų per praėjusias Europos pirmenybes nebuvo patekęs į simbolinį penketą.\n\nNaudingiausio žaidėjo prizas buvo įteiktas W.Hernangomezui.\n\nRezultatyviausiu turnyro žaidėju tapo graikas Giannis Antetokounmpo. Jis pelnydavo vidutiniškai 29,3 taško. Antrąją vietą užėmė suomis Lauri Markkanenas (27,9 tšk.), trečiąją – bulgaras Aleksandras Vezenkovas (26,8 tšk.), ketvirtąją – slovėnas Luka Dončičius (26 tšk.), penktąją – vokietis Dennisas Schröderis (22,1 tšk.).\n\nLietuvos rinktinės lyderis Jonas Valančiūnas pelnydavo 16,2 taško ir tarp rezultatyviausių krepšininkų užėmė 15-ąją vietą.\n\nMedaliai\n\nIspanijos rinktinė Europos čempione tapo ketvirtąjį kartą. Be to, ispanai laimėjo šešis sidabro ir keturis bronzos medalius.\n\nIspanai jau buvo Europos čempionai 2009, 2011 ir 2015 metais, sidabro medalius laimėjo 1935, 1973, 1983, 1999, 2003 ir 2007 metais, bronzos – 1991, 2001, 2013 ir 2017 m.).\n\nPrancūzijos rinktinės sąskaitoje dabar yra vienas aukso, trys sidabro ir šeši bronzos medalių komplektai.\n\nPrancūzai čempionais tapo 2013 metais, praėjusius sidabro medalius laimėjo 1949 ir 2011 metais, bronzos – 1937, 1951, 1953, 1959, 2005 ir 2015 metais.\n\nVokietijos rinktinė šiais metais iškovojo trečiąjį Europos pirmenybių medalių komplektą. Vokiečiai 1993 metais buvo žemyno čempionai, 2005 metais – vicečempionai.\n\nPraeitis\n\n2022 metų Europos pirmenybės buvo 41-osios. Per visą turnyro istoriją medalius iškovojo 20 šalių, čempionėmis tapo 14 šalių (skaičiuojant iširusias valstybes).\n\nMedalių lentelėje pirmauja ir dar ilgai pirmaus SSRS, kurios rinktinė žemyno čempione tapo 14 kartų. Aštuonis kartus čempione tapo Jugoslavija, keturis – Ispanija, tris – Lietuva, po du – Italija ir Graikija, po vieną – Čekoslovakija, Prancūzija, Rusija, Vokietija, Vengrija, Latvija, Egiptas ir Slovėnija.\n\nMažesnės vertės medalius taip pat yra iškovojusios Serbija, Lenkija, Bulgarija, Izraelis, Turkija ir Kroatija.\n\nIspanai\n\nIspanijos rinktinė per keliolika praėjusių metų laimėjo tiek medalių, kad skaičiuojant galima pavargti. Tačiau šiais metais į komandą įsiliejo labai daug naujokų – net devyni krepšininkai sekmadienį pirmą kartą patyrė jausmą, kuris apima stovint ant garbės pakylos per rinktinių varžybas.\n\nPirmuosius didžiųjų turnyrų medalius laimėjo Lorenzo Brownas, Jaime Pradilla, Xabieras Lopezas-Arostegui, Jaime Fernandezas, Dario Brizuela, Alberto Diazas, Sebastianas Saizas, Usmanas Garuba ir Joelis Parra.\n\nNors ispanai vos prieš trejus metus tapo pasaulio čempionais, iš 2019-ųjų auksinės komandos teliko Rudy Fernandezas bei broliai Willy ir Juancho Hernangomezai. Užtat R.Fernandezo kolekcija – labai didelė. Jis ketvirtąjį kartą tapo Europos čempionu, dukart buvo pasaulio čempionas, o iš viso žaisdamas rinktinėje laimėjo jau vienuolika medalių!\n\nW.Hernangomezas iškovojo penktąjį medalį, J.Hernangomezas – trečiąjį (skaičiuojant visus rinktinių turnyrus).\n\nPrancūzai\n\nPrancūzijos rinktinėje šiais metais žaidė net aštuoni krepšininkai, kurie pernai laimėjo Tokijo olimpinių žaidynių sidabro medalius. Tai – Evanas Fournier, Rudy Gobert‘as, Thomas Heurtelis, Guerschonas Yabusele, Vincent‘as Poirier, Andrew Albicy, Moustapha Fallis ir Timothe Luwawu-Cabarrot.\n\nElie Okobo, Terry Tarpey ir Theo Maledonas šiais metais iškovojo pirmuosius didžiųjų turnyrų medalius. Amathas M‘Baye pernai nežaidė olimpinėje rinktinėje, tačiau jis laimėjo 2019 metų pasaulio pirmenybių bronzos medalį.\n\nŠiais metais Prancūzijos rinktinėje žaidė tik vienas krepšininkas, tapęs Europos čempionu 2013 metais. Tai – Thomas Heurtelis.\n\nAndrew Albicy prieš devynerius metus nerungtyniavo auksinėje rinktinėje, bet žaidė Lietuvoje vykusiose 2011 metų Europos pirmenybėse, kuriose prancūzai tapo vicečempionais.\n\nE.Fournier ir R.Gobert‘as sekmadienį iškovojo penktuosius didžiųjų turnyrų medalius, A.Albicy – ketvirtąjį, V.Poirier – trečiąjį.\n\nSiužetas\n\nSekmadienį pirmąjį finalo rungtynių tašką pelnė vieną iš dviejų baudos metimų pataikęs Prancūzijos rinktinės vidurio puolėjas Rudy Gobert‘as. Tačiau paskui prancūzai nepirmavo nė karto, o rezultatą persvėrusių ispanų pranašumas augo labai sparčiai. Jau 8-ąją min. skirtumas buvo dviženklis 18:7, antrajame kėlinyje prapliupus Juancho Hernengomezo tritaškiams, ispanų persvara padidėjo 29:14 (12-ąją min.) ir 35:16 (14-ąją min.).\n\nIspanų puolimas tuo metu buvo lyg uraganas, bet ir gynyba – ne prastesnė. Varžovai dukart per trumpą tarpsnį pažeidė 24 sekundžių taisyklę.\n\nTik kėlinio pabaigoje prancūzų viltį atgaivino Evanas Fournier. Jis pataikė du paeiliui metimus ir sumažino atsilikimą 37:47.\n\nPo pertraukos skirtumas beveik visą laiką svyravo apie 10 taškų. Prancūzai trečiajame kėlinyje buvo pavojingai priartėję 46:49, bet ispanai, iškart po jų trenerio Sergio Scariolo paprašytos minutės pertraukėlės, pelnė 9 taškus be atsako, padidino persvarą 58:46 ir nuo tada su ugnimi nežaidė.\n\nBroliai\n\nDaug metų Ispanijos rinktinės lyderiai buvo broliai Pau ir Marcas Gasoliai. Dabar Ispanija turi kitą pergales užtikrinantį brolių duetą.\n\nSekmadienį Europos čempionų komandoje rezultatyviausiai žaidė broliai Willy ir Juancho Hernangomezai. Nors paprastai komandos lyderis būdavo Willy, finale broliai tarsi pasikeitė vietomis. Vieną geriausių karjeros mačų sužaidęs 26-erių Juancho pelnė 27 taškus, 28-erių Willy – 14 taškų.\n\nWilly Hernangomezo vidurkis per visą turnyrą buvo 17,2 taško, Juancho Hernangomezo – 12,8 taško. Tarp jų įsiterpė natūralizuotas amerikietis Lorenzo Brownas. Tik prieš kelias savaites Ispanijos pasą gavęs įžaidėjas Europos pirmenybėse įmesdavo 15,2 taško.\n\nNusiteikimas\n\nRungtynės dėl bronzos medalių neretai būna nuobodžios, nes sportininkams po pusfinalyje patirto pralaimėjimo trūksta nusiteikimo kovoti dėl žemesnės vietos. Sekmadienį per Vokietijos ir Lenkijos komandų rungtynes problemų dėl nepakankamo nusiteikimo negalėjo būti. Nė vienas krepšininkas anksčiau nebuvo laimėjęs jokių medalių rinktinių varžybose, o visi lenkai ir dauguma vokiečių dideliais laimėjimais klubų turnyruose taip pat negali pasigirti.\n\nSpyruoklės\n\nNors Vokietijos rinktinė buvo gana aiški mažojo finalo favoritė, Lenkijos krepšininkai be kovos bronzos medalių neatidavė. Spyruokliavusiose rungtynėse vokiečiai vis įgydavo kelių taškų persvarą, kartais net atrodydavo, kad šeimininkai jau palaužė varžovus, bet lenkai vis atsitiesdavo ir atkurdavo intrigą.\n\nPirmajame kėlinyje Vokietijos komanda nutolo 19:12, bet antrojo kėlinio viduryje jai liko tik vieno taško pranašumas 21:20. Tuomet vokiečiai įmetė 13 taškų be atsako ir skirtumas tapo dviženklis 34:20, tačiau baltos vėliavos nekėlusi Lenkijos rinktinė ketvirtojo kėlinio pradžioje išlygino rezultatą 59:59.\n\nVokiečiams reikėjo dar kelių minučių, kad vėl įgytų dviženklę persvarą 76:66, o tada lenkams nebeliko nei laiko, nei jėgų.\n\n2025-ieji\n\nKitos Europos pirmenybėse vyks 2025 metais. Turnyrą vėl priims keturios šalys – geriausi žemyno krepšininkai susitiks Latvijoje, Suomijoje, Kipre ir Lenkijoje. Latvijai, Suomijai ir Kiprui šeimininkų teisės buvo suteiktos kovo mėnesį, o Lenkija prie šios trijulės prisidėjo šeštadienį.\n\nLenkijos sirgalius ši žinia nudžiugino ne vien dėl to, kad jie galės pamatyti stipriausių Europos rinktinių kovas. Lenkijos rinktinė nepateko į pasaulio pirmenybių atrankos turnyro antrąjį etapą, todėl pagal daugiapakopę FIBA varžybų sistemą dėl kelialapio į kitas Europos pirmenybes pradėjo kovoti preliminariame atrankos etape. Tačiau paaiškėjus, kad Lenkija bus viena iš šeimininkių, krepšininkams ir sirgaliams nebereikės jaudintis dėl rezultatų.\n\nDienos penketas\n\nDennisas Schröderis (Vokietija). 29 metų įžaidėjas per paskutines rungtynes išlaikė aukštai pakeltą kartelę ir darė tą patį, ką per visas praėjusias rungtynes: pataikydavo iš toli, draskydavo varžovų gynybą nesustabdomais prasiveržimais, o jei pasikarščiavęs suklysdavo, tučtuojau pamiršdavo klaidą ir vėl vesdavo Vokietijos komandą į priekį. D.Schröderis sekmadienį žaidė 33 min., pelnė 26 taškus (3/3 dvitaškių, 4/7 tritaškių, 8/9 baudų), atliko 6 rezultatyvius perdavimus ir 8 kartus suklydo.\n\nJaime Fernandezas (Ispanija). Ispanijos krepšininkas, kurio pavardė Fernandezas, neturi teisės žaisti blogai. O jei kas nors neperskaitęs vardo pagalvos, kad blogai žaidė Rudy? 29 metų gynėjas legendinio bendrapavardžio nenuvylė ir sekmadienį sužaidė kone geriausias rungtynes Ispanijos rinktinėje. J.Fernandezas žaidė 20,5 min., pelnė 13 taškų (2/3 dvitaškių, 3/4 tritaškių) ir perėmė 4 kamuolius. Iki finalo jo vidurkis buvo 3,9 taško.\n\nEvanas Fournier (Prancūzija). Prancūzijos rinktinės kapitonas bandė užkamšyti skendusiame „mėlynųjų“ laive pramuštas skyles. Vis dėlto 29 metų gynėjo pastangos buvo ir pavėluotos, ir nepakankamos. E.Fournier žaidė beveik 33 min. ir pelnė 23 taškus (3/6 dvitaškių, 4/8 tritaškių, 5/5 baudų).\n\nJuancho Hernangomezas (Ispanija). 26 metų puolėjas iki finalo pelnydavo vidutiniškai 11 taškų. Sekmadienį jis planą įvykdė per kelias antrojo kėlinio minutes, per kurias pataikė šešis tritaškius! J.Hernangomezas vien per antrąjį kėlinį pelnė 18 taškų. Iš viso jis žaidė 26 min., pelnė 27 taškus (2/2 dvitaškių, 7/9 tritaškių, 2/2 baudų) ir atkovojo 5 kamuolius. J.Hernangomezas buvo rezultatyviausias finalo rungtynių žaidėjas.\n\nJohannesas Voigtmannas (Vokietija). 29 metų puolėjas buvo užkonservavęs puolimo įgūdžius. Iki paskutinės turnyro dienos jis pelnydavo vos 4,8 taško ir pataikė tik 4 iš 18 tritaškių. Tačiau lenkai sekmadienį pamatė, ką J.Voigtmannas sugeba varžovų aikštės pusėje. Jis žaidė beveik 29 min., pelnė 14 taškų (0/2 dvitaškių, 4/5 tritaškių, 2/2 baudų), atkovojo 9 kamuolius ir atliko 6 rezultatyvius perdavimus.\n\nDienos nusivylimas\n\nRudy Gobert‘as (Prancūzija). 30-metis vidurio puolėjas buvo neatpažįstamas. Puldamas jis žaidė neužtikrintai, prieš ką nors darydamas ilgai dvejojo, savo baudos aikštelėje taip pat nesijautė tvirtai. R.Gobert‘as finale žaidė 27,5 min., pelnė 6 taškus (2/2 dvitaškių, 2/4 baudų) ir atkovojo 6 kamuolius.\n\nMaodo Lo (Vokietija). 29 metų gynėjas turnyro pabaigoje visiškai išsikvėpė. Jau per pusfinalio rungtynes jam sunkiai sekėsi pataikyti į krepšį, o mažajame finale buvo dar blogiau. Labai netaikliai mėtęs M.Lo žaidė 15,5 min. ir pelnė 5 taškus (0/2 dvitaškių, 1/5 tritaškių, 2/2 baudų).\n\nFinalas\n\nIspanija – Prancūzija 88:76.\n\nIspanija: J.Hernangomezas 27, W.Hernangomezas 14, L.Brownas 14, 11 rez.perd., J.Fernandezas 13, A.Diazas 8, R.Fernandezas 7, D.Brizuela 3, U.Garuba 2, X.Lopezas-Arostegui, J.Parra, J.Pradilla ir S.Saizas po 0.\n\nPrancūzija: E.Fournier 23, Th.Heurtelis 16, G.Yabusele 13, E.Okobo 9, R.Gobert‘as 6, V.Poirier ir T.Tarpey po 4, A.Albicy 1, M.Fallis ir T.Luwawu-Cabbarot po 0. Th.Maledonas ir A.M‘Baye nežaidė.\n\nDėl 3 vietos\n\nVokietija – Lenkija 82:69. D.Schröderis 26, J.Voigtmannas 14, D.Theisas ir A.Obstas po 9 / M.Sokolowski 18, J.Garbaczas 12, A.J.Slaughteris 10, 10 rez.perd., Mat.Ponitka 9.\n\nKitas vietas užėmė\n\nKetvirtfinalyje pralaimėjo: 5. Graikija, 6. Slovėnija, 7. Italija, 8. Suomija.\n\nAštuntfinalyje pralaimėjo: 9. Serbija, 10. Turkija, 11. Kroatija, 12. Ukraina, 13. Juodkalnija, 14. Belgija, 15. Lietuva, 16. Čekija.\n\nĮ atkrintamąsias varžybas nepateko: 17. Izraelis, 18. Bosnija ir Hercegovina, 19. Estija, 20. Bulgarija, 21. Gruzija, 22. Nyderlandai, 23. Vengrija, 24. Didžioji Britanija.",
    "Šis Rusijos „didysis ginklas“ turi vieną tikslą – naikinti miestus": "Savaeigiai minosvaidžiai yra paplitę visose šiuolaikinėse mechanizuotose kariuomenėse. Sumontuotos ant lengvų šarvuotų transporterių, tokios karo mašinos gali vykdyti intensyvius ir greitus netiesioginius bombardavimus 120 milimetrų kalibro užtaisais. Palyginti su panašaus kalibro savaeigėmis haubicomis, minosvaidžiai yra lengvesni, jie kelia mažesnius logistinius reikalavimus – tačiau jų veikimo nuotolis yra gerokai mažesnis.\n\nJungtinių Valstijų kariuomenė 120 milimetrų minosvaidžius montuoja ant ratinių „Strykers“ (žymimi „M1129“) ir vikšrinių mašinų „M113“ (žymimi „M1064“). Rusija naudoja savo 120 milimetrų savaeigius minosvaidžius „2S9 Nona“.\n\nTačiau rusai taip pat naudoja ir milžiniškus 240 milimetrų kalibro minosvaidžius „2S4 Tiulpan“ („Tulpė“) – ir tai yra didžiausia šiuo metu pasaulyje naudojama minosvaidžių sistema.\n\nKam reikalingas toks didelis minosvaidis, kurio veikimo nuotolis yra palyginti nedidelis?\n\nŽvilgsnis į istoriją pateikia keletą atsakymų.\n\nPirmasis atsakymas: tokie minosvaidžiai skirti naikinti tvirtoves ir įtvirtintas gynybines pozicijas. Izraelio įtvirtinimai Golano aukštumose ir prie Sueco kanalo, įtvirtinti modžahedų urvai Afganistane ir Ukrainos kariuomenės ginami oro uostai – į visus juos vienu ar kitu metu taikėsi sovietiniai minosvaidžiai „M240“.\n\nAntrasis atsakymas: tokie minosvaidžiai skirti naikinti miestams. Daugiabučiai Grozne, Beirute ir Homse nesugriuvo patys.\n\nTrisdešimt tonų sveriantis sunkusis minosvaidis „M240“ yra montuojamas ant vikšrinės GMZ važiuoklės, naudojamos daugelyje kitų savaeigių ginklų sistemų. Devynių žmonių įgulą (keturi transporto priemonės operatoriai ir penki šauliai) saugo iki dvidešimties milimetrų šarvai – pakankama apsauga nuo rankinių ginklų ir šrapnelių.\n\nNors transportuojant „M240“ vamzdis būna nukreiptas į priekį, pasiekus ugnies pozicijas, minosvaidžio pagrindo plokštė atverčiama, kad vamzdis būtų nukreiptas viršun ir šaudymo kryptimi. Po kiekvieno šūvio visa transporto priemonė skamba kaip milžiniškas varpas.\n\nSkirtingai nei dauguma minosvaidžių, „M240“ yra užtaisomas per drūtgalį (užpakalinę ginklo dalį).\n\nJis gali šaudyti didžiuliais 100 kg sveriančiais didelės sprogstamaisiais sviediniais „F864“, kurių kiekvienas yra 1,5 metro ilgio ir savo svoriu prilygsta mažoms aviacinėms bomboms – ir pataikyti į taikinius, esančius už daugiau nei devynių kilometrų. Naudojant raketinius sviedinius, nuotolis gali padidėti iki dvidešimties kilometrų. Tačiau „M240“ šaudymo greitis yra tik vienas šūvis per minutę.\n\nSkirtingai nuo haubicos šūvio, minosvaidžio sviediniai krenta žemyn beveik vertikaliai, todėl jais galima efektyviai šaudyti virš įtvirtinimų sienų, į urvų angas, tolimąsias kalnų puses ir pramušinėti pastatų stogus.\n\nŠiems tikslams „M240“ gali šaudyti įvairiais specialios paskirties šoviniais. Betoną pramušantys sviediniai skirti griauti bunkeriams, o padegamieji sviediniai „Saida“ padega pastatus. Taip pat egzistuoja ir branduolinis sviedinys „3B11“. Šaltojo karo metais „2S4“ buvo naudojamas aukšto parengimo branduolinės artilerijos brigadose.\n\nNeseniai pirmą kartą nustatyta, kad Sirijoje velkami minosvaidžiai „M240“ šaudė kasetiniais šaudmenimis. Nustatyta, kad iš „sviedinio nešėjo“ „3O8 Nerpa“ paskleisti keturiolika „O10“ parašiutinių kasetinių užtaisų pataikė į Damasko priemiestyje veikusią mokyklą.\n\nIš „2S4“ taip pat galima šaudyti 125 kg sveriančiais sviediniais „Smelčiak“, kurie nukreipiami atskira lazerine nukreipimo sistema. Išsamiuose Afganistane vykusių mūšių aprašymuose rašoma, kad „Smelčak“ buvo naudojami tiksliai įveikti tvirtovių sienas ir pataikyti į įtvirtintus urvų įėjimus. Šie šaudmenys pasižymi didelėmis galimybėmis pataikyti į taškinius taikinius jau po vieno ar dviejų šūvių – nors nukreipimo sistemai reikia optimalių atmosferos sąlygų.\n\nSirijos armija velkamuosius minosvaidžius „M240“ naudoja apguldama sukilėlių kontroliuojamus miestus. Pranešimai apie jų naudojimą beatodairiškai bombarduojant Homsą 2012 m. sulaukė didelio žiniasklaidos dėmesio. (Teiginiai, kad buvo naudojamos transporto priemonės „2S4“, atrodo, yra netikslūs.) Anksčiau šie minosvaidžiai taip pat buvo pagarsėję tuo, kad devintajame dešimtmetyje bombarduojant Beirutą dėl jų žuvo šimtai žmonių – sviediniai buvo pakankamai galingi, kad pramuštų betoninių slėptuvių stogus.\n\nManoma, kad Egiptas taip pat turi velkamųjų „M240“.\n\nMasyviosios „Tulpės“\n\nRusija turi tik vieną aktyvų batalioną, kuriame yra aštuoni savaeigiai minosvaidžiai „2S4“ – o daugiau kaip keturi šimtai jų yra rezerve. 2000 m. „Tulpės“ atliko svarbų vaidmenį antrojo Čečėnijos karo metu apgulus Grozną – ir, pasak vieno analitiko, sistemingai griovė miestą iš tolo. Pranešama, kad „Smelčiak“ lazeriu valdomais šoviniais buvo sunaikinti 127 taikiniai. Iš viso Rusijos kariuomenė teigia Grozne nukovusi 1 500 separatistų kovotojų.\n\nSkirtingai nuo kitų Rusijos artilerijos sistemų, „2S4“ nebuvo eksportuojama į Varšuvos sutarties šalis – išskyrus nedidelį kiekį, trumpai tarnavusių Čekijos kariuomenėje.\n\n2014 m. liepą. ESBO dronai „2S4“ pastebėjo Ukrainoje– kaip ironizuoja karybos apžvalgininkai, panašu kad Rusijos kariuomenėje savanoriškai išvykdami į užsienį, galite pasiimti su savimi ir apgulties minosvaidžius. Pranešama, kad mažiausiai keturi minosvaidžiai buvo naudojami Rusijos separatistams remti.\n\nMinosvaidžiai „Tiulpan“ užsitarnavo savo vardą 2014 m., per dviejų Ukrainos kariuomenės pajėgų atraminių punktų – Luhansko ir Donecko oro uostų – apgultį. Abiem atvejais bombardavimai šiais ginklais sugriovė oro uostų terminalus iki pamatų ir privertė gynėjus pasitraukti iš pozicijų, kurias jie laikė ištisus mėnesius. Ukrainos gynybos ministras Valerijus Geletas iš pradžių net teigė, kad „2S4“ smogė Luhansko oro uostui taktine atomine bomba. Vėliau jis tvirtino, kad turėjo omenyje šių kovos mašinų galimybę dislokuoti branduolinius užtaisus.\n\n„2S4“ neturi atitikmens Vakarų kariuomenėse. Taip yra todėl, kad jo pagrindinė užduotis – galingais sviediniais naikinti nejudrius įtvirtinimus – o Vakarų karyboje tai paprastai atliekama iš oro, naudojant tiksliai valdomus šaudmenis – pavyzdžiui JDAM. Žinoma, antžeminės sistemos privalumai yra tie, kad ji gali būti naudojama ilgą laiką ir veikti, kai oro pajėgos yra nepasiekiamos.\n\nDeja, dėl šių praktinių savybių minosvaidis „M240“ taip pat naudojamas ilgalaikiam ir beatodairiškam civilių taikinių apšaudymui.\n\nParengta pagal „National Interest“.",
    "Prieš pirmąjį švilpuką – „Eurobasket 2022“ įdomieji skaičiai nuo 1 iki 221": "Atsakymai į šiuos ir kitus klausimus – įdomiausių Europos pirmenybių skaičių rinkinyje.\n\n1\n\nPer praėjusias Europos pirmenybes žemyno čempione pirmą kartą tapo Slovėnijos rinktinė. Iki tol didžiuosiuose turnyruose jokių medalių neiškovoję slovėnai 2017 metų Europos pirmenybių finale nugalėjo Serbijos krepšininkus 93:85.\n\n2\n\nŠių metų žemyno čempionate žais tik du krepšininkai, kurie prieš penkerius metus buvo išrinkti į praėjusių pirmenybių geriausių žaidėjų penketą. Tai – slovėnai Luka Dončičius ir 2017 metais naudingiausio krepšininko prizą gavęs Goranas Dragičius.\n\nKitos trys praėjusio turnyro žvaigždės šįkart nerungtyniaus dėl skirtingų priežasčių. Ispanas Pau Gasolis jau baigė karjerą, serbui Bogdanui Bogdanovičiui buvo atlikta kelio operacija, o rusui Aleksejui Švedui kelią užkirto jo šalies pašalinimas iš oficialių varžybų.\n\n3\n\nLietuvos rinktinėje liko tik trys krepšininkai, žaidę praėjusiose Europos pirmenybėse. Tai – Jonas Valančiūnas, Mindaugas Kuzminskas ir Marius Grigonis. Dar anksčiau Europos pirmenybėse žaidė Lukas Lekavičius ir Domantas Sabonis, bet jiedu praleido prieš penkerius metus vykusį turnyrą.\n\nEuropos pirmenybių medalius yra laimėję keturi dabartinės rinktinės nariai. Po du sidabro medalius iškovojo J.Valančiūnas ir M.Kuzminskas (abu – 2013 ir 2015 m.), po vieną – D.Sabonis ir L.Lekavičius (2015 m.).\n\n4\n\nGeriausios Europos komandos varžysis keturiose šalyse. Grupių varžybas, kurios vyks rugsėjo 1–8 dienomis, priims Vokietija (Kelnas), Italija (Milanas), Čekija (Praha) ir Gruzija (Tbilisis). Atkrintamosios varžybos rugsėjo 10–18 dienomis vyks Berlyne.\n\nĮdomu, kad grupės varžyboms paruošta Kelno arena (19,5 tūkst. vietų) yra didesnė negu Berlyno arena (14,5 tūkst. vietų). Prahos arenoje stebėti krepšinio varžybas gali 16,8 tūkst. žiūrovų, Milano arenoje – 12,7 tūkst., Tbilisio arenoje – 10 tūkst.\n\n5\n\nŠių Europos pirmenybių sirgaliai laukė penkerius metus. Turnyras turėjo vykti 2021 metais, bet buvo nukeltas po to, kai 2020 metais visą sporto varžybų tvarkaraštį sujaukė kovido pandemija. Dėl jos į 2021 metus buvo nukeltos Tokijo olimpinės žaidynės, o paskui daugumos sporto šakų tarptautinės federacijos savo pasaulio ar žemynų pirmenybes taip pat pastūmė vieneriais metais.\n\nDidesnis tarpas tarp Europos vyrų krepšinio pirmenybių buvo tik per Antrąjį pasaulinį karą. Prieš karą čempionatas vyko 1939 metais, po karo – 1946 metais.\n\n6\n\nEuropos pirmenybių atrankos turnyre visos komandos žaidė po šešerias rungtynes, bet nė viena komanda neiškovojo šešių pergalių. Po penkis kartus laimėjo Izraelio bei Bosnijos ir Hercegovinos rinktinės, o tradicinių Europos krepšinio lyderių rezultatai buvo blogesni.\n\nLietuvos rinktinė laimėjo ketverias rungtynes, bet kelialapį iškovojo tik paskutiniajame ture dramatiškoje dvikovoje vieno taško skirtumu įveikusi Danijos rinktinę.\n\nAtrankos turnyras baigėsi dar 2021 metų vasarį, o kelialapius iškovojusios komandos Europos pirmenybių laukė net 18 mėnesių.\n\n7\n\nLietuvos rinktinė iki šiol Europos pirmenybių prizininke tapo septynis kartus, o praėjusį kartą medalius laimėjo prieš septynerius metus.\n\nLietuvos krepšininkai buvo 1937, 1939 ir 2003 metų Europos čempionai, 1995, 2013 ir 2015 metais tapo vicečempionais, o 2007 metais iškovojo bronzos medalius.\n\n8\n\nLabiausiai patyręs Lietuvos rinktinės krepšininkas Jonas Valančiūnas dalyvavo aštuoniuose didžiuosiuose turnyruose. Jis atstovavo Lietuvai per dvejas olimpines žaidynes, dvejas pasaulio pirmenybes ir ketverias Europos pirmenybes.\n\n9\n\nDevynios komandos, kurios žais šių metų pirmenybėse, jau yra tapusios Europos čempionėmis. Po tris kartus auksą iškovojo Lietuva ir Ispanija, po du – Italija ir Graikija, po vieną – Latvija, Prancūzija, Vengrija, Vokietija ir Slovėnija.\n\nIstorinėje medalių lentelėje pirmauja jau iširusios valstybės. Net 14 kartų Europos čempione tapo SSRS rinktinė, 8 kartus – Jugoslavijos rinktinė.\n\nBe to, Europos čempionėmis yra tapusios Čekoslovakija, Egiptas ir Rusija.\n\n10\n\nIspanijos rinktinė nuo 1999 metų net dešimt kartų iš eilės pateko į Europos pirmenybių pusfinalį. Per šį laikotarpį ispanai triskart tapo žemyno čempionais (2009, 2011 ir 2015 m.), triskart – vicečempionais (1999, 2003 ir 2007 m.) ir triskart laimėjo bronzos medalius (2001, 2013 ir 2017 m.).\n\nNet septynis medalius, tarp jų – tris aukso, per šį laikotarpį laimėjo Pau Gasolis. Tarp dabartinių rinktinės žaidėjų „turtingiausias“ yra penkis medalius iškovojęs Rudy Fernandezas.\n\n13\n\nPrancūzijos rinktinę jau 13 metų treniruoja Vincent‘as Collet. Jis be pertraukų dirba ilgiau nei bet kuris kitas į šių metų Europos pirmenybes patekusios rinktinės treneris.\n\nPer V.Collet darbo metus prancūzai po kartą laimėjo visų trijų spalvų Europos pirmenybių medalius (2011 m. – sidabrą, 2013 m. – auksą, 2015 m. – bronzą). Be to, Prancūzijos krepšininkai per šį laikotarpį iškovojo Tokijo olimpinių žaidynių sidabrą bei du pasaulio pirmenybių bronzos medalių komplektus.\n\n14\n\n14 šalių, kurios priklauso FIBA Europos zonai, niekada nedalyvavo Europos pirmenybėse. Tai – Airija, Andora, Armėnija, Azerbaidžanas, Baltarusija, Gibraltaras, Kipras, Kosovas, Malta, Moldova, Monakas, Norvegija, San Marinas ir Slovakija.\n\nKai kurių šalių rinktinės net nedalyvauja Europos pirmenybių atrankos turnyruose ir varžosi tik specialiai joms rengiamose Europos mažų šalių pirmenybėse.\n\nFIBA Europos zonai priklauso 50 šalių. Šių metų Europos pirmenybių atrankos cikle startavo 41 šalies rinktinė.\n\n15\n\nLietuvos vyrų krepšinio rinktinė Europos pirmenybėse dalyvauja 15-ąjį kartą. Lietuviai žemyno čempionate dukart žaidė prieš Antrąjį pasaulinį karą, o atkūrus Nepriklausomybę nepateko tik į 1993 metų pirmenybes. Šiais metais Lietuvos rinktinė varžosi tryliktose iš eilės Europos pirmenybėse.\n\nNuo tada, kai 1991–1992 metais, subyrėjus SSRS ir Jugoslavijai, FIBA papildė keliolika naujų narių, tik dvi iš jų – Kroatija ir Slovėnija – nepraleido nė vienerių Europos pirmenybių. Šių dviejų šalių rinktinės žemyno čempionate dalyvauja 14-ąjį kartą iš eilės.\n\n20\n\n20 komandų, kurios pateko į šių metų Europos pirmenybes, varžėsi ir praėjusiose pirmenybėse. Po pertraukos į stipriausiųjų būrį grįžo Estija, Nyderlandai, Bosnija ir Hercegovina (praleido vieną turnyrą) ir Bulgarija (tris). Šios komandos pakeitė kelialapių neiškovojusias Latviją (prieš penkerius metus užėmė penktąją vietą), Rumuniją, Islandiją (praėjusiose pirmenybėse nelaimėjo nė vienerių rungtynių) ir pašalintą Rusiją (užėmė ketvirtąją vietą).\n\n24\n\nŠių metų Europos pirmenybėse dalyvauja 24 komandos. Tiek komandų žemyno čempionate pirmą kartą žaidė 2011 metais, kai turnyrą rengė Lietuva. Iki tol dėl Europos pirmenybių medalių kovodavo 16 komandų.\n\n39\n\nPrancūzijos rinktinė Europos pirmenybėse dalyvaus 39-ąjį kartą. Prancūzai praleido tik du turnyrus, kurie vyko 1969 ir 1975 metais.\n\n38-ąjį kartą žemyno pirmenybėse žais Italija, 32-ąjį – Ispanija, 30-ąjį – Izraelis, 29-ąjį – Lenkija, 28-ąjį – Graikija, 25-ąjį – Vokietija ir Turkija.\n\nŠios Europos pirmenybės yra 41-osios.\n\n52\n\nFIBA reitinge Bulgarija užima 52-ąją vietą. Formaliai Bulgarijos rinktinė yra silpniausia Europos pirmenybių komanda.\n\nEuropos pirmenybėse dalyvauja septynios komandos, patenkančios į FIBA reitingo pirmąjį dešimtuką. Tai – Ispanija (2 vieta), Prancūzija (4), Slovėnija (5), Serbija (6), Lietuva (8), Graikija (9) ir Italija (10).\n\n73\n\nSerbijos rinktinės treneriui Svetislavui Pešičiui vasaros pabaigoje sukako 73 metai. Jis yra vyriausias tarp krepšinio specialistų, treniruojančių į Europos pirmenybes patekusias komandas.\n\n1993 metais S.Pešičius buvo Europos pirmenybių aukso medalius laimėjusios Vokietijos rinktinės treneris. Dabartiniam Suomijos rinktinės treneriui Lassi Tuovi tuo metu buvo vos šešeri (šių metų pabaigoje L.Tuovi sukaks 35-eri).\n\n76\n\nPer Europos pirmenybes įvyks 76 rungtynės. Po 15 rungtynių bus sužaista keturiose grupėse, 16 rungtynių – atkrintamosiose varžybose.\n\n221\n\nNyderlandų rinktinės vidurio puolėjo Matto Haarmso ūgis – 221 centimetras. Jis yra aukščiausias Europos pirmenybių žaidėjas.",
    "Iziumo masinėje kapavietėje rasta daugiau kaip 440 kūnų": "JT vadovas po pokalbio su V.Putinu: taikos tikimybė „minimali“\n\nJungtinių Tautų vadovas trečiadienį po pokalbio telefonu su Rusijos prezidentu Vladimiru Putinu apgailestavo, kad taikos Ukrainoje perspektyvos šiuo metu yra „minimalios“.\n\nGeneralinis sekretorius Antonio Guterresas sakė, kad jis ir V.Putinas aptarė pastangas įveikti „kliūtis“, susijusias su Rusijos maisto produktų ir trąšų eksportu, tačiau perspėjo, jog būtų „naivu“ manyti, kad padaryta pakankama pažanga siekiant greitai užbaigti Rusijos vasario pabaigoje pradėtą karą Ukrainoje.\n\n„Jaučiu, kad iki taikos mums dar toli. Meluočiau, jei sakyčiau, kad ji galima artimiausiu metu“, – spaudos konferencijoje sakė A.Guterresas.\n\n„Neturiu jokių iliuzijų; šiuo metu taikos susitarimo tikimybė yra minimali“, – sakė jis ir pažymėjo, kad „nematyti“ net ugnies nutraukimo.\n\nNors jo karo vertinimai buvo niūrūs, A.Guterresas pabrėžė palaikantis ryšius su abiem šalimis ir išreiškė viltį, kad „vieną dieną bus galima pereiti prie aukštesnio lygio diskusijų“.\n\nTuo tarpu tęsiamos derybos dėl Rusijos eksporto.\n\nA.Guterresas sakė, kad anksčiau trečiadienį kalbėjosi su V.Putinu ir kad jie aptarė eksporto iniciatyvą, „jos pratęsimą bei galimą išplėtimą“.\n\nLiepos mėnesį tarpininkaujant Jungtinėms Tautoms ir Turkijai buvo sudarytas dviejų dalių susitarimas, numatantis tiek dėl karo sustabdytą Ukrainos grūdų eksportą, tiek Rusijos maisto produktų ir trąšų eksportą. Susitarimo terminas – 120 dienų.\n\nNors iš Ukrainos leista išvežti apie tris milijonus tonų grūdų, Rusija teigia, kad jos maisto produktų ir trąšų eksportui toliau kenkia Vakarų sankcijos dėl jos karinių veiksmų.\n\n„Iš Rusijos eksportuojama šiek tiek maisto produktų ir trąšų, tačiau daug mažiau, nei pageidautina ir reikia“, – sakė A.Guterresas ir pridūrė, kad svarstoma galimybė eksportuoti rusišką amoniaką per Juodąją jūrą.\n\nAmoniako – svarbios trąšų sudedamosios dalies – gamybai reikalingi iš oro paimamas azotas ir iš gamtinių dujų gaunamas vandenilis.\n\nKeletas Europos trąšų gamintojų sustabdė amoniako gamybą dėl sparčiai kylančių dujų kainų.\n\nA.Guterresas įspėjo, kad trąšų krizė pasiekė „dramatišką“ lygį, ir pakartojo savo nuogąstavimus, kad kitais metais pasaulyje gali trūkti maisto.\n\nJis taip pat sakė, kad su V.Putinu kalbėjosi apie karo belaisvius ir Ukrainos Zaporižios atominės elektrinės būklę.",
    "CNN: Ukraina atkovojo keturis kaimus pietuose, tikslas – išlaisvintas Chersonas": "ES ministrai nagrinės raginimus uždrausti atvykti rusų turistams\n\nEuropos Sąjungos užsienio reikalų ministrai šią savaitę aptars Ukrainos raginimą uždrausti Rusijos turistams lankytis Europoje.\n\nŠi idėja bus svarstoma antradienį Prahoje prasidėsiančiame dviejų dienų susitikime. Kai kurios bloko narės ją uoliai palaiko, o kitos jai nepritaria, baimindamosi, kad bus užvertos durys iš tėvynės bėgantiems rusų disidentams.\n\nSu Rusija besiribojančios Bendrijos narės jau ėmėsi žingsnių uždrausti arba apriboti vizų išdavimą rusams, tačiau ES mastu draudimas dar neįvestas.\n\nUkraina: tegul rusai lieka namie\n\nVasarį ES apribojo tam tikrų kategorijų vizų išdavimą su Kremliumi susijusiems rusams, įskaitant pareigūnus, diplomatinių pasų turėtojus ir įmonių vadovus. Tačiau išduoti turistines vizas vis dar leidžiama.\n\nUkrainos prezidentas Volodymyras Zelenskis reikalauja, kad Vakarai uždarytų sienas visiems rusams, įskaitant turistus, pabrėždamas, kad jie turėtų „gyventi savo pasaulyje, kol pakeis savo požiūrį“.\n\nUkrainos užsienio reikalų ministras Dmytro Kuleba savo ruožtu sakė: „Didžioji dalis rusų palaiko karą, džiaugiasi raketų smūgiais Ukrainos miestams ir ukrainiečių žudymui. Tad tegul rusų turistai mėgaujasi Rusija“.\n\nĮsiutęs Kremlius Kyjivo raginimą pavadino „neracionaliu“ ir pažadėjo imtis atsakomųjų veiksmų.\n\nSuomija imasi veiksmų\n\nIlgiausią Europoje sieną su Rusija turinti Suomija nuo ketvirtadienio sumažins prašymų išduoti turistinę vizą priėmimą iš Rusijos piliečių iki 10 procentų. Paprastai per dieną gaunama apie tūkstantį prašymų. Visiškai liautis priimti prašymus dėl prašytojo pilietybės neįmanoma dėl Suomijoje galiojančių įstatymų.\n\nŠi priemonė turėtų būti paveiki. Dėl ES sankcijų, kuriomis buvo uždaryta Europos oro erdvė skrydžiams iš Rusijos, rusai, norėdami patekti į kitas Europos šalis, masiškai pradėjo keliauti sausuma per Suomiją.\n\nES narės Lietuva, Latvija ir Lenkija nustojo išduoti naujas turistines vizas rusams, kai Kremliaus pajėgos vasario pabaigoje įsiveržė į Ukrainą.\n\nES Šengeno vizos\n\nLaisvalaikio kelionėms rusai naudojasi Šengeno erdvės vizomis, galiojančiomis 26-iose ES valstybėse ir asocijuotosiose šalyse, įskaitant Šveicariją ir Norvegiją.\n\nPaprastai tokios vizos leidžia šioje zonoje praleisti iki 90 dienų per 180 dienų laikotarpį.\n\nPernai šios 26 valstybės sulaukė maždaug 3 mln. prašymų išduoti Šengeno vizas. Didžiausią dalį prašymų – 536 tūkst. – pateikė rusai.\n\nEstija nori, kad ES taisyklės būtų pakeistos ir kad ji galėtų sustabdyti Šengeno vizą turinčius rusus, nepriklausomai, kuri bloko šalis ją išdavė.\n\nŠį pusmetį rotacine tvarka ES pirmininkaujanti Čekija tvirtina, kad „agresijos metu su Rusijos turistais nederėtų elgtis kaip įprasta“.\n\nES sankcijoms įvesti reikalingas vienbalsis visų 27 valstybių narių pritarimas. Viena šalis – Vengrija – vis dar palaiko draugiškus ryšius su Maskva ir gali vetuoti draudimą išduoti vizas visos ES mastu.\n\nBe to, kelios ES šalys, tarp jų Prancūzija, Vokietija ir Portugalija, primygtinai reikalauja, kad Rusijos žurnalistams ir kitiems civiliams gyventojams, nuogąstaujantiems dėl galimo persekiojamo, ir toliau būtų leidžiama atvykti į Bendriją.\n\nES užsienio politikos vadovas Josepas Borrellis, pirmininkausiantis ES ministrų susitikimui Prahoje, sakė manantis, kad draudimas visiems rusams atvykti į Europą „nėra gera idėja“.\n\nEuropos Komisija pabrėžia būtinybę suteikti humanitarinę pagalbą disidentams rusams ir sako, kad prašymai išduoti vizą turėtų būti vertinami individualiai, o ne pagal vieną bendrą taisyklę.\n\nLietuva yra sakiusi, kad jei nepavyks susitarti dėl vizų draudimo visos ES mastu, ji galėtų siekti „regioninio sprendimo“ dėl turistinių vizų neišdavimo, galbūt įtraukiant Latviją, Estiją, Suomiją ir Lenkiją.\n\n„Vanduo ant Kremliaus propagandos malūno“\n\nAnalitinio centro „European Council on Foreign Relations“ ekspertė Marie Dumoulin sakė, kad raginime uždrausti rusams atvykti į Europą esama „pavojingos analizės klaidos“.\n\n„Mažiau nei 30 proc. rusų turi pasą, o jų pagrindinės kelionių kryptys yra Turkija, Egiptas ir Jungtiniai Arabų Emyratai“, – sakė ji.\n\n„Draudimas turėtų visiškai priešingą poveikį, nei siekiama. Stigmatizuojant rusus būtų pilamas vanduo ant Kremliaus propagandos malūno, Maskvai jau daugelį metų, o ypač per invaziją Ukrainoje, smerkiant tariamą vakariečių „rusofobiją“, – kalbėjo M.Dumoulin.\n\nPasak jos, ES turėtų palaikyti ryšius su Rusijos pilietine visuomene, užuot „uždariusi ją į režimo visiškai kontroliuojamą gardą“.",
    "KARAS: UKRAINOS KARIAI IŠ RUSIJOS ATKOVOJO 4 KAIMUS NETOLI CHERSONO": "Tarptautinės atominės energijos agentūros (TATENA) vadovas Rafaelis Grossi (Rafaelis Grosis) pirmadienį pranešė vykstąs į Rusijos pajėgų kontroliuojamą Zaporižios atominę elektrinę pietryčių Ukrainoje, pastarosiomis savaitėmis tapusią kelių karinių smūgių taikiniu.\n\n„Ši diena atėjo – TATENA palaikymo ir pagalbos Zaporižioje misija jau pakeliui“, – per „Twitter“ parašė R. Grossi ir pridūrė, kad Jungtinių Tautų agentūros misija į didžiausią Europoje atominę jėgainę atvyks „vėliau šią savaitę“.\n\nPrie žinutės pridėtoje nuotraukoje matyti R. Grossi stovintis kartu su 13 žmonių komanda. Jie dėvėjo liemenes ir kepuraites su TATENA logotipu.\n\nR. Grossi jau kelis mėnesius prašė sudaryti galimybę aplankyti jėgainę ir perspėjo dėl „labai realios branduolinės katastrofos rizikos“.\n\n„Twitter“ nuotr.\n\nZaporižios elektrinė, turinti šešis reaktorius, buvo okupuota Rusijos pajėgų tuojau po Maskvos karinės invazijos pradžios vasario 24 dieną.\n\nMaskva ir Kyjivas kaltino vienas kitą šio komplekso ir jo apylinkių apšaudymais.\n\nUkrainos branduolinės energetikos agentūra „Enerhoatom“ šeštadienį, po naujausių smūgių, perspėjo dėl radioaktyvių medžiagų nuotėkio ir gaisrų grėsmės.\n\nJungtinės Tautos ragino nutraukti visus karinius veiksmus teritorijoje aplink Zaporižios elektrinę.\n\nUkraina iš pradžių baiminosi, kad TATENA vizitas legitimizuos Rusijos okupaciją, bet vėliau išreiškė visišką palaikymą tokiai misijai.\n\nUkrainos prezidentas Volodymyras Zelenskis penktadienį ragino agentūrą kuo greičiau pasiųsti savo komandą.\n\nNuo ketvirtadienio iki penktadienio jėgainė pirmąkart per savo keturių dešimtmečių istoriją buvo atkirsta nuo Ukrainos nacionalinių elektros tinklų „dėl įsibrovėlių veiksmų“, nurodė „Enerhoatom“.\n\nPenktadienio popietę jungtys vėl buvo atkurtos.\n\nRusijos prezidentas Vladimiras Putinas sutiko, kad nepriklausomų inspektorių grupė į Zaporižios AE atvyktų per Ukrainą, rugpjūčio 20-ąją pranešė Prancūzijos prezidentūra, Kremliaus vadovui pasikalbėjus su prancūzų prezidentu Emmanueliu Macronu (Emaniueliu Makronu).\n\nES ministrai nagrinės raginimus uždrausti atvykti rusų turistams\n\nEuropos Sąjungos užsienio reikalų ministrai šią savaitę aptars Ukrainos raginimą uždrausti Rusijos turistams lankytis Europoje.\n\nŠi idėja bus svarstoma antradienį Prahoje prasidėsiančiame dviejų dienų susitikime. Kai kurios bloko narės ją uoliai palaiko, o kitos jai nepritaria, baimindamosi, kad bus užvertos durys iš tėvynės bėgantiems rusų disidentams.\n\nSu Rusija besiribojančios Bendrijos narės jau ėmėsi žingsnių uždrausti arba apriboti vizų išdavimą rusams, tačiau ES mastu draudimas dar neįvestas.\n\nUkraina: tegul rusai lieka namie\n\nVasarį ES apribojo tam tikrų kategorijų vizų išdavimą su Kremliumi susijusiems rusams, įskaitant pareigūnus, diplomatinių pasų turėtojus ir įmonių vadovus. Tačiau išduoti turistines vizas vis dar leidžiama.\n\nUkrainos prezidentas Volodymyras Zelenskis reikalauja, kad Vakarai uždarytų sienas visiems rusams, įskaitant turistus, pabrėždamas, kad jie turėtų „gyventi savo pasaulyje, kol pakeis savo požiūrį“.\n\nUkrainos užsienio reikalų ministras Dmytro Kuleba savo ruožtu sakė: „Didžioji dalis rusų palaiko karą, džiaugiasi raketų smūgiais Ukrainos miestams ir ukrainiečių žudymui. Tad tegul rusų turistai mėgaujasi Rusija“.\n\nĮsiutęs Kremlius Kyjivo raginimą pavadino „neracionaliu“ ir pažadėjo imtis atsakomųjų veiksmų.\n\nSuomija imasi veiksmų\n\nIlgiausią Europoje sieną su Rusija turinti Suomija nuo ketvirtadienio sumažins prašymų išduoti turistinę vizą priėmimą iš Rusijos piliečių iki 10 procentų. Paprastai per dieną gaunama apie tūkstantį prašymų. Visiškai liautis priimti prašymus dėl prašytojo pilietybės neįmanoma dėl Suomijoje galiojančių įstatymų.\n\nŠi priemonė turėtų būti paveiki. Dėl ES sankcijų, kuriomis buvo uždaryta Europos oro erdvė skrydžiams iš Rusijos, rusai, norėdami patekti į kitas Europos šalis, masiškai pradėjo keliauti sausuma per Suomiją.\n\nES narės Lietuva, Latvija ir Lenkija nustojo išduoti naujas turistines vizas rusams, kai Kremliaus pajėgos vasario pabaigoje įsiveržė į Ukrainą.\n\nES Šengeno vizos\n\nLaisvalaikio kelionėms rusai naudojasi Šengeno erdvės vizomis, galiojančiomis 26-iose ES valstybėse ir asocijuotosiose šalyse, įskaitant Šveicariją ir Norvegiją.\n\nPaprastai tokios vizos leidžia šioje zonoje praleisti iki 90 dienų per 180 dienų laikotarpį.\n\nPernai šios 26 valstybės sulaukė maždaug 3 mln. prašymų išduoti Šengeno vizas. Didžiausią dalį prašymų – 536 tūkst. – pateikė rusai.\n\nEstija nori, kad ES taisyklės būtų pakeistos ir kad ji galėtų sustabdyti Šengeno vizą turinčius rusus, nepriklausomai, kuri bloko šalis ją išdavė.\n\nŠį pusmetį rotacine tvarka ES pirmininkaujanti Čekija tvirtina, kad „agresijos metu su Rusijos turistais nederėtų elgtis kaip įprasta“.\n\nES sankcijoms įvesti reikalingas vienbalsis visų 27 valstybių narių pritarimas. Viena šalis – Vengrija – vis dar palaiko draugiškus ryšius su Maskva ir gali vetuoti draudimą išduoti vizas visos ES mastu.\n\nBe to, kelios ES šalys, tarp jų Prancūzija, Vokietija ir Portugalija, primygtinai reikalauja, kad Rusijos žurnalistams ir kitiems civiliams gyventojams, nuogąstaujantiems dėl galimo persekiojamo, ir toliau būtų leidžiama atvykti į Bendriją.\n\nES užsienio politikos vadovas Josepas Borrellis (Žozepas Borelis), pirmininkausiantis ES ministrų susitikimui Prahoje, sakė manantis, kad draudimas visiems rusams atvykti į Europą „nėra gera idėja“.\n\nEuropos Komisija pabrėžia būtinybę suteikti humanitarinę pagalbą disidentams rusams ir sako, kad prašymai išduoti vizą turėtų būti vertinami individualiai, o ne pagal vieną bendrą taisyklę.\n\nLietuva yra sakiusi, kad jei nepavyks susitarti dėl vizų draudimo visos ES mastu, ji galėtų siekti „regioninio sprendimo“ dėl turistinių vizų neišdavimo, galbūt įtraukiant Latviją, Estiją, Suomiją ir Lenkiją.\n\n„Vanduo ant Kremliaus propagandos malūno“\n\nAnalitinio centro „European Council on Foreign Relations“ ekspertė Marie Dumoulin (Mari Dumulen) sakė, kad raginime uždrausti rusams atvykti į Europą esama „pavojingos analizės klaidos“.\n\n„Mažiau nei 30 proc. rusų turi pasą, o jų pagrindinės kelionių kryptys yra Turkija, Egiptas ir Jungtiniai Arabų Emyratai“, – sakė ji.\n\n„Draudimas turėtų visiškai priešingą poveikį, nei siekiama. Stigmatizuojant rusus būtų pilamas vanduo ant Kremliaus propagandos malūno, Maskvai jau daugelį metų, o ypač per invaziją Ukrainoje, smerkiant tariamą vakariečių „rusofobiją“, – kalbėjo M. Dumoulin.\n\nPasak jos, ES turėtų palaikyti ryšius su Rusijos pilietine visuomene, užuot „uždariusi ją į režimo visiškai kontroliuojamą gardą“.\n\nG-7 reikalauja užtikrinti TATENA komandai nevaržomą prieigą prie Zaporižios AE\n\nDidžiojo septyneto (G-7) valstybės pirmadienį pareikalavo, kad į Ukrainą vykstančiai Tarptautinės atominės energijos agentūros (TATENA) komandai būtų užtikrinta nevaržoma prieiga prie Rusijos pajėgų kontroliuojamos Zaporižios atominės elektrinės, pastarosiomis savaitėmis tapusios virtinės karinių smūgių taikiniu.\n\nTATENA darbuotojams turi būti sudarytos sąlygos laiku, saugiai ir „be jokių kliūčių“ patekti į visus branduolinius objektus Ukrainoje, išplatintame pareiškime nurodė G-7 Branduolinio ginklo neplatinimo direktorių grupė.\n\nTATENA darbuotojams taip pat turėtų būti leista „tiesiogiai ir netrukdomai bendrauti su ukrainiečių personalu, atsakingu už šių objektų eksploatavimą“, rašoma pareiškime.\n\nPasak pareiškimo, Rusijos pajėgos, toliau kontroliuodamos Zaporižios AE, kelia „rimtą grėsmę“ tokių objektų „saugumui ir apsaugai“.\n\n„Šie veiksmai labai padidina branduolinės avarijos ar incidento riziką ir kelia pavojų Ukrainos, kaimyninių valstybių gyventojams ir visai tarptautinei bendruomenei“, – perspėjo G-7 Branduolinio ginklo neplatinimo direktorių grupė.\n\nAtominė elektrinė neturėtų būti naudojama karinei veiklai ar karinių medžiagų saugojimui, pabrėžė grupė.\n\nPietryčių Ukrainoje esanti didžiausia Europoje Zaporižios elektrinė, turinti šešis reaktorius, buvo okupuota Rusijos pajėgų tuojau po Maskvos karinės invazijos pradžios vasario 24 dieną.\n\nMaskva ir Kyjivas kaltino vienas kitą šio komplekso ir jo apylinkių apšaudymais.\n\nPirmadienį TATENA vadovas Rafaelis Grossi (Rafaelis Grosis) paskelbė, kad jo vadovaujama komanda vyksta į Zaporižios AE.\n\nR. Grossi jau kelis mėnesius prašė sudaryti galimybę aplankyti jėgainę ir perspėjo dėl „labai realios branduolinės katastrofos rizikos“.\n\nUkraina iš pradžių baiminosi, kad TATENA vizitas legitimizuos Rusijos okupaciją, bet vėliau išreiškė visišką palaikymą tokiai misijai.\n\nM. Podoliakas: Rusijos mėginimai aneksuoti Ukrainos teritoriją tariamais referendumais neduos rezultatų\n\nUkrainos prezidento biuro vadovo patarėjas Michailas Podoliakas pareiškė, kad Rusijos mėginimai aneksuoti Ukrainos teritoriją tariamais referendumais neduos rezultatų, praneša UNIAN.\n\n„Priminsiu... Barbarai planavo užgrobti Kyjivą per tris dienas. Paskui – užgrobti Donbasą iki gegužės 9 d., o vėliau – bent jau iki rugsėjo. Nė vienas iš šių planų neįvykdytas. Taip pat neduos rezultatų ir mėginimai aneksuoti Ukrainos teritorijas tariamais referendumais arba sužlugdyti Vakarų paramą dujų šantažu“, – parašė tviteryje M. Podoliakas.\n\nJis taip pat pabrėžė, kad rusų okupuotame Kryme nežinomos kilmės atakų skaičius tik didės.\n\nUkraina praneša, kad nuo karo pradžios jau sunaikinta daugiau kaip 47 tūkst. okupantų rusų\n\nRusijos armija Ukrainoje nuo vasario 24 d. iki rugpjūčio 29 d. jau neteko apie 47 100 kareivių. Tai pirmadienį pranešė naujienų agentūra „Ukrinform“, remdamasi Ukrainos ginkluotųjų pajėgų generaliniu štabu.\n\nBe to, per šį laikotarpį okupantai rusai neteko 1 947 tankų, 4 269 šarvuotųjų kovos mašinų, 1 060 artilerijos sistemų, 279 reaktyvinių salvinės ugnies sistemų, 149 priešlėktuvinės gynybos priemonių, 234 lėktuvų, 203 sraigtasparnių, 844 dronų, 196 sparnuotųjų raketų, 15 laivų, 3 188 automobilių, 101 specialiosios technikos vieneto.\n\nPasak štabo atstovų, duomenys tikslinami. Skaičiavimą apsunkina intensyvūs karo veiksmai.\n\nVasario 24 d. Rusija pradėjo tarptautinės bendruomenės smerkiamą karinį įsiveržimą į Ukrainą. Jos pajėgos atakuoja ir civilinius objektus. Vakarų šalys, reaguodamos į agresiją, paskelbė Rusijai griežtas sankcijas ir teikia ekonominę bei karinę paramą Ukrainai.\n\nIš Odesos srities uostų išplaukė dar trys laivai su ukrainietiškais grūdais\n\nPirmadienio rytą iš Odesos srities uostų „grūdų koridoriumi“ išplaukė trys laivai su Ukrainos žemės ūkio produkcija.\n\nTai pranešė Turkijos gynybos ministerija, kuria remiasi „Ukrinform“.\n\n„Pirmadienio rytą iš Ukrainos uostų išplaukė dar trys laivai su grūdais“, - sakoma pranešime.\n\nJame taip pat pažymima, kad eksportui skirti grūdai kraunami pagal planą, darbus kontroliuoja Bendrasis koordinavimo centras Stambule.\n\nSekmadienį iš Odesos srities uostų išplaukė šeši laivai su grūdais.\n\nIš viso nuo jūrų blokados nutraukimo iš Odesos srities uostų išplaukė 54 laivai su ukrainietiška žemės ūkio produkcija.\n\nLiepos 22 d. Stambule dalyvaujant Turkijos prezidentui Recepui Tayyipui Erdoğanui ir Jungtinių Tautų generaliniam sekretoriui António Guterresui buvo pasirašyta sutartis dėl saugaus grūdų gabenimo iš Ukrainos uostų. Dokumentą pasirašė Ukrainos, Rusijos, JT ir Turkijos atstovai.\n\nKaip jau buvo pranešta, laivai, Juodąja jūra gabenantys grūdus Iš Ukrainos, plaukia specialia buferine 10 jūrmylių (maždaug 18,5 kilometro) zona.\n\nJK: Rusijos vadovybė stumia S. Šoigu į nuošalę\n\nRusijos vadovybė, pasak Jungtinės Karalystės (JK) gynybos ministerijos, stumia gynybos ministrą Sergejų Šoigų į nuošalę ir dabar prezidentą Vladimirą Putiną apie karo eigą tiesiogiai informuoja operatyviniai vadai, praneša agentūra „Sky News“.\n\nKaip teigiama ministerijos kasdien skelbiamoje žvalgybos duomenų suvestinėje, tai veikiausiai lėmė Rusijos patiriamos problemos jos kare prieš Ukrainą. Ministerijos teigimu, Rusijos pareigūnai ir kariai „veikiausiai nuolat šaiposi“ iš S. Šoigu dėl jo „neveiksmingos lyderystės“, Maskvai siekiant padaryti pažangą Ukrainoje.\n\nAnot ministerijos, S. Šoigu prieš tai, kai buvo paskirtas Rusijos gynybos ministru praleido didžiąją dalį savo gyvenimo dirbdamas statybų sektoriuje, tad jis „veikiausiai jau ilgą laiką bando pakeisti savo kaip pareigūno, neturinčio daug karinės patirties, reputaciją“.\n\nRusijoje vyks karinės pratybos „Vostok 2022“\n\nRusijoje šią savaitę vyks karinės pratybos „Vostok 2022“, kuriose dalyvaus daugiau kaip 50 tūkst. karių.\n\nŠalies gynybos ministerija pirmadienį pareiškė, kad pratybų metu bus naudojama daugiau kaip 5 tūkst. įvairios ginkluotės vienetų, 140 lėktuvų ir 60 karo laivų. Ministerija tikino, kad šių pratybų tikslas – užtikrinti Rusijos ir jos sąjungininkių karinį saugumą.\n\nKaip pranešama, ketvirtadienį prasidėsiančios ir kitą trečiadienį pasibaigsiančios pratybos vyks poligonuose Rytų Sibire ir Rusijos Tolimuosiuose Rytuose bei Japonijos jūroje. Jose dalyvaus kariai iš Rusijos, Baltarusijos, Kinijos ir Indijos.\n\nPratybos organizuojamos Rusijos karui Ukrainoje įžengus į septintą mėnesį.\n\nEstijos URM vadovas: nepriimtina, kad valstybės agresorės piliečiai gali laisvai lankytis Europos Sąjungoje\n\nArtėjant Prahoje įvyksiančiam Europos Sąjungos šalių užsienio reikalų ministrų susitikimui, Estijos diplomatijos vadovas Urmas Reinsalu paragino Bendriją apriboti vizų išdavimą Rusijos piliečiams, praneša portalas ERR.\n\n„Mes esame prieš genocidą. Bet kaip tik dabar rusai jį vykdo Ukrainoje, - pareiškė Estijos URM vadovas interviu laikraščiui „Die Welt“. – Tai, kad neribojamas valstybės agresorės piliečių įvažiavimas (į ES), kad jie vis dar gali važiuoti pas mus atostogauti, apsipirkti ir apeiti sankcijas, – moraliai nepriimtina“.\n\nU. Reinsalu taip pat priminė grėsmę saugumui, kadangi į ES atvykstantys rusai gali būti šnipai: „Europoje vyksta karas, o mes dažnai nežinome, kas pas mus atvažiuoja“.\n\nDalis ES šalių, tarp jų – Baltijos valstybės, ragina visiškai uždrausti vizų išdavimą rusams dėl Maskvos agresijos prieš Ukrainą. Bet Bendrijoje nėra sutarimo šiuo klausimu. Pavyzdžiui, anksčiau prieš draudimą pasisakė Vokietijos kancleris Olafas Scholzas.\n\nĮ Ukrainą iš Baltarusijos oro erdvės paleistos mažiausiai penkios raketos\n\nRugpjūčio 28 d. vakarą į Baltarusijos oro erdvę įskrido penki Rusijos lėktuvai ir iš ten į Ukrainos teritoriją paleido mažiausiai penkias raketas, praneša agentūra „Ukrinform“, remdamasi karo veiksmų stebėsenos grupe „Belaruski Hajun“.\n\nPasak „Belaruski Hajun“, 19 val. 14 min. į Baltarusijos oro erdvę virš Mogiliovo srities iš Rusijos teritorijos įskrido mažiausiai penki rusų naikintuvai, tarp jų – keli bombonešiai „Tu-22M“. Jie tuomet praskrido virš Rahačiovo miesto Akciabrskij miestelio Gomelio srityje link. Iš ten 19 val. 29 min. buvo paleista pirmoji raketa. Po to raketos buvo paleidžiamos kas tris minutes.\n\nKiek vėliau virš Mikaševičų, Lunineco ir Stolino miestų Baltarusijoje pasigirdo penki sprogimai ar raketų paleidimo garsai. Tuomet tarp 19 val. 44 min. ir 19 val. 53 min. lėktuvai grįžo į Rusiją.\n\nBaltarusija yra artima Rusijos sąjungininkė. Šalis leidžia Maskvai naudotis savo teritorija vykdant Ukrainos puolimą.\n\nMariupolyje rusų kariai aktyvina pasiruošimą „referendumui“\n\nOkupantai Mariupolyje suaktyvino pasiruošimą vadinamajam referendumui, bet mėginimai sudaryti balsavimo komisijas kol kas nesėkmingi.\n\nTai pirmadienį „Telegram“ kanale pranešė Mariupolio mero patarėjas Petro Andriuščenka, kuriuo remiasi „Ukrinform“.\n\n„Referendumas. Mūsų žiniomis, iš Kremliaus gautas dar vienas fantastinis nurodymas – iki rugsėjo 15 d. pasiekti Donecko srities sieną. Todėl vėl atnaujintas pasiruošimas „referendumui“. Mėginama sudaryti keturis balsavimo komisijas – kol kas nesėkmingai“, - parašė jis.\n\nPasak P. Andriuščenkos, taip pat duotas nurodymas patikslinti mariupoliečių asmens duomenis.\n\n„Visi masiškai apskambinami ir klausiami, ar ketina balsuoti. Bet data nenurodoma, sako, kad ji bus paskelbta vėliau“, - papasakojo Mariupolio mero patarėjas.\n\n„Ukrinform“ primena, kad Rusijos agresija sukėlė Mariupolyje didžiulę humanitarinę katastrofą. Miestas beveik visiškai sugriautas, jame neužtikrinamas normalus elektros, vandens ir dujų tiekimas. Nuo karo pradžios Maroiupolyje žuvo apie 22 tūkst. civilių, daugiau kaip 50 tūkst. gyventojų buvo deportuoti į Rusiją ir laikinai okupuotas Donecko srities teritorijas.\n\nAnksčiau buvo pranešta, kad okupantai planavo surengti „referendumą“ dėl užgrobtų teritorijų prijungimo prie Rusijos rugsėjo 11 d.\n\nKremlius ragina spausti Ukrainą dėl Zaporižios AE\n\nKremlius pirmadienį paragino daryti „spaudimą“ Kyjivui, kad sumažėtų įtampa dėl Maskvos pajėgų užimtos Zaporižios atominės elektrinės pietryčių Ukrainoje, dėl kurios apšaudymų Maskva ir Kyjivas kaltina vienas kitą.\n\n„Visos šalys privalo daryti spaudimą Ukrainos pusei, kad ji liautųsi kėlusi pavojų Europos žemynui apšaudydama“ šią jėgainę, žurnalistams sakė Kremliaus atstovas Dmitrijus Peskovas.\n\nŠie komentarai buvo išsakyti Tarptautinės atominės energijos agentūros (TATENA) vadovui Rafaeliui Grossi (Rafaeliui Grosiui) paskelbus, kad jis kartu su šios Jungtinių Tautų organizacijos ekspertų grupe išvyksta į Zaporžios AE, didžiausią atominę jėgainę Europoje, kuri yra kontroliuojama Rusijos pajėgų nuo Maskvos įsiveržimo į Ukrainą pirmųjų savaičių.\n\n„Šios misijos laukėme ilgą laiką. Laikome ją būtina“, – teigė D. Peskovas.\n\nPasak jo, Maskva užtikrins TATENA misijos saugumą Rusijos kontroliuojamoje teritorijoje, „atsižvelgdama į nuolat ten gresiančius pavojus“.\n\nTuo metu Ukrainos atominės energetikos agentūra „Enerhoatom“ pirmadienį perspėjo, kad dėl apšaudymų iš Zaporižios jėgainės gali pasklisti radioaktyvių teršalų.\n\nAgentūra nurodė, kad per pastarąją parą Rusijos kariuomenė toliau apšaudė šalia jėgainės esantį Enerhodaro miestą ir elektrinės kompleksą.\n\n„Enerhoatom“ pranešime sakoma, kad du iš šešių jėgainės reaktorių, vėl prijungti prie Ukrainos elektros tinklų po jų išsijungimo praeitą savaitę, šiuo metu veikia stabiliai.\n\nTačiau agentūra pažymėjo, kad Rusijos karių, ginkluotės, technikos ir sprogmenų buvimas kelia didelį pavojų Zaporižios AE darbo saugumui. Dėl reguliarių apšaudymų iškilo vandenilio nuotėkio ir radioaktyvių medžiagų pasklidimo pavojus, taip pat išlieka didelė gaisrų grėsmė.\n\nES planuoja stabdyti susitarimo, palengvinančio rusams kelią prašyti vizų, galiojimą\n\nEuropos Sąjunga planuoja sustabdyti susitarimo, kuriuo rusams palengvinamas kelias prašyti vizų kelionėms į bloką, galiojimą, pirmadienį žurnalistams sakė vienas bloko diplomatas.\n\n„Negalime tęsti ligšiolinės vizų politikos“, – prieš Prahoje rengiamą ES užsienio reikalų ministrų susitikimą, skirtą aptarti Rusijos invaziją į Ukrainą, sakė diplomatas, kalbėjęs su anonimiškumo sąlyga.\n\n„Turizmas nėra žmogaus teisė“, – pridūrė jis, pabrėždamas simbolinę 2007 metų susitarimo dėl vizų režimo supaprastinimo, kuriuo mėginta sukuri šiltesnius ryšius su Maskva, svarbą.\n\nŠi priemonė, kuri, jei ją patvirtins valstybės narės, gali įsigalioti spalį, nereiškia oficialaus turizmo vizų draudimo, kurį ragina paskelbti kai kurios ES priklausančios Rusijos kaimynės.\n\nTačiau ji apsunkintų vizų gavimo procesą ir galėtų sulėtinti į Europą vykstančių rusų srautą, o tai padidintų Maskvos tarptautinę izoliaciją.\n\nES jau nebetaiko vizų režimo supaprastinimo Rusijos oficialioms delegacijoms ir verslo lyderiams, tačiau dabar planuoja, kad tokia pat tvarka įsigaliotų ir kitų trumpalaikių vizitų atžvilgiu.\n\nVasarį Rusijos pajėgos įsiveržė į Ukrainą ir pradėjo intensyviausią karą Europoje per pastaruosius dešimtmečius, o Kyjivo sąjungininkai Vakaruose ėmė taikyti Maskvai sankcijas.\n\nLietuva, Estija, Latvija, Lenkija ir Suomija paragino Briuselį uždrausti Rusijos turistams gauti vizas į ES bendrąją Šengeno erdvę.\n\nTačiau kai kurios šalys, pavyzdžiui, Vokietija, nepritaria visiškam draudimui.\n\nDėl ES sankcijų, kuriomis buvo uždaryta Europos oro erdvė skrydžiams iš Rusijos ir į ją, rusai, norėdami patekti į kitas Europos šalis, masiškai pradėjo keliauti sausuma per Suomiją ir Baltijos šalis.\n\nLietuva įspėjo, kad Rusijos kaimynės ES gali uždaryti savo sienas rusų turistams, jei kitos blokui priklausančios šalys nesutiks uždrausti vizų išdavimo.\n\nŠis klausimas bus svarstomas antradienį Prahoje prasidėsiančiame dviejų dienų ES užsienio reikalų ministrų susitikime, tačiau nesitikima, kad jis bus galutinai išspręstas.\n\nDiplomatinis šaltinis teigė, kad susitikime tikisi „aktyvių diskusijų“, tačiau sakė, kad visiškas draudimas išduoti vizas privalėtų būti įtrauktas į naują sankcijų paketą ir sulaukti vieningo valstybių narių pritarimo.\n\nPaskelbus tokį draudimą galėtų būti numatytos išimtys humanitariniais atvejais, taip pat studentams ir pilietinei visuomenei.\n\nPraėjusiais metais 26 Šengeno kelionių zonai priklausančios šalys – 22 ES valstybės narės bei Norvegija, Islandija, Šveicarija ir Lichtenšteinas – išnagrinėjo 536 000 rusų prašymų dėl trumpalaikių vizų.\n\nVokietijoje įvyks JAV ir sąjungininkų gynybos ministrų susitikimas dėl Ukrainos\n\nJAV gynybos sekretorius Lloydas Austinas (Loidas Ostinas) rugsėjo 8 dieną Vokietijoje susitiks su kolegomis iš šalių sąjungininkių aptarti paramos Rusijos užpultai Ukrainai, pirmadienį pranešė Jungtinių Valstijų kariuomenė.\n\nUkrainos gynybos kontaktinė grupė surengs tiesiogines derybas Ramšteino oro pajėgų bazėje, pranešė JAV oro pajėgos Europoje ir oro pajėgos Afrikoje.\n\nNyderlandai nusiųs į Ukrainą daugiau ekspertų padėti TBT tyrimui\n\nNyderlandai pirmadienį pranešė, kad nusiųs į Ukrainą dar tris tyrėjų grupes, kurios padės Tarptautiniam Baudžiamajam Teismui (TBT) tirti karo nusikaltimus, įvykdytus nuo Rusijos invazijos į provakarietišką kaimynę pradžios.\n\nŠios misijos numatytos šių metų gale ir ateinančiais metais.\n\nGegužę į Ukrainą buvo išsiųsti keli olandų tyrėjai dalyvauti didžiausioje tokio pobūdžio TBT misijoje per šios institucijos istoriją.\n\n„Mes ir toliau esame visiškai įsipareigoję siekti teisingumo už karo nusikaltimus Ukrainoje“, – socialiniame tinkle „Twitter“ parašė Nyderlandų užsienio reikalų ministras Wopke Hoekstra (Vopkė Hukstra).\n\n„Dėl to Nyderlandai greitu metu atsiųs tris naujas teismo ekspertų grupes padėti ukrainiečiams ir Tarptautiniam Baudžiamajam Teismui vykdyti tyrimą“, – rašė jis.\n\nNyderlandų užsienio reikalų, gynybos ir teisingumo ministerijos bendrame laiške parlamentui nurodė, kad tyrėjai dirbs „po Tarptautinio Baudžiamojo Teismo vėliava“. TBT būstinė yra Nyderlandų mieste Hagoje.\n\nNyderlandų karo policijos komandos bus atsiųstos „2022 metų rudenį ir, jei situacija leis, 2023 metų pavasarį bei tų metų rudenį“, nurodoma bendrame laiške.\n\nTBT, kuris jau 20 metų nagrinėja sunkiausių nusikaltimų bylas, tuojau po Rusijos karinės invazijos pradžios vasario 24 dieną paskelbė pradedantis išsamų įtariamų karo nusikaltimų ir nusikaltimų žmoniškumui Ukrainoje tyrimą.\n\nGegužę TBT išsiuntė į Ukrainą 42 tyrėjų komandą, kurioje dirba „daug olandų ekspertų“.\n\nKol kas TBT atsisako nurodyti, kada tikisi pateikti pirmuosius kaltinimus dėl nusikaltimų Ukrainoje.\n\nBirželį Nyderlandai pranešė užkirtę kelią infiltruotis į TBT Rusijos karinės žvalgybos agentui, apsimetusiam stažuotoju iš Brazilijos.\n\nUkrainos ginkluotosios pajėgos praneša prasiveržusios pro Rusijos fronto linijas Chersone\n\nUkrainos ginkluotosios pajėgos prasiveržė pro Rusijos fronto linijas Chersone, pranešė portalas „Hromadske“, remdamasis kariuomenės atstove.\n\n„Ukrainos ginkluotosios pajėgos pradėjo puolamąsias operacijas daugelyje Pietų Ukrainos dalių“, – teigė Pietų Ukrainos gynybos pajėgų spaudos centro vadovė Natalija Humeniuk.\n\nKaip pranešama, Donecko separatistų daliniai ir Rusijos jūrų pėstininkai buvo priversti pasitraukti iš šių teritorijų. Daugiau detalių neskelbiama.\n\nŠios informacijos nepriklausomai patvirtinti negalima.\n\nŠvedija skirs Ukrainai 1 mlrd. kronų vertės karinės ir civilinės pagalbos\n\nŠvedija skirs 500 mln. kronų (46,75 mln. dolerių) karinės pagalbos Ukrainai, kad padėtų jai atremti Rusijos agresiją.\n\nApie tai pranešė Švedijos ministrė pirmininkė Magdalena Andersson po susitikimo su Ukrainos užsienio reikalų ministru Dmytro Kuleba, praneša „Ukrinform“, remdamasi „Reuters“.\n\n„Kol vyksta karas, mes remsime Ukrainą“, – pabrėžė M. Andersson. Ji sakė, kad Švedijos vyriausybė iš viso Ukrainai papildomai suteiks 1 mlrd. kronų karinės ir civilinės pagalbos paketą.\n\nM. Andersson nepateikė karinio paketo detalių, tačiau teigė, kad jis bus panašus į ankstesnę paramą, kurią sudarė prieštankiniai ginklai, asmeninės apsaugos priemonės ir išminavimo įranga.\n\nCivilinė pagalbos paketo dalis apims ukrainietiškų kviečių pirkimą, jie bus perduoti šalims, patiriančioms maisto trūkumą, ir prisidės prie Ukrainos ekonomikos plėtros.\n\nSavo ruožtu D. Kuleba paragino Švediją tiekti Kyjivui ginklus, pavyzdžiui, haubicas ir sviedinius. „Kol vyksta karas, mes prašysime daugiau ginklų. Svarbus kiekvienas euras, kiekviena kulka, kiekvienas šovinys“, – sakė jis.\n\nD. Kuleba rugpjūčio 29-31 dienomis lankosi Švedijoje ir Čekijoje, kur aptars sankcijų Rusijai stiprinimo klausimus.\n\nNužudytas Ukrainos parlamentaras, perėjęs dirbti rusų okupantams\n\nOkupuotoje pietų Ukrainoje buvo nužudytas Ukrainos įstatymų leidėjas, kuris perėjo dirbti Rusijos valdžios institucijoms, teigia Rusijos tyrėjai.\n\nPreliminariais duomenimis, 33 metų Oleksijus Kovaliovas buvo nušautas savo namuose, „Telegram“ paskelbė Rusijos kriminalinių tyrimų institucijos.\n\nPer išpuolį taip pat žuvo jo draugė, teigiama pranešime. Pasak Ukrainos šaltinių, ji buvo subadyta peiliu ir mirė ligoninėje.\n\nApie O. Kovaliovo mirtį pranešė keli Ukrainos parlamentarai. Jis jau buvo išgyvenęs sprogimą birželio mėnesį.\n\nVerslininkas O. Kovaliovas į Aukščiausiąją Radą buvo išrinktas 2019 metais Chersono regione nuo prezidento partijos „Tautos tarnas“.\n\nBalandžio mėnesį, grįžęs į gimtąjį regioną, jis buvo pašalintas iš partijos ir parlamentinės frakcijos, įtariant bendradarbiavimu su Maskva, o prokuratūra pradėjo tyrimą dėl valstybės išdavystės.\n\nRusijos kontroliuojamame Chersone jis ėjo okupacinės valdžios vadovo pavaduotojo ir žemės ūkio ministro pareigas.\n\nPastarosiomis savaitėmis buvo įvykdyti ir daugiau išpuolių prieš ukrainiečius, perėjusius tarnauti okupacinėms pajėgoms.\n\nUkraina pradeda kontrpuolimą, kad atsiimtų okupuotą Chersoną\n\n\n\nUkrainos pajėgos pradėjo kontrpuolimą, siekdamos atkovoti pietinį Chersono miestą, kurį šiuo metu yra užėmusios Rusijos pajėgos, pirmadienį pranešė vietos valdžios pareigūnas.\n\n\n\n„Ukrainos ginkluotosios pajėgos pradėjo puolimą keliose vietovėse pietuose“, – „Telegram“ pranešė regiono administracijos vadovas Jaroslavas Januševyčius.\n\n\n\n„Prašome Chersono gyventojų laikytis saugumo nurodymų: laikytis arti slėptuvių ir kuo toliau nuo Rusijos pozicijų“, – pridūrė jis.\n\n\n\n„Šiandien buvo surengta galinga artilerijos ataka į priešo pozicijas... visoje okupuotoje Chersono regiono teritorijoje“, – Ukrainos televizijos kanalui „Pryamyi TV“ sakė vietos deputatas ir regiono gubernatoriaus patarėjas Serhijus Chlanis.\n\n\n\n„Tai yra pranešimas, kurio laukėme nuo pavasario – tai Chersono regiono okupacijos pabaigos pradžia“, – sakė jis.\n\n\n\n„Tai, kas vyksta dabar, yra parengta, gerai subalansuota kontrpuolimo pradžia“, – AFP sakė S. Chlanis, pridurdamas, kad pirmadienį Ukrainos lėktuvai veikė „palei visą fronto liniją“.\n\n\n\nRusijos pajėgos užėmė 280 tūkst. gyventojų turintį Chersono miestą kovo 3 dieną. Tai buvo pirmasis didelis miestas, kritęs po Maskvos invazijos į Ukrainą pradžios vasario 24 dieną.\n\n\n\nS. Chlanis sakė, kad Ukrainos pajėgos dabar turi „pranašumą“ pietiniame fronte. Pastarosiomis savaitėmis keli smūgiai buvo nukreipti į regiono tiltus siekiant apsunkinti Rusijos kariuomenės logistiką.\n\n\n\nKiek anksčiau Ukrainos žiniasklaida citavo pietinės kariuomenės vadovybės atstovę Nataliją Gumeniuk, kuri teigė, kad Kyjivo pajėgos puola frontą iš „daugelio krypčių“.\n\n\n\nSocialiniame tinkle „Facebook“ ukrainiečių karinė grupuotė „Kachova“ pranešė, kad pastebėjo prorusiškų separatistų kovotojų „atsitraukimą“ iš savo pozicijų regione.\n\n\n\nPirmasis deokupacijos etapas – Chersono regiono dešinysis krantas, sakė S. Chlanis.\n\n\n\n„Apie kairiojo kranto išlaisvinimą kol kas sunku kalbėti, nes pažeisti transporto keliai sulaikys mūsų ginkluotąsias pajėgas“, – sakė jis.\n\n\n\nNė vieno iš šių teiginių nebuvo galima patikrinti per nepriklausomus šaltinius.\n\n\n\nLiepos pabaigoje S. Chlanis sakė, kad Kyjivo pajėgos regioną atgaus iki rugsėjo mėnesio.\n\nRusijos kariuomenė teigia sužlugdžiusi Ukrainos atakas Chersone\n\nRusijos kariuomenė pirmadienį pranešė, kad užkirto kelią Ukrainos puolimui pietiniuose Chersono ir Mykolajivo regionuose ir padarė „didelių nuostolių“ Kyjivo pajėgoms.\n\n„Šis naujausias priešo bandymas surengti puolamąsias operacijas visiškai žlugo“, – sakoma Rusijos gynybos ministerijos pranešime.\n\nCNN: ukrainiečiai iš Rusijos atkovojo 4 kaimus netoli Chersono\n\nRemdamasis kariniais šaltiniais, CNN informuoja apie tai, kad Ukrainos kariai iš Rusijos atkovojo keturis kaimus šalies pietuose netoli Chersono. Pagrindiniu ukrainiečių taikiniu yra Chersono miestas.\n\n187-oji karo Ukrainoje diena\n\n\n\n\n\n\n\n\n\n\n\n\n\nScanpix nuotr."
}