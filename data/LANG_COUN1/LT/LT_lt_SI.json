{
    "Naujus lyderius radusi Lietuva pristabdė L.Dončičių, bet ne Slovėniją": "Lietuvos rinktinė atrado naujus lyderius, sužaidė neprastą mačą, apsunkinusi gyvenimą Lukai Dončičiui, bet tai nepadėjo pergale pradėti Europos čempionato.\n\nĮ 14,5 tūkst. žiūrovų pripildytą Kelno areną (iš viso telpa 18 tūkst.) Slovėnijos krepšininkai atvyko taksi, nesulaukę vėlavusio autobuso, bet jie ir rungtynių metu rado naujų kelių, įvėlę lietuvius į taškų lenktynes ir pirmavę didžiąją mačo dalį.\n\nNors slovėnų superžvaigždė – Luka Dončičus, dažniausiai saugotas Arno Butkevičiaus, pelnė 14 taškų, Slovėnija parodė, kad turi ir kitų gerų žaidėjų.\n\nL.Dončičiaus kamuoliais maitinamas natūralizuotas amerikietis Mike'as Tobey (24 taškai), taip pat 2017 metais Europos čempionato auksinis MVP Goranas Dragičius (19) žaidė labai rezultatyviai ir būtent jie patraukė Slovėniją į priekį tuo metu, kai ketvirtojo kėlinio pradžioje lietuviams buvo pavykę trumpam pirmauti penkiais taškais (78:73).\n\nLietuvos rinktinė irgi rado naujų lyderių: Mindaugas Kuzminskas (19 taškų), Marius Grigonis (18) ir Lukas Lekavičius (14) rinko taškus lyg pašėlę.\n\nTai nebuvo paprastas mačas Jonui Valančiūnui (9 taškai ir 12 kamuolių) ir Domantui Saboniui (10 taškų, 4 klaidos).\n\nIf we had to pick between the dime or the slam, we'd still pick both. 💣💥#EuroBasket x #BringTheNoise\n\n\n\n📺 https://t.co/XA74Vl1szW pic.twitter.com/qktAw06xKK — #EuroBasket 2022 (@EuroBasket) September 1, 2022\n\nSlovėnai buvo parengę spąstus ir tykodami ne kartą išmušė Lietuvos aukštaūgiams kamuolį iš rankų. Šie kantriai kovojo gynyboje, pajutę, kad šįvakar ant teisingos kojos į areną žengė jų komandos draugai.\n\nTačiau lietuviams labai trukdė klaidos. Iš viso 16 kartų prarastas kamuolys dažniausiai virsdavo slovėnų greitais taškais rungtynėse, kuriose 2017 metų Europos čempionai nežymiai pirmavo didžiąją dalį.\n\nLietuviai laimėjo kovą dėl kamuolių 37:35, bet antrojoje rungtynių pusėje buvo pora atkarpų, kai slovėnai po netaiklių metimų vis nusiimdavo kamuolį bei susikurdavo kitų progų.\n\nGaliausiai Lietuvos krepšininkams nepavyko atsirevanšuoti Slovėnijai už pralaimėjimą pernai Kaune, kai per olimpinės atrankos finalą L.Dončičiaus traukti svečiai 96:85 nugalėjo tada Dariaus Maskoliūno treniruotą rinktinę.\n\nŠįkart L.Dončičius pelnė 14 taškų, pataikęs tik 4 metimus iš 14, bet atliko 10 rezultatyvių perdavimų.\n\nIf you're going to let Luka work in the paint, you're going to have a bad time.\n\n\n\n*insert south park meme* ⛷️#EuroBasket x #BringTheNoise\n\n\n\n📺 https://t.co/XA74Vl1szW pic.twitter.com/WNTienPcZC — #EuroBasket 2022 (@EuroBasket) September 1, 2022\n\nKazio Maksvyčio vyrams Europos čempionato startas nebuvo sėkmingas, bet parodytas krepšinis – solidus, o prieš akis laukia daug sudėtingų kovų – artimiausią šeštadienį su kita čempionato favorite Prancūzija.\n\nWe hoped this game would never end! 😳\n\n\n\nA ferocious battle between two contenders. but @kzs_si 🇸🇮 take the win against Lithuania 🇱🇹 to begin their title defense!#EuroBasket x #BringTheNoise — #EuroBasket 2022 (@EuroBasket) September 1, 2022\n\nKitose B grupės rungtynėse ketvirtadienį Bosnijos ir Hercegovinos krepšininkai 95:85 įveikė Vengriją.\n\nKrepšinio vakaras Kelne baigsis trečiuoju B grupės maču tarp Vokietijos ir Prancūzijos.\n\nLietuva: Mindaugas Kuzminskas 19 (3/3 trit.), Marius Grigonis 18 (4/5 dvit.), Lukas Lekavičius 14 (5 rez. perd.), Domantas Sabonis 10, Jonas Valančiūnas 9 (12 atk. kam.), Ignas Brazdeikis 8, Rokas Giedraitis 5, Rokas Jokubaitis 2 (Arnas Butkevičius);\n\nSlovėnija: Mike'as Tobey 24 (10/12 dvit.), Goranas Dragičius 19, Luka Dončičus 14 (1/8 trit., 10 rez. perd., 6 atk. kam.), Jaka Blažičius 14, Vlatko Čančaras 11, Žiga Dimecas 4, Klemenas Prepeličius 3, Edo Muričius 2, Zoranas Dragičius 1.\n\nRungtynių eiga\n\nKetvirtasis kėlinys\n\n40 min. Nepaisant L.Lekavičiaus dvitaškio, slovėnai artėja prie pergalės šiame įdomiame mače.\n\n39 min. Kokį ketvirtą kartą ant grindų po susidūrimų su lietuviais lyg pakirstas griuvęs L.Dončičius išprovokavo nesportinę D.Sabonio pražangą puolime. Labai ne laiku. 81:86.\n\n37 min. L.Dončičius maitina kamuoliu M.Tobey. Šis natūralizuotas amerikietis vis renka taškus. Dar pataikė ir G.Dragičius, tad vėl atsiliekame 81:85.\n\n36 min. D.Sabonis pataikė vieną baudą, tad Lietuva lieka priekyje 79:76.\n\n34 min. M.Kuzminskas ir M.Grigonis toliau veda į priekį lietuvius. 78:73!\n\nŽygimanto Gedvilos / BNS nuotr./Mindaugas Kuzminskas\n\n32 min. Stasio Povilaičio dainai skambant Kelno arenoje, lietuviai pagaliau priekyje – 71:69 po L.Lekavičiaus dvitaškio.\n\nTrečiasis kėlinys\n\n30 min. Po trečio kėlinio 67:69.\n\nMarius MILAŠIUS, 15min žurnalistas Kelne „Kuzia, Kuzia“, – aidi Kelno arenos tribūnose. Vyriausias Lietuvos rinktinės krepšininkas kelia Lietuvą ant kojų trečiajame kėlinyje ir jau su 16 taškų yra rezultatyviausias mačo žaidėjas. Gaila, kad neįkrito dar ir tos dvi baudos.\n\n30 min. M.Kuzminskas šįvakar nuostabus. Dabar jis rezultatyviausias mūsų komandoje su 16 taškų, o po Kuzios dvitaškio lyginame rezultatą – 67:67.\n\n29 min. R.Jokubaičiui tai sunkios rungtynės. Kol kas debiutiniame Europos čempionate per 12 minučių jaunasis įžaidėjas taškų nepelnė. Lietuva vis dar turi vytis. 63:67.\n\nMarius MILAŠIUS, 15min žurnalistas Kelne Sunkiausia atkarpa Lietuvos rinktinei (0:9). Slovėnai renkasi toli atšokančius kamuolius ir kartoja metimus, o lietuviams bent kelis sykius neužteko laiko susikurti gerus metimus. Kazio Maksvyčio pertraukėlė pačiu metu.\n\n27 min. Sunkios minutės Lietuvos komandai. Kova po savuoju krepšiu pralaimėta kelis kartus iš eilės, tad slovėnai net ir šaudydami dažniau pro šalį kartoja metimus, kol įmeta. 57:64.\n\n26 min. L.Dončičius aktyviai dalyvauja ir kovoje dėl kamuolių, ir porą kartų pasiekė savo, kol galiausiai įdėjo į krepšį, įveikęs I.Brazdeikio gynybą. Lietuva atsilieka 57:62.\n\nMarius MILAŠIUS, 15min žurnalistas Kelne „Jei jie pradėtų nervintis, mums būtų didelis pliusas“, – vakar apie slovėnų emocijas sakė Jonas Valančiūnas. Luka Dončičius vis emocingiau reaguoja į švilpukus, o Lietuvos rinktinė su Europos čempionais žengia koja kojon.\n\n24 min. J.Valančiūnas puikiai sustabdė L.Dončičių, kuris tikėjosi lengvai prasiveržti pro galinę liniją, bet atsitrenkė į lietuvį kaip į sieną.\n\n22 min. M.Grigonio šou! Jis penkių taškų serija pradėjo kėlinį ir jau yra rezultatyviausias Lietuvos komandos gretose, pelnęs 14 taškų. Dar svarbiau, kad Lietuva pagaliau išsiveržė į priekį 53:51!\n\nMarius MILAŠIUS, 15min žurnalistas Kelne Aktualiausi skaičiai Lietuvos trenerių štabui prieš antrą rungtynių pusę – 14:1 slovėnų pranašumas pagal taškus po klaidų. Tik aplyginus šį rodiklį Lietuvos rinktinė pretenduos į pergalę.\n\nAntrasis kėlinys\n\nPer pirmuosius du kėlinius Lietuvai daugiausiai taškų pelnė ne vidurio puolėjai, o M.Kuzminskas (10), M.Grigonis (9) ir L.Lekavičius (8). J.Valančiūnas pelnė 7, D.Sabonis – 5, bet suklydo 3 kartus. Klaidos yra lietuvių bėda šįvakar – jau 9 prarasti kamuoliai.\n\nSlovėnams iki pertraukos daugiausiai taškų pelnė G.Dragičius (10), M.Tobey (9) ir J.Blažičius bei L.Dončičius (po 8). Gynyba prieš L.Dončičių neprasta, bet kiti slovėnai siaučia, jų tritaškių taiklumas – 8 iš 15.\n\nMarius MILAŠIUS, 15min žurnalistas Kelne Pernai slovėnai ir lietuviai pirmąją rungtynių pusę užbaigė 52:52, o šiemet – 51:48. Akivaizdu, kad šių komandų rungtynėse laimi puolimas, kuris Lietuvai kol kas klostosi neblogai – vien jau ką pasako 6 taiklūs tritaškiai iš 9. Tačiau vien puolimu prieš tokią talentingą komandą nelaimėsi.\n\nRokas PAKĖNAS, 15min žurnalistas Kelne Mindaugas Kuzminskas tęsia įspūdingą sugrįžimą po traumos. Pusmetį nežaidęs krepšininkas per pirmuosius tris kontrolinius ir FIBA pasaulio čempionato atrankos lango mačus rinko 11, 14 ir 15 taškų, o savo puikią seriją tęsia ir dvikovoje su Slovėnija. Rungtynės dar nepasiekė ilgosios pertraukos, o Kuzia jau turi 10 taškų ir yra rezultatyviausias Kazio Maksvyčio auklėtinis. Poskonį burnoje tik kiek apkartino blokas greitoje atakoje, kurį jam sudavė Vlatko Čančaras.\n\n20 min. Trečiasis NBA žaidžiantis slovėnas Vlatko Čančaras pasižymėjo abiejose pusėse – blokavęs M.Kuzminsko greitą ataką, jis po kelių sekundžių pelnė 2 taškus su J.Valančiūno pražanga. Gerai, kad kėlinį tritaškiu baigė M.Grigonis. 48:51.\n\n19 min. G.Dragičius įsibėgėjo kaip reikiant. Jis jau pelnė 10 taškų ir vėl patraukė slovėnus pirmyn penkių taškų serija. Lietuva atsilieka 41:46.\n\n18 min. M.Kuzminsko ir M.Grigonio metimais leidžiamės į gaudynes ir vėl lipame ant kulnų: 38:41.\n\nŽygimanto Gedvilos / BNS nuotr./Mindaugas Kuzminskas\n\nRokas PAKĖNAS, 15min žurnalistas Kelne Praėjusių metų baudų metimų šmėkla, kai Lietuvos rinktinė olimpinio atrankos turnyro finale į Slovėnijos krepšį sumetė vos 15 iš 25 metimų, mūsų nacionalinę komandą kamuoja ir šįmet. Kol kas lietuviai realizavo vos kas antrą baudų metimą. Po kartą pasižymėjo Ignas Brazdeikis, Lukas Lekavičius, Jonas Valančiūnas ir Domantas Sabonis.\n\n16min. Lietuviams kiša koją klaidos. Jau 7, o rezultatas 34:39.\n\nMarius MILAŠIUS, 15min žurnalistas Kelne Per daug klaidų – Lietuvos rinktinė nuolat įmetinėja kamuolį į baudos aikštelę, bet ten aktyviai rankomis dirba slovėnai, vis išmušantys kamuolius lietuviams iš rankų. Jau septynios klaidos ir šeši slovėnų perimti kamuoliai turėtų neraminti Lietuvos trenerių štabą.\n\n15 min. J.Valančiūnas tekštelėjo L.Dončičiui per veidą, kai slovėnas suklaidino lietuvį verždamasis. Slovėnas griebėsi už veido, nors nėra panašu į šiurkščią pražangą. L.Dončičius atsirevanšavo taškais. 33:39.\n\n15min. Slovėnai leidžia atakuoti J.Valančiūnui iš toliau, bet Jonui kol kas nekrenta. Be to, slovėnai jau kelis kartus išmušė kamuolį iš Lietuvos vidurio puolėjų, kai šie bando žaisti nugara į krepšį.\n\n12 min. Slovėnai lekia į priekį, kai tik turi progą, lyg sprinterių varžybose. Prieš rungtynes lietuviai kalbėjo, kad reikia neįsivelti į taškų lenktynes, bet kol kas mačas vyksta pagal slovėnų diktuojamą ritmą. 28:33.\n\nRokas PAKĖNAS, 15min žurnalistas Kelne Lukas Lekavičius – didžiausias pirmojo prieš Slovėniją rinktinės kėlinio atradimas. Neatpažįstamai pasiruošimo etape atrodęs bei čempionato išvakarėse su žurnalistais bendrauti atsisakęs žemiausias rinktinės krepšininkas ant parketo žengė 4-ąją mačo minutę ir per pirmąjį kėlinį savo aštriais prasiveržimais ir sprogstama energija surinko net 8 taškus bei 2 rezultatyvius perdavimus. Panašu, kad Lukas sugrįžo!\n\nPirmasis kėlinys\n\n10 min. Po pirmojo kėlinio 27:27. Tikros taškų lenktynės, kuriose L.Dončičius kol kas yra pelnęs 6 taškus, o Lietuvos rinktinėje žiba Lukas Lekavičius – 7 taškai.\n\nMarius MILAŠIUS, 15min žurnalistas Kelne Įspūdingas pirmas kėlinys – „Lanxess“ arenos tribūnos sproginėja ir dėl pražangos (?) prieš Luką Dončičių, ir dėl Lukos pramestos baudos, ir dėl Roko Giedraičio metimo su sirena. Slovėnai sudavė pirmąjį smūgį, bet Luko Lekavičiaus atgaivinti lietuviai nesutriko ir kol kas lygu.\n\nŽygimanto Gedvilos / BNS nuotr./Luka Dončičius\n\nMarius MILAŠIUS, 15min žurnalistas Kelne „Duoki man ženklą, o mieloji Kunigunda“, – skamba Kelno arenos tribūnose. Gal tai naujas Lietuvos rinktinės sirgalių hitas?\n\n10 min. Lygu! R.Giedraitis šauna tritaškį greitoje atakoje ir Lietuva paveja slovėnus (23:23).\n\n9 min. M.Kuzminsko tritaškis ir lietuviai artinasi – 19:21.\n\n7 min. Koks I.Brazdeikio blokas G.Dragičiui! Lietuviams labai reikia kietos gynybos, nes atsiliekame 13:19.\n\nMarius MILAŠIUS, 15min žurnalistas Kelne Lukas Lekavičius buvo sunkiai atpažįstamas per pasirengimo ciklą, dažnai rinkdamas ir minusinius naudingumo balus. Bet Kazys Maksvytis neprarado tikėjimo įžaidėju – Lukas pirmas kyla nuo suolo ir jau antroje atakoje smeigia tritaškį.\n\nŽygimanto Gedvilos / BNS nuotr./Lukas Lekavičius\n\nRokas PAKĖNAS, 15min žurnalistas Kelne Mačo pradžioje – tikras slovėnų tritaškių lietus. Joną Valančiūną kiekvienoje „du prieš du“ situacijoje atakuojantys varžovai pataikė pirmuosius keturis tolimus metimus iš tiek pat bandymų. Kazio Maksvyčio komanda naudoja kitus ginklus, penkis iš pirmųjų septynių metimų atlikę iš baudos aikštelės. Kol kas labiau veikia Slovėnijos taktika – lietuviai atsilieka 8:14.\n\n4 min. Kol kas lietuvių gynybą varžovai raižo lyg sviestą. Visi keturi jų tritaškiai yra taiklūs, o mes atsiliekame 8:14.\n\n2 min. A.Butkevičius prisistatė prie L.Dončičiaus, bet po išsikeitimo slovėnas liko prieš J.Valančiūną ir per jį įskraidino tritaškį. Slovėnai pradėjo rungtynes trimis tritaškiais, lietuviai – trimis dvitaškiais – 6:9.\n\nRokas PAKĖNAS, 15min žurnalistas Kelne Kazys Maksvytis išsirinko penketą, kuris pradės dvikovą nuo pirmojo ginčo kamuolio, o jame nėra Igno Brazdeikio. Tai – Rokas Jokubaitis, Marius Grigonis, Arnas Butkevičius, Domantas Sabonis ir Jonas Valančiūnas. Europos čempionų strategas Aleksandras Sekuličius ėmėsi netikėto pakeitimo, ant suolo palikęs į rinktinę po penkerių metų sugrįžusį Goraną Dragičių.\n\nLietuvos rinktinės starto penketas: Rokas Jokubaitis, Marius Grigonis, Arnas Butkevičius, Domantas Sabonis, Jonas Valančiūnas.\n\nMarius MILAŠIUS, 15min žurnalistas Kelne „Lanxess“ arenoje žvaigždės spindi ne tik aikštėje. Rungtynes iš pirmų eilių stebi „Dallas Mavericks“ delegacija – Jasonas Kiddas, Michaelas Finley, Markas Cubanas. Arenoje taip pat įsitaisė ir Lietuvos įžymybės – Linas Kleiza, Jonas Mačiulis, Mantas Stonkus.\n\nMarius MILAŠIUS, 15min žurnalistas Kelne Ovacijos ir baubimas persipynė Kelno arenoje – į aikštę apšilinėti išbėgo Luka Dončičius. Vietiniai sirgaliai, tarp kurių – daugybė pasipuošusių Lukos marškinėliais, sutiko slovėną aplodismentais, o vis gausiau „Lanxess“ areną užpildantys lietuviai bandė parodyti, kas Lukos laukia rungtynių metu. Bus karšta.",
    "Didžiausios Europos čempionato sensacijos atgarsiai: slovėnai prieš ketvirtfinalį su lenkais girtavo iki penktos ryto": "Bosnių krepšinio portalo bhbasket.ba teigimu, slovėnai pralaimėjo Lenkijai, nes girtavo iki 5 valandos ryto.\n\n„Slovėnijos krepšininkai alkoholį vartojo iki pat ryto, todėl pralaimėjo ketvirtfinalį Lenkijai“, – teigė portalas apibendrindamas praėjusį „Eurobasket“.\n\nJų įsitikinimu, Luka Dončičius ir kompanija žaidė jausdami pagirias.\n\nGrupės etape slovėnai buvo pirmi B grupėje, kur iškovojo 4 pergales ir sensacingai nusileido silpnai Bosnijos ir Hercegovinos komandai.\n\nAštuntfinalyje slovėnai buvo pranašesni už Belgiją ir ketvirtfinalyje tikėjosi lengvai susitvarkyti su Lenkija.\n\nBet realybė buvo kitokia: po fantastiškų rungtynių lenkai laimėjo 90:87 ir pašalino čempionus iš kovos dėl medalių.\n\nBosnijos ir Hercegovinos žurnalistai, remdamiesi šaltiniais Berlyne, teigia, kad ketvirtfinalio išvakarėse Slovėnijos krepšininkai surengė vakarėlį.\n\nJis užtruko iki paryčių, o mačas vyko maždaug po 15 valandų.\n\n„Pagiringi slovėnai, gėrę ir valgę visą naktį, žengė į aikštelę prieš karštą ir efektyviai mėtančią Lenkiją. Jiems, matyt, buvo smagu vaikščioti basomis ant spyglių, – ironizavo portalas. – Vėliau jie reiškė pretenzijas teisėjų atžvilgiu, tačiau spaudos konferencijoje komandos lyderis Luka Dončičius barstėsi galvą pelenais.\n\nNe be priežasties, nes jis tiksliai žinojo, kur buvo jo komanda likus 15 valandų iki tokių svarbių rungtynių.\n\nSlovėnai girtavimo klausimą pakišo po kilimėliu, o jų sirgaliai paliko puikų įspūdį net ir po pralaimėjimo ketvirtfinalyje. Bet ar jie žino, kaip viskas buvo.“",
    "Slovėnija po įnirtingos kovos nukovė Prancūziją ir laimėjo „mirtininkų“ B grupę": "Luka Dončičius. „Imago“/„Scanpix“ nuotr.\n\nEuropos krepšinio čempionato „mirtininkų“ B grupės nugalėtoja tapo Slovėnija, kuri po dramatiškos kovos nugalėjo Prancūzijos krepšininkus.\n\nĮ pergalę vedė nesustabdomas Luka Dončičius, kuris pelnė 47 taškus, atkovojo 7 kamuolius ir atliko 5 rezultatyvius perdavimus. Tai yra antras rezultatyviausias pasirodymas visų laikų Europos čempionatų istorijoje, o trečioje vietoje likusį graiką Niką Galisį su jo 1983 metų 46 taškų pasirodymu L. Dončičius aplenkė dar likus žaisti dvi minutes iki rungtynių galo.\n\nŠioje srityje nepralenkiamas lieka belgas Eddy Terrace‘as, 1957-aisiais suvertęs net 63 taškus per vienerias rungtynes.\n\nLuka Doncic with most points in a single #EuroBasket game in the last 65 years, second-highest scoring tally in history.#BringTheNoise pic.twitter.com/XdQlM1vpie— #EuroBasket 2022 (@EuroBasket) September 7, 2022\n\nNemokami naujienlaiškiai į savo el. pašto dėžutę: Verslo valdymas\n\nRinkodara\n\nFinansai ir apskaita\n\nRinkos\n\nMano verslas\n\nPrekyba\n\nStatyba ir NT\n\nPramonė\n\nTransportas\n\nTechnologijos\n\nLaisvalaikis\n\nMano pinigai\n\nSvarbiausios dienos naujienos trumpai: Verslo naujienos\n\nVŽ Premium naujienos\n\n\n\nLUKA 45. Most points in a EuroBasket game in the 21st century!#EuroBasket x #BringTheNoise pic.twitter.com/x2WhgiYXgT— #EuroBasket 2022 (@EuroBasket) September 7, 2022\n\nPo pralaimėjimo prancūzai liko trečioje B grupės vietoje, į viršų praleidę kartą suklupusius vokiečius.\n\nGoranas Dragičius slovėnams pelnė 14 taškų, o visi kiti komandos nariai neviršijo dviženklio taškų skaičiaus.\n\nPrancūzų gretose rezultatyviausias buvo Rudy Gobertas su 19 taškų, Evanas Fournier surinko 15, 13 pridėjo Amathas M‘Baye.\n\nLietuvos rinktinė, įveikusi Bosnijos ir Hercegovinos krepšininkus liko ketvirta ir aštuntfinalyje šeštadienį susitiks su Ispanijos krepšininkais.\n\nLuka Dončičius. „Imago“/„Scanpix“ nuotr.",
    "Didžiausia „Eurobasket“ sensacija: po Lenkijos kojomis krito Slovėnija su užgesintu L. Dončičiumi": "Triuškinančiu pranašumu vienu metu pirmavę lenkai laimėjo ketvirtfinalio mūšį 90:87 (29:26, 29:13, 6:24, 26:24). Į Europos krepšinio čempionato istoriją patekęs M.Ponitka prie pergalės prisidėjo įmesdamas 26 taškus, atkovodamas 16 kamuolių, atlikdamas 10 rezultatyvių perdavimų ir surinkęs 41 naudingumo balą.\n\nPirmasis kėlinys. Akistatos pradžioje abi komandos įsivėlė į uraganinį ir puolimu paremtą krepšinį. Autoritetų nesibaiminę Lietuvos kaimynai įpusėjus pirmajam kėliniui pirmavo 15:11.\n\nKetvirčio metu Slovėnijos rinktinės žvaigždė Luka Dončičius ėmėsi mažai iniciatyvos ir daugiau ieškojo savo komandos draugų. Tuo metu lenkai tęsė puolimo vakarėlį ir po pirmųjų dešimties minučių pirmavo 29:26.\n\nAntrasis kėlinys. Antrajame kėlinyje lenkai ir toliau neketino bijoti Europos čempionų. Po galingo Mateuszo Ponitkos dėjimo įpusėjus ketvirčiui Lenkija išsiveržė 14 taškų skirtumu – 43:29.\n\nApskirtai lenkai ketvirtį pradėjo spurtu 16:3, o Slovėnijos krepšininkų veiksmuose atsirado nervingumas. Pasitikėjimo savimi nepridėjo ir antrajame kėlinyje pirštą susižeidusio L.Dončičiaus skuboti sprendimai.\n\nTuo metu lenkai ėmė triuškinti slovėnus, o komandas po eilinio tolimo šūvio skyrė jau 23 taškų skirtumas! 54:31.\n\nĮ ilgąją pertrauką Lenkijos krepšininkai išėjo pirmaudami 58:39.\n\nTrečiasis kėlinys. Trečiąjį ketvirtį Slovėnijos krepšininkai pradėjo su visiškai didesniu intensyvumu abiejose aikštės pusėse. Kibia gynyba pasižymėję slovėnai mažino deficitą – įpusėjus kėliniui komandas skyrė 10 taškų skirtumas 50:60.\n\nVisiškai sutrikę lenkai toliau barstė savo pranašumą į kairę ir į dešinę – dar trečiajame kėlinyje komandas skyrė vos minimumas – 60:61.\n\nKetvirtasis kėlinys. Jau ketvirtojo kėlinio pradžioje Goranas Dragičius dvitaškiu metimu išvedė Europos čempionus į priekį. Kraujo skonį pajutę slovėnai vis labiau ėmė didinti pranašumą.\n\nTuo metu pasipiktinę lenkai buvo „pavaišinti“ technine pražanga. Pranašumą išbarstę Lenkijos krepšininkai net ir spaudžiami emocijų nenorėjo pasiduoti – įpusėjus ketvirčiui po A.J.Slaughterio dvitaškio lenkai vėl išsivežė į priekį 75:74.\n\nGeležinių nervų nedemonstravo ir technine pražanga nubaustas Luka Dončičius. Slovėnijos krepšinio žvaigždė taip pat turėjo problemų prie baudų metimų linijos.\n\nTuo metu vėl žaidimą atradusius lenkus ėmė tempti trigubą dviženklį surinkęs M.Ponitka, kuris išprovokavo penktąją nervų nelaikiusio L.Dončičiaus pražangą.\n\nLikus žaisti kiek daugiau nei dvi minutes Lenkija vėl atitrūko nuo slovėnų – 84:76. Į lemiamą šturmą be L.Dončičiaus stoję slovėnai sušvelnino atsilikimą iki 4 taškų, bet vėl apie save priminė nuostabias rungtynes sužaidęs M.Ponitka, kuris smeigė pergalingu tapusį tolimą metimą.\n\nSlovėnai dar bandė stebuklingai persverti rezultatą, bet spaudimą atlaikę lenkai šventė pergalę. Net ir pasibaigus rungtynėms slovėnų žvaigždės išliko arogantiškos: neskubėjo sveikinti Lenkijos krepšininkų, o reiškė pretenzijas teisėjams.\n\nLenkai į Europos čempionato stipriausiųjų ketvertą žengė po daugiau nei 50 metų pertraukos. Paskutinį kartą jie pirmenybių pusfinalyje žaidė 1971 metais.\n\nEuropos krepšinio čempionato pusfinalyje Lenkija susikaus su Prancūzijos krepšininkais.\n\nTuo metu kitame pusfinalyje Ispanija kovos su šeimininke Vokietija. Abejos rungtynės bus žaidžiamos penktadienį.\n\nSlovėnija: Vlatko Čančaras 21, Goranas Dragičius 17, Luka Dončičius 14, Jaka Blažičius 13.\n\nLenkija: Mateuszas Ponitka 26, A.J.Slaughteris ir Michalas Sokolowskis po 16.",
    "Lietuvos sirgalių jėga: rungtynėse su Slovėnija dalis Kelno arenos nusidažė žaliai": "18 tūkst. žiūrovų talpinančioje arenoje per Lietuvos rinktinės rungtynes su Slovėnija neužpildyta buvo tik maždaug trečdalis vietų, o didesnę dalį susirinkusiųjų sudarė aktyvūs lietuvių gerbėjai.\n\nLietuvos krepšinio federacijos atstovų vertinimu, pirmame etape Kazio Maksvyčio auklėtinius galėtų palaikyti 3-3,5 tūkst. aistruolių. Organizatoriai teigia, jog susidomėjimas „arbūziniais“ marškinėliais vilkinčia komanda bilietų kasose – dar didesnis. Jų skaičiavimu, parduota 8 tūkst. abonementų į visas Lietuvos rinktinės rungtynes, be to, lietuviai esą išpirkę dar 6 tūkst. kitų rūšių bilietų.\n\nPo šių rungtynių Lietuvos krepšinio rinktinė Europos čempionato B grupėje dar sužaisti keturis susitikimus. Šeštadienį lietuviai susirems su olimpiniais vicečempionais prancūzais, sekmadienį – su čempionato šeimininkais vokiečiais, antradienį – su Vengrija, trečiadienį – su Bosnijos ir Hercegovinos rinktine.",
    "L. Dončičius Slovėniją atvedė prie antrosios pergalės: šįkart krito vengrai": "Europos čempionų titulą ginantys Slovėnijos krepšininkai jau nuo pirmųjų minučių dominavo aikštėje ir rungtynes pradėjo įspūdingu spurtu 18:2.\n\nMačo tempą reguliavę Aleksanderio Sekuličiaus auklėtiniai be didesnio pasipriešinimo palaipsniui didino savo pranašumą ir į ilgąją pertrauką žengė pirmaudami 54:33.\n\nPo pertraukos Vengrijos rinktinė pradėjo rungtyniauti kur kas rezultatyviau pelnydami 27 taškus, tačiau slovėnai per 10 minučių atkarpą varžovams atsakė 34 taškais.\n\nLemiame kėlinyje slovėnai rėmėsi mažiau rungtyniaujančiais krepšininkais, kas leido vengrams užbaigti rungtynes tik su 15 taškų deficitu – 88:103.\n\nL.Dončičius ant parketo praleido tik 19 minučių, tačiau per jas pelnė 20 taškų (5/5 dvit., 3/6 trit., 1/3 baud.), atkovojo 7 kamuolius, atliko 7 rezultatyvius perdavimus ir surinko 26 naudingumo balus.\n\nSlovėnija: Luka Dončičius 20, Klemenas Prepeličius 14, Jaka Blažičius, Vlatko Čančaras, Žiga Dimecas ir Edo Muričius po 11.\n\nVengrija: Zoltanas Perlas 18, Mikaelis Hopkinsas 14, Janosas Eilingsfeldas 13.\n\nSekančias rungtynes slovėnai žais sekmadienį. 18 val. 45 min. L.Dončičiui ir jo kompanijai iššūkį mes Bosnijos ir Hercegovinos krepšininkai. Tuo tarpu vengrai sekmadienį, 21 val. 30 min. grumsis su Prancūzijos rinktine.\n\nB grupėje taip pat varžosi Lietuvos, Vokietijos, Prancūzijos bei Bosnijos ir Hercegovinos komandos.\n\nSlovėnai čempionatą pradėjo 92:85 nugalėdami Lietuvos komandą, o vengrai turnyro starte 85:95 nusileido bosniams.\n\nŠeštadienį B grupėje kiek anksčiau jau buvo sužaistos dvejos rungtynės. Vokiečiai 92:82 nugalėjo Bosnijos ir Hercegovinos rinktinę, o lietuviai 73:77 krito prieš prancūzus.",
    "Slovėnija ir Vokietija aštuntfinalyje gali turėti netekčių": "Vokietijos rinktinei aštuntfinalyje gali tekti verstis be Nicko Weilerio-Babbo paslaugų, o Slovėnijos rinktinei – be Mike'o Tobey.\n\nNuotr.: FIBA\n\nNuotr.: FIBA\n\nNuotr.: FIBA\n\nNuotr.: FIBA\n\nNuotr.: FIBA\n\nEuropos čempionato aštuntfinalį pasitinkančios Vokietijos ir Slovėnijos rinktinės gali kitame etape startuoti su netektimis.\n\nVokietijos rinktinės vyr. treneris Gordonas Herbertas pranešė, kad vis dar nėra žinoma, ar Nickas Weileris-Babbas pasirodys šeštadienio rungtynėse su Juodkalnija.\n\n„Nickas vakar išvyko į Miuncheną, bet jis šiandien atvyks į Berlyną. Labai abejoju, ar jis ryt žengs į aikštę“, – Herberto praneštą informaciją paskelbė žurnalistas Robertas Heuselas.\n\nNors Weilerio-Babbo puolimo rodikliai Europos čempionate nėra įspūdingi (vid. 1,8 taško), tačiau jis yra gana svarbi Vokietijos gynybos grandis.\n\n26-erių amerikietis gavo leidimą žaisti vokiečių gretose prieš pat šį Europos čempionatą.\n\nTuo metu Slovėnijos rinktinės narys Mike'as Tobey Berlyne treniravosi atskirai nuo komandos.\n\nSlovėnijos krepšinio federacijos teigimu, sprendimas dėl jo pasirodymo aikštėje bus priimtas prieš pat rungtynes su Belgija.\n\nTobey susižeidė čiurną mače su Vokietija, kai šoko kovoti dėl pirmojo kamuolio ir nesėkmingai nusileido ant kojos.\n\nPo šio epizodo į rūbinę išėjęs 27-erių puolėjas vėliau sugrįžo ant parketo, tačiau praleido kitas rungtynes su Prancūzija.\n\nTobey Europos čempionate vidutiniškai renka po 11,8 taško, 7,3 atkovoto kamuolio ir 17,5 naudingumo balus.",
    "Europos čempionato starte – lietuvių pralaimėjimas slovėnams": "Ketvirtadienį prasidėjo Europos čempionatas, o jame Lietuvos rinktinė (0-1) stojo į pirmąją dvikovą. Deja, bet startuoti pergalingai Kazio Maksvyčio auklėtiniams nepavyko.\n\nLietuviai po atkaklios kovos 85:92 (27:27, 21:24, 19:18, 18:23) turėjo pripažinti Slovėnijos rinktinės (1-0) pranašumą.\n\nK. Maksvyčio kariauna dar ketvirtojo kėlinio pradžioje buvo sugebėję susikrauti 5 taškų persvarą, tačiau lemiamas minutes slovėnai žaidė pergalingai.\n\nŠį kartą puolime Luka Dončičius buvo kiek kuklesnis. Jis pelnė 14 taškų ir žaidimo atakavo tik 29 proc. taiklumu, tačiau puikiai skirstė kamuolius savo draugams. Slovėnų žvaigždė atliko 10 rezultatyvių perdavimų ir taip surinko dvigubą dublį.\n\nRungtynių pradžia Lietuvos rinktinei prasidėjo sėkmingu žaidimu puolime, kuomet pirmuosius dvikovos taškus pelnė Domantas Sabonis. Vis tik tuomet slovėnai atsakė keturiais tritaškiais metimais.\n\nTolimi šūviai leido slovėnams pirmajame kėlinyje nuolat pirmauti, tačiau ketvirtį K. Maksvyčio auklėtiniai užbaigė sėkminga nata ir po Roko Giedraičio taškų aidinti sirenai rezultatas tapo lygus – 27:27.\n\nAntrajame kėlinyje Slovėnija vis būdavo žingsniu priekyje, tačiau Mariaus Grigonio pastangų dėka ketvirčio pabaigoje lietuviai priartėjo iki 1 taško – 45:46. Tiesa, per paskutinę kėlinio minutę slovėnai atsakė spurtu 5:0. Lietuvius nuo didesnių bėdų išgelbėjo tas pats M. Grigonis, kuris paleido tolimą metimą su sirena ir nukirto atsilikimą perpus (48:51).\n\nPo pertraukos slovėnai vienu metu buvo pabėgę 7 taškais (64:57), tačiau vėliau Mindaugas Kuzminskas padarė viską, kad rezultatas būtų išlygintas. Vis tik slovėnai prieš lemiamą ketvirtį susikūrė 2 taškų pranašumą po taiklaus Gorano Dragičiaus metimo – 69:67.\n\nLietuviams ketvirtojo kėlinio pradžioje pavyko kiek nutolti nuo slovėnų, tačiau Europos čempionų titulą ginantys varžovai lemiamas minutes sužaidė kur kas geriau ir vilčių mūsiškiams nepaliko.\n\nLietuva: Mindaugas Kuzminskas 19, Marius Grigonis 18, Lukas Lekavičius 14, Domantas Sabonis 10, Jonas Valančiūnas 9, Ignas Brazdeikis 8.\n\nSlovėnija: Mike`as Tobey 24, Goranas Dragičius 19, Luka Dončičius ir Jaka Blažičius po 14, Vlatko Čančaras 11.\n\nLietuviai penktadienį Europos čempionate turės laisvą dieną, kaip ir slovėnai. Rugsėjo 3-ąją K. Maksvyčio kariauna nuo 18 val. 45 min. susikaus su Prancūzija. Tuo tarpu slovėnai šeštadienio vakarą žais su vengrais.",
    "Rokas Jokubaitis – apie akistatą su vaikystės herojumi ir pažeidžiamą Slovėniją": "Lietuvos rinktinė ketvirtadienio pavakarę Kelno mieste Vokietijoje pradės kovas Europos čempionate, kurio starte – čempionės titulo ginančios Slovėnijos egzaminas.\n\nŠi komanda dar prieš metus sudavė itin skausmingą smūgį lietuviams olimpinių žaidinių atrankos finale, pirmą kartą nuo nepriklausomybės atkūrimo užvėrusi Lietuvai kelią į pagrindinį pasaulyje sporto renginį, vykstantį kas ketverius metus.\n\n„Dabar jauduliukas lengvas, smagus, bet ryt bus rimčiau, – Europos čempionato starto išvakarėse 15min sakė Lietuvos rinktinės įžaidėjas Rokas Jokubaitis. – Kaip su juo susitvarkyti? Nieko neišradinėti, eiti į aikštelę ir daryti savo darbą. Po švilpuko ir kelių minučių tai pranyksta. Svarbiausia susitvarkyti su tuo jauduliu ir neleisti jam tavęs užgožti.“\n\nKazio Maksvyčio vadovaujama Lietuvos rinktinė pasiruošimo etape iškovojo visas septynias pergales, vėliau pridėjo dar du laimėjimus pasaulio čempionato atrankos lange prieš Vengriją bei Juodkalniją.\n\n„Viskas kaip ir neblogai, – sakė 21-erių metų R.Jokubaitis. – Manau, esame pasiruošę, nes visą laiką gerai dirbome. Žinoma, nerimas ir jauduliukas jaučiasi, bet tai yra normalu, manau, kad visi prieš tokį čempionatą jaudinasi, ypač aš, nes man tai pirmasis rimtas čempionatas. Gerai pasiruošėme dvikovai su Slovėnija. Tikėkimės, kad planas pasiteisins, palaikysime gerą formą ir gerai sužaisime čempionatą.“\n\nMirtininkų grupėje, kurioje žais Lietuva, Slovėnija, Prancūzija, Vokietija, Vengrija ir Bosnija bei Hercegovina, kovos vyks Kelno miesto krepšinio rūmuose „Lanxess“.\n\nTai 19,5 tūkstančio žiūrovų talpinanti krepšinio arena, pagal talpą Europoje nusileidžianti tik Graikijos pasididžiavimui OAKA.\n\nDar prieš metus „Lanxess“ arenoje vyko Eurolygos finalo ketvertas, kuriame į orą kumštukus kėlė Stambulo „Anadolu Efes“ strategas Erginas Atamanas.\n\n„Tai yra pirmas mano kartas šioje arenoje, – sakė R.Jokubaitis. – Tikrai įspūdinga arena, talpinanti beveik 20 tūkstančių žiūrovų. Įspūdinga erdvė, reikėjo laiko priprasti prie lankų ir arenos. Tikrai viskas čia smagiai.“\n\nJau grupių etape Kelne tikimasi gausios sirgalių iš Lietuvos delegacijos, tačiau R.Jokubaičio šeimos narių ar draugų čia nebus. Vis dėlto „Barcelona“ klubo atstovas jaučia stiprų beveik už 2 tūkstančių kilometrų esančios Lietuvos palaikymą.\n\n„Šįkart nepavyko nieko atsivežti. Taip viskas susidėliojo. Daug sirgalių atvažiuos į Kelną, bet net neįsivaizduoju, kiek žmonių mus stebės Lietuvoje. Tikriausiai pusė ar net daugiau mūsų šalies žmonių stebės mus per televizoriaus ekraną. Visi gyvensime vienu ritmu. Tikiu, kad kas čia neatvyko ir liko Lietuvoje, mus palaikys. Tikimės stipraus palaikymo“, – sakė R.Jokubaitis.\n\nPirmoji Lietuvos varžovė turnyre – titulą ginanti Slovėnija.\n\nDar praėjusią vasarą ši rinktinė Nemuno saloje Kaune sudavė istorinį smūgį Dariaus Maskoliūno komandai, kuomet Luka Dončičius užfiksavo įspūdingą trigubą dublį – 31 pelnytas taškas, 11 atkovotų kamuolių ir 13 rezultatyvių perdavimų.\n\nVėliau olimpinėse žaidynėse Tokijuje slovėnai buvo per Nicolas Batumo pirštų galiukus, kad patektų į turnyro finalą.\n\n„Faktas, kad Luką Dončičių reikia kažkaip pristabdyti, bet reikia neleisti jam ir dalinti perdavimus komandos draugams. Mes žinome, kad jei jis nepririnks taškų, tai atliks 10, 15 ar dar daugiau rezultatyvių perdavimų, – sakė R.Jokubaitis. – Tris dienas dirbome – kaip jie ginasi, kaip mes ginamės. Puolimas yra Slovėnijos varikliukas, bet jie irgi turi spragų. Tikiuosi, kad bus 40 minučių gražaus krepšinio. Gali būti, kad juos paleisime ar teks vytis, bet esame pasiruošę visiems scenarijams. Turime planą įvairiems scenarijams. Slovėnija – stipri komanda, bet negalime ir savęs nuvertinti.“\n\nSlovėnija yra laikoma viena Europos čempionato favoričių, kuriai FIBA prieš turnyrą suteikė antrąją vietą savo reitinge, bet Vokietijos krepšininkai pasaulio pirmenybių atrankoje parodė, kad tai – įveikiama komanda.\n\nMiunchene vykusioje dvikovoje Dennisas Schroderis ir kompanija slovėnus sutalžė 90:71.\n\n„Lengviau yra analizuoti paskutines rungtynes prieš čempionatą. Tikrai gavome daug medžiagos, kurios suteikė ne tik vokiečiai, bet ir praėjusių metų mūsų rungtynės, kuomet mes sulūžome antroje pusėje. Tikrai yra medžiagos, ką galime pasiimti. Ką peržiūrėjome per videoperžiūrą, įsimetėme ir į aikštelę žaisdami penki prieš penkis geru ritmu. Manau, kad variantų turėsime daugiau nei praėjusią vasarą. Vokiečiai parodė, kad Slovėnija turi silpnų vietų, – aiškino R.Jokubaitis. – Kaip žinome, Vokietijos klubų Eurolygoje ir rinktinės žaidimas yra paremtas fizišku žaidimu. Jie bandė savo taikinius išvarginti ir puolime, ir gynyboje. Tai ir lėmė pergalę. Prisidėjo ir namų sienos. Prieš vokiečius irgi bus sunku, bet dabar ne apie juos. Vokiškas fiziškumas, kai slovėnai rungtynėse negalėjo jaustis savimi, davė savo rezultatą.“\n\nNors kalbėdami apie Slovėniją aistruoliai kalba apie Luką Dončičių, R.Jokubaitis labiausiai šios akistatos laukia ne dėl „Dallas Mavericks“ priklausančio vunderkindo, o dėl po penkerių metų į rinktinę sugrįžusio 36-erių veterano Gorano Dragičiaus.\n\nBūtent 2017-ųjų metų Europos čempionato naudingiausias krepšininkas yra vienas R.Jokubaičio dievukų, kurio žaidimą jis akylai stebėjo nuo pat vaikystės.\n\n„Net nebuvau susimąstęs, kad laukia mačas prieš Goraną, kol man nepaskambino tėtis ir nepasakė, kad žaisiu prieš savo idealą. Pradžioje pagalvojau, kad kalba apie Luką Dončičių (šypteli). Aš anksčiau stebėdavau ir sekdavau Goraną Dragičių, bus smagu prieš jį žaisti, bet net nežinau, ko tikėtis. Reikia viską palikti nuošalyje, nesvarbu, tai mėgstamas žaidėjas ar idealas, nes dabar bus Lietuva prieš Slovėniją. Viską reikia padėti į šalį, nors šis faktas yra smagus, – pasakojo R.Jokubaitis, vėliau užsiminęs apie bandymus nukopijuoti irgi kairiarankio G.Dragičiaus judesius. – Tie visi vidutiniai metimai... Kairiarankį visada stebėti yra lengviau. Nežinau, panašumų yra ar nėra, stengiausi kažką pasiimti. Man vidutinis metimas irgi yra patogesnis, negu tritaškis metimas ar prasiveržimas.“",
    "R.Jokubaitis: „Nemanau, kad čempionate yra stipresnių komandų nei Slovėnija ir Prancūzija“": "Varžovų žvaigždyno parašų aikštelėje, kaip pirmosios akistatos su Slovėnija minutės pertraukėlės metu sakė Kazys Maksvytis, Rokas Jokubaitis rungtynėse su Prancūzija nesirinko.\n\n„Barcelona“ priklausantis 21-erių įžaidėjas nuo pirmųjų minučių ėmė demonstruoti savo lygį bei dar didesnį potencialą.\n\nGreiti keturi taškai, tiek pat rezultatyvių perdavimų – Rokas siautėjo aikštelėje, o Lietuvos rinktinė krovėsi pranašumą, kol jis pasiekė dviženklę ribą.\n\nAtsisėdus ant suolo Rokui, sustojo ir Kazio Maksvyčio kariauna, įsivėlusi į klampų ir gynybinį Prancūzijos rinktinės žaidimą.\n\n„Abi komandos pralaimėjo ketvirtadienį, o po tokių pralaimėjimų nori sureaguoti, ypač jei sieki keliauti tolyn. Pagrindinis žaidėjas, kuris sureagavo Lietuvos rinktinėje, buvo Jokubaitis. Jis prastai sužaidė pirmas rungtynes prieš Slovėniją, bet šiandien jis buvo labai geras. Nuo pat pirmos atakos jis buvo labai agresyvus. Tai labai talentingas žaidėjas. Tik pabaigoje sugebėjome jį pristabdyti, kai prieš jį ėmė gintis Tarpey“, – apie R.Jokubaitį po mačo kalbėjo Prancūzijos rinktinės strategas Vincentas Collet.\n\nRungtynėse su prancūzais Rokas Jokubaitis žaidė 28 minutes – mažiau tik už Domantą Sabonį ir Joną Valančiūną, per kurias pelnė 14 taškų (4/8 dvit., 2/5 trit., 0/1 baud.), atkovojo 4 kamuolius, atliko 5 rezultatyvius perdavimus ir surinko 13 naudingumo balų.\n\nĮžaidėjo + – rodiklis – didžiausias komandoje (+12). Pagal šį aspektą antras žaidėjas komandoje buvo Rokas Giedraitis (+3).\n\n„Po rungtynių su Slovėnija atsiribojau nuo socialinių erdvių – išjungiau feisbukus, instagramus ir kitus dalykus. Asmeniškai gal ir padėjo, bet galutiniame rezultate esame 0-2“, – po dvikovos sakė Rokas Jokubaitis.\n\nDidžiąją rungtynių dalį R.Jokubaitis buvo puikus, bet lemiamas Prancūzijos rinktinės spurtas įvyko, kai įžaidėjas į aikštelę grįžo ketvirtojo kėlinio viduryje.\n\nTuomet turėtas minimalus lietuvių pranašumas virto septynių taškų deficitu, kurio panaikinti nebepavyko.\n\n„Kiek kvailų klaidų padarėme... Jų metikai metė. Evanas Fournier kaip metė, taip metė. Detalės lemia rungtynes. Turėjome šešių taškų persvarą, bet tai nieko nereiškia. Klaidų pridarėme ir greitai nuėjome į -7. Labai liūdna. Turime daug taisytinų dalykų. Noro buvo, visko buvo, bet esame 0-2 ir komplikuojamės situaciją. Nėra kur trauktis, ryt reikės laimėti prieš vokiečius“, – sakė R.Jokubaitis.\n\n– Rokai, antroje mačo pusėje šlubčiojote. Kaip jaučiatės dabar?\n\n– Truputį pradėjo tempti blauzdas. Paprašiau keitimo, nes tikrai daug atbėgiojau. Dabar jaučiuosi normaliai. Pasidarysime procedūras visi ir kovosime.\n\n– Daugiausiai rūpesčių jums kėlė 28 taškus pelnęs Evanas Fournier. Kas nepavyko stabdant jį gynyboje?\n\n– Viskas atėjo iš pindown situacijų. Gauna kamuolį, įsiveržia ir kuria. Jis susikuria erdvės, tritaškis arba išprovokuota bauda. Nesudirbome ties juo. Gynyboje neblogai dirbome, tik jo nepavyko. Durnos klaidos lėmė pralaimėjimą. Šio žmogaus nesustabdėme, bet gynyba bendrai nebuvo labai prasta. Bet pralaimėjimas yra.\n\n– Kiek jums reikėjo tokių rungtynių, kiek tai įpučia pasitikėjimo savimi?\n\n– Tai tikrai įpūtė pasitikėjimo. Po pirmų rungtynių, įsivaizduoju, kad socialinėje erdvėje mane žmonės siuntė į Regioninę krepšinio lygą (RKL). Nu ką, susitvarkiau su tuo, bet pabaigoje padariau durną klaidą. Solidumo dar trūksta. Reikia visiems pasitempti, o man ypatingai.\n\n– Jūsų + – rodiklis yra didžiausias komandoje. Kas nesisekdavo komandai, kai jūs būdavote ant suolo?\n\n– Net nežinau. Jie mus su Lukučiu labai presingavo. Rungtynės buvo gynybinės, tempas – lėtesnis. Kai niekur nelekiame, žaidžiame pozicinį krepšinį, taip ir išeina. Pozicinis krepšinis man yra patogiausias. Nesu tas „bėk ir mesk“ tipo žaidėjas. Galbūt todėl ir atrodėme neblogai su manim aikštelėje. Bet rungtynių pabaigoje turėjome pliusą, o galiausiai nuėjome iki -7. Tai tas žaidimas nieko nereiškia. Esu įžaidėjas, o įvariau į -7. Liūdna.\n\n– Pralaimėjote ir Europos čempionams, ir olimpiniams vicečempionams, nors pergalės nebuvo toli. Kiek šiose dvikovose matote pozityvo?\n\n– Pozityvo yra, tikrai yra. Nemanau, kad čempionate yra geresnių komandų nei šios dvi – Slovėnija ir Prancūzija. Su jais žaidėme, kaip lygūs su lygiais. Manau, kad dar patys netikime, kad galime laimėti. Turėjome persvarą prieš slovėnus, turėjome ir prieš prancūzus. Mes patys netikime, kad galime laimėti. Mes dar neturime laimėtojų mentaliteto. Ryt laukia vokiečiai, žaisime pusę trijų. Yra reikalų, visiems reikia pasitempti, nes nėra kitos išeities.\n\n– Ar du pralaimėjimai kelia spaudimą, kad pergalės yra būtinos?\n\n– Ne, mes esame profesionalai, tad reikia su tuo susitvarkyti. Žinoma, bus sunku, gal kažkur giliai tai jausis, bet spaudimo negali būti. Turime eiti ir kovoti.\n\n– Vokiečiai turės daugiau laiko pailsėti. Kiek tai gali būti faktorius rytoj?\n\n– Nemanau, kad tai turės įtakos. Žinoma, jaučiasi nuovargis, bet kai eini į aikštelę, emocijos užklumpa, sirgaliai palaiko, tai įtakos neturės. Mūsų laukia žūtbūtinės rungtynės. Nuovargis bus padėtas į šalį, nes kovos mūsų širdys. Praėjo dvejos rungtynės, čempionatas dar tęsis ir tęsis. Apie nuovargį dar negali būti kalbų.\n\n– Kokį įspūdį palieka vokiečiai?\n\n– Super, jie tikrai gerai žaidžia. Kaip gynyboje išjungia, kokia pas juos bendra vienybė gynyboje, o dar žaidžia namuose... Jie žaidžia super. Bus reikalų.",
    "Slovėnijai susitarus su Vokietija, Ukraina gaus 28 tankus": "Savo ruožtu Vokietija atsiųs Slovėnijai 35 sunkiuosius karinius sunkvežimius ir penkis tankus, pirmadienį pranešė Slovėnijos vyriausybė. Tačiau antradienį vis dar buvo laukiama oficialaus Vokietijos patvirtinimo dėl tokio sandorio. Vokietijoje tokie sandoriai vadinami žiediniu apsikeitimu (Ringtausch).\n\nTankas M-55S yra modernizuota sovietinio tanko T-55 versija, naudojama daugelyje šalių, įskaitant Ukrainą.\n\nVokietijos vyriausybė dalį savo karinės pagalbos Ukrainai organizuoja per apsikeitimo su rytinėmis NATO partnerėmis procesą, kai partnerės siunčia į Ukrainą sovietų gamybos ginklus mainais į modernesnius pakaitalus iš Vokietijos. Tokius sandorius su Vokietija sudarė Čekija, Slovakija ir Graikija, bet susitarti su Lenkija nepavyko.",
    "Sencacija lietuvių grupėje: bosniai palaužė Slovėniją": "Bosnijos ir Hercegovinos (2/1) rinktinė iškovojo netikėtą pergalę Europos čempionato rungtynėse.\n\nJi Kelne rezultatu 97:93 (26:32, 23:20, 23:21, 25:20) įveikė Slovėnijos (2/1) krepšininkus.\n\nŠi bosnių pergalė komplikavo Lietuvos rinktinės situaciją B grupėje. Mūsiškiai dabar dar labiau tapo priklausomi nuo rezultatų kitose grupės rungtynėse.\n\nLuka Dončičius šiandien buvo pristabdytas, kuris pelnė 16 taškų, atkovojo 8 kamuolius ir atliko 8 rezultatyvius perdavimus. Jis pataikė aštuonis metimus iš 18, iš jų visi aštuoni tritaškiai buvo netikslūs.\n\nNugalėtojams Johnas Robersonas įmetė 23 taškus, Džananas Musa pelnė 22.\n\nPer visas rungtynes pirmaujanti komanda keitėsi 12 kartų, rezultatas lygus buvo 10 kartų ir abiejų komandų didžiausias pranašumas buvo aštuoni taškai.\n\nNugalėtojas sprendėsi paskutinę dvikovos minutę.\n\nLikus 53 sekundėms Edinas Atičius dvitaškiu didino bosnių pranašumą 93:89. Kitoje atakoje Goranas Dragičius skirtumą mažino perpus.\n\nBosniai vėliau po savo netaiklaus metimo atsikovojo kamuolį puolime ir galėjo jį kontroliuoti iki mačo pabaigos. Slovėnai bosnius stabdė pražangomis, bet jie baudas realizavo ir pergalės nepaleido.\n\nSlovėnams tai yra pirmasis pralaimėjimas Europos čempionate nuo praėjusio čempionato pradžios.\n\nBosniai šiandien realizavo 15 tritaškių iš 30, iš jų septynis tritaškius įmetė J.Robersonas. Pastarasis užfiksavo šio čempionato įmesų tritaškių rekordą.\n\nLietuvos rinktinė grupėje slovėnams nusileido, o su bosniais žais trečiadienį.\n\nSlovėnija: Vlatko Čančaras 22, Goranas Dragičius 20 (6 rez. perd.), Luka Dončičius 16 (0/8 trit., 8 atk. kam., 8 rez. perd.), Klemenas Prepeličius 12, Mike‘as Tobey 11 (7 atk. kam.).\n\nBosnija ir Hercegovina: Johnas Robersonas 23, Džananas Musa 22, Miralemas Halilovičius 13 (10 atk. kam.), Jusufas Nurkičius (9 atk. kam.) ir Edinas Atičius po 12.",
    "FIBA prognozė: B grupės favoritės – Slovėnija ir Prancūzija, nustebinti gali lietuviai": "Lietuvos nacionalinė komanda reitinge išlaikė 4-ą vietą.\n\n„Lietuva šią vasarą tyliai ėmėsi savo darbų, o pasirengimo etape be nuostolių žygiavusi rinktinė liko kitų stebinančių rezultatų fone“, – rašoma FIBA.com.\n\n„Slovėnija ir Prancūzija laikomos B grupės favoritės, tačiau neatmetama galimybė, jog Lietuva paliks didelį įspūdį“, – prognozuoja reitingo autoriai.\n\nPokyčiai fiksuoti reitingo viršūnėje. Iš 1-os pozicijos į antrą krito Slovėnija, ją aplenkė Serbija, šoktelėjusi aukštyn per keturias pozicijas.\n\n„Pasaulio čempionato atrankoje Slovėnija lengvai įveikė estus, tačiau išvykoje pralaimėjo Vokietijai.\n\n„Luka Dončičiaus kompanija laikoma vis dar viena „Eurobasket“ favoričių, tačiau po paskutinio pralaimėjimo gali susvyruoti slovėnų pasitikėjimas savo jėgomis“, – rašoma FIBA svetainėje.\n\n„Nėra lengvų rungtynių Eurobasket turnyre, tačiau akivaizdu, kad Serbija pakliuvo į gana komfortabilią D grupę. Iš serbų tikimasi, jog jie kovos dėl medalių, o jų gretose yra vienas geriausių pasaulio žaidėjų (Nikola Jokičius)“, – prognozuoja FIBA.\n\n3-ioje reitingo vietoje – Graikija, savo gretose turinti Giannį Antetokounmpo. Su juo graikai tampa favoritais laimėti C grupę, o ketvirtfinalyje tikėtina, jog susikaus su Slovėnija ar Prancūzija.\n\nLietuvių varžovė Prancūzija reitinge prarado tris pozicijas ir krito į 5-ą vietą, 6-i vokiečiai.\n\nWhat would you change in the Final version of our Power Rankings? 📊#EuroBasket x #BringTheNoise — #EuroBasket 2022 (@EuroBasket) August 30, 2022\n\n\n\n\n\n",
    "Rytoj čempionate Lietuva susirems su Slovėnija: sirgaliai trokšta keršto, Kelno gatvėse plevėsuoja Sabonio portretai": "Lietuvos vyrų krepšinio rinktinė rengiasi rytdienos startui Europos krepšinio čempionate. Ką tik treniruotę baigė pirmi Lietuvos varžovai – Slovėnijos krepšininkai. O šiuo metu treniruojasi lietuviai. Kelne Lietuvos krepšininkai bus iki kito ketvirtadienio. Rytoj dvikova su Europos čempionais. Pernai atrankoje į olimpines žaidynes Lietuva nusileido Slovėnijai. Šeštadienį lietuviai susitiks su prancūzais, sekmadienį – akistata su šeimininkais, – vokiečiais. Kitą savaitę bus kovojama su vengrais ir bosniais. Pasirengimo etape lietuviai nepatyrė nė vieno pralaimėjimo ir iškovojo 9 pergales iš tiek pat galimų.",
    "Rokas Jokubaitis jau žvelgia į Slovėniją: „Jie turi vieną neblogai žinomą vunderkindą“": "„Gal NKL varžybose?“ – pabandė prisiminti Rokas Jokubaitis, paklaustas, kada pastarąjį kartą atliko dviženklį perdavimų skaičių.\n\nLietuvos rinktinės jaunasis įžaidėjas puikiai įjungė komandos draugus į atakas ir šeštadienį padėjo 90:73 nugalėti Juodkalniją pasaulio čempionato atrankos rungtynėse Kaune.\n\nKartu tai buvo paskutinė repeticija prieš Europos čempionatą, rugsėjo 1 dieną Lietuvos rinktinei prasidėsiantį Kelne maču su Slovėnija.\n\nLietuvos komanda pasirengimą baigė 9 pergalėmis iš tiek pat galimų, bet R.Jokubaitis netryško džiaugsmu.\n\n„Tos pergalės šiokios tokios. Pasitikėjimo savimi yra, bet yra taisytinų dalykų, tad dvejopas jausmas“, – sakė 21 metų gynėjas iš „Barcelona“ klubo.\n\n– Rokai, kur slypėjo problemos dėl gynybos prieš K.Perry?\n\n– Net neįsivaizduoju. Nesugaudėme jų mažiukų, o paskui mūsų didžiausias minusas, kad pabėgus nesugebame išlaikyti persvaros. Nestabilumas, galėtume nužygiuoti plius 20, 25 ar 30 taškų į priekį. Aišku, stringame ir pikenrole.\n\nTeodoro Biliūno / BNS nuotr./Rokas Jokubaitis\n\nTačiau turime dar kelias dienas, pažiūrėsime vaizdo įrašą, žinome, kad pirmosiose rungtynėse laukia slovėnai.\n\nVažiuojame ten ne tik pasižaisti. Visi, ir mes patys, norime parodyti gerą krepšinį. Tad dar bandysime mažinti klaidų skaičių.\n\n– Kalbant apie Slovėniją – kokios esminės pamokos iš praėjusių metų pralaimėjimo Kaune Slovėnijai, ką galima būtų pritaikyti būsimoms rungtynėms?\n\n– Net nežinau. Puolimu prieš slovėnus nelaimėsime. Jie gal neblizga gynyboje, mes galime laisvai prieš juos pulti, bet taškų lenktynėse nelaimėsime. Pernai po dviejų kėlinių buvo 52:52 – tai labai dideli skaičiai. Puolimas kaip puolimas, bet turėsime tvarkytis gynyboje. Tai buvo Achilo kulnas.\n\nAišku, jie turi vieną neblogai žinomą vunderkindą.\n\nKlansek Velej / Sportida/SIPA nuotr./Luka Dončičius\n\nTeks ruošti rungtynių planą. Nebus taip, kad jausimės silpnesni, kraipysime galvas: oi, čia Dončičius.\n\nLaiko pasirengimui nėra, reikia žengti pasirengus 100 procentų.\n\n– Pasirengimo metu vis gerinate savo žaidimą – kaip jaučiatės pasirengęs čempionatui?\n\n– Iš pradžių tikrai buvo problemų. Gal ir susikalbėjimo trūko komandoje, ir treneris naujas. Bet po truputį ir fiziškai geriau, ir psichologiškai. Gal dar atleis kojas, šiek poilsio po didelio krūvio – labai laukiu čempionato.\n\nTeodoro Biliūno / BNS nuotr./Kazys Maksvytis ir Rokas Jokubaitis\n\n– Devynios pergalės iš devynių prieš čempionatą – ką tai sako apie Lietuvos rinktinę?\n\n– Sako, kad reikėtų padaryti 17:0. Ar kiek ten rungtynių bus čempionate (šypsosi, – red.).\n\n9:0 smagu, buvo atkaklių rungtynių su ispanais. Tačiau taisytinų dalykų dar yra, svarbu neužkibti ir nesureikšminti iki šiol laimėtų rungtynių.\n\n– Pačiam tenka didelis krūvis. Ar jau suvokėte, kokią naštą teks nešti šį rugsėjį?\n\n– Taip, po rungtynių su ispanais, su vengrais, šįvakar. Smagu. Nesiskundžiu, žinau, kad minučių už nieką nedalins. Reikia išlaikyti sportinę formą. Pats manau, kad galiu dar geriau. Nebus taip, kad „ai pavargau“. Už tėvynę kovojame, motyvacijos yra dvigubai.",
    "Kazio Maksvyčio komentaras prieš rungtynes su Slovėnija": "",
    "Buvęs „Žalgirio“ vairininkas Zdovcas: slovėnai nėra visagaliai": "Iki 2017 m. J. Zdovcui priklausė geriausias Slovėnijos rinktinės rezultatas Europos krepšinio čempionatuose: 2009 metais jo vadovaujama rinktinė Lenkijoje liko ketvirta.\n\nJ. Zdovcas neblogai pažįsta Lietuvos krepšinio virtuvę, nes nuo praėjusių metų spalio iki šio sezono balandžio vadovavo Kauno „Žalgiriui“.\n\nPortalui Siol.net krepšinio specialistas pasidalijo mintimis apie Slovėnijos rinktinės šansus tiek pirmoje dvikovoje su Lietuva, tiek ir visame čempionate.\n\n„Rungtynės su Lietuva svarbios, bet tikrai ne lemiamos. Visi pabrėžiame, kad lietuviai tikrai bus motyvuoti, ypač dėl praėjusių metų nesėkmės olimpinėje atrankoje.\n\nSlovėnija neabejotinai turi silpnų vietų vidurio puolėjų grandyje, tačiau pernai lietuvių aukštaūgių žaidimas po krepšiu virto mūsų pranašumu. Lietuviai žaidė su lėtais vidurio puolėjais, o mes tuo naudojomės greitu, aktyviu, judriu žaidimu. Pažiūrėsime, kaip seksis šį kartą“, – kalbėjo J. Zdovcas.\n\nKrepšinio specialistas atkreipė dėmesį, kad titulą apginti visada sunkiau nei jį iškovoti.\n\n„Slovėnijos situacija nėra tokia, kokia buvo prieš penkerius metus. Komanda, sakyčiau, yra kiek kitokia, netgi drįsčiau teigti kiek silpnesnė nei 2017-aisiais“, – mano J. Zdovcas.\n\nJo nuomone, pralaimėjimas vokiečiams nėra kažkokia sensacija.\n\n„Vokietija – aukščiausios klasės komanda, turinti žaidėjų iš Eurolygos ir NBA, tad jiems netrūksta kokybės. Kalbama, kad Slovėnija „strigo“, bet su tuo nesutikčiau. Vokiečiai žaidė namuose, jiems buvo gera diena.\n\nSlovėnai taip pat nėra visagaliai, mūsų komanda turi silpnų vietų ir jos išryškėjo šiose rungtynėse.\n\nNetrukus pamatysime, kaip ši nesėkmė paveikė komandą. Gerai, kad trenerių štabas ir žaidėjai pamatė, ties kuo dar reikia padirbėti.\n\nKita vertus, varžovai išvydo, kad slovėnai nėra nenugalimi. Matysime, kaip klostysis dvikova su Lietuva“, – kalbėjo buvęs „Žalgirio“ strategas.\n\nJis pastebėjo, jog slovėnams kyla bėdų gynyboje.\n\n„Mačiau dvikovą su Estija. Daug skylių gynyboje ir čia reikės parodyti daugiau noro ir komunikacijos“, – tvirtino J. Zdovcas.\n\nJau šį ketvirtadienį, rugsėjo 1 dieną, ketvirtame pagal gyventojų skaičių Vokietijos mieste Kelne lietuvių laukia pirmoji B grupės akistata su dabartine žemyno Slovėnija.\n\nLengviau nebus ir artimiausią savaitgalį: šeštadienį numatytas mūšis su prancūzais, o sekmadienį – šeimininkų vokiečių testas.\n\nTuomet antradienį bus kovojama su vengrais, o trečiadienį – su bosniais.\n\nGalutinis rinktinės dvyliktukas: Ignas Brazdeikis, Arnas Butkevičius, Martynas Echodas, Rokas Giedraitis, Marius Grigonis, Rokas Jokubaitis, Mindaugas Kuzminskas, Lukas Lekavičius, Domantas Sabonis, Jonas Valančiūnas, Kristupas Žemaitis, Eigirdas Žukauskas.\n\nLietuvos rinktinės tvarkaraštis B grupėje (data, laikas, rungtynės)\n\nRugsėjo 1 d., ketvirtadienis 18.15 val. Lietuva – Slovėnija Rugsėjo 3 d., šeštadienis 18.45 val. Lietuva – Prancūzija Rugsėjo 4 d., sekmadienį 15.30 val. Vokietija – Lietuva Rugsėjo 6 d., antradienis 18.15 val. Lietuva – Vengrija Rugsėjo 7 d., trečiadienis 15.30 val. Lietuva – Bosnija ir Hercegovina\n\nEuropos čempionatas – keturiose šalyse, atkrintamosios – Berlyne\n\nSlovėnijos pergale pasibaigusios 2017-ųjų Europos pirmenybės tapo paskutinėmis, organizuotomis pagal senąjį modelį, kai Eurobasket turnyrai per dešimtmetį vykdavo net penkis kartus.\n\nEurobasket 2022 – jau trečiasis čempionatas iš eilės, kurio grupių varžybos rengiamos skirtingose šalyse, taip sumažinant organizacinę naštą valstybėms. Kaip jau įprasta nuo 2011-ųjų, turnyre iš viso dalyvaus 24 komandos, po šešias burtų keliu padalintos į 4 grupes.\n\nA grupės turnyras vyks Sakartvelo sostinėje Tbilisyje, kur kartu su šeimininkais varžysis Ispanijos, Turkijos, Belgijos, Bulgarijos ir Juodkalnijos rinktinės.\n\nB grupės turnyras vyks Vokietijos mieste Kelne, kur kartu su šeimininkais varžysis Slovėnijos, Prancūzijos, Lietuvos, Vengrijos bei Bosnijos ir Hercegovinos rinktinės.\n\nC grupės turnyras vyks Italijos mieste Milane, kur kartu su šeimininkais varžysis Graikijos, Kroatijos, Ukrainos, Estijos ir Didžiosios Britanijos rinktinės.\n\nD grupės turnyras vyks Čekijos sostinėje Prahoje, kur kartu su šeimininkais varžysis Serbijos, Suomijos, Nyderlandų, Lenkijos ir Izraelio rinktinės.\n\nIš kiekvienos grupės į kitą etapą pateks po 4 geriausias komandas, o visos atkrintamosios varžybos bus organizuojamos Vokietijos sostinėje Berlyne, 14,5 tūkst. žiūrovų talpinančioje „Mercedes-Benz“ arenoje.\n\nEuropos čempionatas vyks rugsėjo 1-18 dienomis. Aštuntfinaliai Berlyne suplanuoti rugsėjo 10-11, ketvirtfinaliai – 13-14, o pusfinaliai – 16 dieną. Didžiojo ir mažojo finalo mūšiai vyks sekmadienį, rugsėjo 18 dieną.",
    "Jonas Valančiūnas prieš rungtynes su Slovėnija: jei jie nervinsis – mums į naudą": "Lietuvos rinktinės vidurio puolėjas ir kapitonas Jonas Valančiūnas pasidalino mintimis apie ketvirtadienį laukiančias pirmas Europos krepšinio čempionato rungtynes su Slovėnija.",
    "Pau Gasolis apie Europos čempionato favoritus: „Prancūzija ir Slovėnija yra elitinės komandos – šalia jų rikiuojasi Serbija, Lietuva ir Ispanija“": "Vienas geriausių visų laikų krepšininkų yra Pau Gasolis, kuris ne vieną kartą su Ispanijos vyrų krepšinio rinktine laimėjo Europos čempionatą, o šalia to turėjo įspūdingus statistinius rodiklius.\n\n2009 m. Europos čempionate P. Gasolis rinko net po 18,7 taško ir atkovodavo 8,3 atšokusio kamuolio, tačiau vėlesniame Europos čempionate, vykusiame keturiose skirtingose šalyse, ispanų krepšinio legenda fiksavo dar protu nesuvokiamą statistiką.\n\n2015 metų Europos čempionate puolėjas fiksavo 25,6 taško vidurkį ir sugriebdavo po 8,8 atšokusio kamuolio. Įspūdinga statistika, tiesa?\n\nPortalas Tv3.lt kviečia susipažinti su legendinio P. Gasolio prisiminimais iš Europos čempionatų, kuriuose jis dalyvavo, ateinančių pirmenybių favoritais ir savo pasirinktu geriausių žaidėjų penketuku.\n\nREKLAMA\n\nInterviu vaizdo formatu su P. Gasoliu galite žiūrėti naujienos viršuje.\n\n– Pau, papasakokite, koks yra geriausias prisiminimas iš Europos čempionatų, kuriuose jums teko dalyvauti?\n\n– Aš mėgstu dažnai sakyti, kad geriausias prisiminimas iš Europos čempionato pirmenybių yra 2009 metai, kai laimėjome pirmąjį Europos čempionatą, kad tai yra svarbi pergalė, kadangi pirmoji pergalė sukėlė ypatingą jausmą. Tai buvo puikus čempionatas, kadangi mes buvome priremti prie sienos. Kaip ir daug kitų kartų. Mes turėjome visada laimėti, kad keliautume į tolimesnį etapą ir žaisti prieš labai geras komandas. Ketvirtfinalyje žaidėme su prancūzais, kurie buvo laikomi vieni favoritų. Mes žaidėme labai gerai ir dominavome paskutinę Europos čempionato dalį – dėl to jausmas po šios pergalės buvo ypatingas ir išsiskiriantis. Tai buvo puikus pasirodymas.\n\nREKLAMA\n\nREKLAMA\n\nLabai svarbu ir tai, kas vyko iki šios pergalės – pralaimėjimas 2003 metais finale prieš Lietuvą, pralaimėjimas 2005 metais Belgrade, kur aš nežaidžiau ir kartu Serbijoje nelaimėjome medalio bei 2007 metais mes nelaimėjome čempionato namie.\n\nŠie momentai buvo lygiai tiek pat svarbūs todėl, kad pasiektume ateities pergalę 2009, 2011 ir 2015 metais. 2015 metais nebuvome favoritai – neturėjome daug krepšininkų, nors visada turime talento. Mes, ispanai, visuomet sakome, kad nesvarbu, kas nežaidžia, o kas žaidžia – Ispanija yra visada ta komanda, kuri kovos dėl medalių. Mes tą įrodėme daugeliu atvejų. 2015 metų pusfinalis buvo ypatingas.\n\n– Kaip prisimenate 40 taškų pasirodymą pusfinalyje su prancūzais?\n\n– Tai buvo kažkas nerealaus. Prisimenu, kad aš norėjau atiduoti viską, ką galiu ir padaryti viską, jog mūsų komanda turėtų geriausią šansą laimėti bei užsitikrinti vietą Rio olimpinėse žaidynėse. Tai buvo smagios rungtynės – aš sugebėjau sužaisti vienas geriausių savo rungtynių karjeroje.\n\nREKLAMA\n\nREKLAMA\n\nLietuvos ir Ispanijos rinktinės kovą 2015 m. Europos krepšinio čempionato finale žiūrėkite čia:\n\n– Kalbant apie šiuos laikus, ar Luka Dončičius yra pervertintas?\n\n– Aš nemanau, kad jis yra išvis pervertintas (šypsosi – aut. past.). Aš galvoju, kad Luka nusipelnė didžiulių reitingų ir pagyrimų, kuriuos jis gauna. Jis yra išskirtinis talentas. Man yra šiek tiek juokinga, kai matai Dirką Nowitzkį, kuris yra vienas geriausių visų laikų Europos krepšininkų, sekiojantį ir vaikštantį paskui L. Dončičių (juokiasi – aut. past.). Aišku, jis dirba Dalase ir jis yra smarkiai susijęs su organizacija, bet Dirkas visada būna šalia jo, pamoko Luką ir padeda jam su augimu ir dėmesiu, kurį Luka gauna atitinkamais momentais.\n\nNuo laikų Madride žinome, kad Luka yra nerealus talentas. Jis yra vienaragis, kuris aikštelėje daro viską. Nekantrauju pamatyti jo tolimesnį progresą ir tolimesnius pasiekimus.\n\n– Ar pritartumėte, kad laimėti Europos čempionatą yra sunkiau nei pasaulio taurę?\n\n– Nesakyčiau, kad sunkiau laimėti Europos čempionatą. Aš manau, kad bendrai, Europos komandos yra labai talentingos, tad visos rungtynės yra atkaklios. Tu dažniausiai nepamatysi daug rungtynių, kuriose bus triuškinamos komandos.\n\nREKLAMA\n\nREKLAMA\n\nPasaulio taurėje kartais žaidžiame prieš komandas, kurios yra truputį silpnesnės, tad kiekviena komanda turi bent porą lengvesnių rungtynių istoriškai. Manau, kad Afrikos ir Azijos komandos su laiku tampa vis geresnės ir pasaulio taurės čempionatas tampa šiek tiek sunkesnis, kas yra gerai pačiam krepšiniui, kaip žaidimui.\n\nVisgi žvelgiant bendrai – nėra taip lengva laimėti ir pasaulio taurę, kadangi dienos pabaigoje yra žaidžiama su tomis pačiomis stipriomis komandomis. Jungtinės Amerikos Valstijos (JAV) taip pat visada bus lemiamose kovose ir visuomet bus laikoma ypač galinga jėga. Kaip mes žinome, amerikiečius visada labai sunku nugalėti.\n\n– Kas bus šių metu Europos čempionato favoritės?\n\n– Manau, kad reikia rinktis komandas, kurios kyla į viršų ir užėmė pakankamai neblogas vietas ankstesniuose tarptautiniuose turnyruose. Prancūzija ir Slovėnija yra elitinės komandos. Šalia jų rikiuojasi Serbija, Lietuva ir Ispanija. Šios komandos visada bus tarp geriausių turnyre. Galima išskirti ir Turkiją, kuri turi daug talentingo jaunimo, galinčio pademonstruoti gerą žaidimą.\n\nREKLAMA\n\nREKLAMA\n\nVisgi reikėtų nepamiršti, kad slovėnai buvo ketvirti olimpinėse žaidynėse, prancūzai buvo antri. Šių komando branduolys yra pakankamai jaunas, tad Slovėnija ir Prancūzija turėtų tęsti gerus pasirodymus tarptautinėje scenoje.\n\n– Koks yra jūsų Europos čempionato visų laikų geriausių žaidėjų penketukas?\n\n– Labai sunkus klausimas (šypsosi – aut. past.). Manau, kad reikia rinktis vieną geriausių visų laikų gynėjų – Draženą Petrovičių. Gaila, kad ilgiau negalėjome pasimėgauti jo geru žaidimu dėl jo ankstyvos mirties, bet manau, jog jis buvo ypatingas žaidėjas – toks pats kaip Luka.\n\nKito gynėjo pozicijoje matyčiau Nicką Galį arba mano gerą draugą Juaną Carlosą Navarro. Abu krepšininkai puikiai žaidė FIBA čempionatuose.\n\nLengvojo krašto pozicijoje matyčiau Tonį Kukočą, nes jis buvo vienas svarbiausių krepšininkų, kuris mane įkvėpė žaisti krepšinį. Jo žaidimas ir gebėjimas žaisti veidu į krepšį ir bendras įgūdžių paketas – nerealus.\n\nSunkiojo krašto ir vidurio puolėjo pozicijose pasirinksiu Dirką Nowitzkį ir Arvydą Sabonį. Jie abu savo eroje buvo geri ir ypatingi krepšininkai, kurie darė pokytį savo karjeros metu bei įkvėpė kitus vaikus daryti tą patį.",
    "Lietuvos mažojo futbolo rinktinė patyrė pirmąjį pralaimėjimą pasaulio čempionate": "Trečiadienį dieną Lietuvos mažojo futbolo rinktinė Vengrijos sostinėje Budapešte žaidė trečiąsias mažojo futbolo (6 prieš 6) pasaulio čempionato rungtynes, skelbia LMFA.\n\nIki šiol abejus mačus laimėjusi Lietuva šiandien turėjo pripažinti varžovų pranašumą. Po apylygės kovos, bet ne itin gerai sužaistos rungtynių pabaigos Lietuva 1:4 nusileido tiesioginiams savo konkurentams dėl patekimo į čempionato aštuntfinalį – Slovėnijos futbolininkams.\n\nPirmąjį pavojingesnį smūgį šiame mače atliko lietuviai, bet kamuolys skriejo šalia vartų. Po to vyko gan klampus žaidimas be rimtesnių progų.\n\nVisgi, 8 rungtynių minutę slovėnams pavyko išsiveržti į priekį. Slovėnija įžaidė kampinį ir po jo Matevžas Sodičius vienu lietimu smūgiavo tiksliai į patį vartų kampą. Tai buvo pirmasis kartas šiame čempionate, kuomet Lietuva pirmoji praleido įvartį.\n\nAtsiliekančiųjų vaidmenyje atsidūrusi Lietuvos rinktinė šiek tiek strigo organizuojant savo žaidimą. Pavojingų išpuolių ilgą laiką sukurti nepavyko, bet to paties nepadarė ir slovėnai.\n\nJau tik kėlinio pabaigoje Slovėnija atliko du pavojingus smūgius, bet vieną kamuolį sugavo vartininkas, o antrasis smūgis skriejo virš vartų.\n\nPer paskutinę kėlinio minutę Lietuva kelis kartus smūgiavo stipriai, bet visus smūgius sugėrė varžovų gynėjai, tad į pertrauką komandos išėjo Slovėnijai pirmaujant 1:0.\n\nAntrasis kėlinys ir vėl prasidėjo pavojingu Lietuvos smūgiu, bet iš aštraus kampo smūgiuotą Mindaugo Zlatkaus kamuolį varžovų vartininkas atmušė. Tuo metu slovėnai dėmesį skyrė gynybai ir prie Lietuvos vartų nieko pavojingo nesukūrė\n\n27 minutę rezultatą išlyginti galėjo Arnas Levonauskas, bet lietuvis smūgiavo krisdamas ir kamuolys skriejo virš vartų.\n\nPo kelių minučių pavojingą ataką sukūrė Slovėnija, bet į varžovų smūgį puikiai sureagavo vartininkas Titas Vitkauskas. Visgi, įpusėjus antrajam kėliniui Slovėnijai pavyko įmušti antrąjį rungtynių įvartį ir padvigubinti savo persvarą.\n\nŠįkart Lietuvai į tai sureaguoti pavyko žaibiškai. Jau po minutės Mindaugas Zlatkus gražiu smūgiu po pakelto kampinio sumažino varžovų persvarą iki vieno įvarčio.\n\nGan greitai po šio įvarčio Slovėnija prasižengdami nutraukė Lietuvos išpuolį ir už tai gavo geltoną kortelę, o tai reiškė, kad dvejoms minutėms Lietuva įgavo vieno žaidėjo persvarą. Visgi, per tą laiką Lietuvos atakos nebuvo sėkmingos ir Slovėnija apsigynė.\n\nPaskutines tris minutes Lietuva pradėjo žaisti su šešiais aikštės žaidėjais ir taip stengėsi susikurti kiekybinę persvarą. Ši trenerio Mindaugo Grigalevičiaus rizika nepasiteisino.\n\n39 minutę vartininką pakeitęs aikštės žaidėjas prarado kamuolį prie savo vartų ir varžovų puolėjui Matevžui Sodičiui liko lengva užduotis – pasiųsti kamuolį į tuščius vartus.\n\nPrastos Lietuvos rungtynės galiausiai pasibaigė dar vienu Slovėnijos tiksliu smūgiu, kuomet į vartininko nesaugomus vartus iš toli pasižymėjo Marko Račičius.\n\nPo šių rungtynių Lietuva su 6 taškais susikomplikavo savo padėtį dėl patekimo į mažojo futbolo pasaulio čempionato aštuntfinalį. Norint įveikti grupių etapą, Lietuvai rytoj vakare (20:00 Lietuvos laiku) privalės nugalėti pasaulio vicečempionę Lenkijos rinktinę.",
    "Slovėnijos krepšinio rinktinės treniruotė prieš rungtynes su Lietuva": "",
    "BE SPINDESIO, BET KETVIRTFINALYJE – SLOVĖNAI IŠSIUNTĖ NAMO BELGUS": "Europos krepšinio čempionato antrąja ketvirtfinalio dalyve tapo Slovėnija, aštuntfinalyje ne dominavusi prieš Belgijos rinktinę, bet vis dėlto pasiekusi sau reikalingą pergalę rezultatu 88:72.\n\nPirmojoje rungtynių pusėje slovėnai kontroliavo žaidimą, bet belgams sekėsi laikytis nuo varžovų koviniu atstumu. Belgijos rinktinė į kiekvieną Slovėnijos ekipos spurtą atsakydavo savuoju ir po 2 kėlinių teturėjo 3 taškų deficitą – 41:44.\n\nVaizdas aikštėje nepasikeitė ir po pertraukos, po 3 kėlinių slovėnai turėjo tokią pačią trapią persvarą – 63:60.\n\nLemiamą spurtą favoritams pavyko surengti tik ketvirtojo kėlinio viduryje, kai Klemenas Prepeličius pataikė tritaškį, dvitaškį pridėjo Vlatko Čančaras ir skirtumas išaugo iki 10 taškų (75:65).\n\nPo šio smūgio Belgijos rinktinė nebeatsitiesė.\n\nSlovėnijos ekipą į pergalę vėl vedė Luka Dončičius, pelnęs net 35 taškus (4/10 tritaškiai, 7/15 dvitaškiai, 9/10 baudos, 5 atkovoti kamuoliai, 5 perimti, 5 rezultatyvūs perdavimai) ir surinkęs net 33 naudingumo balus. Slovėnas tapo pirmuoju krepšininkus per pastaruosius 30 metų, pelniusiu 30 ir daugiau taškų per trejas Europos čempionato rungtynes iš eilės.\n\n13 taškų slovėnams pridėjo K. Prepeličius, 12 – Mike‘as Tobey, 11 – Goranas Dragičius.\n\nBelgijos ekipai Emmanuelis Lecomte pelnė 16 taškų, o Pierre‘as-Antoine‘as Gillet pridėjo 15 taškų ir 10 atkovotų kamuolių.\n\nEuropos čempionato ketvirtfinalyje Slovėnijos ekipa susitiks su Ukrainos ir Lenkijos dvikovos laimėtojais.\n\nPirmajame ketvirtfinalyje šiandien Prancūzija po pratęsimo 87:86 pralaužė Turkiją. Dar du mačai bus žaidžiami vakare: 19 val. susikaus Vokietija ir Juodkalnija, o 21.45 val. – Lietuva ir Slovėnija.",
    "Serbui Bogdanui Bogdanovičiui didžiausia „EuroBasket“ favoritė yra Slovėnija": "NBA klubo „Atlanta Hawks“ gynėjas Bogdanas Bogdanovičius šeštus metus iš eilės surengė savo savo kasmetinę BB (krepšininko inicialai) stovyklą gimtajame Belgrade.\n\nB.Bogdanovičius šią vasarą negalėjo prisijungti prie Serbijos rinktinės dėl kelio operacijos, tačiau sekas komandų pasirengimą.\n\n„Aš labai tikiu mūsų vaikinais. Tai panaši komanda kaip žaidė pasaulio čempionate. Yra energijos, tarpusavio supratimo ir dar kažkas naujo bunda.\n\nDžiaugiuosi, kad žaidžiame gerą ir gražų krepšinį. Žiūrovai mėgaujasi tuo, ką darome. Viskas prasideda nuo Nikolos Jokičiaus.\n\nEsame favoritai laimėti medalius ir tikiuosi pagaliau pasieksime auksą. Tai bus labai sunkus čempionatas. Mums nepasisekė praėjusiame pasaulio čempionate, bet dabar turėtume mėgautis tuo, ką vaikinai mums paruošė“, – kalbėjo serbas „Mozzart“ portalui.\n\nJis „EuroBasket“ favoritais vadina slovėnus: „Nelabai žiūrėjau pasiruošimo rungtynes. Kaip ir kiekvienais metais, slovėnai yra Nr. 1 mano nuomone. Su Prancūzija ir Lietuva visada sunku. Jie yra stiprūs. „EuroBasket“ blogų komandų nėra. Tikrai sunku bus laimėti medalį.“",
    "Mėnuo iki istorinio starto: „Europoje beveik nėra galimybių treniruotis su tokiais laivais“": "Pasak komandos, progresas, derinant komandinį darbą manevruose ir ieškant kuo didesnio greičio – puikus ir, nors laukia dar ilgas sportinio ir organizacinio pasiruošimo procesas, visos galimybės – jų pačių rankose.\n\nR.Milevičius: jaučiasi komandos progresas\n\n„Pasiruošimas įvairiais frontais vyksta jau kurį laiką – užsiimame individualiomis treniruotėmis ir fiziniu pasirengimu, visą vasarą buriavome kitomis jachtomis, studijuojame turimą savo ir konkurentų vaizdo medžiagą iš varžybų, mąstome bei diskutuojame apie taktinius bei techninius įvairių situacijų lenktynių distancijoje sprendimus.\n\nTačiau artėjant startui ypač svarbu iš naujo „prisijaukinti“ jachtą, bei „apšilti“ ant denio kaip komandai būtent ant šio laivo. Čia turime realią progą išbandyti viską, ką buvom sugalvoję analizuodami savo ir kitų komandų darbą. Labai didelis iššūkis yra tai, jog Europoje beveik nėra galimybių treniruotis su tokiais laivais, kuriais varžysimės Bahreine. Todėl šios kelios treniruočių stovyklos yra be galo vertingos“, – teigė komandos vadovas, olimpietis Rokas Milevičius.\n\nDomo Rimeikos nuotr./Rokas Milevičius\n\nTai – jau penktoji Lietuvos buriavimo rinktinės treniruočių stovykla, tiesa, šioje jiems ruoštis vos už mėnesio laukiančiam istoriniam startui padeda profesionalus treneris, išmanantis SSL47 klasės jachtą bei galintis pasiūlyti techninių bei taktinių įžvalgų, kaip dar labiau padidinti komandos progresą, pasiekti geresnį greitį ar sklandesnį manevrų atlikimą.\n\nPasak R. Milevičiaus, ieškoti pagalbos – trenerio iš šono – komanda pradėjo po atrankos Šveicarijoje. Ten, varžydamiesi su Slovėnijos komanda, kuri turi būtent tokį patį laivą, mūsiškiai pamatė, jog konkurentai, geriau išmanydami šio laivo specifiką, tam tikromis sąlygomis geba plaukti labai greitai.\n\n„Šiandien ant vandens praleidom kone 6 valandas ir dabar skubam namo drauge su treneriu peržiūrėti filmuotą medžiagą. Čia atvykdami labai konkrečiai žinojome, ties kuriomis vietomis mes norime padirbėti su treneriu, tad tikrai džiaugiamės, kad turime progą su profesionalo pagalba išmėginti įvairius sprendimus. Šiandien buvo labai produktyvi diena ant vandens, gavome daug naudingos informacijos, kuri mums padės tiksliau ir efektyviau reguliuoti bures, kad galėtume plaukti greičiau. Taigi treniruočių progresas labai geras“, – teigė R. Milevičius.\n\nLBS nuotr./Lietuvos buriavimo rinktinė\n\nPasak olimpiečio, finaluose Lietuvai susitiks su pasaulio geriausiais – ten mažiausia klaida, netikslumas ar suvėluota sekundė lems pergalę arba pralaimėjimą, todėl komanda nori būti pasiruošusi maksimaliai gerai.\n\nTiesioginė transliacija\n\nTiesa, pasiruošimas intensyviai vyksta ne tik ant vandens, bet ir krante.\n\n„Yra daugybė organizacinių, administracinių darbų, kurie jau kuris laikas verda ant kranto. Šiuo metu intensyviai kalbamės su potencialiais partneriais, taip pat ir informaciniais partneriais. Mūsų tikslas yra, kad SSL Gold Cup finalai iš Bahreino būtų tiesiogiai transliuojami Lietuvoje su lietuvišku komentavimu, taigi, kad šios įspūdingos varžybos būtų prieinamos ir suprantamos kuo didesnei auditorijai. Darbų tikrai labai daug, tačiau jaučiame palaikymą iš įvairių Lietuvos organizacijų, judame į priekį su motyvacija. Iš esmės – viskas mūsų rankose“, – dalinosi SSL Lietuva organizacijos vadovas Kristoforas Akromas.\n\nPasak jo, komandos planuose – ir dar viena treniruočių stovykla prieš pat startą SSL Gold Cup finaluose Bahreine. Ji padėtų į lemiamą kovą stoti su maksimalia koncentracija ir pasiruošimu.\n\nSSL Gold Cup Pasaulio taurėje Lietuvos rinktinę sudarys kapitonė Gintarė Volungevičiūtė Scheidt, Rokas Milevičius, Raimondas Šiugždinis, Linas Felenderis, Kristoforas Akromas, Martin Volovicki, Algirdas Žižys, Emilis Valentinaitis, Andrius Ramonaitis, Karolis Janulionis, Klaudio Kliučinskas.\n\n40 stipriausių\n\nSpalio 29 startuosiantys SSL Gold Cup finalai į Bahreino sostinę Menamą sutrauks 40 pasaulio valstybių rinktines, kurių sudėtyje – tikros buriavimo žvaigždės, olimpiniai čempionai, America‘s Cup ir The Ocean Race lenktynių dalyviai.\n\nLBS nuotr./Lietuvos buriavimo rinktinė\n\nPirmajame finalų etape, kuris vyks spalio 29-lapkričio 2 d. tarpusavyje dar kartą susirungs 16 komandų, kurios teisę dalyvauti finaluose iškovojo vasarą vykusio kvalifikacinio etapo metu. Tarp šių komandų – Lietuva, Antigva ir Barbuda, Taitis, Estija, Airija, Slovėnija, Lietuva, Portugalija Čekija, Peru, Šilė, Omanas, Kuba, Pietų Afrika, Malaizija, Ukraina, Tailandas. Į antrąjį finalų etapą iš šių valstybių pateks tik 8.\n\nKomandos varžysis keturiuose pogrupiuose po keturias komandas. Su kuriomis iš šių komandų konkrečiai teks kovoti Lietuvos rinktinei paaiškės spalio 28 dieną burtų traukimo ceremonijos metu.\n\nTolimesniuose finalų etapuose prie šių 8 valstybių į kovą įsijungs ir 24 aukštesnę poziciją globaliame SSL reitinge užimančios valstybės, kurios kovą dėl Pasaulio taurės pradės tiesiai finaluose.\n\nSSL Gold Cup Pasaulio taurės finalinės lenktynės numatomos lapkričio 20 d.",
    "Prastas Europos čempionatas Lietuvos pozicijai FIBA reitinge nepakenkė": "Pasibaigus visų žemynų čempionatams, FIBA pasiektus rezultatus susumavo tradiciniame savo reitinge.\n\nVos penkioliktąją vietą Europos čempionate užėmusi Lietuvos rinktinė reitinge išlaikė aštuntąją vietą su 673,7 taško. Tiesa, į nugarą jau kvėpuoja Graikija (670,8), Italija (647,6) ir Vokietija (640,6).\n\nPirmąją vietą išlaiko Jungtinių Amerikos Valstijų (JAV) rinktinė (760,7). Tiesa, prie jų itin prisiartino Europos čempionate triumfavę ispanai (758,9), išlaikantys ir pasaulio čempionų titulą.\n\nIspanams padeda ir atmestinas amerikiečių požiūris į pastaruosius mačus. Ne pačią pajėgiausią rinktinę išsiuntę amerikiečiai FIBA Pasaulio taurės atrankoje nusileido Meksikai, o Amerikos čempionate krito prieš Argentiną bei pasidabino bronza.\n\nTrečiąją vietą išlaiko Australija, į ketvirtąją pašoko Argentina, už jų rikiuojasi Prancūzija, Serbija ir Slovėnija.\n\nREKLAMA\n\nFIBA reitingas:\n\n1. JAV – 760,7\n\n2. Ispanija – 758,9\n\n3. Australija – 741,1\n\n4. Argentina – 736,1\n\n5. Prancūzija – 712,9\n\n6. Serbija – 711,5\n\n7. Slovėnija – 703,5\n\n8. Lietuva – 673,7\n\n9. Graikija – 670,8\n\n10. Italija – 647,6\n\n11. Vokietija – 640,6\n\n12. Čekija – 597,7\n\n13. Lenkija – 589,9\n\n14. Brazilija – 574,6\n\n15. Kanada – 559,3\n\n16. Turkija – 516,3\n\n17. Venesuela – 516,3\n\n18. Juodkalnija – 500,6\n\n19. Nigerija – 460,1\n\n20. Tunisas – 447,5\n\nReitingas vedamas aštuonerių metų laikotarpiui. Moterų reitingas bus atnaujintas pasibaigus Australijoje vykstančiai Pasaulio taurei. Pastarąjį kartą lietuvės jame užėmė 34-ąją vietą.\n\n„Ilgoji pertrauka“: privačios treniruotės su Milakniu, natūralizuota žaidėja Lietuvos moterų rinktinei, naujas 3x3 treneris ir „Ryto“ paieškos",
    "Prancūzija ir Slovėnija pateko į EuroBasket už Rudy Gobert ir Luka Doncičiaus": "Rudy Gobertas pelnė 20 taškų ir atkovojo 17 kamuolių, olimpinio sidabro medalio laimėtojas Prancūzija šeštadienį per pratęsimą 87:86 įveikė Turkiją ir pateko į EuroBasket ketvirtfinalį.\n\nGobertui buvo likę 2,7 sekundės dėjimas, kad rezultatas būtų lygus, tada pelnė pirmuosius keturis pratęsimo taškus, o Prancūzija papildomoje sesijoje neatsiliko.\n\n„Beprotiškas žaidimas“, – sakė Gobertas.\n\nGrasesnė apdaila.\n\nTurkija, turėjusi kamuolį 12,2 sekundės, visiškai kontroliavo rungtynes. Kamuolys, padidintas dviem, pateko į pražangos liniją atliekant du baudos metimus, o po šių smūgių buvo valdomas kamuolys, kai Prancūzija buvo nušvilpta už rezultatyvią pražangą.\n\n\n\n1 yra susijęs\n\nTačiau Chedi Osmanas nepataikė abiejų baudų metimų, o tai priminė tą, kurią jis atliko 2019 m. pasaulio krepšinio čempionato pabaigoje, pralaimėdamas JAV. Prancūzija privertė pakeisti kamuolį, o Gobert’o dukas išlygino rezultatą.\n\n„Mums sudėtinga vieta, bet mums pasisekė, kad jis abu praleido“, – sakė Gobertas. „Tada sugebėjome pavogti už ribos, gauti kibirą ir pereiti į pratęsimą. Niekada nesustojome. Niekada nenustojome kovoti. Visada tikėjome. Aišku, ne geriausias mūsų žaidimas, bet aš tuo labai didžiuojuosi. Tai, kad mes niekada nepasidavėme. Daug komandų būtų pasidavusi tokioje situacijoje.\n\nTomas Hoertelis ir Ivanas Fournier pelnė po 13 taškų Prancūzijai, kuri antrojo kėlinio viduryje pirmavo 16 taškų.\n\nTačiau trečiąjį ketvirtį Turkija baigė 19:0 ir 11 taškų deficitą pavertė 57:49. Prancūzija šioje atkarpoje prametė 11 metimų iš eilės.\n\nTurkija turėjo galimybę laimėti paskutines pratęsimo rungtynes, tačiau likus dviem sekundėms Furkanas Korkmazas nepataikė savo driblingo, o jo komanda neturėjo nė vieno smūgio.\n\nBugrahanas Dunceris Turkijos komandoje pelnė 22 bėgimus, o Korkmas – 18.\n\n„Aš tikrai nežinau, ką pasakyti“, – sakė Dunzeris. „Aš taip piktas. Man taip liūdna. Jei nerandu gerų žodžių, atsiprašau. Tai nepriimtina.“\n\nPrancūzija ketvirtfinalyje žais su sekmadienio rungtynių tarp Serbijos ir Italijos nugalėtoja. Rungtynės vyks trečiadienį.\n\n„Galbūt tai yra blogiausia emocinė netektis per mano 26 metų karjerą“, – sakė Turkijos treneris Erkinas Atamanas. „Sveikiname Prancūziją. Tikiuosi, kad jie tęs ketvirtfinalyje. Tai viskas.“\n\nSlovėnija 88, Belgija 72\n\nLuka Dončičius pelnė 35 taškus, o čempiono titulą ginantis Slovėnija ketvirtajame kėlinyje panaudojo 17:0 ir užkirto kelią Belgijai.\n\nDončičius ir Goranas Dragičius kartu pelnė arba atliko rezultatyvius perdavimus už pirmuosius 40 Slovėnijos taškų antrajame kėlinyje.\n\n„Belgija žaidė geresnį krepšinį“, – sakė Dončičius, per šešerias turnyro rungtynes ​​vidutiniškai pelnantis 28 taškus, o per paskutines trejas rungtynes ​​– po 39,3 taško. „Žinojome, kad tai bus sunkios rungtynės. Jie kovojo iki galo. Bet galiausiai, manau, žaidėme šiek tiek geriau.“\n\nSlovėnijoje Dončičius atkovojo 5 kamuolius, atliko 5 rezultatyvius perdavimus ir perėmė 4 kamuolius, Klemanas Prebeličius – 13, Mike’as Toby’is – 12, o Dragičius – 11.\n\nBelgijos gretose Manu Lecomte’as pelnė 16 taškų, o Pierre’as-Antoine’as Gilletas pelnė 15 taškų ir atkovojo 10 kamuolių.\n\nSlovėnija tik 25 kartus pelnė Belgiją prieš 8.\n\n„Jau daug savaičių girdžiu žodį „lygybė“. Tačiau krepšinyje lygybės nėra“, – sakė Belgijos treneris Dario Jerkja.\n\nToliau Slovėnijos laukia trečiadienio ketvirtfinalio rungtynės su Ukrainos ir Lenkijos rungtynių nugalėtoja. Šios komandos žais sekmadienį.\n\nVokietija 85, Juodkalnija 79\n\nDennisas Schroderis pelnė 22 taškus, o Vokietija antrajame kėlinyje iššvaistė 27 taškų pranašumą ir užkirto kelią Juodkalnijai.\n\nTrečiojo kėlinio pradžioje Vokietija pirmavo 51:24, o Juodkalnija per kitas 19 minučių pranoko šeimininkus 53:29.\n\nTačiau Vokietija pergalę iškovojo penkiais baudos metimais paskutinėmis sekundėmis, iš kurių trys buvo atlikti dėl pražangos ir techninės pražangos.\n\nTiek Matto Lowas, tiek Franzas Wagneris Vokietijos rinktinėje pelnė 14 važiavimų. Antradienį ketvirtfinalyje vokiečiai susitiks arba su Graikija, arba su Čekija; Sekmadienį komandos susitiks aštuntfinalio rungtynėse.\n\nJuodkalnijai Kendrickas Perry įmetė 25, Bojanas Dubljevičius 22, Marko Simonovičius 13 ir Vladimiras Mihailovičius 12.\n\nIspanija 102, Lietuva 94, OT\n\nLorenzo Brownas pelnė 28 taškus, Willy Hernangomezas pridėjo 21, o Ispanija pratęsime atsilaikė prieš lietuvį.\n\nRudy Fernandezas ir Juanjo Hernangomezas pelnė 13 taškų Ispanijos rinktinei, kuri antradienio ketvirtfinalyje susitiks su Suomija arba Kroatija. Sekmadienį aštuntfinalyje žais Suomija ir Kroatija.\n\nBrownas pelnė pirmuosius penkis taškus per pratęsimą, o Ispanija nė karto neatsiliko papildomoje sesijoje.\n\nIgnas Brazdeikis suteikė Lietuvai šansą, gavęs arbatpinigių barškėti aplink ratlankį ir nukristi pasibaigus reglamentavimo laikui. Tačiau paskutiniame ketvirtojo kėlinio 5:56 Lietuva iššvaistė aštuonių taškų persvarą, o Ispanija Browno dėjimu išlygino rezultatą 2:23, likus ketvirtajam kėliniui.\n\nLietuvius pelnė 18 taškų Mindakas Kuzminskas. Prestekis surinko 17, Domantas Sabonis ir Lucas Lekavicius – po 15.\n\nRogas Jokoupides 13 pridėjo lietuviui, kuris pralaimėjo nepaisant to, kad pataikė 51% – 7 procentiniais punktais daugiau nei Ispanija.",
    "K. Maksvytis apie artėjančias rungtynes su Slovėnija: nors varžovai stiprūs, tikina – komanda pasiruošusi": "Antradienį Lietuvos krepšinio rinktinė išskrido į Vokietiją, kur jau rugsėjo 1 dieną pradės savo kelionę Europos čempionate. Tačiau komandos treneris Kazys Maksvytis teigia, kad Lietuvą jis palieka dvejopų nuotaikų.",
    "(Ne)realu: nuo nusiminusių slovėnų iki Atamano kumščių": "Nuotr.: AFP, Seskim Photo - Scanpix, FIBA | BasketNews iliustracija/M.Didė\n\nIlgai lauktas metų renginys, Europos krepšinio čempionatas, prasideda jau šią savaitę, o šįsyk jis žada būti vienas stipriausių istorijoje.\n\nPastarieji keturi NBA sezonų MVP Giannis Antetokounmpo bei Nikola Jokičius ir nemažesnį potencialą turintis Luka Dončičius – žvaigždės, kurios turnyrą iškart pakelia į kitą lygį. Kas triumfuos, o kam finalinės kovos Berlyne taps ašarų pakalne?\n\n24 rinktinės rugsėjo 1-ąją keturiose Senojo žemyno miestuose pradės kovą dėl Europos krepšinio sosto, kurio karūna jau penkerius metus priklauso Slovėnijai.\n\nPrieš prasidedant laukiamiausiam metų renginiui, tinklalapis BasketNews pateikia penkis drąsius spėjimus, kurie prieš čempionatą atrodo sunkiai tikėtini, tačiau tuo pačiu ir neskamba nerealiai.\n\nTai nėra prognozės, o potencialūs netikėti scenarijai, apie kuriuos prieš pirmenybes kalbama nedaug. Jūsų dėmesiui – penki drąsūs Europos čempionato scenarijų spėjimai.\n\nKomentaruose sureitinguokite scenarijus nuo labiausiai tikėtino iki mažiausiai, o taip pat pateikite savo drąsius spėjimus, apie kuriuos niekas nešneka, tačiau ir negali iškart atmesti.\n\nTurkija – pusfinalyje\n\nNuotr. FIBA\n\nSunkiai tikėtina? Žvelgiant iš šono – labai sunkiai. Bet žvelgiant iš arčiau, yra nenuginčijamų argumentų, kodėl tai neatrodo nerealu turkams.\n\nPirmiausia, Turkijos rinktinės grupė. A grupėje galėtų gąsdinti tik Ispanijos vardas, tačiau tai nebėra ta viską griaunanti jėga su broliais Gasoliais. Kartų kaitą išgyvenantys ispanai talentu sudėtyje dabar nusileidžia turkams.\n\nKitos rinktinės Sakartvele vykstančioje A grupėje – tikrai ne A klasės. Žinoma, turkai jau ne kartą yra nepateisinę į juos dėtų lūkesčių, bet gal šiemet jiems pagaliau priklausys didžioji scena?\n\nNuo atmosferos rūbinėje stipriai priklausomi turkai laimėję pirmąjį mačą su nenuspėjama Juodkalnija gali užsikurti ir tuomet Ergino Atamano kariaunai šeimininkauti grupėje galėtų patrukdyti tik ispanai.\n\nBūtent pirmoji vieta grupėje gali tapti raktu į pusfinalį. Taip, B grupės ketvirta komanda bet kokiu atveju bus solidi, bet sugebėjus peržengti aštuntfinalio etapą, tolimesnis kelias ketvirtfinalyje sufleruoja ne topinės klasės varžovą.\n\nTurkija garsėja kaip namų komanda ir būtent taip ji turėtų jaustis Berlyne – Vokietijos sostinėje neoficialiais duomenimis gyvena daugiau nei 100 tūkst. turkų. Turkija aštuntfinalyje neabejotinai turėtų būti mažiausiai geidžiamas varžovas iš A grupės.\n\nCedi Osmanas, Shane'as Larkinas, Alperenas Šengunas, Furkanas Korkmazas ir dar keli solidūs Eurolygos žaidėjai – talentu turkus lenkia tik kelios čempionato komandos, o už viso laivo stovi pasitikėjimu visada trykštantis dukart Eurolygos čempionas Atamanas.\n\nTurkijos pasiruošimas čempionatui neįtikino, bet tai – nuotaikos komanda, kuriai, sėkmingai pradėjus čempionatą, ketvertas Senajame žemyne neatrodo nepasiekiamas.\n\nSlovėnija – be medalių\n\nNuotr. FIBA\n\nEuropos čempionai į pirmenybes atvyksta kaip pagrindiniai favoritai ir atrodo parašyta žvaigždėse, jog slovėnams vieta medalių dalinime yra tiesiog rezervuota. Ar ne? Ne viskas taip paprasta.\n\nSerbija, Graikija, Prancūzija, Lietuva turi ne mažiau argumentų, o svarbiausia, kad jau grupėje jų varžovais bus tarp favoritų esančios dvi komandos bei Vokietija, prieš kurią slovėnai prieš pirmenybes patyrė sutriuškinimą.\n\nPralaimėjimas Vokietijai parodė, jog problemų yra ir rojuje, o nelaimėjus savo grupės, ketvirtfinalyje potencialiai Europos čempionų lauktų serbai arba graikai.\n\nLuka Dončičius yra megažvaigždė, kuri yra praktiškai nesustabdoma, bet vieno žaidėjo tokiame ypatingai stipriame čempionate neužteks.\n\nLabai daug priklausys nuo kitų krepšininkų, o, pirmiausia Gorano Dragičiaus. Klausimas, ar į rinktinę grįžęs 36-erių gynėjas sugebės tapti tokiu Dončičiaus Robinu, kokiu pastarasis jam buvo 2017-aisiais.\n\nBūtent puolimu savo žaidimą grindžianti Slovėnija gynyboje yra baudžiama praktiškai visų varžovų, tad yra klaustukų, ar užteks talento laimėti tokiu stiliumi prieš kitus pagrindinius favoritus.\n\nSimbolinis penketas – be Eurolygos žaidejų\n\nNuotr. BNS/Teodoras Biliūnas\n\nPirmiausia, susitarkime dėl terminų. Eurolygos žaidėją čia vadiname krepšininką, kuris artėjančiame sezone rungtyniaus Senojo žemyno lygoje.\n\n2017 m. čempionato simboliniame penkete šalia Pau Gasolio, Bogdano Bogdanovičiaus (po 2016-2017 m. sezono išvyko į NBA) ir Gorano Dragičiaus buvo Aleksejus Švedas ir tas pats Dončičius, 2017-2018 metų sezone žaidę Eurolygoje.\n\nVisgi šiemet NBA krepšininkų būrys taip užpildys Europos čempionatą, jog atrodo tikėtina, kad visi penki simbolinio penketo nariai artėjantį sezoną žais už Atlanto.\n\nNikola Jokičius, Giannis Antetokounmpo, Dončičius, Dragičius, Domantas Sabonis, Jonas Valančiūnas, Rudy Gobertas, Evanas Fournier, Franzas Wagneris – tai tik saujelė NBA krepšininkų, kurie spindės Europos čempionate.\n\nO ką gali pasiūlyti Eurolyga? Žinoma, Stambulo „Anadolu Efes“ duetas, Vasilije Micičius ir Larkinas, turi savų argumentų, Serbijos ir Graikijos rinktinėse netrūksta pajėgių Eurolygos krepšininkų, o jei pirmenybės sėkmingai susiklostys Lietuvai, galbūt šalia šios diskusijos bus Marius Grigonis ar Ignas Brazdeikis.\n\nVisgi iš visų penkių netikėtų scenarijų šis, man asmeniškai, atrodo labiausiai tikėtinas.\n\nČempionė Graikija\n\nNuotr. FIBA\n\nKuo toliau, tuo labiau tai skamba mažiau tikėtinai, bet kol Graikija turi sveiką Giannį, tol visko gali nutikti trumpame čempionate.\n\nPasiruošime Graikija buvo viena labiausiai traumų šienaujamų rinktinių – iš pradžių iškrito Georgios Papagiannis, vėliau Ioannis Papapetrou, tuomet Kostai Sloukas ir Antetokounmpo, trikdžių turėjo ir pats Giannis. Kosmosas.\n\nNors panašu, jog čempionate visas šis, sveikatos problemų turintis, branduolys bus, tačiau trumpose pirmenybėse labai svarbus pasiruošimas ir, laiku neįėjus į sportinę formą, gali būti greitai sukrauti lagaminai namo.\n\nKas leidžia tikėti graikais? Žinoma, kad Giannis. Graikijos antžmogis atrodo pagaliau suprato, kaip perkelti savo talentą į FIBA aikštelę, o jo 40 pelnytų taškų į Serbijos krepšį buvo kažkas tokio, kas ilgam įėjo į krepšinio istoriją kaip dominavimo pavyzdys.\n\nKreditų prideda ir ganėtinai palanki graikų C grupė, kurioje bus laiko sveikatos problemų turėjusiems žaidėjams įeiti į sportinę formą, bei vienas geriausių Europos trenerių Dimitris Itoudis.\n\nTrigubų dublių skaičius – padvigubintas\n\nNuotr. SIPA, AFP-Scanpix, FIBA\n\nIki praėjusio Europos čempionato 22 metus pirmenybėse nebuvo užfiksuotas trigubas dublis, kol neeilinį rezultatą užfiksavo rumunas Andrei Mandache. Tai buvo tik trečias trigubas dublis „Eurobasket“ istorijoje – be rumuno tai yra užfiksavę kroatai Toni Kukočius ir Stojko Vrankovičus.\n\nTrys trigubi dubliai per pirmenybes skamba neįmanomai, žiūrint į istoriją. Bet šiemet manęs nenustebins nei vienas trigubas dublis, nei daugiau nei trys tokie pasiekimai.\n\nKodėl? Dėl tų pačių atvykstančių žvaigždžių į čempionatą. Dončičius nuolat žaidžia su šia riba, o laukiantys varžovai iškart reikalaus geriausios jo versijos, iš Jokičiaus taip pat to galime tikėtis.\n\nTai yra du pagrindiniai kandidatai į trigubą dublį čempionate, bet jų yra ir daugiau.\n\nGiannis bus užsiėmęs taškų daryba, bet potencialo surinkti tris dviženklius skaičius statistikoje turi Eurolygoje jau tai dukart daręs jo komandos draugas Nickas Calathes.\n\nRealų pretendentą į trigubą dublį turime ir mes. Domantas Sabonis pasiruošime buvo geriausia savo versija Lietuvos rinktinės istorijoje ir jei komandoje nereiktų aikšte dalintis su Jonu Valančiūnu, veikiausiai trigubas dublis jau būtų užfiksuotas iki Europos čempionato. Na, tokio pasiekimo dabar laukiame Vokietijoje iš mūsų žvaigždės.\n\nLaukia neeilinis čempionatas, taigi tikėkimės ir istorinių pasiekimų!",
    "Europos čempionato ketvirtfinaliai: (ne)lengvas vakaras slovėnams ir kuo dar nustebins italai": "Trečiadienį Europos čempionate bus sužaistos likusios dvejos ketvirtfinalio rungtynės. Jau pirmosios dvikovos antradienį žiūrovams padovanojo du puikius reginius, todėl kažko panašaus visi tikisi ir šįkart.\n\nPrancūzija – Italija (18.15 val.)\n\nVisas kalbas ir klausimus prancūzams apie sunkiausią kelią iki ketverto galima mesti į šiukšliadėžę. Būtent po pergalės prieš bosnius buvo kalbama, kad veltui prancūzai laimėjo, nes ketvirtfinalyje laukia viena turnyro favoričių Serbija, tačiau varžovas yra kitas – Italija.\n\nĮspūdingas Gianmarco Pozzecco šou paliekant rungtynes, Marco Spissu tritaškių lietus ir Svetislavo Pešičiaus visiškas pasimetimas tapo faktoriais, kurie išsiuntė serbus namo, o Italija tęsia kovą dėl medalių.\n\nREKLAMA\n\nLaukia dviejų gana skirtingų stilių susitikimas – italai yra komanda, kuri per rungtynes meta praktiškai tiek pat tolimų metimų, kiek ir dvitaškių – 33 tritaškiai (37,4 proc.) ir 35,3 dvitaškių (50 proc.), kai prancūzai savo žaidimą grindžia dvitaškiais: 39 per mačą (53,4 proc.) ir tik 22,2 tritaškių (35,3 proc.).\n\nAkivaizdu, kad italai su Nicolo Melli, jį keičiantis Giampaolo Ricci arba kartais „penktu numeriu“ rungtyniaujantis Achille Polonara centro pozicijoje atakuos Rudy Gobertą. N.Melli per rungtynes išmeta po 3 tritaškius, G.Ricci – 2,8, o A.Polonara – net po 4.\n\nNeabejotinai prancūzai turės telkti gynybą ties perimetru, kur ir Simone Fontecchio rodo įspūdingą žaidimą – mesdamas po 7,3 tritaškio per susitikimą juos realizuoja 43,2 proc.\n\nItalai turi aiškų atskirtį tarp startinio penketuko ir atsarginių – pagrindiniai žaidėjai rungtyniauja nuo 23 iki 27 minučių. G.Ricci ir Luigi Datome žaidžia po 18 minučių. Ieškoti rezervų italų stovykloje sudėtinga, nes tai komanda, kuri išsitraukė visas kortas ant stalo, bet vienas žaidėjas gali padaryti žingsnį į priekį – Nico Mannionas. Šis gynėjas yra visiškas turnyro nusivylimas ir jo žaidimo minutės sulig kiekvienu susitikimu vis mažėja.\n\nREKLAMA\n\nG.Pozzecco gyrė Bolonijos „Virtus“ įžaidėją ir vadino jį ateities žvaigžde, tačiau pasitikėjimas šiuo žaidėju krenta ir dabar N.Manniono minutes perėmė Alessandro Pajola, kuris puolime yra labai ribotas žaidėjas, tačiau duoda daug gynyboje. N.Mannionas šiame turnyre pataikė 1 tritaškį iš 19 metimų (5,3 proc.), bet tai yra žaidėjas, kuris vieneriose rungtynėse gali iššauti ir tapti „X faktoriumi“.\n\nŽvelgiant į prancūzus, bus įdomu stebėti, kaip savo priekinės linijos stiprybes bandys išnaudoti Vincentas Collet. Su R.Gobertu ar Moustapha Fallu Prancūzija turi jėgos ir ūgio pranašumą prieš italus, tačiau nusileis greičiu prieš metančius iš perimetro oponentus. Greičiausiai, kad jeigu R.Gobertas ir M.Fallas nefunkcionuos gerai, žaidžiant centru matysime kur kas judresnį ir fiziškai stiprų Vincentą Poirier. Tiesa, Madrido „Real“ aukštaūgis pastarosiose dvejose rungtynėse žaidė vos 6 ir 4 minutes, nes sunkaus krašto puolėjo pozicijoje V.Collet atrado kitą žaidėją – Amathą M.Baye, kuris per pastaruosius du susitikimus rungtyniavo po 29 minutes.\n\nPrancūzija turi nemažai rezervų – tragišką turnyrą žaidžia Timothe Luwawu-Cabarrot. Tai yra solidus „gynyba ir tritaškis“ stiliaus žaidėjas, tačiau šiame turnyre jis per 19 minučių renka vos 4,5 taško ir 5,3 balo, o šią statistiką pagerino tik pastarajame susitikime su Turkija, kai pelnė 9 taškus ir surinko 15 balų, kas yra kol kas geriausias pasirodymas turnyre.\n\nREKLAMA\n\nDar vienas rezervas – Elie Okobo. Monako „AS Monaco“ nariu po sėkmingo Eurolygos sezono tapęs gynėjas neranda savo vietos – per 12 minučių fiksuoja 2,8 taško ir 1,7 naudingumo balo vidurkius. Buvo tikimasi, kad E.Okobo bus solidus atsarginis, kuris palaikys žaidimo lygį pakilęs nuo suolo, bet jis „iš žaidimo“ atakuoja 28,6 proc. tikslumu ir atrodo visiškai nerandantis savo vietos šioje rinktinėje, tačiau E.Okobo meistriškumu abejoti neverta, todėl jis išlieka vienu iš „X faktorių“.\n\nSavo geriausios versijos neparodė ir Evanas Fournier – jis per 30 minučių įmeta 14,7 taško, bet renka vos po 10 naudingumo balų, o „iš žaidimo“ atakuoja 38,3 proc. Per pastaruosius tris mačus E.Fournier fiksavo 8 naudingumo balų vidurkį. Prancūzijos rinktinės vedlys bet kurį vakarą gali sumesti ir 30 taškų, todėl italai turės skirti jam daug dėmesio.\n\nLabai svarbus aspektas, ką turi prancūzai ir ko neturėjo serbai – žaidėjus, kurie gali gerai gintis perimetre. Prieš italų metikus Prancūzija turi ginklų gynyboje, kur reikia minėti Andrew Albicy, Terry Tarpey ar tą patį T.Luwawu-Cabarrot. Italams rinkti taškus bus gerokai sunkiau, o gynyboje taip pat reikės rasti aukso vidurį tarp susispaudimo baudos aikštelėje ir gynybos perimetre, kur prancūzai turi ginklų bausti varžovus, jeigu tik suteikiami plotai.\n\nREKLAMA\n\nKrepsinis.net prognozė: Prancūzija žengs į pusfinalį.\n\nDragičius\n\nSlovėnija – Lenkija (21.30 val.)\n\nEuropos čempionai, laimėdami B grupės kovas, patys sau nusikalė kelią, kuris iš pažiūros atrodo lengviausias – aštuntfinalyje nugalėti belgai, o dabar laukia lenkai.\n\nAkivaizdu, kad viskas šiame mače yra „apie slovėnus“, kurie nebent patys sau gali pakišti koją ir prarasti titulą jau ketvirtfinalyje.\n\nPirmiausia visiems nerimo sukėlė Luka Dončičiaus situacija. Jis treniruotės pabaigą praleido ant suolo, kai šaldė čiurną. Dalaso „Mavericks“ lyderis viso čempionato metu rungtyniauja su skaudančiu riešu, kas galbūt daro įtaką jo metimui iš toli – 31,4 proc. (2,7 iš 8,5 per mačą). Jeigu dabar L.Dončičius turės problemų su čiurna, tai gali turėti dar didesnės įtakos jo žaidimui.\n\nREKLAMA\n\nAkivaizdu, kad ketvirtfinalyje L.Dončičius tikrai eis ant parketo ir tikrai rungtyniaus daug minučių. Tiesiog Aleksandaras Sekuličius laikosi linijos, kad savo žvaigždei leidžia žaisti net tada, kai mačo likimas aiškus. Taip nutiko ir su Belgija, kai likus 4 minutėms komandas skyrė 15 taškų, bet L.Dončičius dar rungtyniavo kurį laiką. 33 minučių vidurkis ir tik 19 minučių ant parketo prieš vengrus sumažino bendrą vidurkį. Jeigu L.Dončičius parodys bent jau 60 proc. savo sugebėjimų, lenkai neturi ginklų jį stabdyti, o kartu ir visus slovėnus.\n\nSlovėnai neteko 17 minučių vidurkį turėjusio Zorano Dragičiaus, todėl daugiau šansų save parodyti turės blankų čempionatą žaidžiantis Jaka Blažičius (18 min., 7,3 tšk., 6,2 naud. bal.), o tada automatiškai gynėjų grandyje minutės turėtų ūgtelėti ir Klemenui Prepeličiui (18 min., 8,8 tšk., 8,5 naud. bal.).\n\nPrie sveikatos problemų galima pridėti ir Mike‘ą Tobey, kuris rungtyniauja su traumuota čiurna, dėl kurios nežaidė prieš prancūzus, o su Belgija keliskart pats prašėsi keitimo. 25 minutės su belgais yra visiškas jo vidurkis šiame turnyre, todėl tai signalizuoja apie tai, kad galbūt yra geriau nei atrodo iš šalies, o kelios dienos tarp rungtynių turėjo situaciją dar labiau pagerinti.\n\nREKLAMA\n\nSlovėnija yra psichologiškai gana pažeidžiama komanda ir tai labai matoma Gorano Dragičiaus asmenyje. Šis gynėjas iškart puola šaukti ant vyr. trenerio A.Sekuličiaus, jeigu tik viskas vyksta ne taip, kaip jam atrodo teisingiausia. Dvikovoje su belgais, kai šie lipo ant kulnų Europos čempionams, G.Dragičius aiškiai malė į miltus savo trenerio taktiką, o šis drebančiomis rankomis bandė braižyti derinius. Analogišką situaciją matėme ir Pasaulio taurės atrankos dvikovoje su Vokietija, kuri buvo pralaimėta.\n\nPats G.Dragičius yra solidus turnyro metu (14,5 tšk. ir 14,5 naud. bal. per 27 min.), tačiau akivaizdu, jog šis Nacionalinės krepšinio asociacijos (NBA) veteranas gali sprogti vieneriose rungtynėse ir vos kartą pasiektas 20 taškų vidurkis tikrai gali būti pagerintas.\n\nLenkijai patekimas į ketvirtfinalį yra didelis pasiekimas. Taip, jų grupė buvo lengvesnė ir varžovas aštuntfinalyje nebuvo Serbija ar Ispanija, tačiau Ukraina yra pagarbos vertas oponentas, kurį nugalėti irgi nebuvo lengva, ypatingai tokiai riboto talento komandai kaip Lenkija.\n\nPrieš čempionatą gana skeptiškai sutikta Lenkija įsibėgėjo ir Igorio Miličičiaus schemos atrodo veikiančios. Po 80 taškų per rungtynes įmetanti Lenkija praleidžia po 83, bet tai netrukdo patekti tarp aštuonių geriausių komandų.\n\nREKLAMA\n\nPagrindinis komandos variklis ir kūrėjas yra Mateušas Ponitka – 13,2 taško, 4,8 atkovoto kamuolio, 6,3 rezultatyvaus perdavimo ir 16,8 naudingumo balo. Jau Rusijos klube matėme, kad lengvasis krašto puolėjas kartais prisiimdavo kūrėjo pareigas, o tai labai gerai jam sekasi daryti ir Lenkijos rinktinėje. Lenkas yra vienintelis ne gynėjas pirmenybėse, kuris pagal perdavimus patenka į geriausiųjų dešimtuką.\n\nLenkijos rinktinėje I.Miličičius labai aiškiai sudėliojo vaidmenis – viską atidavė į pagrindinių žaidėjų rankas, kurie turi liūto dalį metimų ir visų sprendimų. Tas pats M.Ponitka atlieka po kiek daugiau nei 9 metimus, Michalas Sokolowskis – 8,5, Aleksanderis Balceworskis – 8,2, o natūralizuotas amerikietis A.J.Slaughteris – net 11,5. Šis ketvertas atlieka po 37,5 metimo per mačą, kas yra net 61,2 proc. visų komandos metimų. Nieko nuostabaus, kad šie keturi žaidėjai yra vieninteliai komandoje, kurie fiksuoja dviženklius taškų ir naudingumo balų vidurkius.\n\nLabai įdomu bus pažiūrėti, kokį planą I.Miličičius bus paruošęs prieš L.Dončičių ir jo komandos draugus, bet didelių šansų lenkai neturėtų puoselėti, kadangi pranašumų neturi nė vienoje grandyje. Turint omenyje dažnai atsainią slovėnų gynybą, savo taškus lenkai susirinks, bet vargu, ar galima tikėtis atkaklios kovos. Krepsinis.net prognozė: Slovėnija keliauja į ketvertą.\n\n„Ilgoji pertrauka“: privačios treniruotės su Milakniu, natūralizuota žaidėja Lietuvos moterų rinktinei, naujas 3x3 treneris ir „Ryto“ paieškos",
    "Europos čempionate aiškūs šeši atkrintamųjų dalyviai": "Vietą Europos čempionato aštuntfinalyje jau užsitikrino Prancūzija, Slovėnija, Vokietija, Graikija, Ukraina ir Serbija.\n\nNuotr.: FIBA\n\nEuropos čempionate rinktinėms sužaidus po trejas rungtynes jau aiškūs šeši atkrintamųjų dalyviai.\n\nBilietus į Berlyną, kur vyks atkrintamosios, jau rezervavo Prancūzija, Slovėnija, Vokietija, Serbija, Ukraina ir Graikija.\n\nVisų žvilgsniai šiandien kryps į B grupę, kur liko vienas laisvas kelialapis.\n\nBosniai vietą aštuntfinalyje gali užsitikrinti šiandien, įveikę prancūzus. Tokiu atveju Lietuvos viltys žengti toliau bus sužlugdytos.\n\nJei vis dėlto Prancūzija šiandien laimi, o lietuviai susitvarko su Vengrija, trečiadienį tarp mūsiškių ir bosnių rinktinės įvyks žūtbūtinis mūšis dėl patekimo į aštuntfinalį.\n\nBosnijos ir Hercegovinos rinktinė su Prancūzija antradienį į aikštę žengs 15.30 val., o Lietuva su Vengrija susitiks 18.15 val.\n\nVienintelėje Tbilisyje vykstančioje A grupėje kol kas nė viena komanda neužsitikrino vietos aštuntfinalyje.\n\nIš C grupės vietas aštuntfinalyje jau turi Ukraina su Graikija, o labai arti to yra ir Kroatija.\n\nPrahoje vykstančioje D grupėje jau ramūs gali būti be pralaimėjimų žengiantys serbai.\n\nAntradienį Europos čempionate į aikštę žengs visos 24 rinktinės ir bus sužaista 12 mačų.\n\nSituaciją Europos čempionato grupėse galite pamatyti čia.",
    "Mėnuo iki istorinio starto pasaulio taurės finaluose: Lietuvos buriavimo rinktinė – intensyviose treniruotėse Kroatijoje": "Visą savaitę nuo rugsėjo 23 d. Lietuvos buriavimo rinktinė nuo ryto iki vakaro intensyviai treniruojasi ant vandens Splite, Kroatijoje. Čia, padedama profesionalaus trenerio, komanda ruošiasi spalio pabaigoje laukiančiam pirmajam istorijoje startui \"SSL Gold Cup\" pasaulio taurės finaluose. Pasak komandos, progresas, derinant komandinį darbą manevruose ir ieškant kuo didesnio greičio – puikus ir, nors laukia dar ilgas sportinio ir organizacinio pasiruošimo procesas, visos galimybės – jų pačių rankose, rašoma pranešime žiniasklaidai.\n\nMilevičius: jaučiasi komandos progresas\n\n„Pasiruošimas įvairiais frontais vyksta jau kurį laiką – užsiimame individualiomis treniruotėmis ir fiziniu pasirengimu, visą vasarą buriavome kitomis jachtomis, studijuojame turimą savo ir konkurentų vaizdo medžiagą iš varžybų, mąstome bei diskutuojame apie taktinius bei techninius įvairių situacijų lenktynių distancijoje sprendimus.\n\nTačiau artėjant startui ypač svarbu iš naujo „prisijaukinti“ jachtą, bei „apšilti“ ant denio kaip komandai būtent ant šio laivo. Čia turime realią progą išbandyti viską, ką buvom sugalvoję analizuodami savo ir kitų komandų darbą. Labai didelis iššūkis yra tai, jog Europoje beveik nėra galimybių treniruotis su tokiais laivais, kuriais varžysimės Bahreine. Todėl šios kelios treniruočių stovyklos yra be galo vertingos.“, – teigė komandos vadovas, olimpietis Rokas Milevičius.\n\nTai – jau penktoji Lietuvos buriavimo rinktinės treniruočių stovykla, tiesa, šioje jiems ruoštis vos už mėnesio laukiančiam istoriniam startui padeda profesionalus treneris, išmanantis SSL47 klasės jachtą bei galintis pasiūlyti techninių bei taktinių įžvalgų, kaip dar labiau padidinti komandos progresą, pasiekti geresnį greitį ar sklandesnį manevrų atlikimą.\n\nRokas Milevičius / Aistės Noreikaitės nuotr.\n\nPasak R. Milevičiaus, ieškoti pagalbos – trenerio iš šono – komanda pradėjo po atrankos Šveicarijoje. Ten, varžydamiesi su Slovėnijos komanda, kuri turi būtent tokį patį laivą, mūsiškiai pamatė, jog konkurentai, geriau išmanydami šio laivo specifiką, tam tikromis sąlygomis geba plaukti labai greitai.\n\n„Šiandien ant vandens praleidom kone 6 valandas ir dabar skubam namo drauge su treneriu peržiūrėti filmuotą medžiagą. Čia atvykdami labai konkrečiai žinojome, ties kuriomis vietomis mes norime padirbėti su treneriu, tad tikrai džiaugiamės, kad turime progą su profesionalo pagalba išmėginti įvairius sprendimus. Šiandien buvo labai produktyvi diena ant vandens, gavome daug naudingos informacijos, kuri mums padės tiksliau ir efektyviau reguliuoti bures, kad galėtume plaukti greičiau. Taigi treniruočių progresas labai geras“, – teigė R. Milevičius.\n\nPasak olimpiečio, finaluose Lietuvai susitiks su pasaulio geriausiais – ten mažiausia klaida, netikslumas ar suvėluota sekundė lems pergalę arba pralaimėjimą, todėl komanda nori būti pasiruošusi maksimaliai gerai.\n\nPlanuose – ir tiesioginė „SSL Gold Cup“ finalų transliacija\n\nTiesa, pasiruošimas intensyviai vyksta ne tik ant vandens, bet ir krante.\n\n„Yra daugybė organizacinių, administracinių darbų, kurie jau kuris laikas verda ant kranto. Šiuo metu intensyviai kalbamės su potencialiais partneriais, taip pat ir informaciniais partneriais. Mūsų tikslas yra, kad „SSL Gold Cup“\n\nfinalai iš Bahreino būtų tiesiogiai transliuojami Lietuvoje su lietuvišku komentavimu, taigi, kad šios įspūdingos varžybos būtų prieinamos ir suprantamos kuo didesnei auditorijai. Darbų tikrai labai daug, tačiau jaučiame palaikymą iš įvairių Lietuvos organizacijų, judame į priekį su motyvacija. Iš esmės – viskas mūsų rankose“, – dalinosi „SSL Lietuva“ organizacijos vadovas Kristoforas Akromas.\n\nPasak jo, komandos planuose – ir dar viena treniruočių stovykla prieš pat startą „SSL Gold Cup“ finaluose Bahreine. Ji padėtų į lemiamą kovą stoti su maksimalia koncentracija ir pasiruošimu.\n\nKristoforas Akromas / Aistės Noreikaitės nuotr.\n\n„SSL Gold Cup“ Pasaulio taurėje Lietuvos rinktinę sudarys kapitonė Gintarė Volungevičiūtė Scheidt, Rokas Milevičius, Raimondas Šiugždinis, Linas Felenderis, Kristoforas Akromas, Martinas Volovicki, Algirdas Žižys, Emilis Valentinaitis, Andrius Ramonaitis, Karolis Janulionis, Klaudio Kliučinskas.\n\nIstoriniame starte susirungs 40 stipriausių pasaulio buriavimo valstybių\n\nSpalio 29 startuosiantys „SSL Gold Cup“ finalai į Bahreino sostinę Menamą sutrauks 40 pasaulio valstybių rinktines, kurių sudėtyje – tikros buriavimo žvaigždės, olimpiniai čempionai, America‘s Cup ir The Ocean Race lenktynių dalyviai.\n\nPirmajame finalų etape, kuris vyks spalio 29-lapkričio 2 d. tarpusavyje dar kartą susirungs 16 komandų, kurios teisę dalyvauti finaluose iškovojo vasarą vykusio kvalifikacinio etapo metu. Tarp šių komandų – Lietuva, Antigva ir Barbuda, Taitis, Estija, Airija, Slovėnija, Lietuva, Portugalija Čekija, Peru, Šilė, Omanas, Kuba, Pietų Afrika, Malaizija, Ukraina, Tailandas. Į antrąjį finalų etapą iš šių valstybių pateks tik 8.\n\nKomandos varžysis keturiuose pogrupiuose po keturias komandas. Su kuriomis iš šių komandų konkrečiai teks kovoti Lietuvos rinktinei paaiškės spalio 28 dieną burtų traukimo ceremonijos metu.\n\nTolimesniuose finalų etapuose prie šių 8 valstybių į kovą įsijungs ir 24 aukštesnę poziciją globaliame SSL reitinge užimančios valstybės, kurios kovą dėl Pasaulio taurės pradės tiesiai finaluose.\n\n„SSL Gold Cup“ Pasaulio taurės finalinės lenktynės numatomos lapkričio 20 d.",
    "Tautų lyga: šveicarų antausis ispanams, portugalų dominavimas ir Ukrainos įvarčių lietus": "Šeštadienio vakarą UEFA Tautų lygoje užfiksuoti netikėti rezultatai ir įvarčių gausa. Savo raumenis pademonstravo 5-is įvarčius pelnę Ukrainos futbolininkai, o pergales šventė ir Portugalijos, Šveicarijos, Slovėnijos bei Škotijos rinktinės.\n\nUkrainos įvarčių lietų pradėjo Oleksandras Tymčykas (22 min.), persvarą padvigubino Oleksandras Zubkovas (57 min.). Artiomas Dovbykas pasižymėjo dukart (69 ir 84 min.), o Danylo Ignatenko kartą (81 min.).\n\nIškovojusi pergalę ir savo kraitelėje sukaupusi 10 taškų Ukrainos nacionalinė vyrų futbolo rinktinė užkopė į B diviziono 1-os grupės viršūnę.\n\nTiesa, karaliavimas pirmoje vietoje buvo itin laikinas. Jį pabaigė Škotijos futbolininkų pergalė prieš Airijos rinktinę. Atrodė, kad šios rungtynės gali pasibaigti lygiosiomis, tačiau 81-ąją min. 11 metrų baudinį sėkmingai realizavo Ryanas Christie, iškovodamas Škotijai 12-ą tašką.\n\nTuo metu kitoje, 4-oje B diviziono grupėje, netikėtą pergalę šventė Slovėnija. Pastaroji pirmą kartą privertė suklupti grupės lyderę Norvegiją (2:1).\n\nĮdomu tai, kad pirmieji pasižymėjo būtent norvegai – Erlingas Haalnadas kamuolį į vartus pasiuntė 47-ą minutę.\n\nVisgi slovėnai ginklų nesudėjo ir po taiklaus Andražo Šporaro smūgio rezultatą išlygino. Galiausiai lemiamą žodį 81-ą minutę tarė slovėnas Benjaminas Šeško.\n\nŠis norvėgų suklūpimas ir užtikrinta Serbijos pergalė prieš Švediją rezultatu 4:1 nulėmė pokyčius lentelėje – serbai pakilo į 1-ąją, o norvegai, gana netikėtai, nukrito į 2-ąją poziciją.\n\nTuo metu A diviziono 2-oje grupėje savąjį šou surengė Portugalijos futbolininkai, sutriuškinę čekus. Pastaruosius portugalai įveikė rezultatu 4:0. 33 min. pasižymėjo Diogo Dalotas, o antrąjį įvartį per pridėtą pirmojo kėlinio laiką pelnė Bruno Fernandesas. 52 min. D. Dalota užfiksavo dublį, o galutinį vinį į čekų vartus 82 min. įkalė Diogo Jota.\n\nKaip paaiškėjo po keletos minučių, ši portugalų pergalė leido jiems tapti vienvaldžiais grupės lyderiais – Ispanijos rinktinė patyrė pralaimėjimą šveicarams, kuriems šios rungtynės buvo lemiamos.\n\nJau 21-ąją min. Šveicariją į priekį išvedė Manuelis Akanji. Šveicarai bandė laikytis, tačiau ispanai kabinosi į rungtynes, kol galiausiai 55 min. savojo šanso sulakė patyręs Jordis Alba.\n\nVisgi ispanų šventė ir galimas sugrįžimas truko neilgai – po trijų minučių šveicarus į priekį dar kartą išvedė taiklus Breelio Embolo smūgis. Būtent tokiu rezultatu (2:1) ir baigėsi rungtynės.\n\nPergalę iškovoję Šveicarijos futbolininkai atsispyrė nuo dugno ir pakilo į trečiąją poziciją. Tuo metu čekai atsidūrė ties prarajos riba.",
    "Medalių norintis Dragičius į viską žiūri žingsnis po žingsnio: dabar mums svarbiausia dvikova yra rytoj": "Slovėnijos krepšinio rinktinė į Europos krepšinio čempionatą atvyko kaip titulą ginanti komanda ir viena pagrindinių „Eurobasket 2022“ favoričių. 2017 m. komandą paskui save tampęs ir turnyro MVP tapęs Goranas Dragičius sakė, kad šiemet slovėnų tikslas ir vėl yra medaliai, bet apie juos galvoti jau dabar negalima.\n\n„Šis čempionatas bus vienas svarbiausių ir sunkiausių, visi čia susirinko, yra truputį traumų, kas niekada nėra geras dalykas. Jaučiu, kad šis čempionatas bus vienas iš sunkiausiai laimimų. Kaip profesionalus atletas, noriu visada varžytis prieš geriausius. Mūsų grupę vadina mirtininkų, bet tai tik padeda mums jaustis geriau pasirengusiems, mes visada norime iššūkių. Tai bus puikios rungtynės, nesulaukiame“, – trečiadienį oficialioje spaudos konferencijoje kalbėjo G. Dragičius.\n\n– Kaip įvyko jūsų sugrįžimas į rinktinę?\n\n– Praėjo penkeri metai, daug laiko, nutiko daug dalykų per šį laiką. Pernai buvau didžiausias rinktinės sirgalius, šiemet jie su manimi susisiekė ir pasiūlė sužaisti paskutines rungtynes namie su Kroatija. Jaučiausi nuostabiai, buvau atviras pasiūlymui ir nusprendžiau vėl prisijungti prie komandos. Nuostabus jausmas vėl žaisti su šiais marškinėliais, nesulaukiu rytojaus.\n\n– Kaip per šį laiką pasikeitė ir subrendo L. Dončičius?\n\n– 2017-aisiais jis buvo 18-os, jei neklystu. Nuo to laiko jis laimėjo Eurolygą, MVP apdovanojimą, jo skaičiai NBA yra neįtikėtini. Tai vienas geriausių pasaulio žaidėjų. Aš prognozavau, kad taip bus, bet būsiu atviras, negalvojau, kad taip greitai. Jis mane stebina kasdien. Jo laukia graži ateitis.\n\n– Atsimindami Tokijo olimpinių žaidynių pusfinalį, kuriame Luka daug diskutavo su teisėjais, ką ir vėliau pripažino pats, kaip galima jį nuraminti aikštėje?\n\n– Manau, kad tai normalu, kai nori pasiekti didžiausius tikslus, laimėti medalį, kai tu tempi visą komandą, kamuolys nekrenta į krepšį, susinervinimas iškyla. Tai visiškai normalu. Manau, kad Luka iš to pasimokė. Jis jau sužaidė labai daug svarbių rungtynių, tad viskas jam bus gerai.\n\nLuka Dončičius / FIBA nuotr.\n\n– Adamas Hanga sakė, jog jam atrodo, kad kitos komandos negerbia vengrų. Ko tikitės iš grupės autsaiderėmis laikomų ekipų?\n\n– Visi žino, kaip žaisti krepšinį, lengvų rungtynių čia nebus. Turi gerbti varžovus, rodyti geriausią žaidimą, vykdyti žaidimo planą ir parodyti viską aikštėje. Manau, kad niekas negalvoja, kad čia bus lengvų rungtynių.\n\n– Pernai Slovėnija surengė istorinį žygį olimpinėse žaidynėse, esate Europos čempionai, antri pagal reitingą turnyre šiemet. Kaip jums sekasi tvarkytis su spaudimu?\n\n– Mes negalvojame apie reitingus, fokusuojamės į treniruotes, pasirengimą. Rytoj yra svarbiausios rungtynės su Lietuva. Žiūrime tik vienerias rungtynes į priekį. Tai viena geriausių Europos komandų, pirma rengiamės toms rungtynėms. Mūsų tikslas yra medaliai, bet dabar nežiūrime taip toli. Pirma turime susitvarkyti su grupe, o toliau žiūrėsime toliau.\n\n– Olimpinių žaidynių pusfinalyje Slovėnija skaudžiai pralaimėjo Prancūzijai. Ar komanda laukia keršto?\n\n– Man buvo sunku, nebuvau su komanda, žiūrėjau namie per TV. Bet žinau visą savo komandą, žinau, kad mes norėjome medalio. N. Batumas sužaidė fantastinę mačo pabaigą. Tai kitoks turnyras, abiejose komandose yra skirtingų žaidėjų. Mes tikrai norime juos įveikti, bet negalvojame tai kaip apie karštą.",
    "Sabas nesutinka su nesportine pražanga prieš L.Dončičių: „Gal truputį paliečiau nosį“": "Nesportinė Lietuvos komandos vedlio Domanto Sabonio, pirmame mače neparodžiusio viso savo potencialo, pražanga prieš slovėnų vunderkindą Luka Dončičių uždarė rungtynes.\n\nNors Kazio Maksvyčio kariaunos kolapsas prasidėjo dar kiek anksčiau, ketvirtojo kėlinio viduryje, kai aikštelėje savęs debiutiniame mače nerado Rokas Jokubaitis, o žaidimas per du bokštus baudos aikštelėje buvo neefektyvus.\n\nKeturių taškų Lietuvos rinktinės persvara greitai sumenko, po kelių akimirkų sąlygas aikštelėje jau diktuojant Slovėnijos komandos atstovams.\n\nIki susitikimo pabaigos likus 1 minutei ir 50 sekundžių, Sabas sulaukė perdavimo baudos aikštelėje, prieš save sutiko L.Dončičių, bet sukdamasis alkūne kabino varžovų žvaigždei L.Dončičius krito kaip pašautas.\n\nArbitrų sprendimas – negailestingas. Tai – nesportinė pražanga, virtusi dviem baudų metimais ir slovėnų kamuoliu, nors jie ir taip priekyje buvo 86:81.\n\n„Nemanau, kad buvo nesportinė, – 15min dvikovos su Prancūzija išvakarėse sakė Domantas Sabonis. – Gal truputį paliečiau nosį... Tai yra krepšinis, kuriame visi viską daro, kad būtų geriau komandai. Luka padarė taip, kad aš gaučiau nesportinę.“\n\nDukart NBA „All-Star“ rungtynių dalyvis Europos čempionate priminė pastarųjų metų D.Sabonį, kuris neparodydavo savo geriausio žaidimo rinktinėje, o ne tą, kuris šįmet dominavo draugiškuose mačuose ir FIBA pasaulio čempionato atrankoje.\n\nPer beveik 26 minutes ant parketo Sabas pelnė 10 taškų (4/9 dvit., 0/1 trit., 2/4 baud.), atkovojo 5 ir perėmė 2 kamuolius, atliko 2 rezultatyvius perdavimus, suklydo 4 kartus ir surinko 7 naudingumo balus.\n\nKlaidomis rungtynes pradėjusiam 26-erių aukštaūgiui slovėnai dukart iš nugaros išmušė kamuolį.\n\n„Pradėjau rungtynes padarydamas kelias klaidas, nors atrodė, kad esu susikaupęs. Man išmušė keletą kamuolių iš nugaros, ko įprastai nebūna. Taip buvo ir Jonui, ir Rokui Jokubaičiui. Tai klaidos, kokių įprastai nebūna. Jie bėgo į greitas atakas ir susimetė taškus, – sakė D.Sabonis. – Jei žaisime susikaupę, išvengtume tokių dalykų ir būtume geresnėje situacijoje.“\n\nBūtent į klaidas D.Sabonis daugiausiai ir baksnojo pirštu akcentuodamas pralaimėjimą Slovėnijai rezultatu 85:92.\n\nKazio Maksvyčio kariauna atliko 14 rezultatyvių perdavimų, o suklydo 16 kartų. Dauguma tų epizodų baigėsi greitais slovėnų taškais.\n\nPalyginimui, Slovėnija prarado 13 kamuolių, bet išskirstė net 25 taškais pasibaigusius perdavimus.\n\n„Vakar daug klydome ir puolime, ir gynyboje. Nekontroliavome to. Skaudu buvo žiūrėti video, nes matėme, kur galėjome sužaisti geriau. Matėme, kur galėjome geriau atlikti savo darbą, bet neatlikome, – sakė Sabas. – Klaidos atsirado ir dėl koncentracijos stokos, ir dėl varžovų gynybos. Turėjome atmušti, stebėti geriau situaciją, bet to nepadarėme. Praleidome aukštus kamuolius Mike'ui Tobey. Jei būtume atlikę savo darbą, to nebūtų buvę. Žinome, kad viską galime pataisyti, kas vakar nutiko.“\n\nNėra kada liūdėti dėl pralaimėjimo Slovėnijai, kadangi jau šeštadienį Lietuva susikibs su Prancūzija, olimpinių žaidynių vicečempione.\n\nPastarąjį kartą šios komandos žaidė 2019-aisiais metais, kai mačas baigėsi skandalu. Rudy Gobert'as po Jono Valančiūno baudos metimo, kai kamuolys šokinėjo ant lanko, trenkė per lanką, kamuolys neįkrito, tačiau arbitrai to nepastebėjo.\n\nTaip pasibaigė ir lietuvių kelias pasaulio čempionate, ir Dainiaus Adomaičio karjera vyriausiojo trenerio poste.\n\n„Visi prisimena tas rungtynes. To manęs klausė ir žurnalistai iš Prancūzijos, bet apie tai mes komandoje negalvojame. Kitas čempionatas, kiti žaidėjai ir viskas yra kitaip. Turime galvoti apie rungtynes rytoj bei kaip žaidžia ši Prancūzijos komanda. Reikia galvoti, kaip galime laimėti rytoj“, – sakė Sabas, pridėjęs, kad papildomos motyvacijos prieš trejus metus vykusiame mače ieškoti nereikia.\n\n„Europos čempionate prie tokių sirgalių, kurie atvyko mūsų palaikyti, nemanau, kad kažkam trūksta motyvacijos“, – teigė geriausio visų laikų Lietuvos krepšininko Arvydo Sabonio sūnus.\n\nNors Lietuvos kelyje – grėsmingas varžovas, tačiau jau pirmą turnyro dieną šeimininkai vokiečiai parodė, kaip reikia prancūzams karšti kailį.\n\nAbsoliutų krepšinį užsukę, daug tritaškių leidę bei pataikę Vokietijos rinktinės krepšininkai varžovus suvystė rezultatu 76:63.\n\n„Gynyba, – pagrindinį dalyką, kurį derėtų perimti iš vokiečių žaidžiant su prancūzais, įvardijo D.Sabonis. – Vokiečiai žiauriai spaudė prancūzus, neleido žaisti derinių, o tai turime daryti ir mes. Mes tai daryti turėtume viso čempionato metu.“\n\nDomantas Sabonis neįvardijo, kas bus pagrindiniai Prancūzijos rinktinės taikiniai gynyboje.\n\n„Jie turi daug lyderių. Aišku, yra pagrindiniai lyderiai, bet gerai žaidžia visa komanda. Visi žino savo žaidimą ir savo vaidmenis“, – atsakė D.Sabonis.",
    "Dar viena sensacija: tritaškių liūtimi graikus nuprausę vokiečiai žengė į „Eurobasket 2022“ pusfinalį": "Pusfinalyje vokiečių lauks Ispanijos nacionalinė ekipa, antradienį pirmoje ketvirtfinalio dvikovoje 100:90 nugalėjusi suomius.\n\nTrečiadienį dėl bilieto į turnyro TOP-4 kovos Prancūzija ir Italija (18.15 val.) bei titulą ginanti Slovėnija ir Lenkija (21.30 val.).\n\nIki susitikimo su turnyro šeimininkais graikai buvo laimėję visas 6 Europos čempionato rungtynes.\n\nPaskutinį kartą vokiečiai Graikijos rinktinę buvo įveikę 2001 metais. Europos čempionato pusfinalyje Die Mannschaft nežaidė nuo 2005 metų., kuomet dar Dirko Nowitzkio vedama komanda iškovojo sidabro medalius.\n\n\n\nPriminsime, kad dar aštuntfinalio etape buvo eliminuota itin pajėgia pretendente į medalius laikyta Serbijos nacionalinė ekipa su Nikola Jokičiumi priešakyje.\n\nVokietija: Dennisas Schroderis 26 (27 naud.b.), Andreas Obstas ir Franzas Wagneris po 19, Danielis Theisas 13 (16 atk.k.), Johannesas Thiemannas 13.\n\nGraikija: Giannis Antetokounmpo 31 (7 atk.k., 8 rez.p., 31 naud.b.), Giannoulis Larentzakis 18, Tyleris Dorsey 13.\n\nDu kėlinius vykusi kova lemiamą lūžį pasiekė po didžiosios pertraukos, kai Vokietijos rinktinė surengė įspūdingą spurtą 20:1 ir praktiškai nulėmė dvikovos baigtį.\n\nSpaudimo neatlaikęs už dvi nesportines pražangas iš aikštės išvytas buvo G. Antetokounmpo, už dvi technines pražangas pasišalinti turėjo ir vokiečių vedlys Dennisas Schroderis, tačiau pastarojo nuotaika buvo kur kas geresnė.\n\nNugalėtojai pataikė net 17 iš 31 tritaškių (55 proc. taiklumas) ir laimėjo kovą dėl atšokusių kamuolių 46:32.\n\nPirmieji į pusfinalį žengė ispanai, kurie aštuntfinalyje antradienį 100:90 nugalėjo Suomijos krepšininkus.\n\nTrečiadienį dėl bilieto į TOP-4 kovos Prancūzija ir Italija (18.15 val.) bei titulą ginanti Slovėnija ir Lenkija (21.30 val.).\n\nRungtynių eiga:\n\nUraganinį puolimą surengę vokiečiai pataikė visus 4 mestus tritaškius ir rungtynių pradžioje išsiveržė į priekį 14:5. Tritaškių lavina nesibaigė ir aikštės šeimininkai netrukus persvarą padidino iki dviženklės (19:9).\n\nPer 5 minutes vokiečiai iš 9 tritaškių pataikė 7 ir pirmavo 25:14. Graikams pavyko pristabdyti fantastiškai pataikančius vokiečius.\n\n\n\nPirmuoju smuiku ėmė griežti G. Antetokounmpo, aštriais prasiveržimais terorizavęs varžovų gynybą ir sumažinęs skirtumą iki minimumo (28:27). Po pirmojo kėlinio Vokietijos rinktinė buvo priekyje 31:27.\n\n\n\nAbi komandos apsikeitė taikliais metimais ir prabėgus trims antrojo kėlinio minutėms skirtumas nepasikeitė (36:32). Giannoulis Larentzakis tapo tamsiuoju graikų arkliuku, kurio dėka įpusėjus ketvirčiui Dimitrio Itoudžio auklėtiniai vėl kvėpavo varžovams į nugaras (42:40).\n\nGraikijos rinktinė spaudimo nemažino ir netrukus G. Antetokounmpo baudų metimais pirmą kartą šioje dvikovoje persvėrė rezultatą savo komandos naudai 44:46. Išnaudodami savo snaiperį Andreasą Obstą vokiečiai susigrąžino iniciatyvą 55:51.\n\nItin rezultatyvioje pirmoje rungtynių dalyje viskas baigėsi sėkmingiau graikams, kurie sugebėjo persverti rezultatą savo naudai, o po dviejų D. Schroderio klaidų Kostas Sloukas dar paskutinę sekundę pataikė ir tolimą metimą nuo aikštės vidurio. Įpusėjus dvikovai vokiečiai atsiliko 57:61.\n\nPo didžiosios pertraukos Vokietijos rinktinė pradėjo spurtu 7:0 ir išsiveržė į priekį 64:61. Per daugiau nei 4 minutes graikai sugebėjo pelnyti tik tašką, o turnyro šeimininkai taikliais tritaškiais toliau didino skirtumą, o juos palaikantys sirgaliai kone skendo euforijoje. Skirtumas išaugo iki rekordinio 15 taškų (77:62). Spurtas 20:1!\n\nUNREAL STUFF IN BERLIN. 🌧️\n\nGermany on a 20-1 run in the 3rd. 15 / 23 from three!#EuroBasket x #BringTheNoise\n\n📺 https://t.co/XA74VljBO4 pic.twitter.com/YLgGbQmXcZ\n\n— #EuroBasket 2022 (@EuroBasket) September 13, 2022\n\n\n\n\n\nBenubėgančius vokiečius pristabdyti pavyko vėl kamuolį į savo rankas paėmusiam G. Antetokounmpo. Po trijų kėlinių vokiečiai pirmavo 83:71.\n\nSužaidus 4 paskutinio kėlinio minutes graikams atsikovoti nieko nepavyko. Atvirkščiai, vokiečiai sėkmingai padidino savo persvarą iki rekordinės 96:80.\n\nLikus žaisti 5 minutes Graikijos rinktinėje visiškas sąmyšis - dėl dviejų nesportinių pražangų lyderis G. Antetokounmpo buvo priverstas apskritai palikti aikštelę. Vokietijos rinktinė ėmė triuškinti varžovus - 103:82.\n\n\n\nVokietijos rinktinė taip pat prarado vieną iš savo lyderių D. Schroderį, kuris buvo priverstas palikti areną dėl dviejų techninių pražangų. Vis dėlto jo nuotaika buvo daug geresnė nei varžovų žvaigždės G. Antetokounmpo.\n\nLikęs trijų minučių laikas abiem komandoms jau buvo tik formalumas. Vokiečiai laukė, kada galės kelti į viršų triumfuodami rankas, o graikai - baigti nevykusias rungtynes.",
    "Pergalių serijos neužliūliuoti lietuviai jau žvalgosi į Dončičiaus kariauną: tikrai nesijaučiame silpnesni": "Kauno „Žalgirio“ arenoje šešadienio vakarą Lietuvos rinktinė uždarė 2023-ųjų pasaulio čempionato rugpjūčio mėnesio atrankos „langą“. 90:73 įveikta Juodkalnijos rinktinė – tai buvo devintoji Kazio Maksvyčio auklėtinių pergalė per mėnesį iš tiek pat galimų.\n\nLietuviai laimėjo septynerias kontrolines ir dvejas pasaulio pirmenybių atrankos rungtynes, o vienas iš pastarosios pergalės prieš juodkalniečius kalvių buvo Arnas Butkevičius, po susitikimo dėl savo agresyvios gynybos sulaukęs pagyrų ir iš paties trenerio.\n\nĮ aikštę žengęs nuo pirmų trečio kėlinio sekundžių „Žalgirio“ puolėjas rinktinės rinktinės kraitį greitai papildė ne tik dviem perimtais kamuoliais, bet ir 8 per ketvirtį pelnytais taškais, o iš viso per 22 žaistas minutes Arnas jų surinko 13. Puolėjas buvo vienas iš penkių lietuvių, mačą užbaigusiu su dviženkliu pelnytų taškų skaičiumi.\n\n„Viskas prasideda nuo gynybos, o puolime renku savo taškus, galiu nubausti varžovus už kažkokią riziką. Treneriai turi savo planą, jie matė, kurie varžovai pridaro mums daugiausiai rūpesčių puolime, tad gavau užduotį kažkiek susitvarkyti su jų žaidėjais.\n\nAš tiesiog stengiuosi atlikti tai, ko prašo treneris. Jis mato, ko jam labiausiai reikia, – savo indėlio nesureikšmino po rungtynių kalbintas Arnas, kaip ir K. Maksvytis, ne kartą pabrėžęs aktyvios gynybos svarbą. – Varžovai baudė mus, kai jų aukštaūgiai atsitraukę atakavo iš tolimos distancijos arba jų gynėjai verždavosi po krepšiu, o mes neišsiaiškindavome, kada reikėtų keistis gynyboje. Kai pradėjome agresyviau gintis, padėtis aikštėje iš karto normalizavosi, atsirado ir reikalingas rezultatas.“\n\nPasak A. Butkevičiaus, nors taisytinų dalykų rinktinės žaidime dar yra, iš esmės komanda Europos čempionatui yra pasiruošusi.\n\n„Jaučiamės pasiruošę, kitaip ir būti negali. Kiekvienose rungtynėse bandėme žengti žingsnį į priekį, iš kiekvienų rungtynių norime pasimokyti. Dar turėsime kelias treniruotes, bandysime šį tą pakeisti, kas mums netinka. Ir sieksime išbėgti į aikštę čempionate būdami švieži.\n\nŠią vasarą komandoje labai gera atmosfera – pradedant nuo rūbinės. O aikštėje žaisti su geriausiais Lietuvos krepšininkais – vienas malonumas. Visi žaidimą puikiai supranta ir kartais tereikia priimti tinkamą sprendimą bei būti pasiruošusiam išsimesti metimus, nes būna, kad kamuolį gauni tokiose situacijose, kai to net nesitiki“, – pažymėjo puolėjas.\n\nRokas Jokubaitis savo ruožtu šiose rungtynėse atliko net 10 rezultatyvių perdavimų ir šyptelėjo paklaustas, kada paskutinį kartą galėjo pasigirti tokiu pasiekimu. „Gal NKL lygoje“, – bandė prisiminti „Barcelonos“ įžaidėjas.\n\n„Po visų šių rungtynių apėmęs dvejopas jausmas. Yra atsiradęs tam tikras pasitikėjimas savimi, bet yra ir daug taisytinų dalykų. Turime problemą, kad pirmaudami 10 ar 20 taškų skirtumu negalime išlaikyti tos persvaros. Manau tai yra didžiausia bėda, kad negalime stabiliai žygiuoti ir didinti savo pranašumo. Bet dar turime kelias dienas, žiūrėsime video ir ruošimės rungtynėms su slovėnais“, – kalbėjo R. Jokubaitis.\n\nVertindamas čempionės titulą ginsiančią Slovėnijos rinktinę, su kuria Europos čempionato pirmose rungtynėse susitiks ketvirtadienio vakarą, R. Jokubaitis išskyrė didžiulį varžovų puolimo potencialą.\n\n„Prieš slovėnus vien puolimu nelaimėsime. Jie nėra labiausiai gynyboje blizganti komanda, mes galime juos užpulti lengvai, bet taškų lenktynėse jų neįveiksime. Kad ir pernai, po dviejų kėlinių buvo lygu 52:52. Tai yra žiauriai dideli skaičiai. Gynyboje turime su jais susitvarkyti. Jie turi vieną žinomą vunderkindą, teks ruošti specialų žaidimo planą. Bet tikrai nesijaučiame silpnesni dėl fakto, kad pas juos yra Luka Dončičius“, – drąsiai kalbėjo gynėjas.\n\nPaklaustas, ką apie rinktinę sako faktas, kad rugpjūtį pavyko laimėti visas 9 rungtynes, R. Jokubaitis buvo atsargus.\n\n„Iki pilnos laimės reikia laimėti 17 rungtynių paeiliui. Taip, devynios pergalės – smagu, bet realiai tik prieš ispanus pakovojome, kai laimėjome keliais taškais.\n\nSvarbiausia – neužkibti ant šios pergalių serijos, nepatikėti, kad esame geri, kad Europos čempionate varžovai mūsų nenubaustų. Manau, tu laimėjimų sureikšminti nereikėtų. Dabar truputį reikia pailsėti, nes krūvio turėjau daug. Bet nesiskundžiu – iš tikrųjų žiauriai laukiu to čempionato. Ten važiuojame ne tik sužaisti, bet tikimės nuvažiavę parodyti gražų ir gerą krepšinį bei kažką parsivežti“, – teigė R. Jokubaitis.\n\nPrimename kad šeštadienio vakarą K. Maksvytis paskelbė galutinį krepšininkų dvyliktuką, vyksiantį į rugsėjo 1-ąją prasidėsiantį Europos čempionatą. Paskutiniu iš kandidatų sąrašo „atkabintu“ žaidėju tapo Gytis Masiulis, kurio treneris jau neregistravo rungtynėms su Juodkalnija.\n\nEuropos čempionatą rugsėjo 1 d. Lietuvos rinktinė pradės B grupėje Kelno mieste ir pirmame etape „Lanxess“ arenoje sužais penkerias rungtynes – su Slovėnija, Prancūzija, Vengrija, Bosnija ir Hercegovina bei turnyro šeimininke Vokietija.\n\nAtkrintamosios čempionato varžybos vyks Berlyne.\n\nGalutinė rinktinės sudėtis:\n\nIgnas Brazdeikis, Arnas Butkevičius, Martynas Echodas, Rokas Giedraitis, Marius Grigonis, Rokas Jokubaitis, Mindaugas Kuzminskas, Lukas Lekavičius, Domantas Sabonis, Jonas Valančiūnas, Kristupas Žemaitis, Eigirdas Žukauskas.",
    "Keltų tikslų čempionate neįvykdęs Maksvytis nežino, ar tęs darbus rinktinėje": "Iš ketverių įtemptų rungtynių lietuviai Eurobasket 2022 turnyre pralaimėjo visas ketverias – B grupėje Kelne slovėnams, prancūzams ir vokiečiams, o aštuntfinalyje Berlyne – ir ispanams, užbaigusiems nesėkmingą lietuvių pasirodymą turnyre.\n\nEuropos čempionato aštuntfinalio barjero Lietuvos rinktinei nepavyko įveikti antrą kartą paeiliui: 2017-aisiais Dainiaus Adomaičio auklėtinių žygį šiame etape nutraukė graikai. Prieš tai du kartus paeiliui lietuviai iškovojo turnyro sidabrą.\n\nIlgą laiką pirmavę lietuviai iniciatyvą iš rankų visiškai paleido ketvirtame kėlinyje ir galėjo pralaimėti dar per pagrindinį mačo laiką, tačiau paskutinę ketvirto kėlinio sekundę pratęsimą išplėšė netaiklų Roko Jokubaičio metimą stebuklingai pataisęs Ignas Brazdeikis.\n\nVis dėlto žaidimo skonį pajutę ispanai nebesustojo, ir 20 klaidų rungtynių metu padarę lietuviai per pratęsimą galutinai kapituliavo po to paties I. Brazdeikio nesportinės pražangos prieš Lorenzo Browną. Natūralizuotas amerikietis šiame susitikime su 28 taškais ir 8 rezultatyviais perdavimais tiesiog „nužudė“ Lietuvos ekipą.\n\n„Apmaudus pralaimėjimas. De javu jausmas. Ispanai geriau pradėjo rungtynes, didelę jų dalį buvo greitesni už mus savo sprendimais ir panašiai. Rungtynių antroje pusėje turėjome persvarą ir nesugebėjome jos išlaikyti ilgiau, tada ispanai grįžo į rungtynes.\n\nTas pats Brownas, kurį pirmoje pusėje palikome su 5 taškais, mačą baigė su 28-iais. O pagrindinė problema buvo puolime atkovoti kamuoliai. Jie atkovojo 15 kamuolių po mūsų krepšiu ir tokiu būdu pelnė berods 20 taškų. Mes padarėme 20 klaidų, o jie pelnė 33 taškus po tų prarastų kamuolių. Tai yra milžiniški skaičiai“, – nusivylęs po mačo pripažino Kazys Maksvytis.\n\n„Esame jauna komanda, ypač gynėjų linija, ir rungtynių pabaigos krepšininkai eilinį kartą nesugebėjo sukontroliuoti. Tos pačios klaidos buvo ir čempionato pradžioje, pirmose rungtynėse su Slovėnija, tos pačios ir dabar. Dažnai jos tiesiog vaikiškos“, – pridūrė jis.\n\nPasiteirautas, ar neįvykdžius Lietuvos krepšinio federacijos (LKF) iškeltos užduoties – patekti į geriausiųjų ketvertą – K. Maksvytis tęs darbus Lietuvos rinktinėje, treneris paliko abejonių.\n\n„Negaliu atsakyti į tą klausimą. Nesu patenkintas rezultatu, kurį pasiekėme.“, – pažymėjo jis.\n\n– Treneri, kodėl šitai komandai nepavyksta sėkmingai sužaisti įtemptų rungtynių pabaigų?\n\n– Manau, kad esame jauna komanda, ypatingai gynėjų linija. Tai jau buvau pasakojęs. Ir kai ateina svarbūs momentai, nesugebame sukontroliuoti rungtynių eigos.\n\n– Kiek planą sujaukė ankstyvos Jono Valančiūno pražangos?\n\n– Labai sujaukė. Jis išsimušė iš ritmo, vėliau grįžo, bet vėl – ankstyva pražanga.Be abejo, kad sujaukė.\n\n– Kaip apibendrintumėte visą čempionatą. Tiek žaidimą, tiek galutinį rezultatą?\n\n– Kaip galima vertinti, kai iškrenti aštuntfinalyje? Blogai. Nebuvo nė vienų rungtynių, kurias ryškiai pralaimėtume, ar labai blogai žaistume. Kažko vis pritrūkdavo. Gaila, kad atkrintamosiose atsitiko taip pat.\n\n– Ar Sergio Scariolo taikyta aikštės gynyba buvo kažkas naujo, ar buvote tam pasiruošę?\n\n– Matėme, kad jis taiko ją ir kitoms komandoms. Turėjome galvoje tai kaip vieną iš jo atsarginių planų. Galiu pasakyti, kad blogai prieš šią gynybą puolėme.\n\n– Po Jono Kazlausko rinktinės nuo 2015-ųjų mums nepavyksta peržengti aštuntfinalio barjero Europos čempionatuose, olimpinėse ir pasaulio čempionatuose taip pat neblizgame. Kažkokia duobelė ar talento trūkumas?\n\n– Negalėčiau to pavadinti krize ar talento trūkumu. Manau, talento turime pakankamai. Tos pačios priežastys – man pačiam pirmas čempionatas, pirma vasara. Tiek komandai, tiek man trūko bendro susižaidimo, ką turi kitos komandos dirbdamos kelis metus iš eilės.\n\n– Kokia jūsų nuomonė apie nesportines pražangas?\n\n– Nekomentuosiu išvis nieko, kas susiję su FIBA ir panašiai. Nėra ką komentuoti, jūs patys viską matėte.\n\n– Ne kartą minėjote, kad turime labai tvirtą priekinę liniją, bet varžovų puolime atkovoti kamuoliai mums buvo problema visą čempionatą. Kokia gali būti to priežastis?\n\n– Puolime atkovoti kamuoliai dažnai yra ne tik komandinės, bet ir individualios pastangos. Yra situacijų, kai vidurio puolėjas pakyla aukštai ir tada neturi galimybių sugriebti tų kamuolių. Bet iš esmės sunku paaiškinti – atkovoti kamuolį reikia turėti noro, reikia atsitverti žmones, reikia sugriebti tą kamuolį.\n\n– Minėjote jauną gynėjų liniją, subyrančią rungtynių pabaigoje, bet klaidos pylėsi visų rungtynių metu – tai žingsniai, tai užminama linija. Kas atsitiko?\n\n– Tos pačios klaidos buvo ir čempionato pradžioje, pirmose rungtynėse su Slovėnija – tokios vaikiškos. Tos pačios ir šiandien.\n\nEuropos čempionato atkrintamųjų varžybų medis po pirmosios aštuntfinalių dienos SofaScore.com\n\n– Ar Arno Butkevičiaus penkta pražanga ir jo „iškritimas“ rungtynių baigčiai turėjo daug įtakos?\n\n– Arnas dengė Browną, ber dar turėjome Roką Jokubaitį, turėjome Iggy, jis kažkiek žaidė gynyboje po susikeitimo. Aš jau aną kartą minėjau, kad Arnas labai gerai žaidžia kritines minutes, ir kai jis iškrito, tos patirties mums pritrūko.\n\n– Tikslas rinktinei buvo iškeltas – patekti į ketvertuką. Ar jo neįgyvendinus žadate tęsti darbus?\n\n– Negaliu atsakyti į tą klausimą. Nesu patenkintas rezultatu, kurį pasiekėme.\n\n– Rinktinė nepasiekė jūsų lūkesčių ir jūsų turėtos vizijos. Kur ir ko pritrūko?\n\n– Žiūrint bendrai, kažkiek trūko greičio. Jei pasirengimo metu buvome viena iš geriausiai bėgančių komandų, o dabar vidurkis patapo vos 4 taškai greitame puolime. Šiandien jų įmetėme vos 3. Trūko „pigių“ taškų, kamuolio įžaidimo, geresnio reagavimo į besikeičiančias gynybos sistemas,ką šį kartą darė ispanai. Gynyboje irgi visada yra kur tobulėti.\n\n– Kaip varžovai sugebėjo eliminuoti iš žaidimo Marių Grigonį?\n\n– Antroje rungtynių pusėje jie pradėjo taikyti „box and one“ gynybą. Padžioje su M. Grigoniu, o vėliau ir su I. Brazdeikiu. Padarė taip, kad turėtų žaisti kiti, o mes tuo nepasinaudojome.\n\n– Kaip M.Grigonio koja, kas ten atsitiko?\n\n– Išssiuko čiurną. Rungtynių pabaigoje klausiau, ar jis gali eiti į aikštelę. Tiek gydytojai, tiek jis pasakė, kad ne.\n\n\n\nPaskutinėms lietuvių rungtynėms čempionate teisėjavo prancūzas Yohanas Rosso, bosnis Ademiras Zurapovičius ir serbas Aleksandras Glišičius.\n\nKetvirtfinalyje ispanai žais su Suomijos ir Kroatijos aštuntfinalio poros laimėtojais.\n\nAnksčiau šeštadienį vykusiose aštuntfinalio rungtynėse Prancūzijos rinktinė 87:86 palaužė Turkiją, titulą ginanti Slovėnija 88:72 nugalėjo Belgiją, o turnyro šeimininkė Vokietija 85:79 palaužė Juodkalnijos ekipą.\n\nPrimename, kad Sakartvele vykusiame A grupės turnyre ispanai finišavo pirmi, o Lietuviai B grupėje užėmė ketvirtą vietą.\n\nČempionate lietuviai pasiekė tik dvi pergales prieš Vengriją bei Bosniją ir Hercegoviną.\n\nLikusios aštuntfinalio rungtynės\n\nSekmadienis, rugsėjo 11 d.\n\n13.00 val. Ukraina – Lenkija\n\n15.45 val. Suomija – Kroatija\n\n19.00 val. Serbija – Italija\n\n21.45 val. Graikija – Čekija",
    "V. Putinas atšaukė planuotą kalbą, Ukraina sako, kad „referendumai“ sunaikins viltis pradėti kalbas": "Pirmadienio įvykius galite rasti čia.\n\n[infogram id=\"09c22d4c-3dae-49d7-a98f-48ffccadbd0c\" prefix=\"6Po\" format=\"interactive\" title=\"2022-09-19 Numanoma Ukrainos teritorijos kontrolė isw\"]\n\nAntradienio įvykių juostą pildyti baigėme. Kviečiame Rusijos karo Ukrainoje įvykius sekti rytoj nuo 7 val.\n\nNemokami naujienlaiškiai į savo el. pašto dėžutę: Verslo valdymas\n\nRinkodara\n\nFinansai ir apskaita\n\nRinkos\n\nMano verslas\n\nPrekyba\n\nStatyba ir NT\n\nPramonė\n\nTransportas\n\nTechnologijos\n\nLaisvalaikis\n\nMano pinigai\n\nSvarbiausios dienos naujienos trumpai: Verslo naujienos\n\nVŽ Premium naujienos\n\n\n\n23:52 G. Nausėda Jungtinėse Tautose: Europai gresia branduolinės katastrofos pavojus\n\nDėl Rusijos veiksmų Ukrainoje Europai gresia branduolinės katastrofos pavojus, antradienį per Jungtinių Tautų Generalinę Asamblėją Niujorke sakė Lietuvos prezidentas.\n\nGitanas Nausėda taip pat ragino tarptautinę bendruomenę atskirti agresorę nuo aukos.\n\nH.E. Gitanas Nausėda, President of the Republic of Lithuania #GeneralDebate Access the recording and transcript of the statement here: https://t.co/bDiWhxa99z #UNJournal #UNGA © UN Photo/Cia Pak pic.twitter.com/yWfxx7yOA3— Journal of the United Nations (@Journal_UN_ONU) September 20, 2022\n\nPlačiau apie tai rašoma čia.\n\n23:14 V. Putino kalba nukelta į trečiadienio rytą\n\nRusijos propagandinio kanalo RT vyriausioji redaktorė savo „Telegram“ paskyroje įsikėlė trumpą žinutę „Eikite miegoti“ po to, kai TV kanalas pašalino planuotą transliaciją iš programos.\n\nPropagandinių laidų vedėjas Vladimiras Solovjovas įkėlę žinutę su žodžiu „Rytoj“, o prokremliškas rusų žurnalistas Dmitrijus Smirnovas skelbia, kad transliacijos galima tikėtis 8 val. ryto, rašo „BBC Russian“.\n\n22:32 Rusijos televizijos išbraukė V. Putino kalbą iš programų\n\nKai kurios Rusijos televizijos, tokios kaip RT ir „Pirmasis kanalas“ pašalino V. Putino kalbą iš savo programų. Kol kas nėra oficialios informacijos apie pasikeitimus, tačiau spėjama, kad V. Putinas galbūt šiandien į šalį nebesikreips.\n\n22:30 E. Macronas tikisi pokalbio su V. Putinu\n\nPrancūzijos prezidentas Emmanuelis Macronas prieš savo kalbą Jungtinių Tautų Generalinėje Asamblėjoje reporteriams teigė, kad artimiausiomis dienomis tikisi pasikalbėti su Vladimiru Putinu telefonu, skelbia Rusijos valstybinė naujienų agentūra TASS.\n\n„Tikiuosi, artimiausiomis dienomis pasikalbėsime su prezidentu Putinu, ypatingai apie branduolines problemas“, - žurnalistams teigė E. Macronas, turėdamas galvoje Zaporižios atominę elektrinę ir Ukrainos Pietinę atominę elektrinę, kurios teritorija neseniai buvo apšaudyta.\n\n22:19 Sacharovo migracijos centras padės samdyti migrantus tarnybai Rusijos kariuomenėje\n\nRusijos valstybinė naujienų agentūra TASS skelbia, kad šalies sostinėje esantis Sacharovo migracijos centras glaudžiau bendradarbiaus su gynybos ministerija ir suteiks galimybę užsienio savanoriams kovoti Rusijos ginkluotose pajėgose.\n\nTokia informaciją agentūrai patvirtino Maskvos meras Sergejus Sobianinas.\n\nSacharovo migracijos centras užsiima imigrantų įdarbinimu šalyje.\n\n21:42 Prancūzija pradėjo tyrimą dėl grasinimų rusų disidentui\n\nPrancūzijos valdžios institucijos pradėjo tyrimą dėl grasinimų tremtyje gyvenančiam rusų disidentui, jam pranešus, kad matė lazerinio taikiklio švieselę, antradienį pranešė tyrėjams artimas šaltinis.\n\nVladimiras Osečkinas, vadovaujantis nevyriausybinei organizacijai Gulagu.net, kuri kovoja su kankinimais Rusijos kalėjimuose, yra pabėgėlis Prancūzijoje ir gyvena kurortiniame Bjarico mieste pietvakarinėje pakrantėje.\n\nPrezidento Vladimiro Putino priešininkas V. Osečkinas sakė, kad į jį buvo pasikėsinta rugsėjo 12 dienos vakare, kai jis buvo namuose su žmona ir vaikais ir dirbo tamsoje.\n\n„Pastebėjau judantį raudoną tašką ant vienos iš terasų turėklų, o paskui judantį link manęs ant sienos“, – telefonu naujienų agentūrai AFP pasakojo jis.\n\n„Išjungėme šviesą, atsigulėme ant grindų, uždarėme langines ir iškvietėme policiją“, – sakė jis.\n\nJis pridūrė, kad policija ir kaimynai girdėjo šūvius.\n\n21:20 V. Putino kalba vėluoja daugiau nei valandą\n\nRusijos prezidento Vladimiro Putino kalba buvo numatyta 20 val. Maskvos ir Lietuvos laiku.\n\nRusijos televizijos kanalas RT socialiniuose tinkluose išplatino pranešimą, kad kalba planuotu metu neįvyks, tačiau daugiau detalių apie tikslų laiką nepateikė.\n\n21:01 Rusija laukia V. Putino kalbos artimiausiu metu\n\nVladimiras Putinas greitu metu kreipsis į šalį. Tikimasi, kad jis pasisakys apie okupuotose teritorijos planuojamus surengti „referendumus“ prie Rusijos, taip pat apie Dūmos sugriežtintą baudžiamąjį kodeksą dėl bausmių sugriežtinimo kovoti ir nurodymus vykdyti atsisakantiems kariams.\n\nKai kurie ekspertai mano, kad V. Putinas gali pasinaudoti šia proga paskelbti visuotinę mobilizaciją.\n\n20:44 Pentagonas: „referendumai“ tėra informacinė operacija\n\nPentagonas mano, kad sprendimas surengti „referendumus“ okupuotose teritorijose priimtas siekiant nukreipti dėmesį nuo sėkmingo Ukrainos kontrpuolimo, rašo CNN.\n\n„Tai tėra informacinė operacija, kuri skirta nukreipti dėmesį nuo sudėtingos situacijos, kurioje atsidūrė Rusijos kariuomenė“, – teigė Pentagono atstovas spaudai, brigados generolas Patas Ryderis.\n\nJis taip pat pabrėžė, kad „referendumai“ neturi jokio patikimumo ir niekaip nepakeis JAV paramos Ukrainai.\n\n20:34 Suomija ragina EK pateikti rekomendaciją dėl bendros vizų Rusijos piliečiams politikos\n\nSuomija kreipėsi į Europos Komisiją, prašydama pateikti bloko masto rekomendaciją, kuri apribotų Rusijos piliečių atvykimą į Europos Sąjungos šalis su turizmo vizomis, pranešė suomių visuomeninis transliuotojas „Yle“.\n\nAntradienio popietę išplatintame pareiškime Užsienio reikalų ministerija teigė, kad Suomija paprašė EK rekomenduoti visoms ES ir Šengeno šalims panaikinti arba atšaukti anksčiau Rusijos piliečiams išduotas turistines vizas, taip pat sustabdyti būsimų prašymų išduoti turistines vizas teikimą.\n\nUžsienio reikalų ministerijos atstovas Jussi Tanneris sakė, kad Suomija mano, jog ES šalims būtų lengviau veikti pagal bendrą politiką. Jis pridūrė, kad pagal dabartinę tvarką kyla didelė rizika, jog Šengeno sistema gali žlugti.\n\nJei draudimas būtų įvestas pagal Suomijos siūlomas sąlygas, kitos šalys taip pat negalėtų įsileisti asmenų, kurių vizos buvo panaikintos.\n\nSuomija taip pat paragino Komisiją rekomenduoti, kad prie Šengeno erdvės šalių sienų būtų įvesta bendra praktika dėl vizų Rusijos piliečiams.\n\nJ. Tanneris pabrėžė, kad Suomija nesiūlo panaikinti visų Rusijos piliečių vizų. Jis taip pat pridūrė, kad vienas iš pagrindinių Suomijos tikslų yra užkirsti kelią Rusijos turistams, kurie naudojasi Suomija kaip tranzito centru, kad patektų į likusią Europos dalį.\n\nPirmadienį Lietuva, Latvija, Estija ir Lenkija pradėjo taikyti griežtesnę Rusijos piliečių kontrolę, per ES išorinę sieną įleisdamos tik tam tikrus kriterijus atitinkančius rusus: diplomatus, disidentus, pervežimo bendrovių darbuotojus, ES piliečių šeimų narius, Šengeno zonos valstybių leidimus gyventi ar ilgalaikes nacionalines vizas turinčius, tranzitu per Lietuvą traukiniais į Kaliningrado sritį ir iš jos vykstančius rusus.\n\n20:20 Vakarai pasmerkė, žada nepripažinti Rusijos planuojamų aneksinių „referendumų“\n\nNATO, Jungtinės Valstijos bei Vokietijos kancleris Olafas Scholzas antradienį pasmerkė okupuotoms Ukrainos teritorijoms Maskvos primestos valdžios planus surengti aneksinius referendumus dėl prisijungimo prie Rusijos.\n\nVašingtonas pabrėžė, kad nepripažins šių „fiktyvių“ balsavimų rezultatų.\n\nPlačiau apie tai rašoma čia.\n\n19:52 Ukraina sako, kad „referendumai“ sunaikins viltis pradėti kalbas\n\n„Referendumų“ rengimas užimtose teritorijose uždarys bet kokį galimybių langą pradėti kalbas tarp Kyjivo ir Maskvos, teigė Ukrainos prezidentūros atstovas Serhijus Nykyforovas, kurį cituoja ukrainiečių portalas liga.net.\n\n„Be referendumų egzistavo mažytė tikimybė diplomatiniam sprendimui. Po referendumų – nebe“, – teigė prezidentūros atstovas.\n\n19:33 R. T. Erdoganas ragina rasti „orią išeitį“ iš Rusijos invazijos į Ukrainą sukeltos krizės\n\nTurkijos prezidentas Recepas Tayyipas Erdoganas antradienį paragino rasti „orią išeitį“ iš septynis mėnesius trunkančios krizės, kurią sukėlė Rusijos invazija į Ukrainą.\n\n„Turime kartu rasti praktišką diplomatinį sprendimą, kuris leistų abiem pusėms oriai įveikti krizę“, – sakė R. T. Erdoganas Jungtinių Tautų Generalinės Asamblėjos atidarymo sesijoje.\n\n19:27 G. Nausėda JT vadovo kalboje pasigedo karo Ukrainoje tematikos\n\nJungtinių Tautų (JT) Generalinę Asamblėją atidariusiame organizacijos vadovo pranešime Lietuvos prezidentas Gitanas Nausėda teigia pasigedęs „Ukrainos tematikos“.\n\nTaip jis kalbėjo po JT generalinio sekretoriaus Antonio Guterreso kalbos, pasakytos antradienį Niujorke.\n\nPlačiau apie tai skaitykite čia.\n\n18:49 UEFA pašalino Rusijos komandą iš 2024 Europos čempionato\n\nPo vadovybės pasitarimo Kroatijoje UEFA priėmė sprendimą pašalinti Rusijos futbolo komandą iš Europos čempionato 2024-aisiais.\n\n„Visos Rusijos komandos šiuo metu yra suspenduotos UEFA vykdomojo komiteto vasario 28-osios nutarimu, kuris buvo patvirtintas Sporto arbitražo teismo liepos 15 dieną. Dėl šios priežasties Rusija nebus įtraukta į UEFA Europos futbolo čempionato 2022-2024 kvalifikacijos burtus“, – rašoma išplatintame pranešime.\n\n18:36 O. Scholzas smerkia „referendumus“ okupuotose Ukrainos teritorijose\n\nVokietijos kancleris Olafas Scholzas antradienį pasmerkė okupuotoms Ukrainos teritorijoms Maskvos primestos valdžios planus surengti aneksinius referendumus dėl prisijungimo prie Rusijos.\n\nKancleris pabrėžė, kad šiuos fiktyvius balsavimus, planuojamus rugsėjo 23–27 dienomis, tarptautinė bendruomenė privalo atmesti.\n\n„Labai, labai aišku, kad šie fiktyvūs referendumai negali būti priimtini ir jiems negalioja tarptautinė teisė“, – sakė O. Scholzas žurnalistams.\n\n18:28 92% ukrainiečių nori prisijungti prie ES, 79% nori NATO narystės\n\nUkrainiečių laikraštis „Ukrainskaja Pravda“ skelbia naujos apklausos rezultatus, pagal kuriuos 92% ukrainiečių pasisakė teigiamai apie šalies narystę Europos Sąjungoje iki 2030 metų.\n\nGegužę tokios apklausos metu teigiamai atsiliepė 90% apklaustųjų.\n\n79% apkalstųjų taip pat norėtų šalį matyti NATO nare, o tai yra 6% daugiau nei per tokią pačią apklausą gegužę.\n\nApklausas atliko Kyjivo tarptautinis sociologijos institutas ir Nacionalinis demokratijos institutas.\n\n18:06 Luhansko okupacinė valdžia žada kreiptis į V. Putiną dėl prisijungimo iškart po referendumų\n\nLuhansko pseudorespublikos vadas Leonidas Pasečikas pareiškė, kad ketina kaip įmanoma greičiau kreiptis į Vladimirą Putiną dėl teritorijos prijungimo prie Rusijos iš karto po referendumo rezultatų paskelbimo, rašo portalas „Meduza“.\n\n17:29 Rusijos rinkimų komisija padės surengti „referendumus“\n\nRusijos centrinės rinkimų komisijos vadovas Nikolajus Bulajevas valstybinei naujienų agentūrai „RIA Novosti“ teigė, kad Rusija ketina „padėti suorganizuoti referendumus“ okupuotose Ukrainos teritorijose.\n\nAnot jo, komitetas siųs stebėtojus į visus keturis regionus.\n\nPaklaustas, kokiu teisiniu pagrindu Rusijos rinkimų komisija organizuos rinkimus kitos valstybės teritorijoje, N. Bulajevas neatsakė.\n\n17:08 Zaporižios regionas taip pat rengs „referendumą“\n\nZaporižios regiono vadžia taip pat ketina prisijungti prie Donecko, Luhansko ir Chersono okupacinių administracijų rengiamų „referendumų“ prisijungimui prie Rusijos federacijos rugsėjo 23-27 dienomis.\n\nApie tai pranešė Rusios paskirtas regiono vadas Jevgenijus Balickis.\n\n16:28 V. Putinas sakys kalbą dėl planuojamų referendumų\n\nRusijos prezidentas Vladimiras Putinas šiandien kreipsis į šalį ir pasiakys apie planuojamus surengti „referendumus“ okupuotose Ukrainos teritorijose, skelbia rusų kanalas RBC, remdamasis trimis šaltiniais, artimais prezidento administracijai.\n\n16:13 D. Kuleba: suvaidinti referendumai nieko nepakeis\n\nUkrainos užsienio reikalų ministras savo „Twitter“ paskyroje sureagavo į rusų skelbiamus planus dėl planuojamų „referendumų“.\n\n„Suvaidinti referendumai nieko nepakeist. Kaip ir „hibridinė mobilizacija“. Rusija buvo ir išlieka agresorius, nelegaliai okupuojantis dalį Ukrainos žemės. Ukraina turi visas teises išlaisvinti savo teritorijas, nepaisant to, ką Rusija sako“, – teigė ministras.\n\nSham ‘referendums’ will not change anything. Neither will any hybrid ‘mobilization’. Russia has been and remains an aggressor illegally occupying parts of Ukrainian land. Ukraine has every right to liberate its territories and will keep liberating them whatever Russia has to say.— Dmytro Kuleba (@DmytroKuleba) September 20, 2022\n\n15:58 Ukrainos prezidentūra apie referendumų planus: grėsmę galima likviduoti tik jėga\n\nUkraina antradienį pažadėjo „likviduoti“ Rusijos grėsmę karo draskomai šaliai, prorusiškiems separatistams pareiškus, kad vėliau šią savaitę surengs referendumus „dėl prisijungimo“ prie Rusijos.\n\n„Ukraina išspręs Rusijos klausimą. Grėsmę galima likviduoti tik jėga“, – sakė Ukrainos prezidentūros administracijos vadovas Andrijus Jermakas.\n\n15:49 Chersono okupacinė valdžia taip pat ketina rengti referendumus\n\nNepaisant to, kad Rusijos kariuomenė kontroliuoja tik dalį pietinės Chersono provincijos, o per ją šiuo metu eina itin karšta fronto linija, okupacinė valdžia pareiškė taip pat ketinanti surengti „referendumus“ dėl prisijungimo prie Rusijos.\n\n„Esu įsitikinęs, kad Chersono srities prisijungimas prie Rusijos Federacijos užtikrins mūsų teritorijos saugumą ir atkurs istorinį teisingumą“, – sakoma prokremliškos Chersono srities administracijos vadovo Volodymyro Saldo pareiškime socialinėje žiniasklaidoje.\n\n15:45 Rusija griežtina kriminalinio kodekso bausmes už karių atsisakymą kovoti\n\nRusijos Dūma patvirtino įstatymo pataisas, kuriose numatoma sugriežtinti bausmes kariams už nurodymų ar pareigų nesilaikymą, rašo „Sky News“.\n\nKad pataisos įsigaliotų, jas dar turi pasirašyti V. Putinas.\n\nNaujajame įstatyme numatoma, kad galiojant mobilizacijai ar nepaprastosios padėties režimui, dezertyravimas užtrauktų 10 metų kalėjimo bausmę. Iki šiol galiojęs įstatymas numatė maksimalią 5 metų laisvės atėmimo bausmę.\n\nKariai, tyčia pasidavę priešo kariuomenei, sulauktų taip pat sulauktų 10 metų nelaisvės bausmės, o už plėšikavimą būtų skiriama iki 15-os metų kalėjimo.\n\n10 metų laisvės atėmimas numatomas ir už atsisakymą vykdyti aukštesnio karininko nurodymus.\n\n15:28 Separatistams paskelbus apie referendumus, Ukraina žada eliminuoti Rusijos grėsmę\n\nUkraina antradienį pažadėjo „likviduoti“ Rusijos grėsmę karo draskomai šaliai, prorusiškiems separatistams pareiškus, kad vėliau šią savaitę surengs referendumus „dėl prisijungimo“ prie Rusijos.\n\n„Ukraina išspręs Rusijos klausimą. Grėsmę galima likviduoti tik jėga“, – sakė Ukrainos prezidentūros administracijos vadovas Andrijus Jermakas.\n\n15:18 Donbaso okupacinė valdžia „referendumus“ dėl prisijungimo žada pradėti penktadienį\n\nMaskvos remiami separatistai Ukrainos rytiniame Donbaso regione antradienį pranešė, kad rugsėjo 23–27 dienomis surengs referendumus „dėl prisijungimo“ prie Rusijos.\n\nPasak pareigūnų ir naujienų agentūrų, balsavimas vyks apsišaukėliškose Donecko ir Lugansko „liaudies respublikose“, kurias Rusijos prezidentas Vladimiras Putinas pripažino nepriklausomomis prieš pat pasiųsdamas karius į Ukrainą vasario mėnesį.\n\nDidelę dalį pramoninio Donbaso regiono nuo 2014 metų kontroliuoja Maskvos remiami separatistai. Jie sukilo po to, kai per Ukrainą apėmusias masines demonstracijas buvo nuverstas prokremliškas prezidentas Viktoras Janukovyčius.\n\nTais pačiais metais Maskva po referendumo, kurio nepripažino didžioji dauguma tarptautinės bendruomenės, atėmė Krymo pusiasalį iš Ukrainos. Tą žingsnį pasmerkė Kyjivas ir Vakarų šalys, paskelbusios sankcijas Maskvai.\n\nAntradienį rusų kariuomenės užimtos Ukrainos pietinės Chersono srities pareigūnai taip pat paragino Maskvos primestą valdžią surengti balsavimą dėl prisijungimo prie Rusijos.\n\nUkrainos premjero pavaduotoja ir laikinai okupuotų teritorijų reintegracijos ministrė Iryna Vereščuk anksčiau šį mėnesį per televiziją pareiškė, kad rusams laikinai okupuotose teritorijose nepavyks surengti jokių referendumų.\n\n15:07 Rusija teigia per pirmą pusmetį eksportavusi ginklų už 6 mlrd. USD\n\nRusijos prezidentas Vladimiras Putinas antradienį susitinka su šalies karinio pramoninio komplekso lyderiais ir didžiausių kompanijų atstovais. Susitikimo metu V. Putinas teigė, kad šalies gynybos pramonė reikšmingai prasideda prieš šalies saugumo didinimo ir užimą aukštą vietą tarp pasaulinių ginklų eksportuotojų, rašo valstybinė naujienų agentūra TASS.\n\nSusitikimo metu V. Putinas pareiškė, kad šalis per pirmuosius šešis metų mėnesius eksportavo ginklų į kitas šalis už 6 mlrd. USD.\n\n14:51 R. T. Erdoganas: Rusija ir Ukraina sutarė dėl 200 karo belaisvių apsikeitimo\n\nRusija ir Ukraina sutarė apsikeisti 200 karo belaisvių, pirmadienio vakarą pareiškė Turkijos prezidentas Recepas Tayyipas Erdoganas.\n\nTurkijos lyderis daugiau detalių apie susitarimą nepatiekė, rašo „Sky News“.\n\n„Bus apsikeista dviem šimtais įkaitų pagal tarp šalių pasiektą susitarimą. Manau, kad bus žengtas didelis žingsnis į priekį“, – R. T. Erdoganas sakė kanalui PBS.\n\n14:31 R. Habeckas: Vokietija galės patogiai išgyventi ateinančią žiemą\n\nVokietijos Ekonomikos ministras Robertas Habeckas teigė, kad Vokietija turi galimybę „patogiai“ išgyventi ateinančią žiemą ir be rusiškų dujų, rašo Vokietijos viešasis transliuotojas „Deutche Welle“.\n\nVokietija šiuo metu yra užpildžiusi daugiau nei 90% savo gamtinių dujų saugyklų talpos, rašo DW, remdamasi „Aggregated Gas Storage Inventory“ (AGSI) skelbiama informacija.\n\nTikimasi, kad iki lapkričio mėnesio bus užpildyta 95% rezervų.\n\n„Jeigu viskas pavyks, atsargos Vokietijoje yra didelės ir jei mums kiek pasiseks su orais, mes turėsime galimybę patogiai išgyventi žiemą“, – pirmadienį teigė ministras.\n\n13:51 L. Truss žada Ukrainai papildomą milijardinę pagalbą\n\nNaujoji Jungtinės Karalystės ministrė pirmininkė Liz Truss antradienį, pradėdama savo pirmąjį užsienio vizitą Jungtinių Tautų Generalinėje Asamblėjoje, pažadėjo suteikti karo draskomai Ukrainai papildomą milijardinę finansinę ir karinę pagalbą.\n\nPasak L. Truss, jos vyriausybė, šiemet jau suteikusi Kyjivui 2,3 mlrd. GBP (2,6 mlrd. Eur) vertės pagalbą, ketina papildomai išskirti tokią pačią ar didesnę sumą.\n\n„Pastarosiomis savaitėmis Ukrainos pergalės buvo įkvepiančios“, – pareiškime nurodė britų premjerė, turėdama omenyje žaibišką ukrainiečių kontrpuolimą, per kurį iš beveik visos Charkivo srities buvo išstumta rusų kariuomenė.\n\n„Mano žinia Ukrainos žmonėms yra tokia: Jungtinė Karalystė ir toliau palaikys jus kiekviename žingsnyje. Jūsų saugumas yra mūsų saugumas“, – pabrėžė L. Truss.\n\n13:29 ES Taryba patvirtino 5 mlrd. Eur paramą Ukrainai\n\nES Taryba antradienį oficialiai priėmė sprendimą skubiai suteikti Ukrainai papildomą 5 mlrd. Eur makrofinansinę pagalbą ilgalaikių paskolų forma.\n\nTai dalis 9 mlrd. Eur ES makrofinansinės pagalbos Ukrainai, dėl kurios Bendrijos narės susitarė gegužės mėnesį.\n\nPirmą dalį – 1 mlrd. Eur – Europos Komisija Ukrainai išmokėjo rugpjūčio pradžioje.\n\n13:04: Chersone – nauji žingsniai pseudoreferendumui inicijuoti\n\nRusijos naujienų agentūra „RIA Novosti“ praneša, kad okupuotos Ukrainos Chersono srities „visuomeninė taryba“ kreipėsi į Rusijos primestą regiono vadovą Vladimirą Saldo su prašymu nedelsiant surengti „referendumą“ dėl prisijungimo prie Rusijos Federacijos.\n\n„Visuomeninė taryba pabrėžė, kad tokio žingsnio būtinybę, be kita ko, lėmė Ukrainos valdžios institucijų ir NATO teroro aktai. Kreipimosi autoriai įsitikinę, kad regiono gyventojai palaikys idėją grįžti į Rusijos sudėtį. Jie pridūrė, kad tai užtikrintų regiono saugumą ir leistų atkurti istorinį teisingumą“, – rašo Rusijos agentūra.\n\nAnkstesni pseudoreferendumo planai buvo atidėti. Per dabartinį kontrpuolimą Ukrainos pajėgos atkovojo kai kurias Chersono teritorijas, tačiau pagrindines gyvenamas vietoves vis dar kontroliuoja Rusija.\n\nAnalitikų vertinimu, pastarosiomis dienomis gausūs Rusijos statytinių raginimai nedelsiant prie Rusijos prijungti okupuotas teritorijas rodo paniką, kylančią vietinei pseudovaldžiai ir kai kuriems Kremliaus sprendimų priėmėjams, Ukrainai sėkmingai vykdant kontrpuolimą.\n\n12:17 JK: Rusija perkėlė povandeninius laivus iš okupuoto Sevastopolio į Rusiją\n\nRusija perkėlė savo „Kilo“ klasės povandeninius laivus iš okupuoto Sevastopolio Kryme į Novorosijską Krasnodaro krašte, teigia Jungtinės Karalystės (JK) Gynybos ministerija atnaujintoje žvalgybos informacijoje.\n\nAnot ministerijos, labai tikėtina, kad tokio žingsnio priežastis – pastaruoju metu pasikeitęs grėsmės vietos saugumui lygis, padidėjus Ukrainos pajėgumams smogti tolimojo nuotolio smūgius. „Per pastaruosius du mėnesius buvo atakuota laivyno vadavietė ir pagrindinis jūrų aviacijos aerodromas“, – pažymima pranešime.\n\n11:36 D. Medvedevas: po „referendumų“ Donbase geopolitinė transformacija taps negrįžtama\n\nDmitrijus Medvedevas, ilgametis Vladimiro Putino bendražygis, šį rytą „Telegram“ kanale parašė, kad apsišaukėliškose Donbaso respublikose surengus vadinamuosius referendumus dėl prisijungimo prie Rusijos Federacijos ir jas aneksavus, „geopolitinė transformacija pasaulyje taps negrįžtama“.\n\n„Pasikėsinimas į Rusijos teritoriją yra nusikaltimas, kurio padarymas leidžia panaudoti visas savigynos jėgas. Štai kodėl šių referendumų taip bijoma Kyjive ir Vakaruose. Štai kodėl jie turi būti vykdomi“, – rašė D. Medvedevas.\n\n11:18 R. T. Erdoganas: susidarė įspūdis, kad V. Putinas nori karą užbaigti kuo greičiau\n\nTurkijos prezidentas Recepas Tayyipas Erdoganas interviu JAV visuomeniniam transliuotojui PBS pareiškė, kad Ukrainai turėtų būti grąžintos visos Rusijos užgrobtos žemės, įskaitant 2014 m. aneksuotą Krymą.\n\n„Jei Ukrainoje bus atkurta taika, žinoma, grąžintos žemės, kurios buvo užgrobtos, bus tai, ko tikimasi. Putinas ėmėsi tam tikrų žingsnių. Mes ėmėmės tam tikrų žingsnių. Žemės, kurios buvo užgrobtos, bus grąžintos Ukrainai“, – kalbėjo R. T. Erdoganas.\n\nSpaudžiamas konkrečiai Krymo klausimu, Turkijos prezidentas atsakė: „Nuo 2014 m. mes apie tai kalbamės su mano brangiu draugu Putinu, ir to mes jo prašėme. Prašėme jo grąžinti Krymą teisėtiems savininkams. Deja, nebuvo žengtas joks žingsnis į priekį“.\n\nR. T. Erdoganas taip pat sakė, kad karo eigą aptarė tiesiogiai su V. Putinu: „Uzbekistane susitikau su prezidentu Putinu, ir mes su juo labai plačiai diskutavome. Ir jis iš tikrųjų man rodo, kad nori kuo greičiau tai užbaigti. Toks man susidarė įspūdis, nes dabar viskas vyksta gana problemiškai; 200-ais belaisvių bus apsikeista šalių susitarimu. Manau, kad bus žengtas svarbus žingsnis į priekį“.\n\n10:58 Generalinis štabas: Rusijos statytiniai Donecko srityje siekia mobilizuoti 500 gamyklos darbuotojų\n\nUkrainos ginkluotųjų pajėgų Generalinis štabas antradienį pranešė, kad Rusijos statytiniai Donecko srityje atšaukė maždaug 500 Jenakijevės metalurgijos gamyklos darbuotojų mobilizacijos atidėjimą.\n\nGeneralinis štabas taip pat teigia, kad vyrams nebeleidžiama išvykti iš Rusijos okupuoto Krymo be karinių komisariatų leidimo.\n\n10:30 Rusai atakavo Charkivo sritį\n\nNaktį rusai surengė raketų ataką prieš Charkivo infrastruktūros objektą, „Telegram“ kanale pranešė Charkivo regiono karinės administracijos pirmininkas Olehas Sinehubovas.\n\nJis nenurodė, koks tai objektas tiksliai, pažymėjo tik tai, kad ataka buvo Čuhujivo rajone ir žmonės nenukentėjo.\n\nBe to, pasak O. Sinehubovo, per pastarąją parą priešas toliau apšaudė gyvenvietes Charkivo srityje palei sieną su Rusijos Federacija ir kontakto liniją Charkivo, Kupjansko, Derhačio ir Iziumo rajonuose.\n\n10:18 Vengrų ministras: ES turėtų nustoti kalbėti apie aštuntąjį sankcijų paketą\n\nVengrijos užsienio reikalų ministras pareiškė, kad Europos Sąjunga neturėtų svarstyti naujų sankcijų Rusijai, nes tai tik pagilintų energijos tiekimo krizę ir pakenktų Europai.\n\n„ES turėtų nustoti kalbėti apie aštuntąjį sankcijų paketą, nustoti siūlyti priemones, kurios tik dar labiau pagilintų energijos tiekimo krizę“, – sakė Peteris Szijjarto, kurį cituoja „Reuters“.\n\n10:07 Ukraina pateikia atnaujintus Rusijos nuostolių duomenis\n\nPer pastarąją parą Ukrainos ginkluotosios pajėgos nukovė 160 Rusijos karių, teigia Ukrainos Generalinis štabas.\n\n09:55 Per ataką Bachmute apgriautas daugiaaukštis namas\n\nDėl Rusijos aviacijos smūgio sugriuvo trys įėjimai į daugiaaukštį pastatą Bachmute, „Telegram“ kanale pranešė teisėtas Donecko srities karinės administracijos vadovas Pavlo Kyrylenka.\n\n„Apie 1 val. nakties priešas surengė oro smūgį Bachmute – pataikė į daugiaaukštį pastatą. Sugriuvo trys įėjimai į pastatą“, – rašė P. Kyrylenko. Jo teigimu, po griuvėsiais gali būti žmonių, įvykio vietoje dirba gelbėtojai.\n\nDonecko srities vadovas pažymėjo, kad naktį rusai aktyviai šaudė Donecko ir Gorlovkos kryptimis. Apšaudyta Chromovė, Severskas, Avdijivka ir kitos vietovės.\n\n09:37 Separatistų pseudoteismas nuteisė du ESBO darbuotojus\n\nRusijos remiami separatistai Rytų Ukrainoje pirmadienį nuteisė du Europos saugumo ir bendradarbiavimo organizacijos (ESBO) darbuotojus 13 metų kalėjimo dėl išdavystės, pranešė Rusijos naujienų agentūros.\n\nApie dviejų ESBO darbuotojų – Dmitrijaus Šabanovo ir Maksimo Petrovo – suėmimą Luhansko pseudovaldžia buvo paskelbusi balandį.\n\nESBO pasmerkė šiuos nuosprendžius kaip visiškai nepriimtinus ir pareikalavo nedelsiant paleisti juos ir dar vieną neįvardytą sulaikytą kolegą.\n\n09:26 ISW: rusų statytinių raginimai nedelsiant prisijungti prie Rusijos rodo paniką\n\nKaro studijų institutas (ISW) teigia, kad Rusijos statytinių raginimai nedelsiant prie Rusijos prijungti Luhansko ir Donecko sritis rodo paniką, kylančią vietinei pseudovaldžiai ir kai kuriems Kremliaus sprendimų priėmėjams.\n\nAnot instituto, kadangi Rusija nekontroliuoja visos nei Luhansko, nei Donecko srities teritorijos, toks prijungimas reikštų, kad Ukrainos kontroliuojamos teritorijos būtų „pagal Kremliaus apibrėžimą iš dalies „okupuotos“ teisėtos Ukrainos valdžios ir į priekį žengiančių Ukrainos pajėgų“. Dėl to Kremlius „atsidurtų keistoje padėtyje, reikalaudamas, kad Ukrainos pajėgos neužimtų „rusiškos“ teritorijos, ir žeminančioje padėtyje, negalėdamas įgyvendinti šio reikalavimo“, teigia ISW.\n\n08:50 Ukraina dviem Afrikos šalims nemokamai perduos 50.000 t kviečių\n\nRusijos naikinančią invaziją atremianti Ukraina suteiks humanitarinę pagalbą Etiopijai ir Somaliui – 50.000 t kviečių.\n\nUkrainos ministrų kabineto atitinkamas nutarimas skelbia, kad šiuos grūdus skirs Valstybinė maisto ir grūdų korporacija, o siuntos vertė – 420 mln. grivinų (11,5 mln. Eur) – bus kompensuota iš valstybės iždo rezervo.\n\nUkrainos užsienio ministerija tarsis su Jungtinėmis Tautomis dėl šių krovinių transportavimo iš Odesos uosto į Etiopiją ir Somalį bei jo išlaidų padengimo tarptautinių organizacijų lėšomis.\n\n08:31 Naktį apšaudytas Nikopolio rajonas\n\nRusijos pajėgos naktį Nikopolio rajono gyvenvietes apšaudė daugiau kaip 100 sviedinių, „Telegram“ kanale pranešė Dniepropetrovsko srities karinės administracijos vadovas Valentinas Rezničenka.\n\nJo teigimu, iš „Grad“ ir sunkiosios artilerijos apšaudytos trys bendruomenės – Nikopolio, Marganeco ir Krasnohryhorivkos.\n\n„Priešas į juos smogė penkis kartus. Į miestus ir kaimus paleista daugiau kaip 100 sviedinių“, – sakė V. Rezničenka.\n\nPreliminariais duomenimis, nukentėjusių žmonių nėra.\n\n08:18 Ukraina: atremtos atakos prie keturių gyvenviečių\n\nUkrainos ginkluotųjų pajėgų kariai atrėmė rusų atakas prie keturių gyvenviečių, teigiama Generalinio štabo operatyvinėje informacijoje, paskelbtoje feisbuke.\n\n„Per parą Ukrainos gynybos pajėgų daliniai atrėmė priešo atakas Majorsko, Veselės, Kurdiumivkos ir Novomichailivkos rajonuose“, – rašoma pranešime.\n\nJame teigiama, kad tuo pat metu per pastarąją parą Ukrainos gynybos pajėgų aviacija pataikė į 24 priešo gyvos jėgos ir karinės technikos koncentracijos vietas, keturias priešlėktuvinių raketų sistemų pozicijas ir vieną šaudmenų sandėlį.\n\nBe to, Ukrainos priešlėktuvinės gynybos daliniai įvairiomis kryptimis sunaikino lėktuvą Su-25, valdomą aviacinę raketą ir tris bepiločius orlaivius.\n\n„Per pastarąją parą raketinės pajėgos ir artilerija smogė 16 priešo taikinių. Nukentėjo 6 personalo, ginklų ir karinės įrangos koncentracijos vietos, septynios artilerijos koncentracijos vietos ir trys amunicijos sandėliai“, – rašoma pranešime.\n\n07:59 Nuo pirmadienio į Lietuvą neįleisti 26 Rusijos piliečiai\n\npatikslinta 08:42\n\nNuo pirmadienio vidurnakčio iki antradienio aštuntos valandos ryto į Lietuvą neįleisti 26 Rusijos piliečiai, BNS antradienį informavo Valstybės sienos apsaugos tarnyba (VSAT).\n\nVSAT vado pavaduotojas Antanas Montvydas LRT radijui anksčiau antradienį teigė, kad nuo pirmadienio vidurnakčio, kai Lietuva pradėjo taikyti griežtesnę Rusijos piliečių įleidimo tvarką, iki antradienio 6 val. ryto į šalį buvo atvykę 1.461 Rusijos piliečiai.\n\nVSAT duomenimis, vien per praėjusią parą į šalį atvyko 1.159 Rusijos piliečiai – beveik dukart mažiau, nei prieš savaitę, kai atvyko 2.141 asmenys.\n\n07:42 Ukrainos ministras: mūsų IT armija įsilaužė į „Wagner Group“ interneto puslapį\n\nUkrainos IT armija įsilaužė į Rusijos kontroliuojamos karinės bendrovės „Wagner Group“ interneto svetainę, „Telegram“ kanale parašė Ukrainos skaitmeninės transformacijos ministras Mychailo Fedorovas.\n\nKaip įtariama, ši bendrovė verbavo rusų kalinius kovoti Ukrainoje.\n\n„Turime visus samdinių asmens duomenis! Kiekvienas egzekutorius, žudikas ir prievartautojas bus griežtai nubaustas“, – rašė M. Fedorovas.\n\n07:12 JAV svarsto Ukrainai perduoti tankų\n\nAukšto rango JAV kariuomenės pareigūnas teigia, kad JAV ateityje gali suteikti Ukrainai tankų, praneša CNN. Anot pareigūno, šis klausimas svarstomas, tačiau šiuo metu tai negalimas variantas dėl apmokymo, techninės priežiūros ir palaikymo problemų.\n\n07:14 Ukrainiečiai nuskandino Rusijos karinę baržą\n\nUkrainos pajėgos nuskandino Rusijos karinę baržą Dniepro upėje Chersono srityje, pranešė operatyvinė vadovybė „Pietūs“. Teigiama, kad barža, kurioje buvo karių, įrangos ir ginklų, bandė perplaukti per Dnieprą ties Nova Kachovka ir Kozacke.\n\n07:03 Vokietija ir Slovėnija susitarė perduoti Ukrainai 28 tankus M-55S\n\nPirmadienį telefonu kalbėjęsi Slovėnijos ministras pirmininkas Robertas Golobas ir Vokietijos kancleris Olafas Scholzas susitarė dėl „mainų“, pagal kuriuos Slovėnija gaus iš Vokietijos 40 karinių transporto priemonių už tai, kad perduos beveik 30 tankų M-55S Ukrainai.\n\n06:52 Rusai apšaudė Sumų ir Černihivo sritis\n\nVėlų pirmadienio vakarą Rusijos pajėgos apšaudė Sumų ir Černihivo sritis, feisbuke pranešė Ukrainos operatyvinė vadovybė „Šiaurė“.\n\nJos teigimu, rusų pajėgų artilerija, esanti Rusijos Lomakovkos mieste, apšaudė Černihivo srities Semenivkos bendruomenę, kur buvo užfiksuota 12 sprogimų. Taip pat apšaudytas šios srities Koriukivskio rajonas.\n\nIš apšaudytos Sumų srities pranešta apie 33 sprogimus.\n\n„Scanpix“ nuotr.",
    "LIETUVIAI STARTUOJA PASAULIO KARŠTO ORO BALIONŲ ČEMPIONATE, TIKSLAS – DEŠIMTUKAS": "Net šeši Lietuvos oreiviai šeštadienį Murska Sobotoje (Slovėnija) pradės pasirodymą 24-ajame pasaulio karšto oro balionų čempionate. Pasaulio pirmenybėse iš viso varžysis 105 oreiviai iš 32 valstybių.\n\nLietuvai atstovaus Rimas Kostiuškevičius, Tadas Gegevičius, Vytautas Junevičius, Vytas Kerdokas, Dovydas Vaitkevičius ir Martynas Lyčius, rašoma pranešime spaudai.\n\n„Tikimės gero pasirodymo. Norėtume, kad bent vienas mūsų sportininkas patektų į dešimtuką. Manau, kad į aukštas vietas taikysis R. Kostiuškevičius, V. Kerdokas. Jie – patyrę pilotai, ankščiau pasiekę neblogus rezultatus. Visi mūsų pilotai yra gana stiprūs. T. Gegevičius į pirmenybes vyksta po geros treniruotės Austrijos čempionate“, – lietuvių šansus vertino Lietuvos oreivių federacijos (LOF) prezidentas Vytautas Sviderskis.\n\nŠeši Lietuvos oreiviai sudarys vieną didžiausių delegacijų tarp visų šalių. Daugiau – aštuonis – oreivius turės tik amerikiečiai. Po šešis pilotus taip pat atstovaus Šveicarijai, Didžiajai Britanijai bei Australijai.\n\n„Tai lemia ankstesniuose čempionatuose pasiekti rezultatai. Į pasaulio čempionatą pirmajame rate yra kviečiama po du kiekvienos šalies pilotus. Antrajame ir trečiajame ratuose jau yra kviečiami tų šalių sportininkai, kurie praėjusiame čempionate turėjo geresnius rezultatus. Jie užpildo likusias vietas paskelbtam dalyvių skaičiui“, – paaiškino V. Sviderskis.\n\nPasak jo, Lietuvos delegacija praktiškai visą laiką būna didelė, nes lietuviai šiame sporte turi stiprias tradicijas bei visą laiką pasiekia solidžius rezultatus. Didelė delegacija suteikia tam tikrų privalumų rinktinės nariams.\n\n„Kiekvienas rinktinės narys tarpusavyje dalinasi informacija. Pirmiau pakilęs oreivis gali kitiems praneši apie esančias sąlygas. Taip atsiranda daugiau informacijos šaltinių. Komandos bendradarbiavimas yra labai svarbus, ypač mažai valstybei“, – teigė V. Sviderskis.\n\nStiprios šalys, tokios kaip Šveicarija, Prancūzija ar kitos, turi finansines galimybes ir pajėgumus vežtis į čempionatą savo stiprias meteo komandas, kurios atlieka svarbų darbą vertindami oro sąlygas.\n\n„Mes tokių meteorologų vežtis negalime, todėl būtent tarpusavio informacijos dalinimasis mums labai pagelbėja. Skraidyti rinktinėje šešiese kur kas lengviau, nei, pavyzdžiui, dviese“, – pridūrė V. Sviderskis.\n\nPasaulio čempionatas Slovėnijoje vyks rugsėjo 17-23 dienomis. V. Sviderskio teigimu, šiuo metu orų prognozės tai savaitei nėra geros.\n\n„Pats nesu skraidęs būtent tose vietovėse, tai negaliu pasakyti, koks ten reljefas bei kokios jo ypatybės, bet rinktinės nariai yra skraidę įvairiausiose vietose – tiek kalnuotose, tiek lygumose. Ar palanki vieta mums, paaiškės po pirmų treniruočių, tačiau neaišku, ar jie įvyks, nes oro prognozė kol kas yra prasta“, – sakė LOF prezidentas.\n\n1999 metais pasaulio karšto oro balionų čempionate bronzos medalį iškovojo Gintaras Šurkus, o 2016 metais planetos pirmenybėse Japonijoje sidabrą pelnė Rimas Kostiuškevičius.\n\nGALERIJA\n\n\n\nOrganizatorių nuotr.",
    "Apie „Ferrari“ Lietuvoje primintas Scariolo: „Už savęs palikome neįtikėtinas komandas“": "Nuotr.: FIBA\n\nNuotr.: FIBA\n\nNuotr.: FIBA\n\nNuotr.: FIBA\n\nNuotr.: FIBA\n\nNe taip seniai Sergio Scariolo negalėjo toliau stebėti, kaip Serbija žaidžia su Slovėnija besirengdamos Europos čempionatui, nes talentas aikštelėje jį slėgė.\n\nFotogalerija Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA\n\nTačiau dabar Slovėnijos ir Serbijos atstovai buvo prislėgti stebėdami bene mažiausiai talentingą Ispanijos rinktinę „ant popieriaus“ per daugelį metų, bet vis dar švenčiančią titulą keturiuose iš šešių pastarųjų Europos čempionatų.\n\n„Lengva sakyti, kad mes esame labai laimingi, taip? Pasitikome čempionatą būdami aštuntoje FIBA reitingo vietoje ir mums pavyko užlipti aukštyn žingsnis po žingsnio. Už savęs palikome neįtikėtinas komandas, – po pergalės finale prieš Prancūziją kalbėjo Scariojo. – Ši paskutinė taip pat buvo nuostabi, pilna NBA žaidėjų, Eurolygos krepšininkų, aukščiausio lygio žvaigždžių. Tokio aukšto lygio Europos čempionatą buvo įspūdinga žiūrėti ir dabar matyti mus, kaip visus nugalėjusią komandą, o MVP – Willy Hernangomezą...\n\nMes prieš čempionatą kalbėjome, kad mums reikia žaidėjo geriausių Europos čempionato krepšininkų sąraše. Judink savo užpakalį, vesk mus į priekį ir daryk tai. Džiaugiuosi už jį ir jo komandos draugus. Tai buvo puiki kelionė. Kaip treneris, esu labai laimingas, nes žaidėme puikų krepšinį.\n\nLai dosnumas ir žmogiškosios vertybės užpildo tavo širdį, bet leiskite man būti tiesiog krepšinio treneriu ir džiaugtis tuo, kaip mes žaidžiame krepšinį. Mes žaidėme puikiai puolime ir puikiai gynyboje. Limitai, kuriuos turėjome, galėjo privesti prie slogaus puolimo ar žemo rezultatyvumo krepšinio. Bet mes nuostabiai žaidėme krepšinį: su aukštu intensyvumu, kamuolio dalinimusi, daug rezultatyvių perdavimų, nesavanaudiškumu, geru išpildymu, kantrybe, kai to reikėjo, galimybe išgyventi sunkius momentus, kaip komanda, ne tik asmenybės.\n\nRungtynių žaidėjas EFF 29 Juan Hernangomez Taškai 27 Taiklumas 9-11 Atkovoti kamuoliai 5 Rezultatyvūs perdavimai 0\n\nAš esu labai laimingas. Vaikinai sekė idėją. Aišku, mes atlikome pakeitimus eigoje, bet tai yra normalu. Kalbėjome su Juancho, koks didžiulis pokytis buvo jam iš trečios pozicijos pasislinkti į ketvirtą. Buvo daug situacijų turnyro metu. Daugelis jų virto į labai naudingą komandą. Negaliu būti laimingesnis.“\n\nNetrukus Scariolo kartu su čempionato MVP Willy Hernangomezu buvo išmaudyti į konferenciją įsiveržusių žaidėjų.\n\n„Tai yra juodoji pusė turint jauną komandą, – permirkęs sakė Scariolo. – Aš neįsivaizduoju Juano Carloso Navarro ar Pau Gasolio pilant vandenį ant trenerio.“\n\n– Prancūzija suklydo 19 kartų, 12 iš jų atėjo jums perimant kamuolius. Ar buvo kažkokie specialūs nurodymai?\n\n– Mes žinojome, kad mums reikia susikurti atviros aikštelės situacijas, nes žinojome, kad neturime tiek dydžio nugalėti tokią komandą kaip Prancūzija. Mes žaidėme gerą pozicinį krepšinį taip pat, bet mums reikėjo tam tikro kiekio taškų iš greitų atakų. Žinojome, kad darydami tam tikrus dalykus mes išprovokuosime klaidas. Tai buvo žaidimo plano dalis. Mes turėjome pasistatyti savo sieną penkiais žingsniais į priekį. Nes jei jie mus įvarytų į baudos aikštelę... Jie daug didesni už mus ir mes kentėtume.\n\nMes buvome agresyvūs, atakuodami perdavimo liniją ir stengėmės išprovokuoti klaidas. Aš labai džiaugiuosi šiuo statistiniu komponentu ir dėl atkovotų kamuolių, nes mes kovojome po lenta lygiai su tokia didele komanda. Ir ypač džiaugiuosi dėl rezultatyvių perdavimų. 24 mūsų pataikyti metimai buvo po rezultatyvių perdavimų. Tai yra daug ir tai pasako apie mūsų kokybę puolime.\n\n– Kiek svarbi jums ši pergalė, ypač žinant, kad laimėjote su nauja – ne Gasolių karta?\n\n– Ši pergalė turi kitokį skonį – ypatingą. Už to slypi labai daug darbo. Ypač jaunimo programose, vėliau federacijoje. Taip pat daug dirbome ir ruošėmės šiai kartų kaitai, kai pradėjome dirbti su tam tikra grupe žaidėjų nuo 2017 m.. Didžioji dalis jų yra čia. Iš pradžių ruošėme juos FIBA langams, nes žinojome, kad mes ir Prancūzija, ko gero, būsime tos komandos, kurios languose neturės daugiau žaidėjų nei kitos. Mes turime 12-14 žaidėjų, kurie rungtyniauja Eurolygoje ir NBA. Mums reikėjo suformuoti visai kitą komandą. Mes turėjome tokią viziją ir džiaugiamės, kad ji atsipirko su kaupu. Net gi žiūrint į dieną iš dienos, mes jautėme, kad šis procesas juda į priekį.\n\nAišku, mes nesitikėjome kažko panašaus į tai. Jausmas, kad visas darbas juda tinkama kryptimi, pasimato, kai pažiūri į mūsų jaunimo komandas, kurios taip pat kaunasi finaluose. Tai yra didžiulis darinys, kuris auga. Aišku, mes negalėjome pasakyti, kad būsime tokioje pozicijoje, kaip dabar esame. Tai yra beprotiška nuspėti. Tikslas yra išlikti konkurencingiems ir nenustoti demonstruoti tinkamo identiteto, dėl kurio mes buvome mylimi ir nekenčiami daug metų. Talento bus ir didesnio, ir mažesnio, bet būdas kovoti kaip komandai visuomet bus čia.\n\nNuotr. FIBA\n\n– Panašu, kad komanda turi du vyr. trenerius – jus ir asistentą Luisą Guilą. Kaip jums pavyksta pasidalinti vaidmenimis?\n\n– Mes turime 5 vyr. trenerius štabe. Turbūt kalbate apie Luisą, kuris yra mano garsiausias kalbėtojas. Jis saugo mano balsą, saugo mano energiją. Aš galiu likti ant suoliuko ir kalbėti su kitais treneriais, kuomet Luisas rėkia žaidėjams, ką reikia daryti. Mes kartu kuriame rungtynių planą ir jis yra atsakingas už gynyba, o Angelis (Sanchezas-Canete) už ypatingas situacijas. Vėliau turime už video ir statistiką atsakingus trenerius.\n\nMes turime darinį, Luisas turi vaidmenį šaukti žaidėjams, kas nutiks, kas toliau. Aš esu labai jam dėkingas, nes jis saugo mano balsą, saugo mano energiją ir mėgaujuosi stebėdamas rungtynes be tokios reikiamybės rėkti ant savo žaidėjų. Galiu susikoncentruoti ties sprendimais, kuriuos teks atlikti, deriniais, pakeitimus gynyboje. Kartais dėl to teisėjai ant mūsų pyksta, bet didžiąją laiko dalį mes labai gerai dirbame keisdamiesi.\n\n– 2011-aisiais po laimėto Europos čempionato Lietuvoje dėkojote savo lyderiams, kad jums leido pavairuoti „Ferrari“. Jeigu ta komanda buvo „Ferrari“, kokia mašina yra ši komanda?\n\n– Vairuoti „Ferrari“ yra sunku, nes reikia saugoti daug detalių, kurios yra itin subtilios. Šiais metais buvau šiek tiek grubesnis, reiklesnis ir kartais net agresyvesnis. Nes jaučiau, kad taip reikia vairuoti šį automobilį.\n\nKadangi jaučiau, kad žaidėjai nesijaučia įžeisti dėl to, kad esu griežtas, turėjome dar šiek tiek daugiau paspausti pedalą. Daryti tai, ko anksčiau, tada net nedrįsau. Bet kiekviena situacija yra skirtinga. Turi prisitaikyti kaip treneris, turi suprasti personalą, stipriąsias ir silpnąsias puses.",
    "Aštrią K. Maksvyčio repliką sugėręs I. Brazdeikis pavertė tai motyvacijos šaltiniu": "„Buvo nuostabu. Visada girdėdavau istorijas, kokie Lietuvos sirgaliai yra puikūs, bet dabar, kai pamačiau tai realybėje, apėmė neapsakomas jausmas, kūną nuklojo šiurpuliukai“, – pirmuosius įspūdžius čempionate apibūdino 23-ejų I.Brazdeikis.\n\nPirmosiose turnyro rungtynėse prieš Slovėniją (85:92) 23-ejų I.Brazdeikis sunkiai tramdė jaudulį. Nuo suolo pakilęs krepšininkas turėjo aiškią misiją – stabdyti Luką Dončičių.\n\nTačiau slovėnas mače pelnė 14 taškų, atliko 10 rezultatyvių perdavimų ir surinko 17 naudingumo balų. Vis dėlto daugiausia dėmesio sulaukė nuolatiniai L.Dončičiaus pokalbiai su rungtynių teisėjais ir abejotinos pražangos prieš jį patį.\n\n„Akivaizdu, kad kai kurie teisėjų sprendimai buvo abejotini. Tokios superžvaigždės kaip Luka visada gauna nuolaidų. Bet negalime per daug į tai koncentruotis, nes mes neturime įtakos teisėjų darbui. Reikia susitelkti į tai, ką galime kontroliuoti“, – aiškino krepšininkas.\n\nPats I.Brazdeikis į slovėnų krepšį per 15 min. įmetė 8 taškus, atkovojo 4 kamuolius ir surinko 8 naudingumo balus.\n\nTiesa, mačo metu krepšininkas sulaukė ir aštrios trenerio Kazio Maksvyčio replikos: „Negerbk jo.“\n\n„Panaudojau tai kaip motyvaciją. Kai vyksta tokios rungtynės, emocijos dažnai būna aukščiausiame lygyje. Nieko nepriimu asmeniškai, visi nori laimėti, tai normalu“, – situaciją aiškino I.Brazdeikis.\n\nPrieš mačą su prancūzais krepšininkas atvirai papasakojo, kas lėmė prastą čempionato startą, pasidalijo įspūdžiais apie čempionato užkulisius ir laukiantį varžovą.\n\n– Ignai, kas buvo blogai mače su Slovėnija?, – buvo paklaustas I.Brazdeikis.\n\n– Manau, kad atsipalaidavimas tiek gynyboje, tiek puolime. Turėjome kelis momentus, kai nesilaikėme žaidimo plano. Greitomis atakomis praleidome per daug taškų. Manau, kad reikia labiau susikaupti, būti komanda, kai nesiseka. Vis dėlto, manau, kad mes atsitiesime, tai tik pirmos čempionato rungtynės. Viskas bus gerai.\n\n– Kas buvo sunkiausia žaidžiant prieš L.Dončičių?\n\n– Kažko išskirti negaliu. Bet jis yra vienas geriausių. Aš nenoriu kalbėti tik apie vieną žaidėją, reikia žvelgti plačiau.\n\n– Į čempionatą atvyko nemažai NBA žvaigždžių. Ar jų žaidimas Europoje skiriasi nuo to, kaip jie rungtyniauja NBA?\n\n– Taip, čia žaidžiamas kitoks krepšinis. Vienas pagrindinių dalykų – čia yra kur kas mažesnė erdvė. NBA žaidimas vyksta paprasčiau, Europoje naudojama daug taktikų.\n\n– Ar jus nustebino tai, koks dėmesys Europos čempionate yra rodomas žaidėjams?\n\n– Visa tai man yra nauja. Gal kažkiek primena NCAA „March Madness“ rungtynes, nes viskas vyksta vienoje arenoje, daug komandų. Mėgaujuosi kiekvienu momentu, tai yra pirmas toks turnyras man. Vis dar mokausi, kaip reikia valdyti emocijas.\n\n– Pasirengimo ciklo pabaiga jums nebuvo pati geriausia. Turėjote problemų ir mače su slovėnais. Kaip išgyvenate tokius momentus?\n\n– Mokausi. Žiūriu įrašus, analizuoju, ką dariau blogai, o ką gerai. Reikia toliau būti susikaupusiam ir tęsti darbus. Tai viskas, reikia pamiršti blogus momentus.\n\n– Kokie iššūkiai laukia kovoje su prancūzais?\n\n– Jie yra aukšti, turi gerų metikų, atletiški. Reikia sėkmingai grįžti į gynybą ir stabdyti varžovų greitas atakas.",
    "Po L.Dončičiaus šou prancūzai tūžo dėl teisėjavimo: „Daugiau taip negalima“": "Supermeniškai žaidęs L.Dončičius pelnė 47 taškus ir padėjo slovėnams laimėti B grupės varžybas, o Prancūzija ten finišavo trečia.\n\nIf you thought last night was sort of a dream, we're here to prove you wrong😶‍🌫️\n\n\n\nAll Luka Doncic buckets from last night! 🪣#EuroBasket pic.twitter.com/1Ek993kODS — FIBA (@FIBA) September 8, 2022\n\nPaskutinės grupės rungtynės įpykdė prancūzų ilgametį trenerį V.Collet ir žaidėjus.\n\n„Tai buvo juokinga“, – apie teisėjavimą pareiškė prancūzų įžaidėjas Andrew Albicy.\n\n„Nežinau, ar mane už tai nubaus, bet nesu didelis teisėjavimo aistruolis“, – pridūrė Amathas Mbaye.\n\nVien žaidžiant prieš L.Dončičių buvo skirta trylika pražangų, tad prancūzai turėjo daug priekaištų.\n\n„Tai geriausias mūsų mačas šiame turnyre, bet, deja, už tai nieko negavome. Atlikome 26 rezultatyvius perdavimus, o jie tik 11. Buvome nubausti 24 pražangomis, o jie – 15. Nuolatos turėdavome po 4 komandines pražangas kėlinio pabaigoje, kai jie tik vieną arba dvi. Okobo skirta pražanga esant 80:79 buvo nenormali. Slovėnas pats metėsi ant jo, tai buvo kone ataka. Kiekvienas teisėjas švilptų tai!“ – kalbėjo treneris V.Collet.\n\nLietuvos rinktinės treneris Kazys Maksvytis ir keli žaidėjai turėjo priekaištų teisėjams po pirmųjų pralaimėtų rungtynių grupėje Slovėnijai, kai kalbėjo, kad L.Dončičiui leidžiama daugiau nei kitiems.\n\nPanašiai dabar sakė ir V.Collet.\n\n„Turėkite kažkiek pagarbos ir mums. Slovėnija turi Luką Dončičių, viskas gerai. Tačiau ir Prancūzijos komanda turi aukštų pasiekimų per pastaruosius metus ir nusipelnė pagarbos. Mes neprašome lengvatų, prašome korektiško teisėjavimo.\n\nŠįkart taip nebuvo. Trūko pagarbos mūsų atžvilgiu. Mes galime sakyti, kad „tai žaidimo dalis“. Taip ir yra, bet šiandien mes buvome vertinami labai prastai, – kalbėjo V.Collet. – Per trylika metų tarptautinėse rungtynėse nesu to matęs. Esu krepšinyje jau 50 metų, esu žinomas kaip ramus ir pagarbus žmogus. Visada galvodavau, kad neturime reikšti priekaištų teisėjams.\n\nBet daugiau taip negalima. Tokiose rungtynėse tai reiškia pernelyg daug. Žaidėme prieš didžią komandą. Ir žaidėjai turėtų nulemti rungtynių baigtį, o ne kas kitas.“\n\nŽygimanto Gedvilos / BNS nuotr./Vincentas Collet\n\nEuropos čempionato aštuntfinalyje Prancūzija žais su antra A grupės komanda – Turkija.",
    "Europos čempionate aiškios visos ketvirtfinalio poros": "Šeštadienį ir sekmadienį Europos krepšinio čempionate buvo sužaistos visos aštuntfinalio dvikovos, po kurių paaiškėjo ir ketvirtfinalio etapas.\n\nJame susikaus Vokietija su Graikija, Ispanija su Suomija, Slovėnija su Lenkija ir Prancūzija su Italija.\n\nKetvirtfinaliai bus žaidžiami rugsėjo 13 ir 14 dienomis.\n\nRugsėjo 13 dieną Suomijos ir Ispanijos rinktinių dvikova prasidės 18 val. 15 min. Tos pačios dienos vėlų vakarą nuo 21 val. 30 min. susikaus Vokietija su Graikija.\n\nRugsėjo 14 dieną nuo 18 val. 15 min. žais prancūzai su italais, o nuo 21 val. 30 min. – slovėnai su lenkais.\n\nPusfinalio etapas vyks rugsėjo 16 dieną, o Europos čempionai paaiškės rugsėjo 18-ąją.",
    "Lietuvos čempionas Zlatkus pasirengęs planetos pirmenybėms: už Lietuvą aikštėje paliksime širdis": "Jau šį šeštadienį, 14:00 Lietuvos laiku, Vengrijos sostinėje Budapešte ant naujai pastatyto mažojo futbolo stadiono vejos lips Lietuvos mažojo futbolo rinktinė. Tą akimirką rungtynėmis su Maroku prasidės Lietuvos žygis mažojo futbolo pasaulio čempionate (6 prieš 6), rašoma LMFA pranešime.\n\nC grupėje Lietuvos mažojo futbolo rinktinė žais ne tik su Maroku, bet ir Kosta Rika, Slovėnija ir Lenkija. Visgi, pirmosios rungtynės visada būna labai svarbios. Tai parodė ir 2019 metai, kuomet Lietuva debiutavo Socca mažojo futbolo pasaulio čempionate. Tąkart Lietuvai pavyko laimėti tris pirmas žaistas rungtynes ir žengti į aštuntfinalį, kuriame mūsų šalį sustabdė Anglija.\n\nDėl koronaviruso pandemijos tik po trijų metų sugrįžusios mažojo futbolo pasaulio pirmenybės į Budapeštą prikvietė gerokai pasikeitusią Lietuvos mažojo futbolo rinktinės sudėtį, lyginant su 2019 metais.\n\nDabartinė rinktinės sudėtis – jaunesnė, greitesnė ir fiziškai stipresnė. Būtent fizine jėga ir greičiu rinktinėje išsiskiria „Hegelmann Minifootball“ komandos narys Mindaugas Zlatkus. Krašto gynėjas nekantriai laukia savo debiuto pasaulio čempionate.\n\n„Atstovauti Lietuvai visada yra garbė. Jausmas tikrai geras. Nekantrauju, kada su Lietuvos apranga pasirodysiu pasaulio čempionate“, – kelionės metu į Budapeštą, kurį Lietuvos rinktinė pasiekė penktadienio dieną, kalbėjo M.Zlatkus.\n\nNors pačiam Mindaugui tai bus debiutas Lietuvos rinktinėje ir pasaulio čempionate, jis numano, ko gali čia tikėtis, kadangi 2019 metais visas Lietuvos rungtynes jis stebėjo per televizoriaus ekraną.\n\n„Tikrai stebėjau 2019 metų pasaulio čempionatą, buvo įspūdingas renginys. Aukštas lygis. Sekėme visą čempionatą , tikrai daug rinktinių rodė gražų futbolą. Po trijų metų rinktinės gali atvykti visiškai pasikeitusios, bet nuo to bus tik įdomiau. Kaip sakoma, kamuolys yra apvalus, tad, manau, kad galime žaisti prieš visus“, – tęsė krašto gynėjas.\n\nĮ Socca pasaulio čempionatą M. Zlatkus atvyksta geros sportinės formos ir įgavęs nemažai naujos patirties. Lietuvis su „Hegelmann Minifootball“ tarptautinėje arenoje save išbandė Socca Čempionų lygos turnyre, o prieš savaitę pirmą kartą tapo Lietuvos mažojo futbolo čempionu su ta pačia „Hegelmann Minifootball“ ekipa. Prie auksinio savo komandos sezono M. Zlatkus prisidėjo net 12 tikslių smūgių.\n\n„Tikrai taip gavosi , kad viskas į viena krūvą sukrito. Buvome išvykę į Čempionų lygos turnyrą Slovėnijoje ir ten pasisėmėme tikrai neblogos patirties ir gerų rungtynių tonuso. Tada iškart tą pačią savaitę laukė įtemptas Lietuvos mažojo futbolo čempionato finalinis etapas, kuriame pavyko triumfuoti ir tapti čempionais, o dabar jau esu Budapešte, kur laukia pasaulio čempionatas. Su gera patirtimi keliauju į naują patirtį“, – pabrėžė M. Zlatkus, kuris po to prakalbo apie atmosferą rinktinėje ir jos stipriąsias puses.\n\n„Atmosfera komandoje tikrai gera, daugelis vienas kitą žinome iš anksčiau. Visi dega noru gerai pasirodyti. Manau, tai bus dar vienas mūsų pliusas Vengrijoje. Iš manęs paties galima tikėtis to, kaip ir iš mano komandos draugų – varžovams nenusileisime nei viename aikštės centimetre. Mūsų rinktinė turi daug įvairovės: greičio, jėgos, aštrumo. Susirinkome tikrai neblogas kolektyvas, manau, galėsite įvertinti mus pasaulio čempionato eigoje patys“, – tęsė „Hegelmann Minifootball“ narys.\n\nRinktinėje M. Zlatkų treniruoja Mindaugo Grigalevičiaus ir Giedriaus Brazaičio duetas. Šiuos du trenerius gynėjas puikiai pažįsta, nes su jais kartu dirba ir „Hegelmann Minifootball“ komandoje. Su jais Lietuvos čempionu tapęs M. Zlatkus aukštus tikslus kelia ir pasaulio čempionate.\n\n„Su komanda svajojame ir norime stipriai patriukšmauti . Pagrindinis tikslas kuo geriau pasirodyti, išeiti iš grupių į atkrintamąsias. Kiekviena komanda atvyksta kovoti dėl pasaulio taurės, to atvykstame ir mes! Truputis sėkmės ir pažiūrėsime, kaip toli mes galime nueiti. Asmeniškai laukiu kiekvienu rungtynių. Kiekvienos rungtynės bus kaip finalai, todėl fanams pažadame maksimalų nusiteikimą. Galiu prižadėti, kad aikštėje už Lietuvą paliksime širdis ir niekam be kovos nepasiduosime“, – užbaigė M. Zlatkus.\n\nLietuvos mažojo futbolo rinktinės sudėtis 2022 m.:\n\nVartininkai: Titas Vitkauskas (Nr. 1), Mantas Šumskis (Nr. 77).\n\nGynėjai: Deividas Gineitis (Nr. 2), Marius Linkevičius (Nr. 3), Matas Venslauskas (Nr. 4), Mindaugas Zlatkus (Nr. 9).\n\nSaugai: Matas Radžiukynas (Nr. 5), Arnas Levonauskas (Nr. 8), Augustas Trinkūnas (Nr. 11).\n\nPuolėjai: Laurynas Danielius (Nr. 7), Paulius Sirotavičius (Nr. 10).\n\nTreneriai: Mindaugas Grigalevičius (vyriausiasis treneris), Giedrius Brazaitis (trenerio asistentas).\n\nLietuvos mažojo futbolo rinktinės grupių etapo tvarkaraštis:\n\nRugsėjo 10 d.: Lietuva – Marokas (14:00 Lietuvos laiku)\n\nRugsėjo 13 d.: Lietuva – Kosta Rika (12:00 Lietuvos laiku)\n\nRugsėjo 14 d.: Slovėnija – Lietuva (15:00 Lietuvos laiku)\n\nRugsėjo 15 d.: Lenkija – Lietuva (20:00 Lietuvos laiku)",
    "Pakeliui į „EuroBasket“ – iškalbinga pergalių serija": "Lietuvos krepšininkai Europos čempionato finalo turnyrą pasitinka per rugpjūtį laimėję devynerias rungtynes iš eilės: septynerias draugiškas ir dvejas oficialias.\n\nPasirinko dvyliktuką\n\nPraeitą savaitę mūsiškiai žaidė 2023-iųjų pasaulio taurės atrankos antro etapo mačus su vengrais ir juodkalniečiais.\n\nTrenerio Kazio Maksvyčio vadovaujama rinktinė šventė pergales 88:78 (Sombathėjuje) ir 90:73 (Kaune).\n\nPo šių varžybų Lietuvos rinktinės trenerių štabas pasirinko dvylika žaidėjų, kurie vyks į Europos čempionato finalo turnyrą.\n\nPagrindinėje sudėtyje – gynėjai Rokas Jokubaitis, Lukas Lekavičius, Kristupas Žemaitis, Marius Grigonis ir Rokas Giedraitis, puolėjai Ignas Brazdeikis, Arnas Butkevičius, Mindaugas Kuzminskas ir Eigirdas Žukauskas bei vidurio puolėjai Domantas Sabonis, Jonas Valančiūnas ir Martynas Echodas.\n\nTryliktasis už brūkšnio liko puolėjas Gytis Masiulis.\n\n„Ilgai svarstėme ir nutarėme, kad kovos dvyliktuką sudarys krepšininkai, stabiliau žaidę visą pasiruošimą etapą. Mindaugas Kuzminskas labai gerai įsiliejo į komandą po traumos, Martynas Echodas įrodė, kad gali dar daugiau padėti, Eigirdas Žukauskas, nepaisant trumpalaikių sveikatos problemų, irgi neblogai pasirodė“, – kalbėjo K. Maksvytis.\n\nLaukia slovėnai\n\n„EuroBasket“ startuos rugsėjo 1-ąją, mūsiškiai B grupės rungtynes žais Kelne (Vokietija).\n\nTądien lietuviai išmėgins jėgas su Lukos Dončičiaus vedama Europos čempione Slovėnijos komanda, 3 d. – su Prancūzijos ekipa, 4 d. – su Vokietijos krepšininkais, 6 d. – su Vengrijos rinktine ir 7 d. – su Bosnijos ir Hercegovinos atstovais.\n\nfiba.com nuotr.\n\nĮ aštuntfinalį pateks 1–4 vietas užėmusios komandos ir dėl kelialapio į ketvirtfinalį susikaus su ketveriuke iš A grupės (joje – Juodkalnijos, Sakartvelo, Ispanijos, Bulgarijos, Belgijos ir Turkijos ekipos).\n\n„Šiandien mūsų žaidimu dar nesu visu 100 proc. patenkintas – turime kiečiau gintis. Per likusias iki čempionato dienas teks dėl to padirbėti“, – reziumavo K. Maksvytis.\n\nSugrįš lapkritį\n\nPasaulio taurės atrankos K grupėje dramatiškai susiklostė bosnių ir prancūzų akistata. Sarajeve dukart pratęsus rungtynes pergalę šventė Bosnijos ir Hercegovinos komanda – 96:90.\n\nVengrijos krepšininkai savo aikštėje 82:79 palaužė čekus.\n\nArtimiausi pasaulio taurės atrankos antro etapo mačai numatyti šiemet lapkritį: 11 d. lietuviai namuose susitiks su prancūzais, o 14 d. svečiuose – su juodkalniečiais.\n\n2023 m. vasario 23-iąją lauks akistata su vengrais, 26 d. – su Prancūzijos krepšininkais.\n\nĮ finalo turnyrą, kuris numatytas kitąmet rugpjūčio 25–rugsėjo 10 d. Filipinuose, Japonijoje ir Indonezijoje, pateks 1–3 vietas grupėje užėmusios rinktinės.\n\nAtviras: treneris K. Maksvytis pripažino, kad dar nėra 100 proc. patenkintas savo vadovaujamos Lietuvos rinktinės žaidimu.\n\nJėga: J. Valančiūnas per mačą su juodkalniečiais dvylika kartų atkovojo kamuolį.\n\nTandemas: pirmas „EuroBasket“ rungtynes lietuviai žais su L. Dončičiaus (kairėje) ir G. Dragičiaus vedamais slovėnais.\n\nKazys Maksvytis:\n\nTurime kiečiau gintis. Per likusias iki Europos čempionato dienas teks dėl to padirbėti.\n\nStatistika\n\nLietuva–Juodkalnija 90:73 (22:21, 17:15, 32:15, 19:22). Kaunas, „Žalgirio“ arena.\n\nLietuva: M. Grigonis 16 taškų (4/7 tritaškių, 3 klaidos), D. Sabonis (8 atkovoti kamuoliai, 7 rezultatyvūs perdavimai) ir M.Kuzminskas po 15, A. Butkevičius 13, J. Valančiūnas 12 (14 atkovotų kamuolių, 3 klaidos), I. Brazdeikis 7 (1/5 tritaškių), R. Jokubaitis 6 (10 rezultatyvių perdavimų), R. Giedraitis 5 (1/5 tritaškių), M. Echodas 1, K. Žemaitis, E. Žukauskas ir L. Lekavičius po 0.\n\nJuodkalnija: K. Perry 21 taškas (4/7 tritaškių, 4 rezultatyvūs perdavimai), N. Radovičius 14, B. Dubljevičius ir M. Simonovičius po 13, V. Mihailovičius 5, A. Iličius, Z. Nikoličius ir I. Drobnjakas po 2, P. Popovičius 1, D. Radonjičius ir Z. Vučeljičius po 0.\n\nKomandų rodikliai. Taiklumas: dvitaškių – 22/37 (59 proc.) ir 18/37 (49 proc.), tritaškių – 11/31 (35) ir 7/20 (35), baudų metimų – 13/21 (62) ir 16/23 (70). Atkovota kamuolių – 45 ir 29, perimta – 5 ir 6. Rezultatyvūs perdavimai – 24 ir 15. Klaidos – po 11.\n\nK grupė\n\n1. Lietuva 7 1 +68\n\n2. Prancūzija 6 2 +150\n\n3. Juodkalnija 5 3 +38\n\n4. Bosn.-Herceg. 4 4 –27\n\n5. Vengrija 4 4 –77\n\n6. Čekija 3 5 –36\n\nRezultatai\n\nI grupė. Latvija–Turkija 111:85, Serbija–Graikija 100:94, Belgija–Didžioji Britanija 72:57. Komandų rikiuotė: 1. Latvija (4 pergalės, 1 pralaimėjimas), 2. Graikija (3–2), 3. Belgija (3–2), 4. Serbija (2–3), 5. Turkija (2–3), 6. Didžioji Britanija (1–4).\n\nJ grupė. Suomija–Izraelis 79:73, Švedija–Vokietija 50:67, Slovėnija–Estija 104:83. Komandų rikiuotė: 1. Vokietija (6 pergalės, 1 pralaimėjimas), 2. Suomija (6–1), 3. Slovėnija (5–2), 4. Izraelis (3–4), 5. Švedija (2–5), 6. Estija (2-5).\n\nL grupė. Nyderlandai–Ispanija 64:86, Islandija–Ukraina 91:88, Italija–Sakartvelas 91:84. Komandų rikiuotė: 1. Ispanija (5 pergalės, 1 pralaimėjimas), 2. Italija (5–1), 3. Islandija (4–2), 4. Sakartvelas (3–3), 5. Ukraina (1–5), 6. Nyderlandai (0–6).",
    "Rinktinės darbininkas apie darbą K.Maksvyčio komandoje: „Vienas malonumas“": "A.Butkevičius su šypsena atkeliavo į žiniasklaidos pasikalbinimo zoną Kelno „Lanxess“ arenos užkulisiuose.\n\nLietuvos rinktinė pasiruošimo cikle prieš šių metų žemyno pirmenybes laimėjo visas devynerias rungtynes, o pats Arnas tapo kertine komandos kolona.\n\nVisas „Eurobasket 2022“ naujienas sekite specialiame 15min polapyje „Iki paskutinio“.\n\nPo penkerių metų vėl su Kaziu Maksvyčiu dirbantis puolėjas kol kas yra vienas lyderių pagal žaidimo laiką (vid. 18 minučių) bei per jas rinktinei duoda 4,9 taško, 2,4 atkovoto kamuolio, 5,3 naudingumo balo ir geležinę gynybą savoje aikštės pusėje.\n\nYpač solidžiai jis sužaidė paskutinėse rungtynėse prieš komandos skrydį į Kelną – į Juodkalnijos krepšį šeštadienį įmetė 13 taškų ir prisiėmė svarbiausias gynybines užduotis stabdant ant įsisiautėjimo ribos buvusį varžovų vijurką Kendricką Perry.\n\nDabar to paties K.Maksvytis iš savo puolėjo tikėsis ir ant 19,5 tūkst. vietų turinčios „Lanxess“ arenos parketo, ant kurio Lietuvos krepšininkai surengė pirmą treniruotę antradienį ir žais pirmąjį susitikimą prieš Slovėniją jau ketvirtadienį.\n\nBet iššūkis bus gerokai rimtesnis. Lietuvių lauks Europos čempionai slovėnai.\n\n„Jeigu nori kažką nuveikti čempionate, kažkuriuo metu turi susitikti su tokiais varžovais. Kada tai įvyks, tik laiko klausimas. Įėjus į čempionatą geromis rungtynėmis, tai irgi gali būti naudinga, pakelti mūsų pasitikėjimą, komandos atmosferą. To ir sieksime“, – prieš laukiantį čempionato startą 15min sakė Arnas Butkevičius.\n\nŽygimanto Gedvilos / BNS nuotr./Arnas Butkevičius\n\n29-erių puolėjas pasidalino mintimis apie didžiulę Kelno areną, malonumą dirbant su Kaziu Maksvyčiu, savo vaidmenį rinktinėje ir gynybą prieš Luką Dončičių.\n\n– Išbandėte Kelno arenos lankus. Kokie pirmieji įspūdžiai iš arenos, iš miesto?\n\n– Miesto tai nespėjome pamatyti, atvažiavome, papietavome ir tiesiai į areną. Šiaip įspūdis geras, graži, didelė arena, didžiulės erdvės, viskas atrodo nauja.\n\n– Kiek apskritai yra tekę žaisti tokio dydžio arenose („Lanxess“ arena pagal dydį yra antra Europoje, nusileisdama tik OAKA arenai Atėnuose – aut. past.)?\n\n– Belgrade panašaus dydžio, man iš karto asociacijos su ta arena. Bet tikrai labai didelės erdvės, kažkiek ir neįprasta, bet prisitaikysime.\n\n– Kiek bus keista prie tokios erdvės ir kiek bus svarbu, kad arena būtų užpildyta, ypač pirmose rungtynėse?\n\n– Visoms komandoms vienodos sąlygos. Taikysiesi ar nesitaikysi, išmatavimai tie patys, krepšiai vienodi, sąlygos visiems vienodos. Galbūt emocinis fonas, kas greičiau su tuo susitvarkys, tai bus svarbu. Bet mes žinome, kad tikrai nemažai lietuvių atvažiuos mūsų palaikyti. Mes to palaikymo laukiame, tikimės, kad visa tai pavyks paversti į gerą energiją ir gerą žaidimą.\n\n– Jums pačiam tai antras toks didelis turnyras po 2019 m. pasaulio čempionato. Kuo skiriasi jausmas nuo to debiutinio karto?\n\n– Žinai, kaip viskas vyksta ir ko tikėtis iš ateinančių rungtynių, grafiko, kuris yra ganėtinai įtemptas, daug rungtynių, jos beveik kiekvieną ar kas antrą dieną. Naujo faktoriaus nėra, jau esu tai patyręs. Tai prisideda prie pasitikėjimo, vidinės ramybės.\n\n– Po kelerių metų pertraukos vėl dirbate su Kaziu Maksvyčiu. Dirbote kartu jaunimo rinktinėse, Klaipėdos „Neptūne“. Kiek pasikeitęs šis treneris ir koks jausmas vėl dirbant su juo Lietuvos rinktinėje?\n\n– Vienas malonumas. Man su Kaziu dirbti labai patinka, treneris turi savo idėjų, savo bagažą, įsitraukęs ir naujovių. Nežinau, kiek tai vien Kazio darbas, kiek kitų trenerių štabo narių atsinešta, bet jaučiasi darbo tęstinumas. Pagrindas likęs tas, ką jis turėjo, bet yra smulkių detalių, kurias jis įsitraukia. Svarbiausia, kad mes tai įgyvendintume, kad suprastų komanda, kad visiems tiktų ir visi tuo patikėtų.\n\nŽygimanto Gedvilos / BNS nuotr./Kazys Maksvytis\n\n– Esate vienas kertinių rinktinės žaidėjų, pradėjote kelerias starto penkete. Kaip apibūdintumėte savo vaidmenį komandoje?\n\n– Man kaip ir visą karjerą – viskas prasideda nuo gynybos. Tą, ką aš atsinešu gynyboje, kažkokios specialios užduotys. Puolime tikrai nesu pirma opcija, turiu išnaudoti savo šansus, kuriuos gaunu, ir užsidirbti tai, ko nepasiima kiti žaidėjai, susirinkti tuos savo taškelius. Mūsų rinktinė turi tikrai daug potencialo puolime, daug stiprių individualiai žaidėjų, kurie gali nešti didelį krūvį taškais. Visą karjerą nebuvo mano užduotis pelnyti kuo daugiau taškų, tai aš tiesiog stengiuosi pridėti tai, ko reikia rinktinei, ką aš galiu geriausiai nuo savęs. Tikrai nežiūriu taškų, nes tai nėra opcija man. Yra daugybė žaidėjų, ant kurių statomas puolimas, o mano darbas yra padėti savo stipriosiomis savybėmis.\n\n– Kiek lengviau tokio plano žaidėjui, kaip jūs, žaisti komandoje su tokiais puolime talentingais partneriais aplink?\n\n– Kiekvienam, neišskiriant manęs, yra lengviau žaisti su kuo aukštesnio lygio žaidėjais. Automatiškai kyla komandos intelektas, kiekvieno žaidėjo supratimas, treniruotėse kartais jau iš žvilgsnio supranti, ką darys žaidėjas, ką tau reikia daryti. Susikalbėjimas bus labai svarbu. Kuo aukštesnio lygio komanda, tuo lengviau ir pačiam įsilieti. Reikia atrasti malonumą žaidžiant vienas su kitu, pasimėgauti tuo, ką galime duoti vienas kitam, ir svarbiausia pasitikėti vienas kitu.\n\n– Vienas iš tų aukšto lygio puolimo žaidėjų – Ignas Brazdeikis. Kaip jūs vienas kitą papildote toje pačioje pozicijoje ir jam sekėsi įsilieti į komandą?\n\n– Labiau pasakyčiau, kad su Roku (Giedraičiu – aut. past.) dalinamės trečią poziciją, Ignas daugiau žaidžia antroje, trečiu žaidžia atkarpomis. Igno puolimo bagažas, patys matot, yra didžiulis, tai labai stiprus žaidėjas. Jis turi nemažą naštą puolime, pelnant taškus, apžaidžiant varžovus vienas prieš vieną, atakuojant varžovų silpnąsias puses. Nežiūrime, ar žaidžiame kartu aikštelėje, ar ne, tikslas išlieka vienodas – laimėti rungtynes, nepaisant to, kas įmes daugiau taškų, kas žais daugiau minučių. Tikslas yra vienintelis.\n\nŽygimanto Gedvilos / BNS nuotr./Ignas Brazdeikis\n\n– Pasiruošime iškovotos devynios pergalės iš devynių galimų, bet turbūt taisytinų dalykų dar liko. Ką labiausiai akcentuoja treneris?\n\n– Pasiruošimas buvo neblogas. Kažkiek norėjosi stipresnių varžovų, tokių įtemptų rungtynių neturėjome per daugiausiai. Taisytinų dalykų bus ir čempionate, laikas nėra labai ilgas, kad viską ištaisytume ir išdirbtume. Kai kuriuos dalykus paliečiam daugiau, kai kuriuos mažiau, bet svarbiausia bus reakcija rungtynėse, kas mums nepavyksta, taisyti dalykus rungtynių metu. O iš akcentų svarbiausia gynyba, komunikacija. Puolime savo užduotis išpildome, taškus surenkame, bet norime stabilesnės gynybos, kurios mums kartais pritrūksta.\n\n– Jau pirmas varžovas čempionate – Slovėnija. Kiek sudėtinga, kai čempionatą reikia pradėti nuo tokios aukštos natos, ruoštis prieš vienus favoritų?\n\n– Nežinau, ar tai pliusas, ar minusas įeiti į čempionatą su stipriu varžovu. Čia turbūt kiekvieno nuomonė būtų skirtinga. Jeigu nori kažką nuveikti čempionate, kažkuriuo metu turi susitikti su tokiais varžovais. Kada tai įvyks, tik laiko klausimas. Įėjus į čempionatą geromis rungtynėmis, tai irgi gali būti naudinga, pakelti mūsų pasitikėjimą, komandos atmosferą. To ir sieksime.\n\n– Laukia ir Luka Dončičius. Ko gero, ir jūs būsite vienas tų, kuriam bus patikėta Lukos gynyba. Kas svarbiausia ginantis prieš tokio lygio žaidėją?\n\n– Yra daugybė dalykų. Galbūt visko neatimsi, bet svarbu, kad veiktų susitarimai. Norime jo kūrybą apmažinti, leidžiant jam kažkiek imtis iniciatyvą ant savęs, bet ne tiek įtraukiant kitus žaidėjus, kas mus baudė praėjusiais metais. Kai įsijungia kiti žaidėjai, jie tampa labai sunkiai sustabdoma komanda. Žiūrėsime, kaip tai pavyks. Bet nemanau, kad tai yra vieno žmogaus komanda, ten gali sužaisti visi. Akcentuojantis vien tik ties Luka, tai gali būti pražūtinga. Reikės visos komandos gero darbo ir tik tai gali atnešti gerą rezultatą.\n\n– Pernai olimpinės atrankos finale Lukai bandėte neleisti mesti tritaškių, bet leidote jam veržtis į baudos aikštelę. Kiek šiemet kitaip modeliuojamas žaidimas prieš jį?\n\n– Aš nenoriu lįsti į detales, nes rungtynės dar tik laukia. Pamatysime, ką turime paruošę. Šiais laikais visi bando tą kuo anksčiau sužinoti, išnagrinėti, tad palikime detales rungtynėms.\n\n– Koks apskritai yra jausmas ginantis prieš tokio lygio žaidėją kaip Luka Dončičius?\n\n– Labai įdomu pasitikrinti jėgas, pajusti aukštą žaidėjo klasę. Vis tiek jis įvardijamas kaip vienas geriausių pasaulyje. Tikrai didelis kūnas, kas pernai kažkiek nustebino. Kaip savo pozicijos žaidėjui, jis turi didžiulę masę, jaučiasi jėga. Jis puikiai išnaudoja tą savo pranašumą, didžiulis krepšinio IQ, daug būna su kamuoliu, komanda žaidžia jam, o jis žaidžia komandai. Tokia sinergija pas juos jaučiasi, svarbu tai apmažinti.\n\n– Slovėnijos rinktinėje šiemet yra ir Goranas Dragičius. Ką jis prideda slovėnams?\n\n– Tai papildomas stiprus ginklas jų puolime. Matėme ir pasirengimo rungtynėse, per kokias trumpas atkarpas po kiek taškų gali sumesti, koks pavojingas gali būti. Todėl ir labai sunku išskirti, kad vienintelis Luka yra pavojingas, tai būtų labai klaidinga. Yra daug žaidėjų, kurie gali iššauti, reikia komandinio darbo.",
    "Prieš rungtynes su Lietuva vengrai nesitreniravo – į krepšį mėtė tik keli žaidėjai, Hanga jau išvyko namo": "Vengrijos krepšinio rinktinė jau palaidojo savo viltis patekti į Europos krepšinio čempionato aštuntfinalį, o mačo su Lietuva išvakarėse net nedarė normalios treniruotės.\n\nPirmadienio pavakarę „Lanxess“ arenoje Vengrijos rinktinės turėjo surengti treniruotę, po kurios žiniasklaidos atstovai gali užduoti klausimus vyriausiajam treneriui ir žaidėjams.\n\nVis dėlto trenerio Stojano Ivkovičiaus su komanda nebuvo, o treniruotėje buvo tik keturi Vengrijos rinktinės žaidėjai. Į krepšį lengvai mėtė tik kitą sezoną Panevėžio „Lietkabelyje“ žaisiantis Gyorgy Golomanas, Csaba Ferenczas, Adamas Somogyi ir Zoltanas Perlas.\n\nVienintelis Z. Perlas šiame čempionate yra svarbus vengrų žaidėjas – per 3 rungtynes vidutiniškai žaidė po 20 minučių, renka 6,7 taško ir 10,3 naudingumo balo.\n\nKiti trys iki šiol pasirodė tik vieneriose rungtynėse.\n\nPirmadienio treniruotėje nebuvo ir vengrų trenerio Stojano Ivkovičiaus. Vengrai prieš mačą su Lietuva dar turės vieną trumpesnę treniruotę antradienį ryte.\n\nTuo tarpu didžiausia Vengrijos krepšinio žvaigždė Adamas Hanga jau visai paliko Kelną. Traumą patyręs krepšininkas sekmadienio rungtynėse su Prancūzija nebegalėjo žaisti iki jų pabaigos, o kitą dieną išvyko iš Vokietijos.\n\nA. Hanga pirmosiose vengrų rungtynėse su bosniais surinko 16 taškų, antrajame mače su Slovėnija nežaidė, o prancūzams įmetė 18 taškų.\n\nVengrijos krepšininkai turnyro starte ilgai kovėsi su bosniais, bet galiausiai pralaimėjo 85:95, antrosiose rungtynėse 88:103 buvo sutriuškinti Slovėnijos rungtynėse, kuriose vienu metu slovėnai turėjo 30 taškų persvarą (101:71), o sekmadienį iki pat pabaigos kovėsi su Prancūzija – 74:78.",
    "Apie Aršauską juokavęs Kuzminskas: padarėme, ką privalėjome – išbridome iš to mėšlo": "Tokią galimybę paliko trečiadienį 87:70 laimėtos žūtbūtinės rungtynės su Bosnija ir Hercegovina, nutiesusios lietuviams kelią į Berlyną, kur laukia Europos čempionato atkrintamosios varžybos.\n\nAntrą pergalę pasiekusi Kazio Maksvyčio brigada B grupėje užėmė ketvirtą vietą.\n\n„Tiek visko išgyventa, kad šiandien buvo žymiai lengviau nusiteikti rungtynėms nei vakar. Daug paprasčiau, kai viskas tik nuo tavęs paties priklauso.\n\nKuomet bosniai nugalėjo slovėnus, buvo atsiradę minčių, kad situacija sprūsta iš rankų. Vaikščiojome kaip ant adatų. Dar kartą galime pasidžiaugti, kad prancūzai pasielgė garbingai. Ir kad patys padarėme tai, ką privalėjome – išbridome iš to mėšlo“, – Delfi savo įspūdžius po paskutinio mačo Kelne apibendrino M. Kuzminskas.\n\n33-ejų puolėjas buvo svarbus rinktinės ginklas rungtynėse su Slovėnija ir Vokietija, o grupių etapo pabaigoje šiek tiek pasislinko į šoną.\n\nĮ bosnių krepšį jis sumetė 5 taškus, tiesa, ir žaidė tik 10 min.\n\nTačiau prabilo Arnas Butkevičius, kol kas rezultatyviausias čempionato rungtynes sužaidė Ignas Brazdeikis – abu jie prie etatinių lyderių Jono Valančiūno, Domanto Sabonio ir Mariaus Grigonio liūto dalies pridėjo po 13 taškų.\n\nTik trečio kėlinio pabaigoje iš paskutiniųjų gynybą suaktyvinę bosniai suturėjo plačiu frontu išsiskleidusias Lietuvos atakas.\n\nAr šįkart lietuviai jau rodė visą savo puolimo potencialą?\n\n„Turime begalę gerų žaidėjų – vieną dieną vieni gali padėti mūsų bokštams, kitą – jau kiti. O tokio dalyko kaip maksimalus potencialas išvis nėra. Nebent pas Aršauską“, – kriptovaliutų milijonieriumi pasivadinusį socialinių tinklų veikėją Paulių Aršauską per dantį patraukė M. Kuzminskas.\n\nKetvirtame žemyno čempionate per karjerą dalyvaujantis vyriausias rinktinės krepšininkas pabrėžė, jog nepaisant viso pirmame etape patirto streso ir laimingos pabaigos, kol kas lietuviai neturi priežasčių džiūgauti.\n\n„Mes tik padarėme tai, ką privalėjome. Mūsų valstybei privaloma išeiti iš grupės. Šį vakarą kažkiek dar galime pasidžiaugti, bet nuo rytojaus reikia pradėti ruošti atkrintamosioms“, – kalbėjo veteranas.\n\n\n\nNors kiti lietuvių varžovai paaiškėjo dar per mačo su bosniais pertrauką – anksčiau Tbilisyje (Gruzija) prasidėjusias A grupės lyderių rungtynes laimėjo ispanai, 72:69 pranokę turkus – M. Kuzminskas tik iš žurnalistų sužinojo, su kuo teks grumtis aštuntfinalyje.\n\n„Čempionate jie žaidžia daug geriau nei pasirengimo metu – Ispanijai tai visada būdinga. Bet sunku juos vertinti – iki šiol rūpinomės savo reikalais ir nelabai ką sekėme“, – prisimindamas dvi prieš Europos pirmenybes laimėtas kontrolines akistatas su dabartiniais pasaulio čempionais, pečiais traukė M. Kuzminskas.\n\nVis dėlto jis prisipažino Pirėnų pusiasalio atstovų iššūkio norėjęs labiau nei turkų.\n\n„Todėl, kad Berlynas, kaip sakė ir Turkijos rinktinės treneris Erginas Atamanas, yra turkų miestas“, – paaiškino krepšininkas.\n\n\n\nMilžiniškai turkų diasporai Vokietijos sostinėje Lietuvos krepšinio piligrimai, žinoma, skaitlingumu negalės prilygti, bet M. Kuzminskas ir Berlyne viliasi galingo užnugario.\n\n„Kai jie arenoje, žaisti – dieviškas jausmas. Ačiū, kad dėl mūsų aukojate savo atostogas ir pinigus. Kartais nuviliame, kartais pradžiuginame, bet ir toliau darysime viską, kas nuo mūsų priklauso. Nuostabu turėti geriausius sirgalius pasaulyje. Manau, visos šalys to pavydi“, – dėkojo Kūzia.\n\nĮvairiais skaičiavimais, tautiečius Kelne palaikė nuo 5 iki net 7 tūkstančių lietuvių.\n\nAštuntfinalis bus žaidžiamas šeštadienį Berlyne, kur vyks visos atkrintamosios varžybos ir finalai.\n\n\n\nPrimename, kad panašiomis aplinkybėmis bosniai mėgino užkirsti kelią Lietuvai 2013 metų Europos čempionato pirmame etape. Tuomet lemiamas paskutines tarpusavio rungtynes Jono Kazlausko treniruojama komanda pralaimėjo (72:78), bet varžovams pritrūko reikiamo taškų skirtumo.\n\nLietuviai su bosniais grūmėsi ir atrankos į 2023 metų pasaulio čempionatą pirmame etape, tuomet K. Maksvyčio auklėtiniai susirinko pergales tiek namuose, tiek išvykoje.\n\nKitose trečiadienio B grupės rungtynėse 47 Luka Dončičiaus taškai rezultatu 88:82 nuskandino Prancūziją (3/2) ir užtikrino Slovėnijai (4/1) pirmąją vietą.\n\nEuropos čempionatą „Lanxess“ arenoje uždarė antrą poziciją užėmusios Vokietijos (4/1) triuškinanti pergalė prieš autsaiderę Vengriją (0/5) 106:71.\n\nAnkstesnėse rungtynėse Lietuva pralaimėjo Slovėnijai (85:92), Prancūzijai (73:77) ir Vokietijai (107:109), bet sutriuškino Vengriją (87:64).",
    "J. VALANČIŪNAS: BUVO IR GERŲ AKIMIRKŲ": "Lietuvos vyrų krepšinio rinktinė Europos čempionate užėmė žemiausią vietą per visą savo istoriją, o žaidėjai tvirtina, kad reikia žiūrėti į ateitį, kuri turėtų būti šviesesnė.\n\nIstorinė žemuma\n\nTrenerio Kazio Maksvyčio ir jo kolegų Kęstučio Kemzūros, Giedriaus Žibėno, Tomo Rinkevičiaus, Valdemaro Chomičiaus vairuojama komanda 41-ojo Europos čempionato aštuntfinalyje 94:102 pralaimėjo ispanams ir užėmė penkioliktą vietą.\n\nIki šiol žemiausia mūsiškių pozicija „EuroBasket“ turnyruose buvo dvylikta (tai įvyko 2001-aisiais Turkijoje, kai mūsiškiai, 76:94 pralaimėję latviams, taip pat nepateko į ketvirtfinalį).\n\nLietuviai „EuroBasket“ medaliais džiaugėsi 2015-aisiais Prancūzijoje, kai tik finale 63:80 pripažino ispanų pranašumą (tąkart vicečempionų ekipoje žaidė keturi šiųmetės komandos krepšininkai – Jonas Valančiūnas, Domantas Sabonis, Mindaugas Kuzminskas ir Lukas Lekavičius).\n\nŠįsyk pavyko aplenkti čekus, Izraelio atstovus, bosnius, estus, bulgarus, kartvelus, olandus, vengrus ir britus.\n\nTęstinumas motyvuoja\n\n„Nuotaikos – slogios. Vis dėlto buvo ir gerų akimirkų. Deja, varžybos nesusiklostė taip, kaip norėjome. Jau nieko nebepakeisime, tad žiūrėkime į ateitį“, – grižęs į Lietuvą svarstė rinktinės kapitonas J.Valančiūnas.\n\n„Labiau subręsime, dar turėsime šansų“, – pridūrė Marius Grigonis.\n\n„Gyvenime būna, kad ne visada pavyksta pasiekti tai, ko norisi. Manau, kad tikrai visi stengėmės, padarėme, ką galėjome“, – interviu LRT sakė rinktinės vadovas V.Chomičius.\n\nBlykstelėjo: Suomijos vyrų krepšinio rinktinės metraštyje – išskirtinis L.Markkaneno įrašas. / fiba.com nuotr.\n\nOlimpinio čempiono teigimu, planų ir darbų tęstinumas itin svarbus.\n\n„Tai reikalinga kiekvienai komandai, treneriui, žaidėjui, apskritai kiekvienam žmogui. Aiški ilgalaikė perspektyva motyvuoja“, – tvirtino V.Chomičius.\n\n„Kablelį sakinyje – bausti negalima pasigailėti – turbūt padės Krepšinio federacijos vadovai“, – reziumavo K.Kemzūra.\n\nItalijos liūtai – laisvėje\n\nViena skambiausių „EuroBasket“ aštuntfinalio staigmenų – italų pergalė prieš serbus 94:86.\n\nTrečią kėlinį Italijos rinktinės emocingasis strategas Gianmarco Pozzecco už technines pražangas buvo priverstas pasitraukti į Berlyno arenos užkulisius. Tuo metu serbų persvara buvo 63:57. Tačiau italai atsitiesė ir, įpusėjus ketvirtam kėliniui, pirmavo 82:70.\n\n„Mane eliminavo, tačiau iš narvo į laisvę ištrūko liūtai“, – vaizdingai apibūdino buvusią situaciją G.Pozzecco.\n\nPo 55 metų pertraukos į Europos čempionato stipriausiųjų aštuntuką įsiterpė suomiai, 94:86 privertę kapituliuoti kroatus.\n\nAzartas: italų krepšinio strategas G.Pozzecco per kiekvienas rungtynes – it ugnikalnis. / fiba.com nuotr.\n\nSuomijos komanda sugebėjo pelnyti dvitaškį per 0,01 sek. – tai įvyko baigiantis antram kėliniui. Svariausiai prie pergalės prisidėjo 25-erių 213 cm ūgio Lauris Markkanenas – surinko 43 taškus, devynis kartus atkovojo kamuolį. Tai visų laikų suomių nacionalinės krepšinio rinktinės žaidėjų individualaus rezultatyvumo rekordas.\n\n„EuroBasket“ ketvirtfinalyje italai susikaus su prancūzais, suomiai – su ispanais, vokiečiai – su graikais, slovėnai – su lenkais.\n\nAštuntfinalis\n\nIspanija–Lietuva 102:94 (19:20, 21:25, 23:23, 20:15, 19:11). 12 938 žiūrovai. L.Brownas 28 taškai (8 rezultatyvūs perdavimai) / M.Kuzminskas 18 taškų (4/9 tritaškių).\n\nPrancūzija–Turkija 87:86 (18:11, 25:24, 6:22, 28:20, 10:9). 9 411 žiūrovų. R.Gobert'as 20 taškų (17 atkovotų kamuolių) / B.Tunčeras 22 taškai (6/10 tritaškių).\n\nSlovėnija–Belgija 88:72 (24:19, 20:22, 19:19, 25:12). 9 774 žiūrovai. L.Dončičius 35 taškai (4/10 tritaškių, 5 atkovoti kamuoliai, 5 rezultatyvūs perdavimai) / E.Lecomte'as 16 taškų.\n\nVokietija–Juodkalnija 85:79 (19:10, 29:14, 19:26, 18:29). 12 938 žiūrovai. D.Schroederis 22 taškai (8 rezultatyvūs perdavimai) / K.Perry 25 taškai (6 rezultatyvūs perdavimai).\n\nLenkija–Ukraina 94:86 (24:21, 18:24, 27:22, 25:19). 6 865 žiūrovai. A.J.Slaughteris 24 taškai (5 atkovoti kamuoliai) / V.Bobrovas 15 taškų (3/6 tritaškių).\n\nSuomija–Kroatija 94:86 (20:21, 25:22, 22:22, 27:21). 6 904 žiūrovai. L.Markkanenas 43 taškai (9 atkovoti kamuoliai, 43 naudingumo balai) / B.Bogdanovičius 23 taškai (5 atkovoti kamuoliai).\n\nItalija–Serbija 94:86 (20:28, 25:23, 21:17, 28:18). 9 788 žiūrovai. M.Spissu 22 taškai (6 rezultatyvūs perdavimai) / N.Jokičius 32 taškai (13 atkovotų kamuolių).\n\nGraikija–Čekija 94:88 (20:20, 21:25, 22:22, 31:21). 9 814 žiūrovų. G.Antetokounmpo 27 taškai (10 atkovotų kamuolių, 5 rezultatyvūs perdavimai) / J.Vesely 21 taškas.\n\nKetvirtfinalis\n\nRugsėjo 13 d. 18.15 val. Ispanija–Suomija, 21.30 val. Vokietija–Graikija.\n\nRugsėjo 14 d. 18.15 val. Prancūzija–Italija, 21.30 val. Slovėnija–Lenkija.\n\nGALERIJA\n\n\n\nfiba.com nuotr.",
    "Dvi „Eurobasket“ pusfinalio komandų žvaigždės – vis dar be įprastų kontraktų": "Dennisas Schroderis sužaidė nuostabų mačą Europos pirmenybių ketvirtfinalyje, kai Vokietijos krepšininkai eliminavo Graikijos rinktinę su pačiu Gianniu Antetokoumpo.\n\nVokietijos įžaidėjas pridarė daug rūpesčių ir Lietuvos rinktinei per grupės varžybas.\n\nD.Schroderis renka po 20,2 taško ir atlieka po 7,2 rezultatyvaus perdavimo Europos pirmenybėse, pagal rezultatyvumą turnyre yra septintas, o pagal perdavimus penktas, bet vis dar neturi klubo kitam sezonui.\n\nŽygimanto Gedvilos / BNS nuotr./Dennisas Schroderis\n\nNuo 2013 metų NBA žaidžiantis 28 metų 185 cm ūgio vokietis, kurio tėvas yra vokietis, o motina – iš Gambijos, praėjusį sezoną baigė „Houston Rockets“.\n\nŠiai komandai NBA varžybose D.Schroderis pelnė po 10,9 taško ir atliko po 5,9 rezultatyvaus perdavimo, tačiau tai buvo prasčiausi jo rodikliai nuo 2015 metų lygoje, o sutartis baigėsi.\n\n„Kasdien kontaktuoju su NBA klubais. Kiekvienam gali praversti Dennisas Schroderis, – „Bild“ sakė krepšininko agentas Markas Bartelsteinas. – Ieškome, kas būtų geriausia Dennisui.\n\nKą aš galiu pasakyti – klubai stebi Europos čempionatą. Ir jiems patinka, kaip ten atrodo Dennisas.”\n\n| Dennis Schroder vs. Greece Today |\n\n\n\n31 minutes\n\n\n\n26 Points\n\n8 Assists\n\n3 Rebounds\n\n3-6 from 3\n\n19 +/-\n\nW\n\n\n\npic.twitter.com/1YdzrZ0kma — 🦉 Lakers Vino (@VinoUncorked) September 13, 2022\n\nLyg NBA žvaigždė Europos čempionato ketvirtfinalio rungtynes sužaidė Mateuszas Ponitka.\n\nLenkijos rinktinės kapitonas pelnė 26 taškus, atkovojo 16 kamuolių, atliko 10 rezultatyvių perdavimų per mačą su Slovėnija, kai 2017 metų Europos čempionai buvo eliminuoti su Luka Dončičiumi priešakyje.\n\nFIBA nuotr./Mateuszas Ponitka\n\nM.Ponitka Europos čempionate renka po 15 taškų, atkovoja po 6,4 kamuolio ir atlieka po 6,9 rezultatyvaus perdavimo.\n\nPo to, kai Rusijai užpuolus Ukrainą savo tautiečių paragintas lenkas paliko Sankt Peterburgo „Zenit“, jis susitarė dėl neįprastai trumpo – trijų mėnesių kontrakto kitam sezonui su Emilijos Redžo klubu.\n\nTiesa, po įspūdingo ketvirtfinalio mačo “Il Resto del Carlino” pranešė, kad 29 metų 198 cm ūgio puolėju itin susidomėjo turtingesnė Italijos komanda – Bolonijos „Virtus“.\n\nO prieš pat pusfinalio mačą „Eurohoops“ paskelbė, kad M.Ponitka domisi ir dar viena Eurolygos ekipa – „Baskonia“.\n\nLenkijos krepšininko išpirka nėra didelė, tad realu, jog ateinantį sezoną kovingas puolėjas vis dėlto pasitiks Eurolygoje.\n\nIr M.Ponitka, ir D.Schroderis Europos čempionate turėtų pasirodyti po du kartus.\n\nPenktadienį pirmajame pusfinalyje Lenkija žais su Prancūzija, o antrajame Vokietija rungtyniaus su Ispanija.\n\nFinalas ir rungtynės dėl trečios vietos vyks sekmadienį."
}