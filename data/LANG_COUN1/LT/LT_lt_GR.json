{
    "Turkija kaltina Graikiją „priešiškais veiksmais“ per naikintuvų žvalgybinę misiją": "Turkija sekmadienį pareiškė, kad kaimyninės Graikijos oro erdvės gynybos sistema trukdė turkų naikintuvams vykdyti žvalgybinę misiją, o šiuos veiksmus pavadino „priešiškais“.\n\nIncidentas įvyko rugpjūčio 23 dieną, kai Kretos saloje dislokuota Rusijos gamybos raketų sistema S-300 buvo nutaikyta į Turkijos naikintuvus F-16, skridusius 3 km aukštyje vakariau Rodo, pranešė šaltiniai Gynybos ministerijoje Ankaroje.\n\nTokia Graikijos reakcija buvo „nesuderinama su Aljanso dvasia“ ir prilygo „priešiškiems veiksmams“ pagal NATO kovos veiksmų taisykles, pridūrė šaltiniai.\n\n„Nepaisydami šių priešiškų veiksmų, [Turkijos] lėktuvai įvykdė suplanuotas misijas ir saugiai grįžo į savo bazę“, – nurodė jie.\n\nPastaraisiais mėnesiais Turkija kaltino Graikiją provokacijomis ir teigė, kad jos trukdo pastangoms palaikyti taiką regione.\n\nAbi NATO kaimynės jau ilgą laiką nesutaria dėl jūrų ir oro sienų, todėl beveik kasdien rengia oro patruliavimo ir perėmimo misijas, daugiausia aplink Graikijos salas netoli Turkijos pakrantės.\n\nAtėnai kaltina Ankarą sąmoningai siunčiant orlaivius virš Graikijos salų.\n\nTuo metu Turkija tvirtina, kad Graikija dislokuoja pajėgas Egėjo jūros salose pažeisdama taikos sutartis, pasirašytas po Pirmojo ir Antrojo pasaulinių karų.\n\nTurkų prezidentas Recepas Tayyipas Erdoganas anksčiau šiemet nutraukė dialogą su Graikija, apkaltinęs jos ministrą pirmininką Kiriaką Micotakį pastangomis įtikinti Vašingtoną nebeparduoti ginkluotės Ankarai.\n\nJAV yra paskelbusios sankcijų Turkijai už tai, kad ši 2019 metais iš Rusijos įsigijo pažangių oro erdvės gynybos sistemų. Dėl to sandorio Vašingonas išmetė Ankarą iš bendros naikintuvų F-35 programos.\n\nVis tik JAV prezidento Joe Bideno administracija leido suprasti, kad gali būti pasirengusi užmiršti šį ginčą, ir šiuo metu derasi su Turkija dėl F-16 pardavimo.\n\nAtėnai irgi nori įsigyti amerikietiškos ginkluotės, siekdami sustiprinti savo oro pajėgas tvyrant įtampai su Ankara. Birželį Graikija oficialiai paprašė JAV parduoti jai naikintuvų F-35.",
    "Graikija: Erdogano teiginiai kalba patys už save": "Turkijos prezidentas Recepas Tayyipas Erdoganas neseniai pagrasino Graikijai, kad „mes galime netikėtai vieną naktį ateiti“ ir „padaryti, ką reikia“. Jis jau kurį laiką kaltina Graikiją, esą ši yra „okupavusi“ Egėjo salas ir, pažeisdama pokario taikos sutartis, jose neteisėtai dislokuoja karius ir ginkluotę. Atėnai savo ruožtu tai aiškina Ankaros keliama grėsme ir kiekvienos valstybės teise gintis. Graikija taip pat tvirtina, kad pati Turkija savo pakrantėje netoli salų yra dislokavusi didžiulį laivyną ir karius ir 1974 m. įsiveržė į Kiprą.\n\nRemiantis trečiadienį paskelbtais Graikijos laiškais, adresuotais minėtoms institucijoms, naujausi R. T. Erdogano pareiškimai yra „atvirai grasinami“ ir „nepriimtini“. „Šie vieši Turkijos prezidento teiginiai kalba patys už save: jie yra neišprovokuoti, nepriimtini ir yra įžeidžiami Graikijai ir jos žmonėms“, – teigiama laiškuose, kuriuos pasirašė šalies užsienio reikalų ministras Nikos Dendias.\n\nN. Dendias antradienį teigė, kad Turkijos valdžios pareigūnų retorika „kelia vis daugiau pasipiktinimo ir yra vis labiau nepriimtina“, ir kartu perspėjo, jog Graikijos kariuomenė yra „pajėgi apginti mūsų žemes“.\n\nTurkija ir Graikija jau daugelį metų ginčijasi dėl jūrų sienų ir energetikos išteklių žvalgybos abi šias šalis skiriančioje Egėjo jūroje. Atėnai taip pat kaltina Ankarą skraidymu virš Graikijai priklausančių salų, o Turkija piktinasi neseniai sudarytais Graikijos gynybos susitarimais su Prancūzija ir JAV.",
    "Lina, kurią į Atėnus atvedė meilė, juokiasi: suprantu, kodėl dauguma graikių mūsų nemėgsta": "„Graikų šeimos didžiulės, daug jų gyvena bendruose šeimos namuose, moterys čia pietietiško kraujo, neretai garsiai šaukdamos bara neatsakingus savo vyrus, būna ir laksto su kočėlais, kad priverstų juos padaryti, ką reikia. Turi įgimtą azartiškumą, tad konkuruoja visur ir visada, neriasi iš kailio, kad tik būti aukščiau kitų. Senjoros ir senjorai lygiai taip pat neatsilieka! O tas chaosas visur... Ir jų „nieko tokio“ gali mus, lietuvius, išvaryti iš proto“, – juokiasi lietuvė. Lina kuklinasi, kad iki galo ir per tiek metų ne viską galima suprasti, kokie tie graikai iš tikrųjų yra, bet, kaip ji pati sako, iš savo varpinės bokšto papasakos viską, kokius graikus mato šiandien.\n\nDaug chaoso, daug „nieko tokio“, bet viskas veikia\n\n„Persikrausčiau gyventi į Atėnus niekad nelankiusi šalies, todėl kultūriniai skirtumai pasimatė kaip mat. Šiltieji kraštai niekada nebuvo mano traukos taškas, kaip ir didelis miestas, todėl tenka stipriai su savimi dirbti, kad adaptuotis. Mėgstu gamtą, žalumą, kalnus, miškus. Karštis labai stipriai sekina, ypač, miesto eisme. Žolė tik pasigrožėjimui, nes ją reikia labai gerai prižiūrėti. Bet yra parkų bei aplink Atėnus keletas kalnų, kur galima rimtai pažygiuoti. Bet tai nepopuliaru.\n\nRūkymas daugumoje patalpų, šiukšlinimas, betono džiunglės, galybė valkataujančių ar dalinai valkataujančių šunų ir kačių. Tačiau visame šiame chaose yra kažkokia mistinė tvarka“, – pastebi Lina.\n\nAtėnai © Adobe Stock\n\nVienas atsitiktinai jos sutiktas vyresnio amžiaus austras labai taikliai apibūdino: „Jeigu Austrijoje įvyksta avarija, tuomet viskas stoja, nes visi elgiasi pagal taisykles, laukia, kol institucijos atliks savo darbą, pasakys ir parodys jiems, ką daryti. Graikijoje gali būti didžiausias kamštis ir kai galvoji, kad niekaip čia neišsispręs... bet kažkaip paima ir visada išsisprendžia. Vienas pavažiuoja ten, kitas praleidžia kitur ir viskas išjuda. Taigi, čia labai tinka pasakymas, kad kiekviename chaose yra tvarka“.\n\nLietuvė sako, kad yra toks graikų vedamasis posakis „then pirasi\", kas reiškia „nieko tokio“ ar „nesvarbu“ ir ji nelabai kol kas pati suprantanti, ar jiems iš tikrųjų daug kas nerūpi, ar tai tiesiog saugos mechanizmas, nes, jei viskas rūpėtų tokioje sistemoje, tai būtų labai sunku ramiai gyventi.\n\nLina Kreivėnaitė, nuotr. iš asmeninio archyvo\n\n„Pati dirbu ties tuo „nieko tokio“ gyvenimo suvokimu, nes vykstant ne pagal planą ar susitarimą ima frustracija, o jiems – nieko tokio. Daug kas vėluoja, nevyksta taip, kaip turėtų ir bene viską lydį tikimybė, kad kažkas nutiks, todėl turi prisitaikyti ir plaukti vaga kartu per daug nepergyvenant“, – šypsosi Lina.\n\nPasak moters, čia yra ko lietuviams pasimokyti iš graikų, nes mes mėgstame skųstis, nors kartais tikrai yra žymiai daugiau, kuo pasidžiaugti: „Mano nuomone, pagrindinis šalių mentaliteto skirtumas yra, kad lietuviai labai darbštūs, jų atliekami darbai itin kokybiški, šalis tobulėja ir auga, bet mums ir tas negerai, ir anas, visuomet kažkas nepakankamai gerai. Tai mus stumia augti. O Graikijoje tau gali padaryti bet kokį netvarkingą manikiūrą, bet jiems – viskas puikiai. Tas yra toks galėjimas džiaugtis ir būti taip, kaip yra“.\n\nLina Kreivėnaitė, nuotr. iš asmeninio archyvo\n\nUžtat ypatingai svarbus socialinis statusas, o turtuoliai gyvena kaip meksikietiškuose serialuose\n\nBet ką Lina sako pastebėjusi gan ryškiai, kad graikams labai svarbus socialinis statusas: kas kur dirba, ką vairuoja, kur gyvena. Labai gerbia šiauriečius už jų kuklumą ir manieras, etiketą, vertybes ir natūralumą. Bet patys turi didelį norą pasirodyti prieš kitus.\n\n„Dėl tipinio turtingo graiko labai sunku pasakyti. Tikrai yra labai įvairių tipažų. Gali būti be galo paprastas inteligentiškas žmogus, vairuojantis „Teslą“, „Range Roverį“ ar „Mersedesą“. Labai labai populiarūs „Mini Cooper“ automobiliai, nes maži, turi „vardą“ ir stilių. Turtingesnių žmonių sportas būtų golfas, tenisas, skvošas, vandens sportai, žinoma, mėgsta laivus – katerius, jachtas. Yra specifiniai rajonai Atėnuose, kur gyvenimas prabangus, tikrai kaip meksikietiškuose serialuose – vilos, aukštos tvoros su apsauga. Ir pagal tai matosi ir publika. Moterys mėgsta plastines procedūras, skiria daug dėmesio išvaizdai, keliauja pasivaikščioti kartu sportuodamos“, – pastebi Lina.\n\nGraikijoje šiandien, pasak Linos, viskas bene 30 proc. brangiau. Atėnuose nekilnojamas turtas itin brangus, taip pat įvesti sunkiai žmonėms pakeliami turto mokesčiai (ir automobiliams), todėl dauguma nuomojasi gyvenamajį būstą ir stengiasi gudriai apeiti juos smaugiančius mokesčius. Graikai daug dirba, neretai per kelis darbus. Dėl turizmo populiarūs sezoniniai darbai, bet jie itin sekinantys. Tenka dirbti po 12 ir virš valandų pamainas, be pertraukos dienų, nes sezonas.\n\nLina Kreivėnaitė, nuotr. iš asmeninio archyvo\n\nBe priežasties iš namų net ir „trisdešimtmečiai vaikai“ neina\n\n„Graikų šeimos, kaip ir legendose – didelės. Broliai, pusbroliai, tetos – dažniausiai visi netoliese ar net gyvena viename pastate. Man asmeniškai buvo naujiena, kad daug namų yra šeimų namai. Statomi taip, kad pirmame aukšte bute gyventų tėvai, aukščiau vaikai ir vėliau jų anūkai. Neištekantis ar nevedantis vaikas, norintis išeiti „be priežasties\" iš namų, nors jam virš 30 – gali būti stipriai „plakamas“. Jiems ne visuomet suprantama, kodėl vaikas nori palikti namus, kai čia yra viskas – tėvai, maistas, viskas išplauta ir sutvarkyta“, – šypsosi Lina.\n\nDėl šios priežasties jaunimui, pasak lietuvės, sunku pradėti rimtus santykius su partneriu, nes persikėlus gyventi kartu (be tėvų) nei vienas, nei kitas nelabai žino ir nori suktis aplink buitį. Todėl neretai apsigyvena netoli kažkurio tėvų, kad galėtų užsukti pavalgyti, netgi atnešti skalbinius skalbimui.\n\n„Tėvai čia taip pat labai nori kištis į poros santykius ir papasakoti, kaip jie turi gyventi, nors, aišku, būna išimčių. Dėl šio prisirišimo prie šeimos graikai kuria šeimas gan vėlai. Tai nėra taisyklė, bet pastebėjimas, kad 40 metų dar pilnai gali rasti partnerį ir sukurti šeimą, kuomet Lietuvoje apie 30 -ies metų neturintys šeimos jau jaučia spaudimą“, – lygina Lina.\n\nLietuvė sako, kad pačios graikų vestuvės čia neįtikėtinai didelės! Bažnyčia atlieka didelį vaidmenį visuomenėje, tad vestuvės, tikimasi, bus pagal tradicijas. Vestuvėse yra visko, tradiciniai šokiai įsisiūbuoja po vidurnakčio, bet lėkščių nebedaužoma dėl saugumo. Beje, krikštynos čia ne ką mažesnė šventė. O žmonės savo vardadienius švenčia kartais labiau nei gimtadienius. Vaikams vardai pagal tradicijas duodami paskui senelius, bet po truputį jaunoji karta šias tradicijas laužo.\n\nLina Kreivėnaitė, nuotr. iš asmeninio archyvo\n\nApie seksą kalbėtis su nepažįstamu – normalu, graikės aršesnės nei vyrai\n\nGraikai kasdien, pasak tarp jų gyvenančios lietuvės, yra šilti, lengvai bendraujantys: „Tiek vyrai tiek moterys žeria komplimentus, gali pirmą sutiktą žmogų vadinti „meile\", „lėlyte\" (toks gražuolės sinonimas), atsisveikinti bučiniais, dažniausiai nori padėti. Graikų kalbos manieros – išraiškingos, o kalba – stipri. Lietuvaičiai nėra tokie atviri, o čia nepažįstamieji gali kalbėtis apie seksą prie kavos puodelio, kuomet lietuviai drovisi kalbėti apie tai net su artimiausiais draugais“.\n\n„Graikės moterys išties stiprios, jų balsas čia svarbus tiek, kiek ir vyrų, o šeimoje dažniausiai jos turi ir paskutinį žodį, – pastebi Lina, – Graikai šilti, bet gali būti minkštoki, santykiuose vyrai ne tokie atsakingi, jei tik gali – nenori prisiimti atsakomybių, todėl moterims neretai tenka kelti balsą ir rimtai mojuoti kočėlu, kad kas įvyktų. Tad moterys labiau aršesnės „pietietiško\" charakterio. Graikės beveik visada su makiažu, mėgsta puoštis seksualiai. Užsenietei merginai sudėtinga turėti graikę draugę, dauguma jų kiek nusistatę prieš kitatautes, nes jos išgraibsto jų vyrus (šypsosi)“.\n\nLina taip pat pastebi, kad jaunesnėje kartoje nebėra tvirto suvokimo, kad vyras yra šeimos galva ir turi užtikrinti šeimos saugumą.\n\n„Po darbų graikai gan tradiciškai leidžia laiką – televizorius, futbolas/krepšinis, mėgsta lošimus – visgi – azartiškas kraujas. Be galo myli vaikus, tikrai neretai pamatysi vyrą besilydantį dėl vaikų. Negali daug gražių žodžių, apkabinimų, bučinių“, – pastebi lietuvė.\n\nLina Kreivėnaitė, nuotr. iš asmeninio archyvo\n\nDraugiški ne visoms tautybėms\n\nLina sako, kad nemokant graikų kalbos darbą rasti sunku, nepaisant to, kad dauguma kalba angliškai.\n\nKitataučius graikai gyventi priima labai draugiškai, nes yra išdidžiai įsitikinę, kad Graikija pati nuostabiausia šalis pasaulyje, kas, jos manymu, yra dalis teisybės. Graikai nori parodyti, kokia ji fantastiška ir nori išgirsti patvirtinimą iš atvykusiojo.\n\n„Žinoma, europiečius ar amerikiečius priima visai kitaip, nei Artimųjų rytų ar Rytų šalies atstovus. Pavyzdžiui, būti albanu Graikijoje gali būti tam tikras iššūkis. Vyresnioji karta turi stirpų nusistatymą prieš juos, gali net nekalbėti prie stalo ir tikrai būti nepatenkinti. Taip pat, dėl istorijos Turkija nėra mėgstama šalis, todėl į ją vykti atostogauti nepopuliaru“, – pastebi Lina.\n\nPalietus kai kurias temas, malonus pokalbis gali vykti dideliu barniu\n\nLietuvė pataria, kad jei atvyksite į svečius pas graikus, dažnai galite nesiauti batų: „Gan retai tekę susidurti, kad namuose jie ir patys nusiimtų batus”.\n\nNamų viduje, pasak Linos, greičiausiai bus rūkoma (nebūtinai, bet tikrai greičiausiai). Į svečius, kaip ir Lietuvoje, galima atsinešti kokybiško alkoholio, bet daugiau populiaru – saldumynai.\n\n„Graikai gan užsispyrę, išdidūs ir nori atstovėti savo nuomonę, todėl prie bendro stalo geriau nejudinti jautrių visuomenei temų tokių, kaip politika, biurokratinė sistema, šeimos aferos, rūkymas patalpose ir t.t., nes pokalbis gali nukeliauti į barnį raudonais veidais, kol viena šalis nepasitrauks. Žinoma, esant svečiui kiek kitaip, bet visvien geriau gerbti namus, į kuriuos esate pakviestas“, – pataria Lina.\n\nLietuvė priduria, kad graikai labai myli šunis, todėl labai dažnai užėjus į namus pasitiks keturkojis, o lauke – katės. Deja, keturkojus pritingi treniruoti, todėl turi daug problemų ir vengia nuomoti butus su augintiniais.\n\nLina Kreivėnaitė, nuotr. iš asmeninio archyvo\n\nKavos kultas ir šeimininkių troškimas virtuvėje sublizgėti labiau vienai už kitą\n\n„Po darbų ar dienos susitikimams – kava, kava, kava. Didžiulė kavos kultūra, kavą jie geria šaltą net žiemą, – sako Lina, – O pati graikų virtuvė yra jų pasididžiavimas. Vyresnio amžiaus moteriškės lenks galvas prie puodų, kad tik viena už kitą geriau pagamintų. Bet šeimose gali būti ir kitokie buities darbų pasiskirstymai“.\n\nLietuvė sako, kad graikų maisto pagrindas yra mėsa, daržovės, beveik prie visko (tavernose) bus bulvyčių. Daug sūrių ir jų gaminių, bet neturi varškės ir sūrelių. Maistas tikrai skanus ir gan įvairus.\n\nGraikija perpildyta © Orijus Gasanovas\n\nVelykoms graikai grilina aviną (ant strypo), Kalėdoms ant stalo gali rasti visko – kokoretsi (suktinukai iš subproduktų), pasticio (kaip lazanija, bet su makaronais), mousaka (su baklažanu) ir t.t.\n\n„Žinoma, labai mėgsta graikiškas salotas pjaustytas stambiai – agurkai, pomidorai, alyvuogės, svogūnas, kartais žalia paprika ir fetos sūris ant viršaus. Salotas gardina išskirtinai aliejum, citrina ir druska.\n\n\n\nAtėnai © Asmeninis albumas\n\nBeje, lietuvišką naminę mišrainę vadina rusiškomis salotomis“, – juokiasi Lina.\n\nVynas, pasak Atėnuose gyvenančios lietuvės, dažnai vartojamas tavernose ar susibūrimuose, bet kaip kompanija prie maisto, o ne pasigėrimui. Galima susidurti su cipuro (degtinė) ar ouzo (anyžinė degtinė) lengvu išgėrimu vidury dienos. Ši tradicija pamažu nyksta ir keičiama į kavą. „Bet alkoholio vartojimas tikrai kitokio lygio nei Lietuvoje. Pagalvokite: kai lauke 35 karščio, išgėrus alkoholio pasidaro be galo karšta, kyla spaudimas, muša prakaitas. Nieko gero. Dėl to čia daug rūkančių“, – sako Lina.\n\nGraikai dievina savo salas, išrankūs vandens kokybei\n\n\n\n\n\n„Rugpjūtį Graikijoje įstaigos užsidaro ir daugiausiai visi atostogauja šį mėnesį. Graikai labai labai myli savo salas. Mykonos – vakarėliams, Santorini – romantiškiems saulėlydžiams, Jonijos salos kupinos žalumynų, Kyklades salos labiau akmenuotos ar vulkaninės kilmės, Chalkidiki pusiasaliai šiaurėje – deimantiniai vandenys, toks minkštas vanduo atrodo apkabina, o nuo akmenukų vanduo blizga, atrodo tikrai plauki briliantiniame vandenyje. Visi renkasi pagal norą: ar smėlėti paplūdimiai, ar vėjuoti krantai vandens sportams, ar ramesnės vietos poilsiui. Kreta, žinoma, irgi yra, bet ji beveik atskira respublika (šypsosi) ir, žinoma, myli visą pajūrį. Kadangi pajūrio turi daug yra gan išrankūs vandens kokybei“, – pastebi Lina.\n\nJei dirba sezoninį darbą, tuomet graikai atostogauja po sezono – spalį, lapkritį. Tada ir atostogos skiriasi, arba keliauja į dar šiltas salas arba į užsienį.\n\nLina Kreivėnaitė, nuotr. iš asmeninio archyvo\n\nPritingi sportuoti ir dėl požiūrio, ir dėl oro\n\n„Dėl fizinio aktyvumo Graikijoje tikrai yra gan prastai. Procentaliai imant Lietuvą ir Graikiją, tai jis čia žymiai mažesnis. Bet tai ne tik dėl pačių žmonių charakterio, aš pati gan išprotėjusi su judėjimu, bet kai ateina karščiai, tai iš lovos išlipt ar išsišluot būna visa treniruotė ir turi eit pailsėti. Tikrai nelengva aktyvumą išlaikyti“, – sako Lina.\n\nLietuvė Atėnų gatvėse sako sutinkanti daugiau apkūnių žmonių, lyginant su Lietuva. Ir netgi pati prie stalo čia sulaukianti žymiai daugiau pastebėjimų, kad „turėtų pavalgyti“, nei Lietuvoje.\n\nLina Kreivėnaitė, nuotr. iš asmeninio archyvo\n\n\n\n„Judėjimo klausimu jie išties gan tingūs. Pavyzdžiui, Lietuvoje neretai po darbų ar savaitgalį keliauja žmonės į gamtą, važiuoja dviračiais, visokiomis veiklomis užsiima, žaidimus žaidžia. Toks iš vidaus noras žymiai didesnis aktyviai gyventi. O čia daugiau apie tai, kad reikia ir nori kažkaip geriau atrodyti. Aišku, yra procentas žmonių taip pat aktyvių. Bet net mano žygeivių rate esu susidūrusi su vaikinu, kurio mergina buvo latvė. Sako, na jūs tai esate laukinės, nuolat į parką, į mišką reikia“, – juokiasi Lina.\n\nLietuvė sako, kad atvykusiems iš Baltijos šalių čia trūksta gaivios gamtos – žolės, upių, lietaus: „Mums reikia judesio, o čia visi tie krūmynai tik ir bando tave „nudobt“, nes eidamas ar bėgdamas praktiškai visada ką nors lieti, viskas badosi, tad grįžti iš žygių apsibraižius ar net timpes pradrėskus – norma. Normalu, nes gamta tokia (šypsosi)“.\n\nBiomedicinos mokslų daktarės diplomą padėjo į stalčių ir dirba mylimą darbą\n\nLietuvė turi biomedicinos mokslų daktarės diplomą, tačiau darbas universitete negundė, nes, kaip pati sako, turi didelį norą judėti, todėl dirba asmenine trenere. Daugiausiai dirba su moterimis individualiai ar online grupėse.\n\nLina Kreivėnaitė, nuotr. iš asmeninio archyvo\n\nPaklausus, kokie yra sportuojantys graikai, ką mėgsta sportuoti, Lina sako, kad sportuojantys labai įvairūs: „Tie kas domisi, turi gerą supratimą apie sveiką fizinį aktyvumą. Neretai renkasi funkcines, jėgos treniruotes ar jogą, pilates. Labai priklauso nuo vietovės – ką gali pasiūlyti aplinka, tuo daugiau žmonės ir užsiims. Jei netoliese atsidarys kokybiškas pilates klubas, tikrai susidomėjimas bus rimtesnis tuo sportu. Daug filosofuoja, gilinasi į sielos ir minčių gelmes. Mindfulness (liet. dėmesingumas, sąmoningumas, aut. past.) paplitę plačiai, bet tai gali būti tik mano rato pastebėjimas, nes tokius žmones ir noriu matyti savo rate“.\n\nLietuvė šypsosi, kad čia jaunosios kartos mąstymas platus, tad norintys ieško galimybių suvokimo ribas praplėsti, o nenorintys visuomet ras kaip apeiti. Kaip ir visur.\n\nLina vardina dar kelias populiarius svorio metimo metodus: keto dietos, detoxai, sunkios greitos treniruotės. Bet tai, pasak trenerės, niekada, kad ir kokiam pasaulio krašte begyventumei, neatneša kokybiškų rezultatų ilgoje perspektyvoje. Dieta baigiasi, maistas grįžta ir vėl trukt už vadžių...\n\nLietuvė – ne tik asmeninė trenerė, bet ir kalnų slidinėjimo instruktorė, žiemą keliaujanti į kalnus. „Neapsigaukite, kalnai Graikijoje gan rimti ir sniego turime kartais net iki gegužės mėnesio! O ir tikrai smagu paslidinėjus keliauti žemyn prie jūros į taverną pasimėgauti nuostabiu maistu ir 18 laipsnių šiluma. Iš esmės Graikija – šalis pilna kontrastų. Gamta labai graži ją tyrinėjant. Pasimokyti keliaujant visuomet turime ko iš kitos šalies, tad linkiu keliauti ir drąsiai siurbti į save pasaulio kūrinius!“, – šypsosi kviesdama apsilankyti Graikijoje ir patiems tuo įsitikinti Lina.",
    "Graikijos pasieniečiai prie upės ties siena su Turkija sustabdė 1500 migrantų": "„Noriu aiškiai pasakyti: tai – Turkijos organizuotas planas“, – apie trečiadienio mėginimus kirsti sieną sakė civilinės saugos ministras Takis Theodorikakas. Interviu televizijai „Skai“ jis teigė, kad daugeliu atvejų Turkijos saugumo pajėgoms priklausančios transporto priemonės vežė žmones prie upės pasienyje, ši upė dar kitaip vadinama Marica.\n\nTurkijos prezidentas Recepas Tayyipas Erdoganas kaltina Atėnus neteisėtai išstumiant migrantus atgal į Turkiją, ši taktika vadinama išstūmimu. Graikija kaltina Turkijos valdžią suteikiant migrantams galimybę grįžti į Siriją arba nelegaliai patekti į Graikiją.\n\nDėl padidėjusio migrantų skaičiaus prie Evro upės Graikija siekia beveik visiškai uždaryti šalies šiaurės rytinę sieną. Esama 35 kilometrų ilgio pasienio tvora šiuo metu ilginama iki 80 kilometrų. Bulgarija taip pat tvora užtvėrė didelę dalį savo sienos su Turkija.\n\nJungtinių Tautų pabėgėlių agentūros duomenimis, šiemet į Graikiją sausuma arba jūra sugebėjo patekti daugiau nei 10 tūkst. migrantų.",
    "Graikija – Europos krepšinio čempionato ketvirtfinalyje": "Graikijos rinktinės lyderis Giannis Antetokounmpo. FIBA nuotr.\n\nPaskutinėse Europos vyrų krepšinio čempionato aštuntfinalio etapo rungtynėse Berlyne sekmadienį Graikijos rinktinė 94:88 įveikė Čekijos krepšininkus ir tęsia kovą dėl pirmenybių apdovanojimų. Pergalę graikams lėmė sėkmingas ketvirtasis susitikimo ketvirtis, kurį jie laimėjo 31:21.\n\nČekijos komandai pirmoje rungtynių dalyje pavyko pristabdyti rezultatyviausią čempionato žaidėją Giannį Antetokounmpo (vidutiniškai – po 29,5 tšk.), tačiau vėliau graikas įsibėgėjo ir į čekų krepšį įmetė daugiausiai taškų – 27.\n\nČekijos rinktinėje rezultatyvumu išsiskyrė ekipos lyderis Janas Vesely – 21 tšk.\n\nKetvirtfinalyje Graikijos krepšininkai susigrums su Vokietijos rinktine.\n\nNemokami naujienlaiškiai į savo el. pašto dėžutę: Verslo valdymas\n\nRinkodara\n\nFinansai ir apskaita\n\nRinkos\n\nMano verslas\n\nPrekyba\n\nStatyba ir NT\n\nPramonė\n\nTransportas\n\nTechnologijos\n\nLaisvalaikis\n\nMano pinigai\n\nSvarbiausios dienos naujienos trumpai: Verslo naujienos\n\nVŽ Premium naujienos\n\n\n\nPo šios dienos varžybų žinoma, kad Suomijos krepšininkai ketvirtfinalyje susitiks su Lietuvą įveikusia Ispanijos rinktine.\n\nKaip skelbta, šiandien čempionato aštuntfinalyje Ukrainos rinktinė pralaimėjo lenkams 86:94. Lenkijos rinktinė pateko į Europos čempionato ketvirtfinalį, kur varžysis su titulą ginančiais slovėnais.\n\nItalijos krepšininkai sekmadienio vakarą iš tolimesnės kovos eliminavo iki šiandienos be pralaimėjimų čempionate žengusius Serbijos atstovus, kurie buvo laikomi vieni iš pretendentų laimėti pirmenybes.\n\nKetvirtfinalio mačai vyks rugsėjo 13 ir 14 d.\n\n[infogram id=\"fba00bf3-8d7c-4b28-ad5b-2a26be3a9587\" prefix=\"J3m\" format=\"interactive\" title=\"09 11 paskutinis Laisvalaikis: Europos krepšinio čempionatas 2022: ketvirtfinalis-finalas\"]\n\nGraikijos rinktinės lyderis Giannis Antetokounmpo. FIBA nuotr.",
    "Europos Taryba: Graikijoje plačiai diskriminuojami gėjai, romai ir migrantai": "Graikija turi aktyviau kovoti su netolerancija LGBTI, romų bendruomenėms bei migrantams, ketvirtadienį paskelbtoje ataskaitoje paragino Europos Taryba.\n\nNepaisant vyriausybės plano iki 2025 metų padidinti mažumų integraciją, ataskaitoje teigiama, kad Graikijos LGBTI bendruomenė ir toliau susiduria su netolerancija ir diskriminacija – homofobiškus komentarus kartais išsako net mokyklų pedagogai, teigiama Europos komisijos prieš rasizmą ir netoleranciją (ECRI) ataskaitoje.\n\n„ECRI delegacija išgirdo šokiruojančių liudijimų apie kai kurių mokytojų pasisakymus interseksualių mokinių atžvilgiu“, – sakoma dokumente nurodant vieną jaunimo tyrimą, kuriame nustatyta, kad padėtis Graikijos mokyklose yra „apgailėtina“.\n\n„Graikų visuomenės nusistatymas ir požiūris į interseksualius asmenis svyruoja tarp nežinojimo, (medicininio) patologizavimo ir priešiškumo“, – nurodė ataskaitos autoriai.\n\nKomisija teigė išgirdusi „patikimų pasakojimų“, kad kai kurie gydytojai pataria daryti abortus negimusiems interseksualiems vaikams.\n\nSeksualinių mažumų įžeidinėjimas nėra retas reiškinys Graikijoje, kur homoseksualiems santykiams oficialiai nepritaria įtakinga Ortodoksų Bažnyčia.\n\nECRI paragino mokytojams, gydytojams ir kitiems specialistams rengti specialius mokymus, skirtus kovai su netolerancija, taip pat rengti informavimo kampanijas siekiant keisti neigiamą požiūrį į romus ir migrantus.\n\nRemiantis ataskaita, 2018-aisiais Graikijos valdžia užregistravo 164 neapykantos nusikaltimų atvejus – ketvirtadaliu daugiau nei ankstesniais metais.\n\nTačiau 2018-aisiais tik keturiose bylose buvo priimti apkaltinamieji nuosprendžiai, o 2017-aisiais – tik šešiose.\n\nJT remiamas Rasistinio smurto registravimo tinklas (RVRN) 2016-2020 metais užfiksavo 521 rasistinio smurto atvejį, pridūrė ECRI.\n\n„Reikėtų sukurti visapusišką neapykantos kalbos incidentų, įskaitant incidentus internete, stebėsenos sistemą bei rengti visuomenės informavimo kampanijas“, – rašoma ataskaitoje.\n\nJoje priduriama, kad nepaisant specialių policininkų mokymų, specializuotų prokurorų veiklos ir visą parą veikiančios karštosios linijos atidarymo, policija „per mažai sistematiškai rinko“ duomenis apie neapykantos kalbą.\n\nKomisija taip pat pabrėžė, kad Graikijos ombudsmeno tarnyba – vienintelė organizacija, skatinanti visuotinę lygybę šalyje – neturi teisinių įgaliojimų perduoti diskriminacijos bylas teismui.\n\n„Taigi, ECRI rekomenduoja valdžios institucijoms pirmiausia sustiprinti Graikijos ombudsmeno paramą ir bylinėjimosi funkciją“, – teigiama ataskaitoje.",
    "GRAIKIJA ŠIEMET APGRĘŽĖ DAUGIAU KAIP 150 TŪKST. DOKUMENTŲ NETURINČIŲ MIGRANTŲ": "Šiais metais Graikija prie savo sausumos ir jūrų sienų apgręžė daugiau kaip 150 tūkst. dokumentų neturinčių migrantų, sekmadienį pranešė šalies migracijos ministras.\n\n„Nuo metų pradžios pavyko užkirsti kelią 154 102 neteisėtų migrantų atvykimui. Vien rugpjūčio mėnesį į Graikiją bandė įsiveržti apie 50 tūkst. migrantų“, – dienraščiui „Eleftheros Typos“ sakė Notis Mitarachis (Notis Mitarachi).\n\nSienų kontrolė yra vienas svarbiausių 2019 metais į valdžią atėjusios konservatyvios Graikijos vyriausybės, kuri kitais metais sieks perrinkimo, prioritetų.\n\nPraėjusį mėnesį vyriausybė paskelbė apie planus pratęsti 40 km ilgio tvorą palei Graikijos ir Turkijos sieną ties Evru dar 80 km ir taip kontroliuoti migrantų srautą.\n\nTaip pat planuojama įrengti termovizorinių kamerų ir papildomai dislokuoti 250 sienos apsaugos pareigūnų.\n\nVien rugpjūčio mėnesį į Graikiją bandė įsiveržti apie 50 tūkst. migrantų.\n\nGraikiją dažnai renkasi iš Afrikos ir Vidurinių Rytų bėgantys žmonės, kurie ieško geresnio gyvenimo Europos Sąjungoje.\n\nTūkstančiai žmonių atvyksta per Turkiją – kirsdami Evro upę ar Egėjo jūrą.\n\nGraikija ne kartą buvo kaltinama, kad neteisėtai grąžina per Evro upę ir Egėjo jūrą plūstančius migrantus atgal į Turkiją. Atėnai šiuos kaltinimus neigia.\n\nN. Mitarachi sekmadienį paneigė, kad Atėnai vykdo tokią praktiką ir apkaltino Turkiją migrantų „smurtiniu stūmimu į priekį“.\n\nPraėjusį mėnesį Atėnai apkaltino Turkiją, kad ji jėga išstūmė grupę įstrigusių migrantų į mažą Graikijos salelę upėje.\n\nTeisių gynimo grupės tuo metu teigė, kad mirė toje grupėje buvęs penkerių metų vaikas, o graikų vyriausybė kelias dienas neigė, kad migrantai yra Graikijos teritorijoje.\n\nN. Mitarachi sekmadienį paskelbtame interviu pažėrė abejonių dėl šio incidento. Jis tvirtino, kad minėta šeima nurodė turinti keturis vaikus ir kad visus juos išgelbėjo Graikijos policija.\n\n„Paprasčiau tariant, šeima atsivedė su savimi keturis vaikus, o mes keturis ir išgelbėjome“, – sakė jis.\n\n„Pastebėta daug neatitikimų tarp to, ką (šeima) sakė iš pradžių, ką sakė vėliau, ir to, kas buvo įrodyta iki šiol“, – kalbėjo ministras.",
    "Aksominis turizmo sezonas pagal lietuvius, arba 5 populiariausios kelionių kryptys rudenį": "Pasak kelionių eksperto Kristupo Skuturnos, šiemet populiariausios tokių kelionių kryptys driekiasi į 5 valstybes, galinčias poilsiautojams pasiūlyti ne tik aksominį sezoną, bet ir geriausią kainos ir kokybės santykį, rašoma „Baltic Tours“ pranešime spaudai.\n\nAtostogos rudenį – pigiau ir ramiau\n\nStatistika rodo, kad daugiausia turistų iš Lietuvos, kaip ir kitų Europos šalių, poilsiauti rudenį išvyksta per moksleivių atostogas. K.Skuturnos teigimu, tuo metu kainos šokteli kone dvigubai. Tad turintiesiems galimybių rekomenduojama kelionei pasirinkti kitą rudens datą.\n\n„Žinodami Lietuvos orų nenuspėjamumą rudenį, žmonės savo atostogas rudenį pradeda planuoti jau šiltuoju metų laiku. Tiesa, ieškoti kelionių ten, kur šilta ir šviečia saulė, lietuvius skatina ne tik atvėsęs oras. Taip pat masina sumažėjusios kainos, kurios ženkliai skiriasi atostogaujant šiltuoju ir vėsiuoju metų sezonu. Pavyzdžiui, šiuo metu savaitė Turkijoje su „viskas įskaičiuota“ programa 4 žvaigždučių viešbutyje vienam žmogui kainuoja nuo 390 eurų, o 5 žvaigždučių viešbutyje – nuo 480 eurų“, – nurodė kelionių ekspertas.\n\nAsmeninio archyvo nuotr. / Kristupas Skuturna\n\nJo teigimu, ruduo turistus vilioja dar ir todėl, kad jo metu yra didesnė galimybė rasti ramybę. Ne veltui šis metų laikas vadinamas aksominiu kelionių sezonu. Rudenį kurortuose vyrauja ne tik švelnesni orai, bet ir matomi tuštesni, mažiau klegantys viešbučiai ir restoranai. Turistinio sezono pabaigoje paslaugų teikėjai, gidai, vairuotojai yra labiau atsipalaidavę, mažiau skuba, todėl skiria daugiau dėmesio klientui.\n\nVis dėlto, K.Skuturna pastebi, kad vėsiuoju metų laiku keliautojai pasidalija į dvi grupes. Vieni mieliau renkasi laiką praleisti viešbučio teritorijoje, išnaudodami visus kelionės privalumus ir rečiau keliauja po apylinkes. Kiti rudeniniai keliautojai vis dėlto labiau vertina aktyvesnį poilsį ir sulaukę karščių pasitraukimo, kai jau be didelių suvaržymų galima saugiai leisti laiką lauke, leidžiasi į pažintines ar net piligrimines keliones.\n\n123RF.com nuotr. / Bodrumas, Turkija\n\nPopuliariausios rudeninių kelionių kryptys ir tolimi deimantai\n\nKalbėdamas apie Lietuvos turistų svarstomus rudeninių kelionių pasirinkimus, K.Skuturna nurodė, kad dažniausiai pasirenkama viena iš šių 5 krypčių:\n\nTurkija – lietuvių labiausiai pamėgta kelionių kryptis, daugelį metų išliekanti pirmoje perkamiausių kelionių sąrašo vietoje. Ją keliautojai renkasi, nes tai nebrangi šalis, joje maisto kainos nesikandžioja, o jei norisi rytietiškų skonių, ten galima įsigyti įvairių arbatų, prieskonių ar saldumynų. Kai kurie keliautojai, skrisdami į Turkiją, net užsisako papildomą bagažą, nes tai yra ta šalis, kurioje įvairiausių drabužių galima įsigyti gerokai pigiau nei Lietuvoje.\n\n123RF.com nuotr. / Turkija\n\nEgiptas – tai kryptis, kurią lietuviai šaltuoju sezonu renkasi dažniausiai. Galima sakyti, kad Egipte prasideda ir baigiasi lietuvių turizmo sezonas. Ši šalis žavi savo autentika ir nuo vakarietiškos pasaulėžiūros nutolusiu gyvenimo matymu. Egiptiečiai kiekvieną keliautoją priverčia pasijusti dėmesio centre ir skiria jam viską, kad tik svečias susižavėtų kažkuo, ką pasiūlys vietiniai prekeiviai. Egiptas taip pat žavi ir egzotika – ten žadą atima piramidės ir visas senovės Egipto paveldas, nuotaiką pakelia kupranugariai, karšta saulė, skaidri jūra ir rytietiškas temperamentas.\n\n123rf.com / Egiptas\n\nGraikija – šią kryptį renkasi keliautojai, norintys atrasti kažką naujo, bet nenutolusio nuo europietiškos kultūros. Tai nėra pigiausia kelionių kryptis, tačiau lietuviai jau seniai pamėgo Graikiją ir ją renkasi dėl skanaus maisto, tik Graikijai būdingos atmosferos, senų kavos gėrimo tradicijų, nuostabių paplūdimių ir, žinoma, turtingos istorijos.\n\n123rf.com nuotr. / Graikija\n\nIspanija, Tenerifė (Kanarų salos) – tai sparčiai populiarėjanti, bet vis dar mažai atrasta kelionių kryptis. Iki šiol lietuviai mieliau rinkdavosi kitus, „įdomesnius“ Ispanijos kurortus ar didmiesčius. Į Tenerifę vyksta tie žmonės, kurie be galo myli gamtą ir nori nuotykių laukinėje ir mažai žmogaus paliestoje vietoje. Ten galima rasti ir juodo, ir gelsvo smėlio paplūdimių, aukščiausios klasės viešbučių bei į UNESCO Pasaulio paveldo sąrašą įtrauktą Teidės ugnikalnį, kuris yra aukščiausia Ispanijos viršūnė, siekianti net 3718 m virš jūros lygio.\n\n123rf.com nuotr. / Tenerifė\n\nPortugalija, Madeira – tai vis dažniau lietuvių lankoma kelionių kryptis. Madeirą pirmiausia verta rinktis dėl to, kad ten yra unikali gamta ir neįtikėtinai gražus kraštovaizdis, kuris nepalieka abejingų. Be to, tai vulkaninės kilmės sala, kurioje galima rasti krioklių, vulkaninių uolienų, kalnų ir visko, ko gali trokšti keliautojas, mėgstantis aktyvų poilsį gamtoje.\n\nŽinoma, Madeirą bent kartą gyvenime turi aplankyti ir kiekvienas Cristiano Ronaldo gerbėjas – būtent ši sala yra garsiojo futbolininko gimtasis kraštas. Na, o pavargusiesiems nuo įspūdžių ten visada padės auksinis paplūdimys, geras maistas ir puikiai išvystyta turistų aptarnavimo sistema.\n\n123rf.com nuotr. / Madeira\n\nPaklaustas, ar yra dar neatrastų rudeninių kelionių deimantų, K.Skuturna tikino, kad tokių krypčių nebėra, nes lietuviai išmaišė visą pasaulį. Tiesa, kai kurios šalys ar vietos dar galėtų tapti atradimu ne vienam, nes ten nukeliauti ne taip jau paprasta ir pigu.\n\n„Marokas, Dubajus, Omanas, Seišeliai, Kuba, Maldyvai, Pietryčių Azija. Tai yra daugiausia egzotinės kryptys, kurių lietuviai vis dar vengia įsigyti, nes kainos gana aukštos. Vis dėlto nuvykti ten tikrai verta. Nuostabūs vaizdai, skoniai ir kultūra užburia net ir didžiausią pesimistą. Nuvykti toliau už Europos ribų bent kartą gyvenime tiesiog būtina“, – teigė kelionių ekspertas K.Skuturna.",
    "Ukraina kapituliavo prieš fantastišką G. Antetokounmpo šou: Graikija – C grupės nugalėtoja": "Dvikovos favoritais laikyti graikai į priekį šovė pačioje rungtynių pradžioje – Dimitrio Itoudžio auklėtiniai įpusėjus pirmajam kėliniui buvo priekyje 10:2,\n\nVis dėlto antroje ketvirčio pusėje Graikijoje viskas taip gerai nebesisekė – puolimą atgaivinusi Ukraina priartėjo prie savo priešininkų ir po pirmųjų dešimties minučių komandas skyrė vos trys taškai – 20:23.\n\nAntrasis kėlinys buvo kontroliuojamas Ainaro Bagatskio treniruojamos Ukrainos krepšininkų. Rusijos sukelto karo siaubą kenčiantys ukrainiečiai išsiveržė į priekį.\n\nPyktelėjęs graikų strategas D.Itoudis buvo nubaustas technine pražanga, o praėjusiame sezone Šiauliuose rungtyniavęs Issufas Sanonas vis labiau didino Ukrainos pranašumą.\n\nĮ ilgąją pertrauką Ukraina išėjo pirmaudama 46:39. Graikijos rinktinės lyderis Giannis Antetokounmpo per pirmąją rungtynių pusę įmetė beveik pusę komandos taškų – 18.\n\nPirmoje rungtynių pusėje vargę graikai supyko po ilgosios pertraukos – pasiviję varžovus jie persvėrė rezultatą ir vis labiau didino pranašumą.\n\nPo trijų kėlinių Graikija buvo priekyje 71:47.\n\nKetvirtajame kėlinyje graikai dar labiau nutolo ir ėmė triuškinanti savo varžovus.\n\nLabiausiai prie Graikijos rinktinės pergalės prisidėjo G.Antetokounmpo, kuris per 27 minutes įmetė net 41 tašką, atkovojo 9 kamuolius ir surinko 43 naudingumo balus.\n\nGraikija: Giannis Antetokounmpo 41, Nickas Calathesas ir Tyleris Dorsey po 13, Kostas Sloukas 7\n\nUkraina: Issufas Sanonas ir Sviatoslavas Michailiukas po 16, Aleksejus Lenas 10.",
    "Premjeras: Graikija nesiųs į Ukrainą oro gynybos sistemų, nes jų reikia Graikijos gynybai": "Tai pareiškė ministras pirmininkas Kyriakas Mitsotakis per spaudos konferenciją, rašo UNIAN.\n\nPremjeras teigė, kad šiuo klausimu jis yra kategoriškas ir apie tai negali kilti klausimas.\n\nSekmadienį Ukrainos prezidentas Volodymyras Zelenskis sakė, kad spartesnei deokupacijai reikalingi stipresni ginklai.\n\nNaujienų portalas tv3.lt sekmadienį rašė, kad V. Zelenskis mano, kad visų rusų okupuotų Ukrainos teritorijų išvadavimas įvyks žiemą. Tačiau tam reikia naujų ginklų, rašo Ukrainos prezidento kanceliarija, skelbia BELSAT.\n\nV. Zelenskis išreiškė nuomonę, kad dabar Ukrainos kariuomenė neturi kitos išeities, kaip tik nugalėti agresorių. Pasak prezidento, šią žiemą kariuomenė galės išlaisvinti visas rusų užimtas teritorijas.\n\nREKLAMA\n\n„Manau, kad ši žiema yra lūžio taškas, ir tai gali lemti greitą Ukrainos deokupaciją. Matome, kad jie bėga tam tikromis kryptimis. Jei turėtume šiek tiek stipresnius ginklus, greičiau deokupuotume“, – sako Ukrainos prezidentas.\n\nPrezidentas taip pat pridūrė, kad Ukraina neturi kitos išeities, kaip nugalėti agresorių šiame kare.\n\n„Mes visi tikime laimėti labiau nei jie, ir tai yra svarbiausia. Pagrindinis mūsų ginklas – tikime, žinome, jaučiame pergalę“, – pažymėjo šalies vadovas.\n\nTuo pat metu V. Zelenskis teigė, kad dabar derybos su Kremliumi dėl karo pabaigos yra neįmanomos, nes Rusijos pusė negali suformuluoti jokių adekvačių pozicijų.\n\n„Norime baigti karą, bet erdvė ir galimybės pasikeitė. Visuomenė nenori kalbėtis su teroristais. Nors gali bendrauti net su teroristais, nes jie žino, ko nori“, – pažymėjo šalies vadovas.",
    "Į Graikiją susiruošęs skristi gruzinas pasieniečiams pateikė suklastotą svetimą pasą": "Kaip rašoma Valstybės sienos apsaugos tarnybos pranešime, sekmadienį vidurdienį Kauno oro uoste pasieniečiai tikrino reisu į Airijos miestą Šanoną ketinusių vykti asmenų dokumentus. Vienas keleivis pateikė Graikijos piliečio pasą, sukėlusį įtarimų VSAT pareigūnams. Pasieniečiai, patikrinę dokumentą specialiai, nustatė, jog tai, įtariama, yra klastotė.\n\nNetrukus išsiaiškinta, graiku nesėkmingai apsimesti bandė 31-erių gruzinas. Tarp asmens daiktų vyras slėpė ir jam priklausantį originalų pasą.\n\nPadirbtą dokumentą turėjusį užsienietį pasieniečiai atvesdino į tarnybines patalpas ir apklausė.\n\nTolesnes įvykio aplinkybes aiškinasi ikiteisminį tyrimą dėl dokumento suklastojimo ar disponavimo suklastotu dokumentu pradėję VSAT Vilniaus pasienio rinktinės pareigūnai. Įkliuvusiam užsieniečiui gresia areštas arba laisvės atėmimas iki 4 metų.\n\nUžsienietis po apklausos uždarytas į areštinę. Antradienį teismas spręs dėl jo suėmimo.",
    "G. Antetokounmpo ir T. Dorsey duetas tapo Kroatijos košmaru: Graikija sėkmingai pradėjo Europos pirmenybes": "Rungtynių pradžioje kroatai paliko daug laisvės priešininkams prie trijų taškų linijos. Šį taktika pasiteisino – graikų tolimi šūviai skriejo pro šalį, o Kroatija spurtavo 7:0.\n\nVis dėlto D.Itoudžio kariauna išjudino savąjį puolimą – netrukus lankų tvirtumą patikrino Giannis Antetokounmpo, o Tyleris Dorsey pridėjo du tolimus metimus.\n\nPuolime atkutę graikai atitrūko nuo savo priešininkų ir po pirmųjų dešimties minučių buvo priekyje 24:16.\n\nAntrajame kėlinyje vėl visų akys krypo į „Milwaukee Bucks“ klubo žvaigždę G.Antetokounmpo, tačiau 27-erių puolėjas žaibiškai sulaukdavo dvigubos ar net trigubos kroatų gynybos.\n\nProtingai žaidęs graikas numesdavo kamuolį savo komandos bičiuliams, o tuo geriausiai naudojosi vėl apie save priminęs T.Dorsey.\n\nGraikijai atstovaujantis 26-erių amerikietis pridėjo dar du tolimus metimus ir per pirmąją rungtynių pusę pelnė net 18 taškų.\n\nGraikai žaibiškai ėmė tolti, o kroatus bandė gelbėti taiklūs Dario Šaričiaus ir Bojano Bogdanovičiaus šūviai. Vis dėlto po dviejų kėlinių Kroatija gerų žinių neturėjo, nes atsiliko 30:46.\n\nTrečiąjį kėlinį kroatai pradėjo efektyvesniu žaidimu. Puolimą išjudinę Damiro Mulaomerovičiaus auklėtiniai mažino turimą deficitą ir įpusėjus kėliniui sušvelnino skirtumą iki 11 taškų – 51:62.\n\nStabtelėjusių graikų puolimą bandė judinti G.Antetokounmpo, bet jo metimai skriejo pro šalį. Tuo metu kroatai po tolimo šūvio priartėjo prie priešininkų – 60:62.\n\nGraikijos tylą nutraukė 25-ąjį savo tašką pelnęs ir eilinį tolimą šūvį smeigęs T.Dorsey.\n\nKetvirčio pabaigoje kroatai sugėrė skaudžius graikų smūgius ir savo padėtį stabilizavusi Graikiją prieš lemiamą rungtynių atkarpą pirmavo 70:62.\n\nKetvirtajame kėlinyje Kroatija vėl bandė stoti į lemiamą šturmą – įpusėjus ketvirčiui po Krunoslavo Simono taškų komandas vėl skyrė vos trys taškai – 73:77.\n\nVis dėlto stuburą demonstravę graikai atsakė dvejomis sėkmingomis atakomis paeiliui ir vėl atitrūko nuo priešininkų – 81:73.\n\nApie kapituliaciją nenorėję galvoti kroatai likus žaisti 90 sek. sumažino atsilikimą vos iki vieno metimo – 82:84. Pyktelėjusių graikų nervus išliejo galingas G.Antetokounmpo dėjimas likus žaisti 45 sek. (86:82), dar vėliau graikas pridėjo blokuotą metimą bei taškus su pražanga.\n\nPriešininkų spaudimą atlaikiusi D.Itoudžio kariauna išliko pirmaujančios komandos vaidmenyje iki akistatos pabaigos ir pergalingai pradėjo Europos pirmenybes.\n\nG.Antetokounmpo prie Graikijos pergalės prisidėjo įmesdamas 29 taškus, atkovodamas 11 kamuolių, atlikdamas 6 rezultatyvius perdavimus ir surinkdamas 30 naudingumo balų.\n\nKiek anksčiau buvo sužaistos kitos D grupės rungtynės, kuriuose Ukraina 90:61 sutraiškė Jungtinės Karalystės krepšininkus.\n\nGraikija: Giannis Antetokounmpo ir Tyleris Dorsey po 27, Dimitris Agravanis 11.\n\nKroatija: Jaleenas Smithas 23, Bojanas Bogdanovičius 19, Krunoslavas Simonas 18.",
    "Įspūdinga: Graikijoje pagerintas pasaulio čempionato atrankos rekordas": "Beveik 20 tūkst. graikų Atėnuose susirinko į OAKA areną pamatyti Giannio Antetokounmpo debiuto Graikijos rinktinėje namų arenoje. Taip pagerintas FIBA pasaulio čempionato atrankos rungtynių rekordas.\n\nGraikijos rinktinė šiose rungtynėse 85:68 įveikė Belgiją ir iškovojo labai svarbią pergalę kovoje dėl bilieto į pasaulio čempionatą.\n\nFIBA praneša, kad rungtynės OAKA arenoje stebėjo net 19 tūkst. 445 žiūrovai ir tai yra naujas turnyro rekordas.\n\nPraėjusią savaitę Belgrade mačą tarp Serbijos ir Graikijos stebėjo 19 tūkst. 150 sirgalių.\n\nNamų rungtynėse graikai 30:15 laimėjo pirmąjį ketvirtį ir vėliau neleido belgams priartėti. G. Antetokounmpo pirmą kartą oficialiose rungtynėse žaidė Graikijoje. Jis pelnė 26 taškus.\n\nGrupėje I šiuo metu pirmauja Latvija (5-1), toliau žengia Graikija (4-2), Belgija (3-3), Serbija (3-3), Turkija (2-4) ir Didžioji Britanija (1-5).\n\nĮ pasaulio čempionatą pateks tik 3 grupės komandos. Visos rinktinės dar sužais po 4 rungtynes.",
    "Giannis ilsėjosi, o Graikija lengvai patiesė Didžiąją Britaniją": "Graikijos komanda po trijų mačų lieka nepralaimėjusi C grupėje, britams tai buvo trečia nesėkmė.\n\nKad G.Antetokounmpo nežais, buvo žinoma jau prieš rungtynes – graikai nusprendė suteikti poilsio savo lyderiui, jis net nebuvo apsirengęs sportine apranga.\n\nGiannis Antetokounmpo on the greek bench. pic.twitter.com/t9RkoVYRTZ — Harris Stavrou (@harris_stavrou) September 5, 2022\n\nBet graikams ginklų užteko: Kostas Sloukas prametė tik vieną tritaškį iš šešių, surinko 21 tašką ir atliko 5 rezultatyvius perdavimus. Jam geriausiai talkino 17 taškų pasirodymą surengęs Georgios Papagiannis.\n\nBritams 17 taškų pelnė Luke'as Nelsonas.\n\nGraikija atliko net 27 rezultatyvius perdavimus, varžovai – 24. Po 16 Didžiosios Britanijos klaidų rungtynes laimėjusi ekipa pelnė 26 taškus, greitomis atakomis – 23.\n\nGraikija: K.Sloukas 21 (5 rez. perd.), G.Papagiannis 17 (6 atk. kam.), M.Lountzis ir K.Papanikolaou (7 atk. kam.) po 10.\n\nDidžioji Britanija: L.Nelsonas 17, M.Hessonas 13, O.Soko 12, D.Clarkas 11.",
    "Simės saloje gyvenanti vienintelė lietuvė: sutikdama tekėti už graiko, sutikau tekėti už visos jo šeimos": "Šiaulietė Jordana Račkauskytė-Mylonaki į Graikijos Simės salą atvyko prieš 12 metų, vedama sezoninio darbo pasiūlymo, o susipažinusi su salos gamta, kultūra ir žmonėmis, iš karto suprato norinti čia pasilikti ir ilgiau. Vėliau susipažino su savo vyru Kyriaku, įsiliejo į jo šeimą, susilaukė vaikų. Jordana Lietuvos pasiilgsta – nebuvo grįžusi jau 6-erius metus, nes, kaip atvirauja, lėktuvo bilietai žiemą labai brangūs, o vasarą nėra laiko – darbas darbą veja.\n\nBėgo nuo lietuviško klimato\n\nSimės sala – nedidelė vokiško ir itališko stiliaus sala Graikijoje prie Egėjo jūros. Daugeliui keliautojų ši vieta nėra gerai žinoma, dažniau plaukiama į už 45 km nutolusią Rodo salą. Susisiekimas su Simės salele – ribotas, iš Lietuvos į čia tiesioginių skrydžių nėra. Vis dėlto saloje vieną lietuvę sutikti galima nuolat – tai šiaulietė Jordana Račkauskytė-Mylonaki, čia atvykusi jau prieš 12 metų.\n\nJordana Račkauskytė-Mylonaki / LRT stop kadras\n\nPrieš atvykdama į Graikiją, Jordana gyveno gimtuosiuose Šiauliuose, tačiau nesijautė laiminga – jai nuolat trūko veiksmo, slėgė lietuviškas klimatas. Apie gyvenimą šiltesniuose kraštuose moteris svajojo ilgai, kol galiausiai nusprendė su drauge išvažiuoti vasarai į Graikiją padirbėti. O būtent ši šalis patraukė dėl savo klimato, gyvenimo būdo, žmonių pozityvumo.\n\nAtvykusi į Simės salą, Jordana pamilo ją iš pirmo žvilgsnio, todėl pabūti čia vos vieną vasarą jai buvo per mažai.\n\n„Po savaitės čia buvome kaip vietinės. Nebesinorėjo išvykti“, – „(Ne)emigrantai“ laidoje pasakoja Graikijos lietuvė.\n\nVietiniai salos gyventojai juokauja, kad Simės sala – pati taikiausia ir ramiausia ne tik Graikijoje, bet ir tikriausiai visoje Europoje. Čia nebūna jokių kriminalų, todėl tai puiki vieta auginti vaikus. Sala, žinoma, susiduria ir su problemomis – kaip vienas didžiausių Jordana įvardina aukštas elektros, vandens ir prekių kainas. Vis dėlto tas problemas nusveria stulbinantys vaizdai ir ramybė.\n\nGraikija / V. Verbaus nuotr.\n\n„Čia atvažiuoji pailsėti. Paplūdimiai pas mus labai gražūs. Kas mėgsta pavaikščioti po kalnus – irgi nuostabu. Tiems, kas nori nuo visko pailsėti, pabėgti nuo interneto, televizijos. Atvažiuoji ir tiesiog ilsiesi“, – džiaugiasi moteris.\n\nĮsisuko į šeimos verslą\n\nIlgiau Simės saloje pasilikti Jordaną paskatino ne tik įspūdingas kraštovaizdis ir malonūs žmonės. Anot pašnekovės, pagrindinė priežastis buvo meilė vietos verslininkų sūnui Kyriakui. Po poros metų jie susituokė, šiuo metu sūpuoja atžalas.\n\nSantuoka su graiku moteriai atskleidė iki tol nepažintus Lietuvos ir Graikijos kultūrinius skirtumus.\n\n„Sutikdama tekėti už graiko, sutikau tekėti už visos jo šeimos, – atvirauja Jordana. – Išteki ir įeini į šeimą, į visą tą katilą ir sukiesi kartu. Sprendimo dviese nepriimsi. Gyvename [su tėvais] viename name, tik yra atskiri įėjimai.“\n\nJordana Račkauskytė-Mylonaki / LRT stop kadras\n\nToks artumas šeimoje graikams – labai įprastas. Šioje šalyje natūralu ne tik artimai bendrauti su vyro giminaičiais, su jais gyventi, bet ir kartu dirbti. Susituokusi su Kyriaku, Jordana prisijungė prie jo šeimos restorano. Kol jos uošviai sukasi virtuvėje, Jordana dirba lauko padavėja – pagrindinėje salos gatvėje kalbina pro šalį einančius turistus, kviečia juos užeiti į restoraną.\n\nToks darbas po atviru dangumi, ypač liepos–rugpjūčio mėnesiais, kai temperatūra pakyla iki 40–49 laipsnių, vėjo nebūna, o drėgmė – nuo 88 proc., moterį labai nualina. Vasaros sezonu lietuvė laisvų dienų neturi, visą laiką skiria vien darbui. Be to, prisideda ir namų ruoša, rūpinimasis vaikais.\n\n„6-erius metus nesimaudžiau jūroje, nors ir dirbu prie vandens“, – atvirauja Jordana.\n\nJordana Račkauskytė-Mylonaki / LRT stop kadras\n\nVis dėlto toks įtemptas Jordanai yra tik vasaros sezonas. Daug graikų Simės saloje turi vilas, kur leidžia tik šiltąjį metų laiką, o žiemai sugrįžta į didmiesčius, todėl sala ištuštėja.\n\n„Žiemą viskas užsidaro, lieka trys kavinės, vienas restoranas ir savaitgalį barai. Daugiau nieko nėra, – sako Graikijos lietuvė. – Iš to, ką uždirbi vasarą, turi išgyventi ir dabar, ir žiemą. Jei bandai kurti šeimą ir tavo darbas tik sezoninis, neišgyvensi, bus sudėtinga.“\n\nJordana teigia, kad jos ir savivaldybėje dirbančio vyro pajamų išgyventi pakanka, bet gyvenimas tikrai nėra rožėmis klotas, kaip galėtų pasirodyti iš pirmo žvilgsnio. Jos šeimai reikia atidžiai skaičiuoti išlaidas, o didesniems pirkiniams pasitaupyti.\n\nDidžiuojasi savo šaknimis\n\nJordana sako, kad saloje nebeliko nė vieno žmogaus, kuris nežinotų Lietuvos. Apie savo šalį ji vietiniams pasakoja visus 12 metų. Restorane, kuriame dirba, Jordana išsikabino trispalvę, ją mato visi į salą atplaukiantys laivai.\n\nLietuva vietiniams pirmiausia asocijuojasi su krepšiniu – Arvydu Saboniu ir Šarūnu Jasikevičiumi. Na, o retkarčiais, ypač naujai į salą atvykusiems žmonėms, Lietuva maišosi su Latvija – jie klausia Jordanos, ar ji ne iš Rygos. „Čia tai visi išmoko, kad sostinė Vilnius“, – „(Ne)emigrantai“ laidoje juokauja lietuvė.\n\nJordana Račkauskytė-Mylonaki / LRT stop kadras\n\nJordana didžiuojasi esanti iš Lietuvos ir apgailestauja, jog į tėvynę grįžta labai retai. Vasara jai – pats darbymetis, o žiemą skrydžiai labai brangūs, kelionė ilga. Dėl šių aplinkybių bei pandemijos, šeimos pagausėjimo ji Lietuvoje nebuvo jau 6-erius metus.\n\n„Nėra dienos, kad nepagalvočiau apie Lietuvą, – apgailestauja Jordana. – Mano pasas baigia galioti 2024 m., tai iki tol pasistengsiu grįžti.“\n\nVisą istoriją apie Graikijos lietuvę Jordaną galite išgirsti laidos „(Ne)emigrantai\" įraše.\n\nParengė Aistė Turčinavičiūtė",
    "Gydymo galią turėjusio Šv. Luko vienuolyne Graikijoje – įspūdingos mozaikos": "Šv. Luko vienuolynas Graikijoje. Audriaus Klimo / „Vilniaus galerijos“ nuotrauka\n\nTekstas ir fotografijos perpublikuojami iš „Vilniaus galerijos“\n\nBesidomintiems UNESCO saugomais objektais šį kartą siūlome nusikelti į Graikiją. Čia kalnų apsuptyje įsikūręs Šv. Luko Hosijo (Hosios Loukas) vienuolynas – vienas įspūdingiausių ir žymiausių šalies vienuolynų, turistus ir vietinius žavintis nuostabiomis sienų mozaikomis.\n\nKalbant apie vienuolyno įkūrimą, būtina pradėti nuo graikų vienuolio ir šventojo Luko, kuris, kaip pasakojama, turėjo gydymo dovaną ir gebėjo išgydyti net sunkiausius ligonius. Būtent šv. Lukas X a. inicijavo bažnyčios statybas, čia jis ir palaidotas.\n\nPasakojama, kad po šventojo mirties žmonės vis dar atvykdavę aplankyti relikvijų ir nakvodavę ne tik bažnyčioje ar vienuolyne, bet ir pačioje kriptoje. Teigiama, kad daugelis jų patirdavo įvairiausių stebuklų, dažniausiai susijusių su išgijimu. Be viso to, šv. Lukas dar galėjo nuspėti ateitį. Jam pavyko nustatyti Kretos išvadavimo datą, bulgarų invaziją ir net savo paties mirties dieną.\n\nŠv. Luko vienuolynas Graikijoje. Audriaus Klimo / „Vilniaus galerijos“ nuotrauka\n\nŠv. Luko vienuolynas Graikijoje. Audriaus Klimo / „Vilniaus galerijos“ nuotrauka\n\nŠv. Luko vienuolynas Graikijoje. Audriaus Klimo / „Vilniaus galerijos“ nuotrauka\n\nŠv. Luko vienuolynas Graikijoje. Audriaus Klimo / „Vilniaus galerijos“ nuotrauka\n\nĮžymųjį vienuolyną, kurį patogiausia pasiekti automobiliu, galima rasti netoli Distomo miesto, Helikono kalno papėdėje. Apsuptas žaliuojančių slėnių ir alyvmedžių giraičių, jis turi varpinę, refektorių (viduramžių krikščionių vienuolyno salė, valgomasis) ir dvi bažnyčias. Viena jų, mažesnioji, skirta Dievo Motinai, o antrojoje, didesnėje ir pagrindinėje šventykloje, palaidotas pats šv. Lukas.\n\nManoma, kad Dievo motinai skirta bažnyčia, pastatyta X a., savo architektūra tapo prototipu daugybei kitų klasikinių Bizantijos bažnyčių Pietų Graikijoje. Pastaroji bažnyčia daugiausia stebina savo išore, o pagrindinė kviečia pažvelgti į vidų. Čia kone įspūdingiausia komplekso detalė – puikiai išsilaikiusios sienų ir lubų mozaikos, reprezentuojančios biblines scenas ir atspindinčios bizantiškąją kultūrą.\n\nKomplekse taip pat galima rasti ir įspūdingų freskų bei apaštalų portretų. Įdomu tai, kad dalis jų buvo atrasti tik XX a., atliekant tyrinėjimo darbus. Kai kurie istorikai teigia, kad Šv. Luko vienuolyne esančios mozaikos bei freskos yra vienas geriausiai išsilaikiusių Bizantijos meno pavyzdžių visame pasaulyje. Būtent dėl šių savybių vienuolyno kompleksas ir pateko į UNESCO Pasaulio paveldo sąrašą (kodas kultūros vertybių registre 537), kuriame puikuojasi kartu su dar dviem Graikijos vienuolynais, taip pat pasižyminčiais išskirtinėmis estetinėmis ir architektūrinėmis savybėmis.\n\nŠv. Luko vienuolynas Graikijoje. Audriaus Klimo / „Vilniaus galerijos“ nuotrauka Šv. Luko vienuolynas Graikijoje. Audriaus Klimo / „Vilniaus galerijos“ nuotrauka Šv. Luko vienuolynas Graikijoje. Audriaus Klimo / „Vilniaus galerijos“ nuotrauka Šv. Luko vienuolynas Graikijoje. Audriaus Klimo / „Vilniaus galerijos“ nuotrauka Šv. Luko vienuolynas Graikijoje. Audriaus Klimo / „Vilniaus galerijos“ nuotrauka Šv. Luko vienuolynas Graikijoje. Audriaus Klimo / „Vilniaus galerijos“ nuotrauka Šv. Luko vienuolynas Graikijoje. Audriaus Klimo / „Vilniaus galerijos“ nuotrauka Šv. Luko vienuolynas Graikijoje. Audriaus Klimo / „Vilniaus galerijos“ nuotrauka Šv. Luko vienuolynas Graikijoje. Audriaus Klimo / „Vilniaus galerijos“ nuotrauka Šv. Luko vienuolynas Graikijoje. Audriaus Klimo / „Vilniaus galerijos“ nuotrauka Šv. Luko vienuolynas Graikijoje. Audriaus Klimo / „Vilniaus galerijos“ nuotrauka Šv. Luko vienuolynas Graikijoje. Audriaus Klimo / „Vilniaus galerijos“ nuotrauka Šv. Luko vienuolynas Graikijoje. Audriaus Klimo / „Vilniaus galerijos“ nuotrauka Šv. Luko vienuolynas Graikijoje. Audriaus Klimo / „Vilniaus galerijos“ nuotrauka Šv. Luko vienuolynas Graikijoje. Audriaus Klimo / „Vilniaus galerijos“ nuotrauka Šv. Luko vienuolynas Graikijoje. Audriaus Klimo / „Vilniaus galerijos“ nuotrauka Šv. Luko vienuolynas Graikijoje. Audriaus Klimo / „Vilniaus galerijos“ nuotrauka Šv. Luko vienuolynas Graikijoje. Audriaus Klimo / „Vilniaus galerijos“ nuotrauka Šv. Luko vienuolynas Graikijoje. Audriaus Klimo / „Vilniaus galerijos“ nuotrauka Šv. Luko vienuolynas Graikijoje. Audriaus Klimo / „Vilniaus galerijos“ nuotrauka",
    "Antetokounmpo vėl buvo nesulaikomas, o Graikija šventė lengvą pergalę": "Ryškiausias rungtynių žaidėjas buvo Giannis Antetokounmpo, kuris per 27 minutes pelnė 26 taškus ir atkovojo septynis kamuolius. Jis pataikė 11 metimų iš 17.\n\nPralaimėjusiems 14 taškų surinko Retinas Obasohanas.\n\nNė karto neatsilikę graikai jau po pirmojo kėlinio pirmavo 15 taškų persvara, o vėliau vienu metu priekyje buvo 26 taškų pranašumu.\n\nŠias rungtynes OAKA arenoje stebėjo apie 19 tūkst. sirgalių.\n\nGraikija: Giannis Antetokoumpo 26 (7 atk. kam.), Tyleris Dorsey 22, Nickas Calathesas 12, Kostas Papanikolaou 9.\n\nBelgija: Retinas Obasohanas 14, Ismaelis Bako 12, Emmanuelis Lecomte 11.",
    "M.Gebenas – arti persikėlimo į Graikiją": "",
    "Sekmadienį Europos krepšinio čempionate stebėkite: kroatai bandys įveikti suomius, graikai – čekus": "Rungtynes stebėkite per TV3, naujienų portale tv3.lt ir naujos kartos televizijoje Go3.\n\nŠiandien, rugsėjo 11-ąją, stebėkite:\n\n15.45 val. Suomija – Kroatija\n\n21.45 val. Graikija – Čekija\n\nSuomija – Kroatija\n\nD grupėje suomiai pelnė 3 pergales ir patyrė 2 pralaimėjimus, tad galiausiai čia užėmė 2-ąją vietą. Tiek pat pergalių ir pralaimėjimų C grupėje patyrė ir kroatai. Pastarieji galutiniame grupės reitinge užėmė 3-iąją vietą.\n\nKroatiją į priekį veda Bojanas Bogdanovičius – pastarasis patenką į rezultatyviausių FIBA „Eurobasket“ žaidėjų per visą istoriją 100-uką. Kroatijos rinktinėje net 7 žaidėjai fiksuoja dviženklį naudingumo balų skaičių, o rezultatyviausiai žaidžia minėtasis B. Bogdanovičius – puolėjas per mačą vidutiniškai pelno po 18 taškų. Neabejotinas rinktinės lyderis savo šalies komandoje žaidžia ir su kitomis, ne ką mažiau ryškiomis NBA žvaigždėmis – Ivica Zubacu ir Dario Šariču.\n\nREKLAMA\n\nSuomijos rinktinėje pirmu smuiku griežia Lauri Markkanenas. Būtent jis 2017 metų Europos krepšinio čempionate savo rinktinei padėjo prasibrauti į atkrintamąsias, o dabar per mačą renka vidutiniškai po 25 taškus.\n\nGraikija – Čekija\n\nC grupėje graikai visas kovas įveikė be pralaimėjimų – galutinėje lentelėje būtent jie užėmė 1-ąją vietą. Tuo tarpu D grupėje žaidę čekai pelnė 2 pergalės ir patyrė 3 pralaimėjimus. Tai lėmė, kad galutinėje grupės lentelėje jie užėmė 4-ąją vietą.\n\nREKLAMA\n\nREKLAMA\n\nVyriausiojo trenerio Dimitrio Itoudžio auklėtiniai demonstruoja įspūdingą žaidimą, o ypač – ryškiausias Graikijos krepšininkas Giannis Antentokounmpo. Tiesa, paskutinėse grupės rungtynėse su estais Giannis patyrė traumą – lengvą čiurnos patempimą. Vis dėlto panašu, kad komandai dėl to jaudintis nereikia – krepšininkas ir toliau stos į laukiančią kovą ašuntfinalyje. Įdomu tai, kad Graikijos rinktinėje žaidžia dar du jo broliai – Thanasis ir Kostas Antentokounmpo. Juos čia palaiko ne ką mažiau stiprūs kiti žaidėjai – Eurolygos žvaigždės Nickas Calathesas, Tyleris Dorsey, Georgios Papagiannis ir Kostas Papanikolaou.\n\nTuo tarpu po itin sėkmingų pastarųjų metų didžiuosiuose krepšinio turnyruose, Roneno Ginzburgo auklėtiniai vos išsikapstė iš Europos krepšinio čempionato pirmojo etapo grupės. Ne itin pajėgioje D grupėje Čekija iškovojo 2 pergales ir vietą Berlyne užsitikrino paskutiniame ture nugalėdama Izraelį.\n\nČekų rinktinė šiuo metu patiria sunkumų – Tomašas Satoransky dar tik bando atsigauti po patirtos traumos, tad nedemonstruoja sau įprasto žaidimo. Komandos lyderiai pirmajame etape buvo Janas Vesely ir Vojtechas Hrubanas – abu jie per mačą pelno vidutiniškai po 15 taškų.\n\nTolimesnes Europos krepšinio čempionato rungtynes stebėkite per TV3, naujos kartos televiziją Go3 arba internetu, naujienų portale tv3.lt.",
    "Kelionių literatūros klasika tapęs Henry Millerio „Marusio kolosas“ – autentiškas Graikijos patyrimas": "„Marusio kolosas“ – tai autobiografinis kūrinys, klajoklio traktatas ir autentiškas Graikijos, kurios nebėra, patyrimas. Kaip milžiniška graikų Saulės dievo Helijo skulptūra, stovėjusi virš Rodo uosto, – H. Millerio (1891–1980) „Marusio kolosas“ laikomas tokio paties dydžio kelionių literatūros paminklu. Pats autorius pripažino, kad tai geriausia, ką yra parašęs, o literatūros kritikai tik patvirtina jo žodžius.\n\nAntrojo pasaulinio karo išvakarėse britų rašytojo Lawrence'o Durrello kvietimu H. Milleris išvyksta į Graikiją. Svečiuojasi pas jį Korfu, keliauja po Atėnus, Kretą, Porą, Idrą ir Delfus. Bičiuliai lankosi kaimeliuose, geria vandenį iš šventų šaltinių ir nuogi guli paplūdimiuose, o per jų išdriektus kūnus piemuo varo avis. Intelektualūs pokalbiai, pašėlę nuotykiai, kvailiojimai, draugystė su graikų poetu Jorgu Kacimbaliu, kurio monologų H. Milleris klausydavo sužavėtas, padėjo jam perprasti Graikiją – pasaulį, sumanytą ir sukurtą amžinybei.\n\n„Kas man Milleryje ir šioje knygoje įdomu, brangu, artima – tai aistra, begalinė gyvenimo meilė, pulsuojanti gyvybė ir negęstantis entuziazmas, troškimas prisigauti prie pačios pasaulio ir žmogaus esmės, dosni širdis, žiūrėjimas į viską iš „wisdom of the heart“ pozicijų, jautrus gebėjimas suvokti skirtingų tautų skirtingus požiūrius į pasaulį. Ir, žinoma, išskirtinė meilė Graikijai ir jai sukurtas himnas, kurio niekas nesugebės pranokti. Tokios Graikijos jau nebėra ir mes ją matom jau kitokią, bet Milleris priverčia mus pajusti jos esmę, potencialą, išskirtinumą, su jo pagalba mes išvystame ją daugiamatę, su neprilygstama potekste, kaip išminčių ir dievų buveinę. Nedaug yra tokių akis ir širdį atveriančių knygų,“ – apie vieną sau svarbiausių išverstų knygų sako vertėja, „Metų vertėjo krėslo“ laureatė V. Tauragienė.\n\nH. Milleris 1930 m. iš Amerikos persikėlė gyventi į Paryžių. Dešimt metų jis bendravo su nuskurdusiais emigrantais, bohemiškais paryžiečiais, trankėsi po Europą. Paryžiuje išleido pirmąją ir garsiausią knygą „Vėžio atogrąža“, po penkerių metų pasirodė jos dvynė „Ožiaragio atogrąža“. Abi išleistos tik Prancūzijoje, kitur laikytos nepadoriomis ir draustos. Seksualiai atviros knygos sukrėtė Europos literatūrinį avangardą ir sulaukė T. S. Elioto, E. Poundo, S. Becketto ir L. Durrello įvertinimo.\n\n1940 m. H. Milleris grįžo į Ameriką ir įsikūrė Kalifornijoje, toliau rašė, tačiau daugelio kritikų laikytas „nešvankių“ knygų autoriumi ir negalėjo Amerikoje išleisti reikšmingiausių darbų. 1961 m., po istorinio mūšio teisme, „Vėžio atogrąža“ pagaliau buvo išleista Jungtinėse Amerikos Valstijose (Anglijoje – 1963 m.). Rašytojas sulaukė pripažinimo ir septintojo dešimtmečio kontrkultūros pasaulyje buvo pradėtas vadinti laisvės ir seksualinės revoliucijos pranašu. Vėliau, panaikinus draudimus leisti kitas jo knygas, H. Millerio kūryba pagaliau tapo prieinama skaitytojams jo gimtinėje.",
    "Graikijos pakrančių apsauga paleido įspėjamuosius šūvius į „įtartinai judantį“ laivą": "Laivo „Anatolian“ kapitonui atsisakius leisti atlikti patikrinimą, laivas buvo palydėtas į netolimus Turkijos vandenis, sekmadienį pranešė Graikijos pakrančių apsaugos pareigūnai, pažymėję, jog apie tai pranešė Turkijos pakrančių apsaugos tarnybai.\n\nIncidentas nutiko šeštadienį, Graikijos ir Turkijos santykiams itin pašlijus abiem šalims ginčijantis dėl suverenių teisių. Ankara kaltina Atėnus „okupavus“ kai kurias Egėjo jūros salas ir persekiojant turkų lėktuvus ten dislokuotomis Rusijos gamybos gynybos sistemomis S-300. Atėnai tokius teiginius neigia.\n\nŠeštadienį Turkijos žiniasklaida pranešė, kad tarptautiniuose vandenyse už 11 jūrmylių nuo Turkijai priklausančios Bozdžaados salos krovininis laivas pateko į „užpuolamąją ugnį“. Anot Turkijos valstybinės televizijos TRT, graikų laivai nuplaukė, kai Turkijos pakrančių apsaugos tarnyba pasiekė incidento vietą ir palydėjo „Anatolian“ atgal į Turkijos vandenis. Transliuotojas paskelbė filmuotą medžiagą, kurioje tikriausiai matyti įspėjamieji šūviai. To nepriklausomai patikrinti nebuvo galima.\n\nRajonas garsėja tuo, jog daugybė laivų jame nelegaliai plukdo migrantus iš Turkijos į ES šalis Graikiją ir Italiją. Graikijos pakrančių apsaugos tarnyba teigia reguliariai tikrinanti įtartinai Egėjo jūroje besielgiančius laivus.",
    "Oro bendrovės stabdo dalį skrydžių iš Lietuvos: vien „Ryanair“ atsisako 6 krypčių": "Uždaromos populiarios vasaros sezono kryptys\n\nDėl ryškaus cikliškumo žiemos sezonu, kuris aviacijoje prasideda lapkritį, paprastai uždaromos kai kurios vasaros sezono metu populiarios kryptys iš Lietuvos, tokios kaip Graikija, Kreta, Kroatija ir kt., kurios, tikėtina, vėl bus atidaromos kitą vasaros sezoną.\n\nKaip rodo pigių oro bendrovių skrydžių paieškų svetainės, nuo rugsėjo 24 d. nebelieka „Wizzair“ skrydžių iš Vilniaus į Splitą (Kroatija), Graikijos miestus Santoriną ir Zakintą, o nuo spalio 29 d. ir į Atėnus. Paskutinis lėktuvas šį sezoną į Nicą (Prancūzija) pakils spalio 28 d.\n\n„Ryanair“ nuo spalio 29 d. uždaro tris kryptis iš Kauno: Rimini (Italija), Rodas (Graikija), Palma (Ispanija), o iš Vilniaus – į Atėnus (Graikija).\n\n„Aviacijoje metai skirstomi į du sezonus: vasaros ir žiemos, jie pakankamai skirtingi. Žiemos sezonas visada yra mažiau intensyvus – vasaros sezono metu populiarios pietų Europos kryptys žiemai stabdomos arba mažinamas jų intensyvumas, o šilumos ieškantiems keleiviams iš Lietuvos siūlomos piečiau esančios užsakomųjų skrydžių kryptys: Egiptas, Tenerifė ir pan.“, – komentuoja Lietuvos oro uostų komunikacijos vadovas Marius Zelenius.\n\n© DELFI / Dainius Sinkevičius\n\nStabdo ir įprastas kryptis\n\nTačiau be šių įprastų sezoninių krypčių pakeitimų, kai kurios oro bendrovės uždaro daugiau krypčių, kuriomis keleivius skraidindavo ir žiemos sezonu.\n\n„Ryanair“ spalio pabaigoje stabdo skrydžius iš Vilniaus į Frankfurto Hano oro uostą. Paskutinis skrydis – spalio 29 d. Į Frankfurtą ir toliau skraidins kita oro bendrovė „Lufthansa“.\n\nTaip pat nuo spalio pabaigos nebelieka „Ryanair“ skrydžių iš Vilniaus į Liverpulį (Jungtinė Karalystė) ir nuo spalio 27 d. iš Kauno į Neapolį (Italija). Tačiau į Liverpulį „Ryanair“ skraidina ir toliau skraidins ir iš Kauno.\n\nMaža to, „Ryanair“ uždaro tris skrydžius iš Lietuvos į Rytų Europos miestus. Nuo spalio 29 d. nebelieka metus veikusios krypties Kaunas-Budapeštas (Vengrija), vieną vasaros sezoną pabuvusios krypties Vilnius-Gdanskas (Lenkija), taip pat Vilnius-Varšuva (Lenkija). Pastarąja kryptimi toliau skraidins lenkų oro linijos „LOT“.\n\n„Dėl Vengrijos vyriausybės priimtų mokestinių sprendimų, oro bendrovė „Ryanair“ nusprendė ženkliai sumažinti susiekimą su šios šalies sostine. Bendrovė nutraukia skrydžius ne tik iš Kauno, bet ir iš 7 kitų oro uostų. Likusios minimos kryptys (Gdanskas ir Varšuva – red.) buvo numatytos bendrovės vasaros skrydžių tvarkaraštyje ir, kaip planuota, bus stabdomos baigiantis aviaciniam vasaros sezonui – spalio mėnesį“, – komentuoja LTOU atstovas.\n\nWizz Air © DELFI / Modesta Meškė\n\nAviacijos tinklalaidėje „Prisiskraidėm“ aviacijos ekspertas Simonas Bartkus pažymi, kad šiomis kryptimis oro bendrovei nebeapsimokėjo toliau skraidinti keleivių.\n\n„Tai jau galima vadinti tendencija. Eilinį kartą pabandė, bet pamatė, kad niekam iš Lietuvos į Rytų Europą nereikia (skristi – red.) arba reikia už labai pigiai, už kiek jiems neapsimoka skraidyti. <...>\n\nTyliai uždaro skrydžius iš Vilniaus į Gdanską. Tai buvo ne pirmas bandymas: „Wizz air“ skraidė 2017 m., o 2019 m. uždarė. Dabar, kai „Ryanair“ nebėra galimybių skraidyti į Ukrainą, Vilnius-Kijevas skrydžius pakeitė į Vilnius-Gdanskas, bet skrydžiai pabuvo vieną vasarą: nuo gegužės iki spalio pabaigos.\n\n„Ryanair“ planavo kitaip ir dar prieš savaitę pardavinėjo bilietus visam žiemos sezonui skrydžiams iš Kauno į Varšuvą, jie taip pat bus uždaryti spalio pabaigoje“, – dėsto aviacijos ekspertas.\n\nJis užsiminė, kad nuo rudens nebelieka ir oro bendrovės „Norwegian“ skrydžių iš Palangos į Kopenhagą, ši kryptis atidaryta tik vasaros pradžioje. Kaip ir iki šiol toliau iš Palangos į Kopenhagą keleivius skraidins oro linijos „SAS“.\n\nLatvių oro bendrovė „AirBaltic“ taip pat nuo rugsėjo paskelbė stabdanti reguliarius skrydžius į Hamburgą, Oslą, Dubliną ir Londono Gatwicko oro uostą.\n\nLTOU: atsisakoma dėl itin aršios konkurencijos\n\nLTOU paaiškina oro bendrovių sprendimus uždaryti dalį krypčių.\n\n„Vertinant besibaigiantį vasaros sezoną, reikėtų atkreipti dėmesį ir į tai, kad tam tikrus pokyčius savo skrydžių geografijoje dalis bendrovių atlieka dėl itin aršios konkurencijos rinkoje. Ženklus degalų kainų augimas, bendroves verčia labai kritiškai įvertinti turimas kryptis, todėl jos greičiausiai atsisako mažiau populiarių krypčių arba tų, į kurias yra labai didelė konkurencija“, – aiškina LTOU atstovas M. Zelenius.\n\nKaip tikina, tokie stabdymai turi itin mažai įtakos Lietuvos oro uostų rezultatams.\n\n„Pirmu atveju (atsisako mažiau populiarių krypčių – red.) keleivių skaičius yra per mažas, kad reikšmingai paveiktų bendrus rezultatus, antru atveju (dėl didelės konkurencijos – red.) populiariomis kryptimis, kaip pavyzdžiui, į Londoną, Dubliną ar Oslą iš Lietuvos skraidina ne viena oro bendrovė, kuri tuos keleivius ir perima“, – pažymi jis.\n\nŽemėlapį papildys ir naujos kryptys\n\nNepaisant to, oro bendrovės žiemos sezonui planuoja ir naujų krypčių. Kol kas žinomos dvi: „Ryanair“ planuojamas pradėti skrydis iš Vilniaus į Turiną bei oro bendrovės „Wizzair“ kryptis Vilnius–Grenoblis.\n\n„Žiemos metu taip pat atsiranda paklausa slidinėjimo kryptims – tai Vokietijos, Austrijos, Italijos ar Prancūzijos Alpėse esantys kurortai“, – pažymi M. Zelenius.\n\nAnot jo, dėl kitų žiemos ir kitos vasaros sezono krypčių dar vyksta intensyvios derybos.",
    "Prastas Europos čempionatas Lietuvos pozicijai FIBA reitinge nepakenkė": "Pasibaigus visų žemynų čempionatams, FIBA pasiektus rezultatus susumavo tradiciniame savo reitinge.\n\nVos penkioliktąją vietą Europos čempionate užėmusi Lietuvos rinktinė reitinge išlaikė aštuntąją vietą su 673,7 taško. Tiesa, į nugarą jau kvėpuoja Graikija (670,8), Italija (647,6) ir Vokietija (640,6).\n\nPirmąją vietą išlaiko Jungtinių Amerikos Valstijų (JAV) rinktinė (760,7). Tiesa, prie jų itin prisiartino Europos čempionate triumfavę ispanai (758,9), išlaikantys ir pasaulio čempionų titulą.\n\nIspanams padeda ir atmestinas amerikiečių požiūris į pastaruosius mačus. Ne pačią pajėgiausią rinktinę išsiuntę amerikiečiai FIBA Pasaulio taurės atrankoje nusileido Meksikai, o Amerikos čempionate krito prieš Argentiną bei pasidabino bronza.\n\nTrečiąją vietą išlaiko Australija, į ketvirtąją pašoko Argentina, už jų rikiuojasi Prancūzija, Serbija ir Slovėnija.\n\nREKLAMA\n\nFIBA reitingas:\n\n1. JAV – 760,7\n\n2. Ispanija – 758,9\n\n3. Australija – 741,1\n\n4. Argentina – 736,1\n\n5. Prancūzija – 712,9\n\n6. Serbija – 711,5\n\n7. Slovėnija – 703,5\n\n8. Lietuva – 673,7\n\n9. Graikija – 670,8\n\n10. Italija – 647,6\n\n11. Vokietija – 640,6\n\n12. Čekija – 597,7\n\n13. Lenkija – 589,9\n\n14. Brazilija – 574,6\n\n15. Kanada – 559,3\n\n16. Turkija – 516,3\n\n17. Venesuela – 516,3\n\n18. Juodkalnija – 500,6\n\n19. Nigerija – 460,1\n\n20. Tunisas – 447,5\n\nReitingas vedamas aštuonerių metų laikotarpiui. Moterų reitingas bus atnaujintas pasibaigus Australijoje vykstančiai Pasaulio taurei. Pastarąjį kartą lietuvės jame užėmė 34-ąją vietą.\n\n„Ilgoji pertrauka“: privačios treniruotės su Milakniu, natūralizuota žaidėja Lietuvos moterų rinktinei, naujas 3x3 treneris ir „Ryto“ paieškos",
    "Keliautojams teks išleisti daugiau: laukia ypač brangus sezonas ir nauja tendencija": "„Žiemos sezoną tikrai reikės skirti kelionėms daugiau lėšų negu praėjusiais metais“, – sako asociacijos vykdomoji direktorė Milda Plepytė-Rainienė.\n\nKelionių organizatorius „Novaturas“ patvirtina, kad poilsis Egipte taps brangesnis.\n\n„Populiariausia mūsų kryptis – Egiptas – tikrai brangsta dėl dviejų pagrindinių priežasčių: Egipte turėjome labai gerą sezoną praeitais metais ir šalies viešbučiai turėjo pakankamai aukštą kainodarą. Ir lygiai taip pat mums daro įtaką skrydžio kaštų augimas“, – sako „Novaturo“ pardavimų vadovas Baltijos šalims Albert Zinevič.\n\n„Itaka Lietuva“ pardavimų vadovė Daiva Strumskienė teigia, kad didelę įtaką daro kuro brangimas.\n\n„Būtent kuras, kuris nuo praeitų metų praktiškai dvigubai yra pabrangęs, yra esminis kainos pokyčio dalykas“, – sako ji.\n\nNepaisant brangios elektros, infliacijos ar artėjančio šildymo sezono, prognozuojama, kad keliautojų netrūks, o jų srautai žiemą pasieks ikipandeminį lygį.\n\n„Orientuojamės, kad 2022-2023 metų žiemos sezonas ir keliaujančiųjų srautai bus artimi 2019 metų keliautojų srautams. Lygiai tą patį parodė ir šių metų vasaros keliautojų srautai“, – sako M. Plepytė-Rainienė.\n\nA. Zinevič komentuoja, kad Egiptas jau tikrai nebebus pigus, bet paklausos mažėjimo „Novaturas“ nemato.\n\nAnot kelionių organizatorių, mokinių atostogos keliaujančiųjų srautais paprastai prilygsta šventiniam laikotarpiui. Jau ir šiuo metu perkant kelionę mokinių atostogoms klausimų kyla nebe dėl kainų, o dėl laisvų vietų lėktuve.\n\n„Keliautojai neatslūgsta su poilsio paieškomis ir, pavyzdžiui, Marsa Alamo kelionės moksleivių atostogoms jau yra pilnai išparduotos“, – sako „Itaka Lietuva“ atstovė.\n\nPopuliariausios kryptys žiemos kelionėms vis dar išlieka tos pačios: Egiptas, Tenerifė, Madeira, o slidinėjimo mėgėjams – Austrija.\n\nTiesa, turizmo asociacija tikina, kad paskutinės minutės kelionių era baigėsi: sutaupyti galima tik perkant iš anksto.\n\n„Šių metų vasaros sezonas įrodė, jog paskutinės minutės pasiūlymai ne visuomet užtikrina vartotojo, keliautojo lūkesčius“, – teigia M. Plepytė-Rainienė.\n\n„Novaturo“ atstovas mano, kad paskutinės minutės pasiūlymai „praranda savo esmę“.\n\n„Kainos paskutinę minutę nebėra tokios patrauklios, kaip būdavo anksčiau, pasirinkimas mažėja ir tampa skurdesnis“, – kalba A. Zinevič.\n\nDalis Europos šalių energetikos krizę naudoja tam, kad prisiviliotų daugiau turistų. Pavyzdžiui, Graikija ir Turkija Europos pensininkams ruošia specialius pasiūlymus – ilgos viešnagės paketus, siūlydami žiemoti ten, kur šilta, – esą taip bus patogiau, nei mokėti didžiules šildymo ir elektros sąskaitas.\n\nTačiau ekonomistai nemano, kad žiemojimas užsienyje yra panacėja nuo aukštų energijos kainų.\n\n„Kainos Italijoje siekia 40–45 centus už (elektros) kilovatvalandę, mes jau skundžiamės tokiomis kainomis. Graikijoje – apie 25 centai, Ispanijoje – 25–30 centų“, – sako banko „Luminor“ vyirausiasis ekonomistas Žygimantas Mauricas.\n\nAnot LNK, sutaupyti būtų galima nebent žiemojant Azijos šalyse, pavyzdžiui, Tailande arba Indonezijos Balio saloje.\n\n„Jeigu žmogus Lietuvoje turi aukštos energetinės klasės būstą su centriniu šildymu ar pats pasidaręs šildymą, tai Lietuvoje žymiai šilčiau, jaukiau būti, ir dažnu atveju netgi pigiau negu pietų Europos šalyse“, – sako Ž. Mauricas.\n\nDaliai aviakompanijų dėl išaugusių degalų kainų ir darbuotojų trūkumo teko laikinai apkarpyti savo skrydžio maršrutus. Tačiau Lietuvoje, kaip įprasta, atšauktos tik sezoninės kryptys.\n\n„Paprastai apie keliolika krypčių būna nevykdoma žiemos sezonu, tai yra vasaros sezono kryptys“, – sako Lietuvos oro uostų vadovas Aurimas Stikliūnas.\n\nŽiemos tvarkaraštis, savo ruožtu, pasipildė dviem naujomis slidinėjimo kryptimis.\n\n„Atsiranda dvi slidinėjimo kryptys – iš Vilniaus oro uosto į Turiną (Italija), taip pat į Grenoblio oro uostą (Prancūzija)“, – sako A. Stikliūnas.\n\nPasak kelionių organizatorių, slidinėjimo kryptys, palyginti su šiltųjų kraštų, brangs šiek tiek mažiau.\n\nČia galite pažiūrėti LNK video:",
    "Šešios vietos, kurias Europos kelionių ekspertai rekomenduoja aplankyti šį rudenį": "„Kainų šoką šį sezoną patyrė net ir tie keliautojai, kurie galėjo tai sau leisti, – teigia Davidas Prioras, kelionių klubo „Prior“ įsteigėjas. Dėl infliacijos jau ir taip rekordinės kainos kilo dar aukščiau – iki 50 proc. aukštesnio nei 2019 metais lygio, – ir net vasaros pabaigoje pasiektas dolerio ir euro paritetas nepajėgė to kompensuoti.\n\nŽmonės buvo priblokšti“, – pridūrė D. Prioras juokdamasis. Jau vien kainos vertė daugelį keliautojų gūžtis, o kur dar beprecedentės oro sąlygos, dėl kurių ne vienas pakeitė savo kelionės maršrutą ar pasirinko visiškai kitą kryptį. „Tokios vietos kaip Balearų salos ar Graikija kai kuriems žmonėms buvo tiesiog per karštos, – sako D. Prioras. – Pradėjome pastebėti, kad keliautojai iš šių vasaros piko kraštų pradėjo trauktis“. Ir apskritai ėmė vengti keliauti vasarą.\n\nBe abejo, sumanūs keliautojai (ir tie, kurie neturi vaikų ir nėra suvaržyti mokyklinių tvarkaraščių) jau seniai tyliai naudojasi nesuskaičiuojamais tarpinio sezono (angl. shoulder season) privalumais, mėgaudamiesi mažiau žmonių ir pigesnėmis kelionėmis į tokias mėgstamas vasaros vietas kaip Italijos Amalfio pakrantė ir Graikijos salos. Bet kadangi pagrindinis sezonas keliasi į rudenį, šie metai bus šiek tiek kitokie.\n\n„Anksčiau didesnis keliautojų srautų nuosmukis būdavo pastebimas nuo rugpjūčio iki rugsėjo, – teigia Charlesas Neville‘as iš Niujorke įsikūrusios kelionių operatorės „Jay Way Travel“. – Bet dabar šis laikotarpis persikelia į spalio ir net lapkričio mėnesius.“\n\nVis dėlto, anot Ch. Neville’o, gerų pasiūlymų yra, jeigu žinote, kur jų ieškoti. „Viskas priklauso nuo to, ar pavyks rasti tinkamą puikių oro sąlygų ir įperkamumo derinį, kol viskas dar atidaryta“, – sakė jis.\n\nToliau pateikiamos šešios geriausios tarpinio sezono vietos Europoje, kurias šiais metais renkasi keliautojai profesionalai.",
    "Europos čempionato C grupė: Giannio vedami graikai ir lyderio netekę italai": "Keturiose grupėse žais po šešias komandas. Į kitą etapą pateks pirmąsias keturias vietas grupėse užėmusios rinktinės.\n\nGrupių etape laukia itin intriguojančių ir įdomių mūšių, tad portalas tv3.lt pristatys visas Europos čempionato grupių komandas.\n\nŠįsyk Jūsų dėmesiui – C grupės apžvalga. Čia galite susipažinti su A grupe, o čia – su B grupe.\n\nGraikija\n\nFIBA EuroBasket reitingas: 3\n\nKomandos žvaigždė: Giannis Antetokounmpo\n\nTreneris: Dimitris Itoudis\n\nPraėjęs Europos čempionatas: 8 vieta\n\nApžvalga: Su naujuoju rinktinės treneriu graikai nusiteikę į aukščiausios prabos apdovanojimus šiame čempionate. Vienas geriausių Europos trenerių D. Itoudis savo dispozicijoje turi surinko puikią kariauną.\n\nŽinoma, neabejotinu graikų lyderiu bus NBA žvaigždė Giannis Antetokounmpo. Savo gerą sportinę formą jis jau įrodinėjo draugiškuose mačuose, kai varžovams sunkiai sekėsi jį stabdyti ir graikų monstras rinko skaičius arti trigubam dubliui.\n\nREKLAMA\n\nGraikai į pagalbą paskvietė natūralizuotą amerikietį Tylerį Dorsey. Sudėtyje bus ir puikiai Europoje pažįstami veidai –Nickas Calathesas, Kostas Sloukas (nors jam patyrus traumą yra tikimybė, kad jis gali ir nežaisti čempionate), kurie sudarys įspūdingą įžaidėjų grandį.\n\nTaip pat Eurolygoje žaidžiantys Ioannis Papapetrou ar Kostas Papanikolaou. Kol kas nėra aišku dėl aukštaūgio Georgioso Papagiannio, nes jis gali nespėti įsigydyti traumos.\n\nGraikai surinko puikią komandą, turi aišku lyderį, gerą trenerį, puikius žaidėjus visose grandyse. Su šia sudėtimi graikai galės ir solidžiai gintis, turi ir metikų bei aštrių žaidėjų ir tų, kaip, pavyzdžiui, abu įžaidėjai, kurie puikiai sugebės komandos nariu du prieš du situacijose.\n\nREKLAMA\n\nREKLAMA\n\nGraikai nabejotinai yra vieni iš ryškiausiu favoritų tapti čempionais. Grupių etape vargiai kas sugebės mesti jiems iššūki ir jie bus pirmi.\n\nKroatija\n\nFIBA EuroBasket reitingas: 11\n\nKomandos žvaigždė: Bojanas Bogdanovičius\n\nTreneris: Damiras Mulaomerovičius\n\nPraėjęs Europos čempionatas: 10 vieta\n\nApžvalga: Ne geriausius laikus išgyvenanti Kroatijos rinktinė pasirengę dar vienam bandymui Europos čempionate. Bet laukia daug sunkumų, nors sudėtį kroatai surinko tikrai gana solidžią.\n\nYra aukščiausio kalibro žaidėjas ir aiškus lyderis NBA žaidžiantis (Jutos klube šiemet per mačą rinkdavo 18,8 tšk. per mačą) B. Bogdanovičius, taip pat dar vienas NBA atstovas Dario Šaričius, naujasis Madrido „Real“ narys Mario Hezonja ar Ivica Zubacas. Komandai padės ir veteranas Krunoslavas Simonas.\n\nRinktinei padės ir natūralizuotas amerikietis Jaleenas Smithas. Vienas ALBA ekipos lyderių tik šiemet apsivilko Kroatijos rinktnės maršknėlius.\n\nREKLAMA\n\nREKLAMA\n\nŽvelgiant į kroatų sudėtį, jie tikrai vėlgi gali būti tas tamsusis čempionato arkliukas. Vis dėlto kroatų silpnybė gali būti silpna gynyba.\n\nBet kokiu atveju, ši rinktinė gali pabandyti įkąsti ir graikams, bet grupėje veikiausiai bus antri, o atkrintamosiose daug ką lems ir būsimas varžovas.\n\nItalija\n\nFIBA EuroBasket reitingas: 9\n\nKomandos žvaigždė: Achille Polonara\n\nTreneris: Gianmarco Pozzecco\n\nPraėjęs Europos čempionatas: 7 vieta\n\nApžvalga: Pesimistinės prognozės pasitvirrtino – pagrindiniu rinktinės ginklu čempionate turėjęs būti Bostono „Celtics“ krepšininkas Danilo Gallinari patyrė traumą ir negalės žaisti Europos čempionate.\n\nItalai neteko savo lyderio ir tai tikrai stiprus smūgis komandai. Tuo labiau, kad komandai čempionate nepadės ir ilgamečiai nariai Marco Belinelli ir Danielis Hackettas.\n\nŠiai rinktinei taip pat trūksta ir solidesnių aukštaūgių, tad italai vėl, matyt, bandys naudotis pavojingiausiu savo ginklu tritaškiais metimais, tačiau tai optimizmo neprideda, ypač kai, norint toli keliauti čempionate, reikės demonstruoti labai stabilų pataikymą.\n\nREKLAMA\n\nREKLAMA\n\nNesant aukščiau trims minėtiems krepšininkams dar daugiau atsakomybės tenka veteranui Nicolo Melli, karjerą NBA pradedančiam puolėjui Simone Fontecchio. Vedliu turėtų tapti Stambulo „Anadolu Efes“ vasarą papildęs Achille Polonara.\n\nBet kokiu atveju, netekus lyderio italams reikės itin susitelkti. Nepaisant visko, Italai vis vien veikiausiai varžysis dėl antrosios vietos grupėje su kroatais.\n\nUkraina\n\nFIBA EuroBasket reitingas: 18\n\nKomandos žvaigždė: Oleksejus Lenas\n\nTreneris: Ainaras Bagatskis\n\nPraėjęs Europos čempionatas: 15 vieta\n\nApžvalga. Latvių trenerio Ainaro Bagatskio treniruojami ukrainiečiai pabandus pakutenti padus grupės favoritams. Tiesa, bent jau draugiškų mačų cikle ukrainiečiai iškovojo vos vieną pergalę ir patyrė keturis pralaimėjimus.\n\nRinktinės gretose svarbiausi krepšininkai čempionate bus S. Mykhailiukas, praėjusį sezoną praleidęs G lygoje už Atlanto, bei taip pat už Atlanto žaidęs vidurio puolėjas Aleksejus Lenas. Pastarojo statistika Sakramento „Kings“ klube per mačą vidutiniškai siekė 6 tšk. ir 4,1 atk. kamuolio.\n\nREKLAMA\n\nREKLAMA\n\nSudėtyje bus Artiomas Pustavojus ir, žinoma, buvęs Šiaulių klubo gynėjas Issufas Sanonas, kuris yra vienas aštriausių ir pavojingiausių žaidėjų ukrainiečių gretose. Rinktinės sudėtyje išvysime ir jau komandos veteraną 33-ejų Denisą Lukašovą.\n\nUkraina yra gana įdomi rinktinė. Nors kalnų ukrainiečiai čempionate nenuvers, bet savo kovingumu ir su geru pataikymu iš distancijos gali pridaryti bėdų kai kurioms grupės rinktinėms. Stebint sudėtį ir galimybes, atrodo, kad ukrainiečiai tikrai surinko savo svarbiausius žaidėjus.\n\nRinktinės tikslas turėtų būti kelialapis į kitą etapą ir bent jau ketvirta vieta grupėje, o gal pavyks įkasti ir, pavyzdžiui, italams.\n\nDidžioji Britanija\n\nFIBA EuroBasket reitingas: 22\n\nKomandos žvaigždė: Luke'as Nelsonas\n\nTreneris: Nate'as Reinkingas\n\nPraėjęs Europos čempionatas: 22 vieta\n\nApžvalga. Britai stebino Europos čempionato atrankoje, kai grupėje iškovojo keturias pergales iš šešių galimų. Kelyje į pirmenybes jie įveikė ir vokiečius, ir juodkalniečius. Tiesa, per tuos langus varžovai neturėjo stipriausių krepšininų, bet britams tai mažiausiai turėtų rūpėti.\n\nREKLAMA\n\nREKLAMA\n\nEuropos čempionate britus į priekį turėtų vesti Luke'as Nelsonas, Ovie Soko ir Myleass Hessonas. Taip pat vienas labiausiai patyrusių rinktinės žaidėjų Danas Claras. Žinoma, bus ir patyręs aukštaūgis Gabe'as Olasenas.\n\nBritai tikrai gana įdomi rinktinė, nors komandai itin trūksta bent kiek stipresniuose klubuose Europoje žaidžiančių krepšninkų. Patirties trūkumas gali būti didelis faktorius čempionate.\n\nNors italai, kroatai ir, žinoma, graikai išlieka grupės favoritais, bet britai akistatose su ukrainiečiais ir estais aiškinsis, kam atiteks ketvirtoji grupės komanda.\n\nEstija\n\nFIBA EuroBasket reitingas: 21\n\nKomandos žvaigždė:\n\nTreneris: Jukka Toijala.\n\nPraėjęs Europos čempionatas: nedalyvavo.\n\nApžvalga: Vieną lyderį estų stovykloje išskirti sunku. Komandoje bus ir labai gerai draugiškose mačuose atrodęs naujasis panevėžiečių gynėjas Kristianas Kullamae, taip pat talentingasis Kerra Kriisa. Gynėjų linijoje Estijos rinktinė turi įdomių krepšininkų.\n\nREKLAMA\n\nREKLAMA\n\nČempionate žais ir vienas svarbiausių rinktinės narių puolėjas Siimas-Sanderis Vene.\n\nSu estais ir lietuviai žaidė du mačus pasirengimo cikle. Ten išryškėjo akivaizdi estų bėda – aukštaūgių trūkumas. Nors lyginti su lietuviais nereikėtų, bet ir apskritai šioje pozicijoje ir prieš kitus varžovus estai gali turėti didelių problemų.\n\nBuvęs „Ryto“ krepšininkas Kristjanas Kitsingas dažnai matomas toje pozicijoje, tačiau jis tikrai neturi tokio tvirto kūno. Estams, norint prasibrauti bent iki ketvirtosios vietos, reikės sužaisti puikų grupių etapą.\n\nBet kokiu atveju, šioje C grupėje virs arši kova dėl kelialapių į kitą etapą. Pirmos trys komandos gana aiškios, ketvirtoji, atrodo, yra Ukraina, bet ukrainiečių, estų ir britų tarpusavio dvikovose žiūrovai tikrai gali išvysti įdomias ir permainingas rungtynes.",
    "Atostogų beveik neturėjęs Giannis: „Žaisti Europoje – sunkiau nei NBA“ / Naujienos": "Giannis Antetokounmpo pripažino, kad po Europos čempionato jaučiasi šiek tiek pavargęs tiek fiziškai, tiek psichologiškai. Graikas atskleidė, kad žaisti Europoje yra sunkiau nei NBA.\n\nNuotr.: FIBA\n\nGiannis Antetokounmpo pasitinka 10-ąjį savo sezoną NBA lygoje. Šiemet jis prie Milvokio „Bucks“ komandos prisijungė tuo pat po Europos čempionato.\n\nGiannis Antetokounmpo Pozicija: PF, SF Amžius: 27 Ūgis: 211 cm Svoris: 98 kg Gimimo vieta: Atėnai, Graikija\n\n„Bucks“ žiniasklaidos dienoje graikas atskleidė, kad dėl tokio intensyvaus tvarkaraščio jaučia nuovargį.\n\n„Pražaidus tiek krepšinio per metus, reikia pertraukos. Ne tik fiziškai, bet ir psichologiškai. Atitrūkti nuo krepšinio ir pabūti su šeima ar tiesiog pasėdėti ant sofos ir valgyti Doritos. Skamba keistai, bet norint būti geriausiu – kartais to reikia“, – aiškino „Bucks“ lyderis.\n\nGiannis šią vasarą atstovavo Graikijos rinktinei, kuri EČ ketvirtfinalyje nusileido turnyro šeimininkams – vokiečiams. Nors tikslai su rinktine įvykdyti nebuvo, graikas patirtimi rinktinėje mėgavosi.\n\n„Žaisti už savo šalį – puiki patirtis, buvo smagu, – pasakojo Giannis. – Pirmą kartą mačiau tokius vieningus žmones. Visi gyveno viltimi, krepšinis grįžo į Graikiją. Nors iki medalių mums pritrūko, jaučiau, kad žmonės mumis tiki ir tai buvo nuostabu. Jie mus visur sekė ir visada palaikė.\n\nAtstovauti savo šaliai nėra lengva, žaidi po sava vėliava. Atrodo, kad mūsų rungtynes stebėjo 6 ar 7 milijonai žmonių, kai mūsų šalyje yra 10,5 mln. gyventojų, tai nuostabu. Esu šiek tiek pavargęs fiziškai ir psichologiškai, tačiau laukiu sezono.“\n\nĮ simbolinę Europos čempionato komandą išrinktas Antetokounmpo pripažino, kad žaisti Europoje – sunkiau.\n\n„Žaisti Europoje kur kas sunkiau nei NBA. Žinoma, NBA yra daugiau talento, tačiau Europoje viskas yra intensyviau. Varžovai tave spaudžia nuo galinės linijos, uždarinėja prasiveržimo kelius ir duoda daug daugiau fiziškumo.\n\nĮ NBA atėjau būdamas vaiku, atėjau būdamas niekuo. Manau, kad NBA mane šiek tiek išlepino. Kai žaidi svetur, taip nėra. Čia viskas lengva, neverčia tavęs sunkiai dirbti. Esame labai palaiminti“, – užbaigė 27-erių graikas.\n\nVisas pokalbis:",
    "To dar nebuvo: 2022-ųjų Europos čempionatas daužo rekordų knygas": "2007 m. Europos čempionatas tarp Rusijos ir Ispanijos baigėsi 60:59. Dabar Europos čempionate didesnis rezultatyvumas fiksuojamas po 2 kėlinių.\n\nNuotr.: FIBA\n\nKai nuskambėjo sirena ir abi komandos patraukė į rūbines, Graikija ketvirtfinalio metu turėjo 61 tašką, Vokietija – 57. Tai galėjo būti tipiškas Europos čempionato mačo galutinis rezultatas prieš dešimt metų. Tačiau šie skaičiai degė ilgosios pertraukos metu.\n\nEČ ketvirtfinalio rungtynės baigėsi 107:96 Vokietijos naudai. Tai buvo antrosios šio čempionato (iš dviejų iki šiol) ketvirtfinalio rungtynės, kai laimėjusi komanda pelnė bent 100 taškų.\n\nIr tai yra šio čempionato vizitinė kortelė – rezultatyvūs mačai su laisvu, gražiu puolimu.\n\nPaimkime, pavyzdžiui, Vokietiją. Rungtynės su Graikija jiems buvo trečiosios šiame čempionate, kuriose jie pasiekė triženklį taškų skaičių. Per pastaruosius 35 metus jie turėjo tik dvejas tokias rungtynes.\n\nGraikija pirmą kartą nuo 2001 m. praleido daugiau nei 100 taškų. Tai įvyko prieš 74 rungtynes.\n\nŠiais metais Vokietija pirmauja pagal taškų skaičių (93,6 tšk.), tačiau yra dar keturios komandos, kurios vidutiniškai pelno daugiau nei 90 taškų: Graikija (92,3), Serbija (92,0), Slovėnija (92) ir Ispanija (90,4).\n\n2017 m. buvo 2 komandos, kurių vidurkis viršijo 90 tšk. (Slovėnija ir Latvija), o 2005–2015 m. laikotarpiu – 0 komandų.\n\nRezultatyviausia 2013 m. Europos čempionato komanda Ispanija vidutiniškai pelnydavo po 78,3 taško. Šiemet to pakaktų tik 17 vietai.\n\n„Yra keletas tikrai gerų žaidėjų, – aiškino Vokietijos rinktinės treneris Gordonas Herbertas. – Turime keletą nepaprastai talentingų žaidėjų ir, manau, žmonės pradeda tai suprasti.“\n\nŠiuo metu keturi žaidėjai per rungtynes ​​vidutiniškai pelno daugiau nei 26 taškus – dar vienas itin didelis skaičius.\n\nGiannis Antetokounmpo (29,3), Luka Doncičius (28), Lauri Markkanenas (27,9) ir Aleksandras Vezenkovas (26,8) nuo 2003 m. renka daugiau taškų nei bet kuris kitas žaidėjas. Dirkas Nowitzki 2001 m. rinko po 28,7 taško ir anksčiau tai buvo geriausias rezultatas šiame amžiuje.\n\nŠiame EČ matėme, kaip Luka Dončičius sprogo su 47 taškais, o Lauri Markkanenas su 43. Tai antras ir septintas geriausi visų laikų individualūs pasirodymai.\n\n„Negalėjau išnagrinėti visų rungtynių kitose grupėse, bet mačiau rezultatus, o produktyvumas tikrai aukštas. Man tai patinka kaip krepšinio gerbėjui ir treneriui, – sakė Graikijos treneris Dimitris Itoudis. – Visi treneriai stengiasi iš savo žaidėjų išnaudoti viską, kas geriausia. Kai iš užtvaros išbėga puikus metikas, žaisite per jį.\n\nObstas yra toks, Wagneris moka skaityti susikeitimus, atsitraukite – jis pataikys. Puikūs metimai. Jei Giannis yra geras atviroje erdvėje ar baudos aikštelėje, tu turi jam duoti kamuolį. Stengiesi išspausti maksimumą iš geriausiu savo žaidėjų.“\n\nVienas iš dramatiškiausių visų laikų Europos čempionato finalų 2007 m. tarp Rusijos ir Ispanijos baigėsi 60:59 rusų naudai.\n\nDabar komandos per du kėlinius pelno tiek pat ar dar daugiau ir niekas dėl to nesiruošia skųstis.",
    "Priklausomi nuo Prancūzijos: kaip 2010 m. istorija gali padėti Lietuvai?": "Lietuvos rinktinė Europos čempionate nebėra priklausoma tik nuo savęs, tačiau 2010 m. Graikijos istorija leidžia tikėtis, jog dabartinis Prancūzijos rinktinės strategas Vincentas Collet pasimokė iš kitų ir antradienį sulauksime prancūzų malonės.\n\nNuotr.: FIBA\n\nNuotr.: FIBA\n\nNuotr.: FIBA\n\nNuotr.: FIBA\n\nNuotr.: FIBA\n\nPirmuosius tris susitikimus Europos čempionate pralaimėjusi Lietuvos rinktinė nebekontroliuoja savo likimo – reikės tikėtis Prancūzijos malonės.\n\nJei antradienį vyksiančiame mače Prancūzijos rinktinė pralaimės Bosnijai ir Hercegovinai, Lietuvos statusas čempionate iš pretendentų į apdovanojimus iškart pasikeis į turistų. Paskutinės dvejos mūsiškių rungtynės čempionate liktų formalumas.\n\nNors bosniai netikėtai įveikė Slovėniją, Prancūzija ant popieriaus yra gerokai stipresnė komanda už Bosniją ir Hercegoviną ir pernelyg jaudintis nereikėtų... bet kodėl prieš antradienį nesijaučiu užtikrintas?\n\nPirmiausia, prancūzų situacija. Vincento Collet auklėtiniai jau užsitikrino vietą atkrintamosiose ir rungtynėse su Bosnija ir Hercegovina bei Slovėnija galės rinktis sau varžovą aštuntfinalyje.\n\nTeoriškai, Prancūzija dar gali finišuoti pirmoje grupės vietoje, kuri buvo geidžiamiausia prieš pirmenybes, tačiau tam reikia ne tik dviejų pergalių, bet ir slovėnų bei vengrų laimėjimų prieš Vokietiją. Skamba nerealiai, tiesa?\n\nKita geidžiama vieta grupėje prieš čempionatą buvo įvardijama ne antroji ar trečioji, o ketvirtoji. Taip, aštuntfinalyje teks stipresnis varžovas, šiuo momentu atrodo tai – Turkija arba Ispanija, tačiau praėjus šį etapą, ketvirtfinalyje veikiausiai pavyks išvengti favoritų, Graikijos ir Serbijos, barjero.\n\nKol kas dar yra daug prielaidų ir nėra aiškios galutinės pozicijos kitose grupėse, bet jei ieškoti sąmokslo teorijų, prancūzai gali būti apsvarstę tokį scenarijų taikytis į ketvirtąją vietą. Tam tereiktų pralaimėti bosniams antradienį ir trečiadienį nusileisti Slovėnijai.\n\nToks sąmokslo teorijos išsipildymas būtų tikras košmaras Lietuvos rinktinei, bet taip jau istorijoje yra buvę. 2010 m. pavyzdys čia turbūt tinka labiausiai.\n\nTuomet Jono Kazlausko vadovaujama Graikijos rinktinė paskutiniame pasaulio čempionato grupės mače susitiko su Rusija, o po tų rungtynių būrys krepšinio specialistų ir patys rusai apkaltino varžovus tyčiniu pralaimėjimu.\n\nJau prieš mačą tuomet buvo spėliojama, ar komandos nebandys skaičiuoti įmanomų scenarijų, aštuntfinalyje siekdami išvengti pasaulio čempionų ispanų. Paskutinės mačo minutės ir graikų pralaimėjimas 69:73 tik dar padidino tokias kalbas.\n\n„Graikai padarė tai, ką buvo nusprendę padaryti. Tuo metu mes atlikome tai, ką liepė mūsų sąžinė. Vadovavomės tuo, kuo turi vadovautis visi atletai – visur ir visada žaisti dėl pergalės, – tuomet po mačo sakė Viktoras Chriapa. – Jeigu reikia rinktis tarp garbės ir medalių, renkuosi garbę. Žmonės žiūri į tavo charakterį, į tai, koks žmogus esi. Niekas tavęs nevertins pagal medalių ar apdovanojimų skaičių.“\n\nDar aštresnis šiuo klausimu tuomet buvo Rusijos rinktinės vyriausiasis treneris Davidas Blattas.\n\n„Jeigu atvirai, tai šlykštus jausmas. Žaidžiu krepšinį nuo vaikystės, kai buvau penkerių ar šešerių metų. Mano vaikai dabar žaidžia krepšinį ir visada sąžiningai. Bet po to, kas atsitiko praėjusią dieną, mano viduje liko nemalonus jausmas“, – piktinosi Blattas.\n\nPaklaustas, kada suprato, jog rungtynėse kažkas negerai, Blattas tikino, kad jau mačo pradžioje: „Supratau, kad tai ne krepšinis, o vaikų darželis.“\n\n„Atvykau į šį mačą su mintimi, kad abi rinktinės kausis dėl pergalės. Mes nenorėjome rinktis kito etapo varžovų. Nesvarbu, ar tai būtų buvusi Naujosios Zelandijos, Lietuvos ar Ispanijos rinktinė. Aš tikiu, jog Jonas Kazlauskas prie to, kas dėjosi aikštelėje, neprisidėjo. Bet Graikijos rinktinės žaidėjais jokiu būdu netikiu. Aš dirbau šioje šalyje ir pažįstu tuos krepšininkus“, – toliau dėstė Blattas.\n\nNuotr. Fotodiena.lt/R.Dačkus\n\nĮvykių sūkuryje tuomet buvo ir varžovo aštuntfinalyje laukė dabartinis Lietuvos rinktinės trenerių štabo narys Kęstutis Kemzūra, 2010 m. atvedęs mūsiškius į bronzos apdovanojimus pasaulio čempionate.\n\n„Reikia suprasti, kad Graikijos komandoje yra labai daug patyrusių žaidėjų, kurie yra kaip treneriai aikštelėje. Žinau, kad Jonas Kazlauskas nėra tokio dalyko šalininkas“, – apie galimą tyčinį graikų pralaimėjimą 2010 m. užsiminė Kemzūra.\n\nVis dėlto net jei Graikija ir tyčia pralaimėjo, planas išvengti Ispanijos aštuntfinalyje neišdegė. Tuomet aštuntfinalyje jie 72:80 neatsilaikė prieš tuometinius pasaulio čempionus ir tai tapo paskutinės Kazlausko rungtynės karjeroje stovint prie Balkanų pusiasalio rinktinės vairo.\n\nŠis atvejis tik dar kartą patvirtino, jog aikštėje reikia žaisti krepšinį, o ne bandyti tapti matematikais. Karma dažniausiai viską sustato į savo vietas.\n\nNiekas nėra 100 proc. užtikrintas, kad Graikija ir Serbija laimės savo grupes. Be to, nesi tikras, jog įveiksi aštuntfinalį, į jį patekęs iš ketvirtos vietos.\n\n2010 m. skandalingus įvykius puikiai turėtų prisiminti jau tuomet Prancūzijos rinktinei vadovavęs ir iki šiandien komandą į pergales vedantis vyr. treneris Vincentas Collet.\n\nTuomet būtent jo auklėtinių pralaimėjimas Naujosios Zelandijos dvyliktukui 12 taškų persvara sumaišė visas kortas graikams. Tai lėmė, jog ispanai paskutinę dieną netikėtai pakilo iki antrosios pozicijos grupėje.\n\nAr iš graikų pamokos Collet pasimokė, pamatysime jau antradienio rungtynėse su Bosnija ir Hercegovina. Nėra ramu, bet juk viltis miršta paskutinė.",
    "EČ atkrintamųjų dėlionėje lieka 4 nežinomieji": "Vietą atkrintamosiose jau turi: Ispanija, Turkija, Vokietija, Slovėnija, Prancūzija, Graikija, Ukraina, Italija, Kroatija, Serbija, Lenkija ir Suomija.\n\nNuotr.: FIBA\n\nEuropos čempionato grupės etape rinktinės jau sužaidė po ketverias rungtynes iš penkerių, o po jų 12 komandų jau žino, kad kovas pratęs atkrintamosiose.\n\nIš 24 turnyre dalyvaujančių ekipų keturios šansų žengti toliau nebeturi, o dar 8 rinktinės kovoja dėl 4 likusių vietų.\n\nVietą aštuntfinalyje jau turinčios rinktinės:\n\nA grupė: Ispanija, Turkija\n\nB grupė: Vokietija, Slovėnija, Prancūzija\n\nC grupė: Graikija, Ukraina, Italija, Kroatija\n\nD grupė: Serbija, Lenkija, Suomija\n\nPrieš paskutines grupės etapo rungtynes tinklalapis BasketNews pristato situacijas jose.\n\nA grupė\n\nSudėtingiausia situacija yra A grupėje, kurioje visos šešios grupės komandos dar turi šansų žengti tolyn.\n\nVietas kitame etape šioje grupėje jau turi Ispanijos (3-1) ir Turkijos (3-1) rinktinės. Jos tarpusavyje susitiks paskutiniame ture, kur kovos dėl pirmosios vietos grupėje.\n\nLikusios keturios rinktinės – Juodkalnija (2-2), Belgija (2-2), Bulgarija (1-3) ir Sakartvelas (1-3) šiandien kovos dėl paskutinių dviejų kelialapių į aštuntfinalį.\n\nŠiandien Bulgarija žais su Belgija, o šeimininkė Sakartvelo rinktinė – su Juodkalnija. Šioje grupėje įmanomas scenarijus, kad keturios rinktinės turės po 2 pergales ir 3 pralaimėjimus, o tuomet skaičiuosis tarpusavio rungtynėse ir taškų skirtumai.\n\nB grupė\n\nSituacija yra kiek paprastesnė B grupėje, kurioje žaidžia ir Lietuva.\n\nBerlyne tikrai išvysime Vokietijos (3-1), Slovėnijos (3-1) ir Prancūzijos (3-1) rinktines. Galutinė rikiuotė tarp šių komandų dar gali keistis įvairiai, priklausomai nuo šiandienos mačų.\n\nŠiandien slovėnai susikaus su Prancūzija ir jeigu laimėtų Slovėnija, tuomet ji grupėje užimtų pirmą vietą. Jeigu šioje dvikovoje laimėtų Prancūzija, o Vokietija įveiktų Vengriją, tai į pirmąją poziciją šoktelėtų šeimininkai vokiečiai.\n\nPrancūzai pirmoje vietoje atsidurs tik tuo atveju, jeigu nugalės slovėnus, o vokiečiai nusileis vengrams.\n\nB grupėje atvira yra likusi viena vieta – ketvirtoji. Dėl jos paskutiniame mače kovos Lietuva (1-3) ir Bosnija ir Hercegovina (2-2), laimėjusi komanda keliaus į Berlyną. Šių ekipų mačas – šiandien 15.30 val.\n\nVengrija (0-4) nebeturi šansų žengti į atkrintamąsias.\n\nC grupė\n\nPaprasčiausia situacija yra C grupėje, kurioje jau aiškios visos keturios į aštuntfinalį keliausiančios komandos.\n\nGraikai (4-0) jau turi užsitikrinę ne tik kelialapį į kitą etapą, bet ir pirmąją vietą grupėje. Ukraina (3-1), Italija (2-2) ir Kroatija (2-2) taip pat turi vietas atkrintamosiose, tačiau dar pakovos dėl geresnių vietų grupėje.\n\nTuo metu britai (0-4) ir estai (1-3) likusiame mače žais dėl garbės.\n\nD grupė\n\nĮdomi situacija yra ir Prahoje vykstančioje D grupėje.\n\nČia vietą aštuntfinalyje jau turi užsitikrinę Serbija (4-0), Lenkija (3-1) ir Suomija (2-2).\n\nSerbija ir Lenkija ketvirtadienį 22 val. kovos dėl pirmosios vietos grupėje.\n\nDėl paskutinės vietos atkrintamosiose kovoja Izraelis (2-2) ir Čekija (1-3). Šios dvi komandos paskutiniame ture susidurs tarpusavyje.\n\nJeigu laimės Izraelis, tai iškart pateks į aštuntfinalį.\n\nTuo metu čekams net ir pergalės atveju dar gali būti užkirstas kelias – jeigu Suomija pralaimėtų prieš Nyderlandus, būtų skaičiuojamas trijų komandų tarpusavio taškų santykis. Tuomet čekams būtų būtina pergalė prieš Izraelį bent 7 taškų persvara.\n\nNyderlandai (0-4) šansų patekti į kitą etapą nebeturi.",
    "Lietuvos verslas laukia paramos: kas jau daroma kitose Europos šalyse": "Seimo nariai „Delfi“ pateikė pasiūlymų, kaip galėtų atrodyti visas paramos verslui paketas.\n\n„Kaip viena iš priemonių, turėtų būti lengvatinės paskolos, garantijos ir subsidijos verslui. Turime užtikrinti trumpalaikį įmonių likvidumą, parengti energijos sąnaudų mažinimo programą ir pagalbą nuo kainų kilimo nukentėjusioms įmonėms. Kelios iš realių priemonių – mokesčių atidėjimas ir energetikos kaštų, viršijančių 10 proc. įmonės sąnaudų, kompensavimas“, – sakė L. Savickas.\n\nTuo metu V. Mitalas, be kita ko, paminėjo mokesčių atidėjimo automatizavimą.\n\n„Taip pat aš ir viešai, ir neviešai siūlau pritarti kai kurių verslininkų keliamai minčiai ir mokesčių atidėjimą automatizuoti. Valstybinė mokesčių inspekcija nuolat taiko mokesčių atidėjimus, tačiau šį procesą supaprastinus tai būtų teigiama žinia“, – sakė jis.\n\nTuo metu Valstybės kontrolės Biudžeto stebėsenos departamento vyriausiasis ekonomistas Jaroslavas Mečkovski priminė, kad užsitęsus energetinių išteklių kainų šuoliui, paramos priemonės gali tapti nepakeliamai brangios.\n\n„COVID-19 pandemijos metu Valstybės kontrolė buvo atkreipusi dėmesį, kad Lietuvoje 80 proc. viso 2020 metų COVID-19 paketo (euro zonoje – 17 proc.) sudarė biudžetinės priemonės: subsidijos, socialinės išmokos, įvairūs įmonių patiriamų išlaidų kompensavimai ir kt.\n\nToks pagalbos pobūdis lėmė labai išaugusį valdžios sektoriaus deficitą ir skolos lygį, sumažėjęs bankrotų skaičius rodė, kad išaugo įmonių „zombių“ skaičius“, – sakė jis.\n\nKą daro kitos šalys\n\nPastarąjį kartą rugsėjo 21 dieną atnaujintoje „Bruegel“ ataskaitoje dėstoma, kad vienokias ar kitokias pagalbos priemones verslui nuo 2021 metų rugsėjo iki 2022 metų rugsėjo yra priėmusios Austrija, Bulgarija, Estija, Suomija, Graikija, Italija, Norvegija, Slovėnija, Ispanija ir Jungtinė Karalystė.\n\n„Vyriausybė taip pat siūlys paramą įmonėms atidėdama kai kurių mokesčių mokėjimą ir skirs 250 mln. eurų investicijų paramą, skirtą padėti sumažinti energetinį priklausomybę nuo rusiškų dujų“, – rašoma apie paramą Austrijoje.\n\nTuo metu Bulgarijoje pristatyta priemonė, kuri leistų du mėnesius įmonėms kompensuoti po 55 eurų už megavatvalandę. Subsidijoms reikalingi 225 mln. eurų eurų buvo gauti iš Kozlodujaus atominės elektrinės viršpelnio.\n\n„Bruegel“ nurodo, kad Suomijoje paramos sulaukė žemės ūkio sektorius. „Skirta 219 mln. eurų tiesioginės paramos žemės ūkio sektoriui. Taip pat jis laikinai atleistas nuo nekilnojamojo turto mokesčio už žemės ūkio pastatus (13 mln. eurų), Panašus 75 mln. eurų paketas buvo pritaikytas ir logistikos sektoriui“, – rašoma ataskaitoje.\n\nGraikijoje subsidijų elektros sąskaitoms sulaukė smulkusis verslas.\n\n„Subsidija iš pradžių siekė 9 eurus už pirmąsias 300 kilovatvalandžių (kWh), sunaudotų per mėnesį, vėliau daliai vartotojų buvo padidinta iki 18 eurų. 2022 m. sausio 7 d. subsidija namų ūkiams buvo padidinta iki 42 eurų už pirmuosius 300 kWh, o įmonėms – iki 65 eurų/MWh (neatsižvelgiant į dydį, sektorių ir įtampos lygį)“, – nurodo „Bruegel“.\n\nTarp naujausių Italijos sprendimų – rugsėjo 16 dieną Vyriausybės priimtas dekretas.\n\n„Naujojo paketo vertė – 14 mlrd. eurų (6,2 mlrd. eurų iš papildomų pajamų). Jame padidintos mokesčių lengvatos verslui – tiek nuolaidos procentais, tiek galinčių pretenduoti įmonių skaičius, įtraukiant smulkųjį verslą, barus ir restoranus“, – nurodo analitinis centras.\n\nNorvegija, pasak „Bruegel“, parama skiriama žemės ūkiui ir šiltnamiams (52 mln. eurų). Slovėnijoje labiausiai paveiktiems ekonomikos sektoriams skirta 70 mln. eurų.\n\nTuo metu Jungtinėje Karalystėje viena naujausių priemonių – siekis iki 2030 metų privačiame sektoriuje investuoti 100 mlrd. svarų sterlingų ir sukurti 480 tūkst. „švarių darbo vietų“.\n\nSunkiai palyginama\n\nJ. Mečkovski komentavo, kad kalbant apie viešuosius finansus ir pagalbos priemones tiek verslams, tiek namų ūkiams, labai svarbu siekti, kad viešųjų finansų situacija būtų valdoma ir neprastėtų ateityje.\n\n„Sudėtinga vertinti pagalbos priemones lyginant jas tarp šalių, nes situacija jose dėl anksčiau priimtų sprendimų ir kitų veiksnių yra skirtinga. Tai yra, jos skirtingai išgyveno pandemiją, skyrėsi ir skatinimo paketai, viešųjų finansų situacija vystėsi nevienodai.\n\nBe to, kompensaciniai mechanizmai ir kainas veikiančios priemonės sumažina infliacijos rodiklių palyginamumą tarp Europos Sąjungos šalių. Pavyzdžiui: kainų įšaldymą pasirinkusiose šalyse, tokiose kaip Malta ar Vengrija, energijos komponentės kainų augimas yra mažas, palyginus su šalimis, kurios rinkosi mažesnės apimties arba mažiau tiesiogiai infliaciją veikiančią paramą“, – sakė jis.\n\nValstybės kontrolės atstovas pabrėžė, kad šiuo atveju nežinoma, kiek energijos išteklių kainos išliks aukštos.\n\n„Europos Komisija pažymi, kad turėtų būti užtikrintas sklandus perėjimas nuo plataus masto paramos ekonomikai pandemijos laikais prie laikinų ir tikslinių priemonių. Jai antrina ir kitos tarptautinės organizacijos: Europos centrinis bankas, Ekonominio bendradarbiavimo ir plėtros organizacija, Tarptautinis valiutos fondas.\n\nUžsitęsus energetinių išteklių kainų šuoliui, paramos priemonės gali tapti nepakeliamai brangios, todėl dabar metas investuoti į ilgalaikius sprendimus, tokius kaip atsinaujinantys energijos šaltiniai. Tuo metu subsidijos gali paveikti konkurencinę aplinką, yra brangios, mažina paskatas efektyviai vartoti išteklius. Siekiant greitai reaguoti, horizontaliosios priemonės yra įmanomos, bet laikinos, keliems mėnesiams, kol būtų rastas tvaresnis sprendimas. COVID-19 pandemijos metu Valstybės kontrolė buvo atkreipusi dėmesį, kad Lietuvoje 80 proc. viso 2020 metų COVID-19 paketo (euro zonoje – 17 proc.) sudarė biudžetinės priemonės: subsidijos, socialinės išmokos, įvairūs įmonių patiriamų išlaidų kompensavimai ir kt.\n\nToks pagalbos pobūdis lėmė labai išaugusį valdžios sektoriaus deficitą ir skolos lygį, sumažėjęs bankrotų skaičius rodė, kad išaugo įmonių „zombių“ skaičius. Remiantis netiesioginį valdžios sektoriaus balansui poveikį turinčiomis priemonėmis, pavyzdžiui, garantijomis ar paskolomis, galima būtų pasiekti reikšmingai mažesnio deficito ir skolos vidutinio laikotarpio pabaigoje“, – sakė jis.\n\nParamos jau yra\n\nV. Mitalas komentavo, kad verslo įmonės jau dabar gali pasinaudoti apie 300 mln. eurų siekiančia valstybės pagalba – COVID-19 paskolų (kurios galioja iki 2022 spalio pabaigos), tiesioginių paskolų nuo trečiųjų šalių veiksmų (galioja iki kitų metų pabaigos).\n\n„Be to, kreiptis dėl garantijų eksportui, paskoloms, lizingui, kompensacijoms už palūkanas, ir pan. Per pirmąjį 2022 metų pusmetį „Invega“ skyrė beveik 160 mln. eurų finansavimą bei parėmė daugiau kaip 2,5 tūkst. Lietuvos verslų. Garantijoms skirta daugiau nei 200 mln. eurų. Tai apima garantijas paskoloms, lizingui, eksportui, individualios garantijos, skirtos padėti išspręsti užstato bankams problemą.\n\nŠiuo metu derinama 50 mln. eurų apyvartinės ir investicinės paskolos tiek stambiam, tiek smulkiam verslui, pagal EK patvirtintą laikinąjį karo komunikatą, skirtos ekonomikai remti reaguojant į karo Ukrainoje sukeltą krizę.\n\nŠį rudenį Ekonomikos ir inovacijų ministerija planuoja skelbti kvietimus verslui gauti Europos Sąjungos struktūrinių fondų paramą, skatinant energiją taupančių technologijų diegimą pramonėje. Įmonės galės atlikti energijos vartojimo efektyvumo auditus bei investuoti į atsinaujinančius energijos išteklius ar energiją taupančias technologijas. Tam šiemet numatoma skirti 45 mln. eurų“, – dėstė jis.\n\nSiūlo dar\n\nV. Mitalas pridūrė, kad pats ir viešai, ir neviešai siūlo pritarti kai kurių verslininkų keliamai minčiai ir mokesčių atidėjimą automatizuoti.\n\n„VMI nuolat taiko mokesčių atidėjimus, tačiau šį procesą supaprastinus tai būtų teigiama žinia.\n\nBe šių priemonių taip pat siūlome įvertinti pelno mokesčių pokyčius. Ekonominio sulėtėjimo laikotarpiu įprastai įmonės sumažina investicijas. Siekiant to išvengti, siūlome valstybei apsispręsti ir pradėti diegti paskirstomojo pelno mokesčio modelį, kuris sukurtų svarią mokestinę paskatą investuoti į technologinį atsinaujinimą ir našumą didinančias priemones.\n\nTaip pat siūlome pratęsti 9 proc. dydžio PVM lengvatinio tarifo taikymą apgyvendinimo ir maitinimo sektoriams. Pats esu registravęs siūlymą dėl maitinimo įstaigų. Apgyvendinimo įstaigoms lengvatinis tarifas galėtų likti ir nuolatinis, nes tokia praktika yra beveik visose ES valstybėse.\n\nVisų šių išlaidų pagrindinis šaltinis – biudžeto ir skolintos lėšos, todėl ir jų intensyvumas turės būti subalansuotas, nes nėra jokių galimybių įvedinėti naujų mokesčių nuo kitų metų pradžios pagal Konstitucinio Teismo išaiškinimą ir normalią teisėkūros praktiką.\n\nBe to – mes ir šiaip nematome, kad naujų mokesčių įvedimas yra tikslinga priemonė. Jei Vyriausybė ar Seimas spręs dėl naujų mokesčių rūšių ar tarifų kaitos, mes pasisakysime už kai kurių mokesčių mažinimą, taip nenukrypstant nuo kurso Lietuvoje turėti augimui palankią mokestinę bazę“, – sakė jis.\n\nNedovanotinai vėluoja\n\nL. Savickas sakė, kad žvelgiant į tai, kaip kitos ES šalys reaguoja į pasaulinį chaosą elektros energijos rinkoje, energetikos kainų karą ir augančią infliaciją, aiškiai matosi, kad Lietuva su sprendimais velkasi uodegoje.\n\n„Sprendimų būtinybė, turinti amortizuoti gyventojų finansinę naštą ir verslo patiriamas išlaidas, nedovanotinai vėluoja taip tik gilindama krizę.\n\nSprendžiant dėl pagalbos priemonių paketo gyventojams, negalima į antrą planą nustumti ir verslų. Jie jau kuris laikas signalizuoja apie pasiektą raudoną ribą, nuo kurios prasidės bankrotų banga, įstumsianti ir gyventojus, ir visą šalį į dar didesnę krizę“, – sakė jis.\n\nPašnekovas pastebėjo, kad Europos valstybės, palyginus su Lietuva, taiko daugiau ir įvairesnių paramos priemonių.\n\n„Paramą verslui, įskaitant smulkųjį ir vidutinį, numato ženkli dalis Europos valstybių – Austrija, Bulgarija, Čekija, Estija, Graikija, Ispanija, Italija, Norvegija, Suomija ir kt.\n\nParamos verslui paketas turi būti priimtas lygiagrečiai su paramos gyventojams priemonėmis. Kaip viena iš priemonių, turėtų būti lengvatinės paskolos, garantijos ir subsidijos verslui. Turime užtikrinti trumpalaikį įmonių likvidumą, parengti energijos sąnaudų mažinimo programą ir pagalbą nuo kainų kilimo nukentėjusioms įmonėms.\n\nKelios iš realių priemonių – mokesčių atidėjimas ir energetikos kaštų, viršijančių 10 proc. įmonės sąnaudų, kompensavimas.\n\nSiekiant išvengti didelių svyravimų darbo rinkoje, turime apsvarstyti galimybę sugrąžinti kompensacijas verslui už darbuotojų prastovas“, – sakė L. Savickas.",
    "C grupės ketvertas aiškus, kai kaimynų mūšyje Italija palaužė Kroatiją": "Simone Fonteccchio ir Nicolo Melli pelnė po 19 taškų ir ištempė Europos čempionato šeimininkus į atkrintamąsias varžybas.\n\nPo netikėto pralaimėjimo Ukrainai į neramią erdvę patekusi Italija atsitiesė per pirmadienio banguotas rungtynes.\n\nJose trečiajame kėlinyje italai turėjo 9 taškų pranašumą, bet paskui jau Bojano Bogdanovičiaus traukiami kroatai persvėrė rezultatą ir pirmavo 6 taškais ketvirto kėlinio pradžioje.\n\nItalai pataikė 12 tritaškių iš 33, o daugiausiai – 4 pataikė S.Fontecchio.\n\nKroatija laimėjo kovą dėl kamuolių 44:34, bet suklydo 18 kartų, Dario Šaričiui praradus kamuolį 6 kartus.\n\nItalija: Simone Fonteccio ir Nicolo Melli po 19, Alessandro Pajola, Giampaolo Ricci ir Achille Polonara po 8;\n\nKroatija: Bojanas Bogdanovičius 27, Ivica Zubacas 13, Dario Šaričius 10, Jaleenas Devonas Smithas 9, Mario Hezonja 8.\n\nC grupėje jau aišku, kad iš Milano į atkrintamąsias varžybas Berlyne keliaus Graikija, Ukraina, Italija ir Kroatija.\n\nItalų pergalė galutinai užgesino estų viltis. Net ir laimėję paskutinį mačą prieš graikus ir paviję pergalių skaičiumi italus ir kroatus (prie šių nesėkmių), Estijos krepšininkai yra pralaimėję jiems tarpusavio rungtynes.\n\nŠioje grupėje trečiadienį paskutiniame ture žais: Kroatija – Ukraina, Graikija – Estija ir Italija – Didžioji Britanija.",
    "Paaiškėjo visos Europos krepšinio čempionato ketvirtfinalių poros": "Europos krepšinio čempionatas Berlyne tęsiasi šeimininkei Vokietijai, Prancūzijai, Slovėnijai, Ispanijai, Italijai, Suomijai, Lenkijai bei Graikija.\n\nAštuonios į ketvirtfinalį patekusios komandos buvo suskirstytos ir keturias poras:\n\nIspanija – Suomija\n\nSlovėnija – Lenkija\n\nPrancūzija – Italija\n\nVokietija – Graikija\n\nAntradienį žais Ispanija – Suomija bei Vokietija – Graikija, o trečiadienį bus žaidžiamos Prancūzijos – Italijos ir Slovėnijos – Lenkijos rungtynės.\n\nEuropos krepšinio čempionato pusfinaliai bus žaidžiami rugsėjo 16-ąją, o finalas – rugsėjo 18-ąją. Visos rungtynės bus žaidžiamos Berlyne.",
    "Kaip atsiskaitinėsime grynaisiais pinigais nuo lapkričio 1 d.": "Nuo 2022 m. lapkričio 1 d. ketindami atsiskaityti grynaisiais pinigais turime įsivertinti, ar mūsų mokamos sumos dydis yra leistinas įstatymais, nes net nenorėdami galime tapti įstatymo pažeidėjais, kai neigiamų pasekmių sulaukia tiek grynųjų pinigų mokėtojas, tiek juos priėmęs asmuo.\n\nNuo 2022 m. lapkričio 1 d. ketindami atsiskaityti grynaisiais pinigais turime įsivertinti, ar mūsų mokamos sumos dydis yra leistinas įstatymais, nes net nenorėdami galime tapti įstatymo pažeidėjais, kai neigiamų pasekmių sulaukia tiek grynųjų pinigų mokėtojas, tiek juos priėmęs asmuo.\n\nAtsiskaitymų grynaisiais pinigais ribojimo įstatymas\n\nNesąžiningai veikiančių įmonių vengimas mokėti mokesčius, siekis apskaityti smulkiajame versle cirkuliuojančius grynuosius pinigus, pagerinti mokesčių surinkimą, vykdyti pinigų plovimo ir teroristų finansavimo prevenciją - dėl šių ir kitų priežasčių 2022 m. birželio 23 d. Seimas priėmė Lietuvos Respublikos atsiskaitymų grynaisiais pinigais ribojimo įstatymą Nr. XIV-1165.\n\nAktualu tai, kad atsiskaitymams grynaisiais pinigais nustatoma 5 000 eurų riba taikoma visiems atsiskaitymams ir mokėjimams, kuriuos atlieka tiek verslą vykdantys, tiek ir verslu neužsiimantys juridiniai ir fiziniai asmenys bei nuolatiniai Lietuvos gyventojai ar užsieniečiai.\n\nSvarbu atkreipti dėmesį, kad įstatymo nuostata dėl mokėjimų už sandorį dalimis yra aiški - už sandorį gali būti mokama grynaisiais pinigais per kelis kartus tol, kol pasiekiama nustatyta riba, t. y. 5 000 eurų, taip pat įstatymas nurodo, kad likusi sandorio dalis turėtų būti apmokėta negrynaisiais pinigais. Taigi, sandorio išskaidymas į smulkesnius, siekiant apeiti įstatymu nustatytus ribojimus, yra negalimas.\n\nRibojimų išimtys\n\nTiesa, įstatymas numato ir atvejus, kai ribojimas netaikomas - tai mokėjimų atvejai, nustatyti kituose įstatymuose; mokėjimai, atliekami per įstatymais nustatytus mokėjimo paslaugų teikėjus, kai užtikrinamas kliento tapatybės nustatymas; kai mokėjimų pagal sandorį negalima atlikti negrynaisiais pinigais, nustatyta tvarka apie tai informuojant mokesčių administratorių. Tačiau tai nėra taikoma vykdant įprastą verslo veiklą.\n\nIš vienos pusės, paslaugų verslo atstovų nuomone, priimtas ribojimas apsunkins prekybą, ypač tuose versluose, kur grynaisiais pinigais atsiskaitoma dažniau - viešojo maitinimo, statybų, automobilių prekybos ir remonto srityse. Iš kitos pusės, Lietuvos verslo konfederacija siūlė visiškai uždrausti atsiskaitymus grynaisiais pinigais tarp juridinių asmenų argumentuodami, kad tik toks draudimas būtų efektyvus, siekiant sumažinti mokesčių ir akcizų vengimą, o ir įmonėms mažėtų kaštai dėl grynųjų pinigų tvarkymo, inkasavimo ir pan.\n\nNurodymai atsiskaityti tik negrynaisiais pinigais\n\nVertinant Europos Sąjungos (ES) šalių taikomą praktiką atsiskaitymams grynaisiais pinigais, galima pastebėti, kad vieningos politikos šiuo klausimu nėra. Vokietija, Airija, Austrija nenustato jokių apribojimų atsiskaitymams grynaisiais pinigais, kitose ES šalyse ši suma svyruoja nuo 500 eurų (Graikija) iki 7 200 eurų (Latvija).\n\nVis tik priimtas naujasis įstatymas nėra vienintelė priemonė, kuri jau taikoma siekiant apriboti grynuosius pinigus. Lietuvos Respublikos (LR) Mokesčių administravimo įstatymas taip pat numato atvejus, kai mokesčių mokėtojui gali būti duoti nurodymai atsiskaitymus vykdyti tik negrynaisiais pinigais. O nuo 2022 m. sausio 1 d. įsigaliojo Darbo kodekso pataisos, pagal kurias tiek darbo užmokestis, tiek kitos su darbo santykiais susijusios išmokos mokamos tik pavedimu į darbuotojo sąskaitą.\n\nPo naujojo įstatymo priėmimo sekė Mokesčių administravimo įstatymo pakeitimai, numatantys pasekmes nepaisantiems atsiskaitymų grynaisiais pinigais ribojimo - patikimo mokesčių mokėtojo statuso praradimas ar negalėjimas pagrįsti sandorių juridinę galią turinčiais dokumentais. Pakeliui ir Administracinių nusižengimų kodekso pakeitimas ir papildymas.\n\nKova su šešėline ekonomika ir mokesčių vengimu\n\nKol kas nėra aišku, kaip pokyčiai palies LR Pinigų plovimo ir teroristų finansavimo prevencijos įstatymą, kurio nuostatos asmenims, besiverčiantiems ūkine veikla - prekyba turtu, numato kliento ir naudos gavėjo tapatybės nustatymo pareigą, kai atsiskaitoma grynaisiais pinigais už turtą, kurio suma lygi ar viršija 10 000 eurų. Taip pat neaišku, kaip keisis prievolė pateikti kliento duomenis Finansinių nusikaltimų tyrimo tarnybai apie kliento operacijas grynaisiais pinigais, kurių suma lygi ar viršija 15 000 eurų.\n\nMatome, kad vykdomoji valdžia ir toliau siekia mažinti šešėlinę ekonomiką, didinti neteisėtų sandorių kontrolę, sumažinti mokesčių vengimą. Kaip priimtas naujasis įstatymas prisidės siekiant šių tikslų, matysime tik praėjus laikui, o šiuo metu verslui svarbu žinoti apie įstatymų pokyčius bei jiems tinkamai pasirengti.",
    "ES kviečia JK, Ukrainą ir Turkiją į Europos politinės bendrijos viršūnių susitikimą": "Jungtinė Karalystė, Ukraina ir Turkija pakviestos dalyvauti kitą mėnesį Prahoje vyksiančiame pirmajame Europos politinės bendrijos susitikime, ketvirtadienį pranešė Europos Sąjunga.\n\nIdėją sukurti politinio dialogo ir bendradarbiavimo platformą su panašiai mąstančiomis žemyno šalimis anksčiau šiais metais iškėlė Prancūzijos prezidentas Emmanuelis Macronas.\n\n2020 metų pradžioje iš ES išstojusios JK ministrė pirmininkė Liz Truss kol kas nepranešė, ar dalyvaus spalio 6 dieną rengiamame aukščiausiojo lygio susitikime.\n\nAnksčiau šį mėnesį premjere tapusi L. Truss papiktino ES, kai, eidama užsienio reikalų sekretorės pareigas, pasiūlė iš dalies atšaukti susitarimą, reglamentuojantį prekybos su Šiaurės Airija taisykles po „Brexito“.\n\nKlausimas, ar siųsti kvietimą Turkijai, turinčiai įsisenėjusių teritorinių ginčų su ES narėmis Graikija ir Kipru, 27 šalis vienijančiame bloke sukėlė nemažai diskusijų.\n\nTurkų prezidentas Recepas Tayyipas Erdoganas dar nepatvirtino, ar dalyvaus susitikime.\n\nVienas ES pareigūnas sakė, kad pradiniai „informaciniai susitikimai“ su pakviestaisiais buvo „labai sėkmingi“.\n\n27 ES valstybės narės į viršūnių susitikimą kviečiamos automatiškai.\n\nTaip pat kviečiami dalyvauti Armėnijos, Azerbaidžano, Sakartvelo, Moldovos, Norvegijos, Šveicarijos ir šešių Vakarų Balkanų šalių vadovai.",
    "Italų veteranas L.Datome: „Garbė žaisti prieš Giannį“": "G.Antetokounmpo pirmame mače tiesiog dominavo aikštėje ir nukalė graikams sunkią pergalę prieš Kroatiją.\n\nPaklaustas, kaip ketina sustabdyti G.Antetokounmpo, Italijos krepšinio veteranas Luigi Datome kalbėjo:\n\n„Bandysime viską. Jis nuostabus žaidėjas ir bus garbė žaisti prieš jį. Darysime viską, kad apsunkintume jam gyvenimą“.\n\nAchille Polonara pridūrė, kad Graikijos rinktinė ir be Giannio turi aukščiausio kalibro žaidėjų,\n\n„Graikija – puiki rinktinė. Turi tokius žaidėjus kaip Sloukas, Papanikolaou, Papapetrou ar Dorsey, kurie irgi gerai žaidė su kroatais. Norėdami laimėti, turime sužaisti tobulai“, – kalbėjo A.Polonara.\n\nItalijos rinktinė čempionate verčiasi be savo žvaigždės Danilo Gallinari.\n\n„Mums tai didelis praradimas, jis mūsų lyderis, bet, kai jo nėra, kiekvienas stengiasi įdėti papildomų pastangų“, – sakė A.Polonara.\n\nEuropos čempionatuose Graikijos ir Italijos rinktinės nebuvo susitikusios nuo 2013 metų, o graikai paskutinį kartą italus žemyno pirmenybėse įveikė 2001 metais.",
    "Didžiulė sensacija Europos čempionate: Serbijos rinktinė – eliminuota": "Vieni pagrindinių viso turnyro favoritų serbai, iki šiol pirmenybėse žygiavę be kluptelėjimų ir užtikrintai laimėję D grupės varžybas, netikėtai 86:94 (28:20, 23:25, 17:21, 18:28) neatsilaikė prieš tik ketvirtą vietą C grupėje užėmusią Italiją.\n\nNors ir nesustabdė Nikolos Jokičiaus (32 taškai, 13 atk. kam., 41 naud. balas), italai tiesiog užmėtė varžovus tritaškiais (16) bei pasiuntė oponentus namo.\n\n\n\nLaimėti jiems nesutrukdė ir tai, kad trečiame kėlinyje antra technine pražanga nubaustas strategas Gianmarco Pozzecco turėjo palikti aikštelės prieigas.\n\nNugalėtojams 22 taškus sukaupė Marco Spissu (6/9 tritaškiai), 21 – Nicolo Melli, 19 – Simone Fontecchio (3/6 tritaškiai), 16 – Achille Polonara (3/4 tritaškiai).\n\nSerbams 16 taškų pridėjo Vasilijė Micičius (1/8 tritaškis, 8 rez. perd.), 12 – Nikola Kaliničius.\n\nItalai ketvirtinalyje susigrums su Prancūzijos atstovais, kurie tik po pratęsimo 87:86 įveikė Turkijos komandą.\n\nGalingai susitikimą pradėję serbai jau pirmo kėlinio viduryje įgijo dviženklę persvarą – 20:9. Svetislavo Pešičiaus auklėtiniai pirmąjį ketvirtį laimėjo 28:20.\n\nAntrą kėlinį 7 taškais iš eilės atidarė Nikola Jokičius, o po Marko Jagodičiaus-Kuridžos tolimo metimo – 38:24. Tiesa, italai, vedami Simone Fontecchio ir Nicolo Melli, iki didžiosios pertraukos gerokai priartėjo – 51:45.\n\nSerbai vėl susikrovė kiek solidesnį pranašumą (59:49), tačiau G. Pozzecco treniruojami vyrukai ne tik jį panaikino, bet ir po Marco Spissu tritaškio šūvio persvėrė rezultatą savo naudai – 63:66. Visgi Serbijos komanda nesutriko – 68:66.\n\nĮsimėtę M. Spissu ir Achille Polonara ėmė kurti tikrą sensaciją: įpusėjus lemiamam kėliniui – 70:82. Kosminį tritaškį su pražanga įskraidinęs N. Jokičius gaivino serbų šansus – 74:82. Vis dėlto italai su S. Fontecchio priešakyje žaidė lyg ant sparnų ir skriete nuskriejo į pergalę.\n\nVisos Europos čempionato aštuntfinalio poros:\n\nšeštadienis\n\n13 val. Turkija – Prancūzija 86:87 po pratęsimo.\n\n15.45 val. Slovėnija – Belgija 88:72.\n\n19 val. Vokietija – Juodkalnija 85:79.\n\n21. 45 val. Lietuva – Ispanija 94:102 po pratęsimo.\n\nsekmadienis\n\n13 val. Ukraina – Lenkija 86:94.\n\n15.45 val. Suomija – Kroatija 94:86.\n\n19 val. Serbija – Italija 86:94.\n\n21.45 val. Graikija – Čekija.",
    "Portugalų kerštas: už prakirstą Ronaldo nosį – negailestingas sutriuškinimas": "Į pirmą vietą 2 grupėje pakilusiai Portugalijos rinktinei du įvarčius pelnė gynėjas Diogo Dalotas, po vieną pridėjo Bruno Fernandešas ir Diogo Jota.\n\n12 min. Portugalijos rinktinės lyderis Cristiano Ronaldo varžovų baudos aikštelėje susidūrė su Čekijos rinktinės vartininku Tomašu Vacliku. Susidūrimo metu čekas alkūne pataikė portugalui į veidą ir prakirto nosį.\n\nCristiano Ronaldo in tonight’s game against Czech Republic! 😳 pic.twitter.com/l0zvKUsZK6 — SPORF (@Sporf) September 24, 2022\n\nNors iš žaizdos sruvo kraujas, tačiau po medikų apžiūros C. Ronaldo sugrįžo į aikštę ir žaidė visas rungtynes. Jų pabaigoje 37-erių futbolininkas rezultatyviu perdavimu prisidėjo prie ketvirtojo įvarčio.\n\nJOTA SCORES A GOAL WITH A WORLD CLASS OUT OF THIS WORLD ASSIST BY CRISTIANO RONALDO 🤯😳🐐 pic.twitter.com/z43Y50A0Up — RonaldoFan7 (@ManUtdRonaldo7) September 24, 2022\n\nTuo metu Ispanijos futbolininkai Šveicarijoje patyrė pirmąją nesėkmę. Ispanai atsiliko po 21 min. pelnyto Manuelio Akanji įvarčio, bet 55 min. Jordi Alba rezultatą išlygino.\n\nVis dėlto, po 3 min. Ericas García nukreipė kamuolį į savus vartus po Breel Embolo smūgio, o per likusį laiką pakeisti rezultato ispanams nepavyko.\n\nAntradienį paskutinėse rungtynėse dėl pirmos vietos grupėje grumsis Portugalija ir Ispanija, o Šveicarija susitiks su Čekija.\n\nStandings provided by SofaScore\n\nKiti rezultatai:\n\nB lyga, 1 grupė\n\nArmėnija – Ukraina 0:5\n\nŠkotija – Airija 2:1\n\nStandings provided by SofaScore\n\nB lyga, 2 grupė\n\nIzraelis – Albanija 2:1\n\nStandings provided by SofaScore\n\nB lyga, 4 grupė\n\nSerbija – Švedija 4:1\n\nSlovėnija – Norvegija 2:1\n\nStandings provided by SofaScore\n\nC lyga, 2 grupė\n\nŠiaurės Airija – Kosovas 2:1\n\nKipras – Graikija 1:0",
    "Moterys valdo jau daugiau kaip dešimt Europos valstybių": "Liz Truss, pirmadienį tapusi naująja Didžiosios Britanijos ministre pirmininke, prisijungia prie grupės daugiau nei tuzino Europos moterų, kurios yra savo šalies prezidentės arba ministrės pirmininkės. Šiame sąraše nėra Ursulos von der Leyen, 2019 m. gruodį tapusios pirmąja moterimi Europos Komisijos pirmininke.\n\nDidžioji Britanija\n\nDidžiojoje Britanijoje, kuri priklauso Europai, bet nebėra Europos Sąjungos (ES) narė, L. Truss laimėjo lenktynes dėl valdančiosios Konservatorių partijos lyderės posto ​​ir automatiškai tapo šalies lydere, Borisui Johnsonui liepą atsistatydinus. L. Truss yra trečioji moteris šalies ministrė pirmininkė po „Geležine ledi“ vadintos Margaret Thatcher, vadovavusios 1979–1990 m., ir Theresos May, valdžiusios 2016–2019 m., visos trys - konservatorės.\n\nDanija\n\nSocialdemokratų lyderė Mette Frederiksen 2019 m. birželį tapo jauniausia šalies ministre pirmininke – ji buvo išrinkta premjere 41 metų. Pirmoji Danijos ministrė pirmininkė moteris buvo Helle Thorning-Schmidt, taip pat iš Socialdemokratų partijos, ėjusi pareigas 2011–2015 metais.\n\nDanijos premjerė Mette Frederiksen / AP nuotr.\n\nEstija\n\nBuvusi ES auditorė 52 metų Kersti Kaljulaid 2016 m. spalį tapo pirmąja Baltijos valstybės Estijos prezidente moterimi. Šios pareigos daugiausia reprezentacinės.\n\n2021 m. sausį Kaja Kallas tapo pirmąja moterimi Estijos ministre pirmininke. Jos tėvas Siimas Kallasas buvo ministras pirmininkas 2002–2004 metais.\n\nEstijos premjerė Kaja Kallas / AP nuotr.\n\nSuomija\n\n2019 m. gruodį socialdemokratė Sanna Marin būdama 34 metų tapo jauniausia ministre pirmininke pasaulyje. Trečioji Suomijos ministrė pirmininkė moteris neseniai pateko į antraštes dėl nuotraukų, kuriose ji matyti šokanti ir besilinksminanti su draugais.\n\nSanna Marin / AP nuotr.\n\nPrancūzija\n\n61 metų inžinierė Elisabeth Borne gegužę buvo paskirta Prancūzijos ministre pirmininke ir tapo tik antrąja moterimi šiose pareigose po socialistės Edith Cresson, dešimtojo dešimtmečio pradžioje ėjusios šias pareigas mažiau nei metus.\n\nElisabeth Borne / AP nuotr.\n\nGraikija\n\nKaterina Sakellaropoulou, novatoriška teisininkė, 2020 m. sausį buvo išrinkta pirmąja Graikijos prezidente moterimi. Nors Graikijoje prezidento pareigos daugiausia yra reprezentacinės, K. Sakellaropoulou jau žengė naujus žingsnius teisinėje sistemoje, kai 2018 m. tapo šalies Aukščiausiojo Teismo pirmininke.\n\nLietuva\n\nBuvusi Lietuvos finansų ministrė Ingrida Šimonytė, 47 metų roko ir ledo riedulio gerbėja, 2020 m. gruodį buvo paskirta centro dešinės vyriausybės ministre pirmininke.\n\nLietuva turi stiprias moterų lyderystės tradicijas, „Baltijos geležinė ledi“ Dalia Grybauskaitė valdžioje praleido dešimtmetį nuo 2009 iki 2019 metų.\n\nSlovakija\n\nLiberalų teisininkė ir kovotoja su kyšininkavimu 48 metų Zuzana Caputova kaip pirmoji Slovakijos prezidentė moteris pradėjo eiti pareigas 2019 m. birželį. Būdama politikos naujokė, ji rinkimuose lengvai įveikė valdančiųjų kandidatą. Slovakijoje prezidentas turi mažiau galių nei ministras pirmininkas, bet gali vetuoti įstatymus ir vyresniųjų teisėjų paskyrimus.\n\nZuzana Čaputova / AP nuotr.\n\nŠvedija\n\nNepaisant to, kad Švedija yra lyčių lygybę propaguojanti šalis, ji niekada neturėjo moters ministrės pirmininkės pareigose iki socialdemokratės Magdalenos Andersson, 2021 m. lapkritį laimėjusios šį aukščiausią postą. Septynerius metus finansų ministrės pareigas ėjusiai ekonomistei M. Andersson pradžia buvo sudėtinga. Vos po kelių valandų, kai tapo premjere, ji atsistatydino, nes parlamentas atmetė jos biudžetą ir iš jos koalicijos pasitraukė žalieji. Po keturių dienų ji buvo perrinkta.\n\nMagdalena Andersson / Vida Press nuotr.\n\nVengrija\n\nKatalin Novak, artima ministro pirmininko Viktoro Orbano sąjungininkė ir buvusi šeimos politikos ministrė, 2022 m. kovą buvo išrinkta pirmąja moterimi Vengrijos prezidente. Prezidento pareigos Vengrijoje yra daugiausia reprezentacinės.\n\nVengrijos prezidentė Katalin Novák / Vida Press nuotr.\n\nKitur Europoje\n\nŠalyse, kurios nėra ES narės, šiuo metu valdžioje yra šios moterys: Sakartvelo prezidentė Salome Zurabišvili, Islandijos ministrė pirmininkė Katrin Jakobsdottir, Kosovo prezidentė Vjosa Osmani, Moldovos prezidentė ir ministrė pirmininkė Maia Sandu ir Natalija Gavrilita, Serbijos atvirai homoseksuali Ana Brnabič ir Škotijos pirmoji ministrė Nicola Sturgeon.",
    "EK siūlo skirti Lietuvai dar 142 mln. eurų padengti karantino prastovų subsidijas": "Europos Komisija siūlo Lietuvai skirti papildomą 142 mln. eurų paramą finansuoti 2021 metų Vyriausybės išlaidas, mokant darbo užmokesčio subsidijas už prastovas karantino metu, kai neveikė dalis verslų.\n\nTokiu būdu bendra parama Lietuvai siektų 1,1 mlrd. eurų, pranešė EK atstovybė Lietuvoje.\n\nES Tarybai pritarus pasiūlymui, parama bus teikiama kaip lengvatinės paskolos.\n\nPapildomos vadinamosios SURE paramos yra paprašiusios devynios valstybės narės: Belgija, Kipras, Graikija, Latvija, Lietuva, Malta, Vengrija, Bulgarija ir Kroatija.\n\nEuropos Komisija / Shutterstock nuotr.\n\nJei pasiūlymas skirti papildomą paramą bus priimtas, bendra jos suma sieks 94,5 mlrd. eurų, iš jų 19-ai valstybių jau išmokėta 91,8 mlrd. eurų, o būsimiems prašymams dar galima skirti 5,5 mlrd. eurų.",
    "Moterys valdžioje visoje Europoje": "Didžioji Britanija\n\nDidžiojoje Britanijoje, kuri priklauso Europai, bet nebėra Europos Sąjungos (ES) narė, L. Truss laimėjo lenktynes dėl valdančiosios Konservatorių partijos lyderės posto ​​ir automatiškai tapo šalies lydere, liepą atsistatydinus Borisui Johnsonui. 47-erių L. Truss yra trečioji moteris šalies ministrė pirmininkė po „Geležine ledi“ vadintos Margaret Thatcher, vadovavusios 1979–1990 m., ir Theresos May, valdžiusios 2016–2019 m., visos trys – konservatorės.\n\nDanija\n\nSocialdemokratų lyderė Mette Frederiksen 2019 m. birželį tapo jauniausia šalies ministre pirmininke – ji buvo išrinkta premjere būdama 41 metų. Pirmoji Danijos ministrė pirmininkė moteris buvo Helle Thorning-Schmidt, taip pat iš Socialdemokratų partijos, ėjusi pareigas 2011–2015 m.\n\nEstija\n\nBuvusi ES auditorė 52 metų Kersti Kaljulaid 2016 m. spalį tapo pirmąja Baltijos valstybės Estijos prezidente moterimi. Šios pareigos daugiausia reprezentacinės.\n\n2021 m. sausį Kaja Kallas tapo pirmąja moterimi Estijos ministre pirmininke. Jos tėvas Siimas Kallasas buvo ministras pirmininkas 2002–2004 m.\n\nSuomija\n\n2019 m. gruodį socialdemokratė Sanna Marin būdama 34 metų tapo jauniausia ministre pirmininke pasaulyje. Trečioji Suomijos ministrė pirmininkė moteris neseniai pateko į antraštes dėl nuotraukų, kuriose ji matyti šokanti ir besilinksminanti su draugais.\n\nPrancūzija\n\n61 metų inžinierė Elisabeth Borne gegužę buvo paskirta Prancūzijos ministre pirmininke ir tapo tik antrąja moterimi šiose pareigose po socialistės Edith Cresson, dešimtojo dešimtmečio pradžioje ėjusios šias pareigas mažiau nei metus.\n\nGraikija\n\nKaterina Sakellaropoulou, novatoriška teisininkė, 2020 m. sausį buvo išrinkta pirmąja Graikijos prezidente moterimi. Nors Graikijoje prezidento pareigos daugiausia yra reprezentacinės, K. Sakellaropoulou jau žengė naujus žingsnius teisinėje sistemoje, kai 2018 m. tapo šalies Aukščiausiojo Teismo pirmininke.\n\nLietuva\n\nBuvusi Lietuvos finansų ministrė Ingrida Šimonytė, 47 metų roko ir ledo ritulio gerbėja, 2020 m. gruodį buvo paskirta centro dešinės vyriausybės ministre pirmininke.\n\nLietuva turi stiprias moterų lyderystės tradicijas. „Baltijos geležinė ledi“ Dalia Grybauskaitė valdžioje praleido dešimtmetį nuo 2009 iki 2019 metų.\n\nSlovakija\n\nLiberalų teisininkė ir kovotoja su kyšininkavimu 48 metų Zuzana Caputova, kaip pirmoji Slovakijos prezidentė moteris, pradėjo eiti pareigas 2019 m. birželį. Būdama politikos naujokė, ji rinkimuose lengvai įveikė valdančiųjų kandidatą. Slovakijoje prezidentas turi mažiau galių nei ministras pirmininkas, bet gali vetuoti įstatymus ir vyresniųjų teisėjų paskyrimus.\n\nŠvedija\n\nNepaisant to, kad Švedija yra lyčių lygybę propaguojanti šalis, ji niekada neturėjo moters ministrės pirmininkės pareigose iki socialdemokratės Magdalenos Andersson, 2021 m. lapkritį laimėjusios šį aukščiausią postą.\n\nSeptynerius metus finansų ministrės pareigas ėjusiai ekonomistei M. Andersson pradžia buvo sudėtinga. Vos po kelių valandų, kai tapo premjere, ji atsistatydino, nes parlamentas atmetė jos biudžetą ir iš jos koalicijos pasitraukė žalieji. Po keturių dienų ji buvo perrinkta.\n\nVengrija\n\nKatalin Novak, artima ministro pirmininko Viktoro Orbano sąjungininkė ir buvusi šeimos politikos ministrė, 2022 m. kovą buvo išrinkta pirmąja moterimi Vengrijos prezidente. Prezidento pareigos Vengrijoje yra daugiausia reprezentacinės.\n\nKitur Europoje\n\nŠalyse, kurios nėra ES narės, šiuo metu valdžioje yra šios moterys: Sakartvelo prezidentė Salome Zurabišvili, Islandijos ministrė pirmininkė Katrin Jakobsdottir, Kosovo prezidentė Vjosa Osmani, Moldovos prezidentė ir ministrė pirmininkė Maia Sandu ir Natalija Gavrilita, Serbijos atvirai homoseksuali Ana Brnabič ir Škotijos pirmoji ministrė Nicola Sturgeon.\n\nViljama Sudikienė (AFP)",
    "LLRI: Lietuva – tarp didžiausią vargą patiriančių šalių, kurti gerovę darosi vis sunkiau": "2022 m. I ketv. duomenimis, Lietuvos pozicija Ekonomikos vargo indekse pasikeitė: šalis atsidūrė penktoje didžiausią ekonominį vargą patiriančių valstybių sąrašo vietoje.\n\n„Analizuojant Ekonomikos vargo indekso rodiklius: infliaciją, bendrojo vidaus produkto (BVP) augimą ir nedarbo lygį, pastebime, būtent rekordinis kainų augimas padarė didžiausią įtaką ekonomikos padėčiai“, – teigia LLRI komunikacijos vadovė Kotryna Tamkutė.\n\nLLRI teigimu, kainų augimas 2022 m. I ketv. Lietuvoje siekė net 6,2 proc., o europiečiai vidutiniškai susidūrė su 3,8 proc. ketvirtine infliacija. Insitutas prognozuoja, jog kainoms vartotojams net ir pradėjus vytis kainas gamintojams, absoliučia išraiška bendras kainų lygis liks iškilęs ir nemažės, net ir tuo atveju, jei mėnesinė infliacija taps neigiama.\n\n„Infliacija mažina realias gyventojų pajamas ir perkamąją galią. Vis dėlto skaudžiausiai veikia tai, kad dėl itin didelio kainų augimo ir didelio neapibrėžtumo ateityje pinigai nebetenka vertės, negali tarnauti kaip taupymo priemonė. Tiek gyventojams, tiek įmonėms darosi vis sunkiau prognozuoti savo išlaidas ir pajamas, investuoti“, – teigia K. Tamkutė.\n\nMažiausiai ekonomiškai vargstančios šalys 2022 m. pirmame ketvirtyje buvo Airija, Malta, Slovėnija, Norvegija, Lenkija. Kiek didesnį vargą nei Lietuva patyrė Ispanija, Graikija, Slovakija, Italija.\n\nEkonomikos vargo indeksą 1970-aisias sukūrė amerikiečių ekonomistas Arthuras Okunas, o vėliau patobulino taip pat amerikiečiai Robertas Barro bei Stevas Hanke. Į šalies ūkio padėtį jis leidžia pažvelgti iš šalies ir atveria kelią diskusijai, kaip spręsti ją kamuojančias problemas.",
    "Dončičiaus tėvas – apie nelaimėlius lietuvius, neteisų Grigonį ir kritiką Lukai": "Luka Dončičiaus tėvas Saša Dončičius po savo sūnaus 47 taškų šou BasketNews pasakojo, kad Lietuva yra viena Europos čempionato favoričių, bet ši Slovėnijos rinktinė dar stipresnė nei 2017-aisiais.\n\nNuotr.: FIBA\n\nKoks būtų pirmas dalykas, kokį tikiesi išgirsti iš tėvo, kai jo sūnus tik ką įmetė tiek taškų, kiek Europos čempionato istorijoje per 65 metus nebuvo surinkęs joks kitas žmogus?\n\nRungtynių žaidėjas EFF 45 Luka Doncic Taškai 47 Taiklumas 15-23 Atkovoti kamuoliai 7 Rezultatyvūs perdavimai 5\n\n„Kaip tavo galva?“ – Saša Dončičius klausė Lukos iškart po į istoriją įėjusių Slovėnijos ir Prancūzijos rungtynių, kai šis ėjo pro žurnalistus „Lanxess“ arenos rūbinės link.\n\nLuka Dončičius užbaigė mačą su prancūzais su siūlėmis galvoje, kai ją netyčia iš alkūnės praskėlė Vincentas Poirier.\n\nLuka trumpai atsakė tėčiui ir išėjo švęsti pergalės su komandos draugais – slovėnai laimėjo Europos čempionato mirtininkų grupę.\n\nSaša liko prie kamerų ir mikrofonų tęsti savo pasirodymo Slovėnijos televizijos 24UR programoje – čia 48-erių treneris dirba sporto laidos analitiku.\n\n„Luka sakė, kad jam viskas gerai“, – po maždaug penkiolikos minučių Saša Dončičius pasakojo BasketNews.\n\nKai esi tėvas, yra svarbesnių dalykų už 47 taškų šou prieš olimpinių žaidynių finalininkus.\n\n„Tuo metu man atrodė svarbiausia įsitikinti, ar jam viskas tvarkoje, – BasketNews patikino Saša Dončičius. – Rungtynių metu jį gerokai aptalžė. Bet jis laimingas. Ir jam viskas gerai.“\n\nInterviu BasketNews Saša Dončičius pasakojo apie istorinį Lukos vakarą, kritiką jo sūnui, kodėl nesutinka su Mariumi Grigoniu ir tai, kad mato lietuvius tarp pagrindinių Europos čempionato favoritų.\n\n– Kai turėsite progą išsamiau pasikalbėti su Luka, ką jam pasakysite?\n\n– Galbūt nueisime vakarienės. Bet nesikalbėsime apie krepšinį. Nes jis nuolatos apie jį šneka. Vien krepšinis ir krepšinis...\n\nPaklausiu jo žmogiškų klausimų. Kaip jam sekasi, ką veikia (šypsosi).\n\n– Kaip jaučiatės kaip tėvas, stebėdamas sūnų renkantį 47 taškus?\n\n– Jei atvirai, aš senstu. Ir mano širdis jau nebe tokia stipri (juokiasi). Tokios rungtynės... O varge. Man nuolat sukyla spaudimas. Bet dabar jaučiuosi gerai (šypsosi).\n\nGera žiūrėti tokias rungtynes. Ir dėl to, kad abi komandos buvo puikios. Aš myliu krepšinį, o mes visi šiandien matėme labai gražų mačą.\n\nDėl tokių rungtynių žmonės renkasi į tribūnas. Aš pats labai tuo mėgavausi.\n\n– Luka sugėrė smūgį iš alkūnės, kraujavo, išėjo į rūbinę, grįžo su siūlėmis galvoje. Jis taip pat susižeidė riešą, pirštus, vėl turėjo palikti aikštę. Varžovai prieš jį žaidžia labai fiziškai. Kaip jaučiatės kaip tėvas, matydamas, kaip aikštėje kartais tiesiog talžo jūsų sūnų?\n\n– Kartais galvoju, kad gal man reiktų įšokti į aikštę! (juokiasi)\n\nNe ne, juokauju. Jis prie to pripratęs. Tai visiškai normalu.\n\nJei esi geriausias žaidėjas, varžovai bandys tave sustabdyti bet kokia kaina.\n\n– Luka nuolat skundžiasi teisėjams. Manote, arbitrai prieš jį leidžia per daug kontakto?\n\n– Su NBA viskas tvarkoje, nes jei teisėjas mato pražangą, jis ją švilpia. Ir nesvarbu, ar jis jau buvo prieš tai sušvilpęs penkis, ar šimtą kartų. Čia viskas truputį kitaip.\n\nGalbūt aš neturėčiau apie tai kalbėti. Bet ypač tai jaučiasi su Goranu Dragičiumi ir Luka, nes jie turi labai greitą pirmą žingsnį. Varžovai bando sustabdyti juos rankomis (stumia mane ranka interviu metu - aut. past.).\n\nTai nelegalu. Čia pražanga.\n\nIr kiekvieną sekundę, su kas trečiu kontaktu, teisėjai pradeda tai praleisti. Manau, tai europietiško krepšinio problema.\n\n– Dončičius mėgsta kalbėti su teisėjais. Tačiau nemanote, kad jis toms kalboms švaisto per daug energijos?\n\n– Kas žino? Yra žaidėjų, kurie taip švaisto energiją. Bet yra žaidėjų, kurie nuo to pasikrauna.\n\nYra žaidėjų, kurie jaučiasi gerai kalbėdami su varžovų žaidėjais, treneriais ir sirgaliais.\n\nAkivaizdu, Lukai tai patinka.\n\n– Kalbant apie kritiką, NBA aplinkoje Dončičiui nuolat prikaišoma jo fizinė forma. Ką jūs apie tai manote?\n\n– Norite mano atviros nuomonės? Žmonės, kurie taip kalba, turėtų savęs paklausti, kas iš tikrųjų yra krepšinis.\n\nJei jie mato problemą dėl Lukos kūno, kad neva jis per sunkus ar net nežinau kas... Aš tik priminsiu, kad jis yra Top 5 NBA žaidėjas.\n\nJis buvo praktiškai kiekvienų Europos čempionato rungtynių MVP. Bet kažkodėl visi prikaišo blogus dalykus.\n\nUžtat pabandykite išeiti į aikštę ir jį sustabdykite. Jei jis toks blogas, kaip visi kalba, sustabdykite jį aikštėje.\n\n– Lietuvos rinktinės gynėjas Marius Grigonis sakė, kad 2017-ųjų Slovėnijos rinktinė buvo stipresnė už dabartinę komandą. Ar sutinkate su tokia nuomone?\n\n– 2017-aisiais Lukai tai buvo pirmas Europos čempionatas. Ir jam tebuvo aštuoniolika.\n\nDabar Lukai 23-eji, jis po ketverių metų NBA. Turime Čančarą, kuriam tada buvo 20, o dabar jau 25-eri.\n\nYra Goranas Dragičius, kuris vis dar aukščiausiame lygyje. Galbūt Randolphas buvo... Bet Tobey irgi geras žaidėjas. Trenerių štabas irgi išliko panašus, nes Sekuličius buvo Kokoškovo asistentas.\n\nNežinau, kodėl žmonėms atrodo, kad 2017-ųjų komanda buvo geresnė. Dabar jie labiau patyrę. Jie vyresni, bet žaidžia geriau.\n\nMano nuomone, ši rinktinė yra daug stipresnė nei 2017-ųjų. Reikia suprasti, kad šis Europos čempionatas yra daug stipresnis nei prieš penkerius metus.\n\n– Kuri rinktinė yra pajėgiausia mesti didžiausią iššūkį Dončičiui ir slovėnams?\n\n– Jei atvirai, pasakysiu, kad lietuviams labai nesėkmingai susiklostė čempionato startas.\n\nJie pralaimėjo pirmas trejas rungtynes paskutinėmis jų minutėmis. Nuoširdžiai manau, kad jie turi labai daug šansų.\n\nPrancūzija yra gera komanda. Vokiečiai irgi geri.\n\nDar turime Serbiją, kuri žaidžia nuostabų krepšinį. Graikija, Ispanija, Turkija... Nenustebkite, jei siurprizų pateiks Juodkalnija ar Belgija.\n\nŠitas Europos čempionatas tikrai labai geras.\n\n– Bet kuri rinktinė pati neparankiausia Slovėnijai?\n\n– Manau, kad Serbija. Dar galbūt Graikija.\n\nManau, kad tai yra šio Europos čempionato Top 3: Serbija, Graikija ir Slovėnija.\n\nNuotr. SIPA - Scanpix\n\n– Slovėnai pralaimėjo vokiečiams pasaulio čempionato atrankoje. Jie taip pat nusileido bosniams grupės varžybose. Kartais komanda atrodo atsipalaidavusi ir per gerai vertina savo galimybes. Matėme, kaip Luka pyko ant komandos draugų dėl jų charakterio. Kaip slovėnai tvarkosi su favoritų statusu?\n\n– Tos pasaulio čempionato atrankos rungtynės buvo keistos.\n\nTai buvo juoda diena visiems. Rungtynės vyko labai anksti, o mes buvome po kelionės... Buvo daug niuansų. Manau, kad komanda buvo susitelkusi Europos čempionatui.\n\nPralaimėjimas bosniams nebuvo tragedija. Bosnija ir Hercegovina sužaidė puikų mačą.\n\nGalbūt ši nesėkmė net buvo gera proga mūsiškiams viską išsigryninti. Išsikalbėti, ką jie iš tikrųjų galvoja.\n\nBet po to, slovėnai įjungė aukštesnę pavarą ir kilo į viršų.\n\nLaimėjome prieš Vokietiją, nugalėjome prancūzus be Mike'o Tobey. Kalbame apie du labai stiprius varžovus.\n\n– Ar šiame Europos čempionate matote krepšininką, kuris galėtų pranokti Lukos 47 taškų rekordą?\n\n– Yra daug žaidėjų. Bet Europoje tą padaryti labai sudėtinga. Čia ginamasi kitaip nei NBA.\n\nAntetokounmpo turėjo 41. Dar turime Jokičių... Yra žaidėjų, kurie gali tai padaryti.\n\nBet aš jums pasakysiu patį svarbiausią dalyką. Nesvarbu, Luka įmes 47, 57 ar 67. Tvarkoje, viskas gerai, jei komanda laimi. Bet jei pelnys 67 taškus ir Slovėnija pralaimės, Lukai tai neturės jokios reikšmės.\n\nIr tai pati geriausia Lukos savybė. Jis bus daug laimingesnis, jei nepelnys nė taško, bet Slovėnija švęs pergalę, nei kad sumes 100 taškų, o slovėnai pralaimės.",
    "Kelionių dėl sankcijų negavę klientai pradėjo atgauti pinigus: kol kas – 30 tūkst. eurų": "„Citadele“ bankas išleido/įvykdė šešis grąžinimų už neįvykusias keliones mokėjimus. Labai tikimės, kad grąžinimų procesas išjudės. Grąžinta bendra suma – 29521 Eur“, – „Delfi“ pirmadienį komentavo „TT Baltics“ atstovė Rasa Barisienė.\n\nTrečiadienį, rugsėjo 21 dieną, ji informavo naujienų portalą, kad „darbuotojams buvo išmokėti darbo užmokesčiai, kurie vėlavo nuo birželio mėn.“.\n\nPrimename, kad Latvijoje registruota „TT Baltics“ iki šių metų vasario mėnesio organizavo keliones užsakomaisiais skrydžiais (Turkija, Egiptas, Graikija ir kt.). Ji tai darė su „TUI Baltics“ prekiniu ženklu Lietuvoje, Latvijoje ir Estijoje. Dėl įvestų Europos Sąjungos ir JAV OFAC sankcijų vienam iš akcininkų Aleksejui Mordašovui, nuo kovo bendrovė teigia negalinti atlikti jokių veiksmų bei mokėjimų be atitinkamų valstybės institucijų leidimo. Latvijoje situacija kitokia – klientai atgavo pinigus.\n\n„TT Baltics“ anksčiau informavo naujienų portalą, kad jai buvo likę grąžinti apie 450 tūkst. eurų. Nukentėjusių keliautojų skaičius (apytikslis) yra apie 6 tūkst. žmonių. Lietuvoje dabar likę dirbti 3 darbuotojai (dar du yra dekretinėse/vaiko priežiūros atostogose).\n\nR. Barisienė yra sakiusi, kad kol buvo įvestos Europos Sąjungos sankcijos, tol leidimus būtiniesiems mokėjimams ir darbo užmokesčiui, valstybės mokesčiams mokėti išdavė Finansinių nusikaltimų tyrimo tarnyba (FNTT) ir Užsienio reikalų ministerija. Birželio mėnesį įsigaliojo JAV sankcijos ir situacija pasikeitė.\n\nAsociatyvi nuotrauka Shutterstock\n\nMoteris tuomet nupasakojo ilgą veiksmų seką, kaip teko bendrauti su šalies institucijomis ir galiausiai kreiptasi į JAV OFAC.\n\n„TT Baltics“ atstovė sako suprantanti, kad Lietuvos valstybės institucijos dirba pagal tokią tvarką, už kokią atsakingos, tačiau bendrovę irgi reikėtų suprasti, nes neaišku, ką daryti šioje „nevilties situacijoje“.\n\n„Daug nukentėjusių žmonių, kam neįvyko kelionės, jiems reikia duoti atsakymus. Dirbančių žmonių skaičius jau sumažėjo, nes žmonės negauna algos. Net su darbuotojais, kurie išėjo iš darbo, kuriems privalu išmokėti nepanaudotas atostogas ir viską – ir su jais negalime atsiskaityti“, – sako R. Barisienė.\n\n„Citadele“ korporatyvinės komunikacijos vadovė Kristinė Mennika praėjusią savaitę komentavo „Delfi“, kad Europos Sąjungos, Jungtinių Amerikos Valstijų OFAC ir nacionalinės sankcijos taikomos tiek fiziniams asmenims, tiek organizacijoms, o bet kokia neautorizuota veikla, įskaitant bankinius pervedimus, su įmonėmis, kurioms taikomos ES sankcijos arba jų vardu, gali užtraukti baudžiamąją atsakomybę.\n\nBankas praėjusį pirmadienį vis dėlto pranešė „Delfi“, jog vyksta pokyčių: „Informuojame, kad bankas ketina atnaujinti lėšų grąžinimus Lietuvos vartotojams pagal nustatytas procedūras.“\n\nTrečiadienį „Citadele“ korporatyvinės komunikacijos vadovė Lietuvoje Aurelija Grikinaitė-Čepėnienė komentavo: „Klausimai, susiję su Baltijos šalių įtraukimu į OFAC sankcijų sąrašą, sėkmingai sprendžiami. Taigi ateityje mokėjimai bus vykdomi tada, kai „TT Baltics“ pateiks bankui mokėjimo nurodymą kartu su FNTT išduota licencija.“",
    "Nėra teisėjų, neliks ir Eurolygos trenerių? Itoudis prašo žurnalistų pagalbos": "D. Itoudis antradienio vakarą nebuvo populiariausia asmenybė savo tėvynėje.\n\nGiannio Antetokounmpo koziris graikams vėl neatnešė lauktų rezultatų: kova dėl medalių baigėsi ketvirtfinalyje, 96:107 pralaimėjus Vokietijai.\n\nKad lūkesčiai buvo kur kas didesni, liudijo keli tūkstančiai nusiminusių graikų veidų „Mercedes-Benz“ arenos tribūnose. Rungtyniaudami svetur, Odisėjo ainiai įprastai tokios skaitlingos palaikymo armijos neturi, bet galinga sudėtis ir patyręs treneris šįsyk ypač audrino gerbėjų fantaziją.\n\nDimitris Itoudis Pasakysiu tiek: kai į „langus“ neatvyksta NBA žaidėjai, niekam tai neužkliūva. O kai nėra Eurolygos žaidėjų, visi puola Eurolygą. Nesuprantu, kodėl, koks čia yra skirtumas? Norėčiau išgirsti atsakymą, nes taip nėra sąžininga. Taigi, prašau, klauskite to FIBA.\n\n„Gyvenime būna sunkių akimirkų, kai krenti – tuomet reikia atsistoti. Tai – tik pradžia šiai komandai, puiki pamoka jai. Prisiimsiu visą kritiką dėl pasirinktos taktikos.\n\nBet manau, kad galime didžiuotis dėl to, kokį krepšinį žaidėme. Tai supratau iš to, kiek graikų šiandien buvo tribūnose – savo šalyje grąžinome krepšinį į dėmesio epicentrą. Žmonės tiki šia komanda, už tai esu jiems dėkingas“, – nesėkmę komentavo D. Itoudis.\n\nNors G. Antetokounmpo pelnė 31 tašką, 52-ejų specialistas pripažino, jog vokiečių sumanymai gynyboje buvo veiksmingi.\n\n„Tai nebuvo kažkoks atsitiktinumas. Pavyzdžiui, aštuntfinalyje Čekija taip pat naudojo puikią strategiją statydama sienas prieš Giannį ir visaip mėgindama numušti jo kūrybingumą ir produktyvumą. Mums trūko mūsų pačių geresnės gynybos, kuri leistų susikurti galimybių kontratakoms“, – vertino graikų vairininkas.\n\n\n\nGarsiausias jo auklėtinis vis dar nėra nieko pasiekęs tarptautiniame krepšinyje – nepaisant įspūdingos G. Antetokounmpo statistikos, Graikija medalį aukščiausio rango turnyre paskutinį sykį iškovojo dar 2009 metais, tapusi bronzine Europos čempionato prizininke.\n\nPanašu, kad D. Itoudis yra sunerimęs, jog lyderis nenuspręstų daugiau nebemėginti – bent jau taip nuskambėjo trenerio žodžiai paklausus apie darbą su vienu geriausių planetos krepšininkų.\n\n„Dirbti su Gianniu paprasta, nes jis yra labai motyvuota ir kukli asmenybė. Dabar jam reikia atgauti kvapą, ramiai viską įvertinti, išlikti sveikam, grįžti į NBA ir ten laimėti titulų. O paskui, kai bus įmanoma, vėl prisijungti prie nacionalinės komandos. Ko Giannis galėtų pasimokyti iš šio čempionato? Tai aptarsiu asmeniškai su juo pačiu“, – kalbėjo D. Itoudis.\n\n\n\nPats treneris, pirmą kartą dalyvavęs didžiajame rinktinių turnyre, pripažįsta gavęs daug pamokų – taip pat ir nemalonių.\n\n„Darbas rinktinėje – kas kita nei klubo treniravimas. Tai – tarsi sprintas, kuriame kiekviena klaida lemia daug daugiau nei ilgame maratone. Kalbu apie save patį, kadangi tų klaidų turbūt neišvengiau.\n\nReikės viską apgalvoti, pasverti ir pasimokyti. Man tai – taip pat nauja patirtis. Mūsų grupei dar reikia susikurti tinkamus įpročius, kurie susiformuoja tik ilgai dirbant kartu. Tarkime, Ispanija – trenerių štabas ten nesikeičia labai seniai. Tai puikus pavyzdys“, – dėstė D. Itoudis.\n\nTreniruoti tautiečius pernai jam leido Maskvos CSKA (Rusija) klubas, iš kurio graikas praėjusią vasarą perėjo į Stambulo „Fenerbahče“. Turkijos čempionai taip pat neprieštarauja darbui nacionalinėje komandoje – bent jau kol kas.\n\nSeptyniskart Eurolygos čempionas yra vienas iš nedaugelio, turinčių tokią galimybę: be jo, šiame Europos čempionate pasirodė dar trys stipriausiame žemyno klubų turnyre dirbantys specialistai.\n\nLietuviams vadovavo Kauno „Žalgirio“ vairininkas Kazys Maksvytis, turkams – Erginas Atamanas iš Stambulo „Anadalu Efes“. O Eurolygos naujokų Bolonijos „Virtus“ strategas iš Italijos Sergio Scariolo pusfinaliui ruošia ispanus.\n\nDelfi paklaustas apie užimamų pareigų derinimą, D. Itoudis pripažino, kad dabartinėmis aplinkybėmis tai – sudėtinga misija.\n\nTarptautinė krepšinio federacija (FIBA) į savo čempionatus nebekviečia Eurolygos teisėjų, o treneriams labiausiai trukdo klubų sezono metu vykstančios rinktinių atrankos varžybos.\n\n„Palietėte labai plačią temą, apie kurią dabar tiesiog neturime pakankamai laiko diskutuoti. Bet pasakysiu tiek: kai į „langus“ neatvyksta NBA žaidėjai, niekam tai neužkliūva. O kai nėra Eurolygos žaidėjų, visi puola Eurolygą. Nesuprantu, kodėl, koks čia yra skirtumas? Norėčiau išgirsti atsakymą, nes taip nėra sąžininga. Taigi, prašau, klauskite to FIBA.\n\nAčiū ir CSKA, ir „Fenerbahče“, kad leido man imtis šių pareigų. Bet treniruoti rinktinės per atrankos „langus“ aš negalėsiu, tai – neįmanoma. Viliuosi, kad galų gale žmonės iš skirtingų barikadų pusių susės prie vieno stalo ir ras išeičių iš šios situacijos, kurios tiktų ir treneriams, ir žaidėjams“, – teigė D. Itoudis.",
    "Europa turi kuo didžiuotis: įvardijo, kodėl Senasis žemynas – su visais savo trūkumais – yra stulbinantis": "1958 m. sausio 1 d. Belgija, Prancūzija, Italija, Liuksemburgas, Nyderlandai ir Vokietijos Federacinė Respublika kartu įkūrė Europos ekonominę bendriją (EEB) siekdamos ekonominės integracijos ir laisvos prekybos muitų sąjungoje. Nors pirminiai tikslai buvo aiškiai ekonominiai, EEB siekiai visada buvo žymiai aukštesni.\n\nTai ištrauka iš leidyklos „Liūtai ne avys“ išleistos Vaclavo Smilo knygos knygos „Skaičiai nemeluoja. 71 dalykas, kurį turite žinoti apie pasaulį“. Vertėjas Mantas Tamulevičius.\n\nSteigiamajame dokumente, Romos sutartyje, valstybės narės išreiškė ryžtą „patiesti pamatus vis glaudesnei sąjungai tarp Europos tautų“ ir „užtikrinti sąjungos valstybių ekonominį bei socialinį progresą imantis bendrų veiksmų pašalinant sienas, dalijančias Europą“. Tuo metu šie tikslai atrodė ganėtinai nerealūs: Europą skaldė ne tik nacionaliniai išankstiniai nusistatymai ir ekonominė nelygybė, bet ir – o tai svarbiausia – Geležinė uždanga, besidriekusi nuo Baltijos iki Juodosios jūros, o visas valstybes į rytus nuo šios ribos kontroliavo Maskva.",
    "5 geriausios šalys nuotoliniams darbuotojams, norintiems pratęsti vasarą": "Liūdite dėl pasibaigusios vasaros? Jeigu dirbate nuotoliniu būdu, šiltasis sezonas nebūtinai turi baigtis. Šiais laikais, kai darbas nuotoliu tapo įprasta praktika, vis daugiau šalių siūlo specialias nuotolinių darbuotojų vizas, kurios leidžia žmonėms gyventi dirbant už tūkstančių kilometrų. „Deel“, nuotolinio įdarbinimo startuolis, išskiria penkias šalis, kurios išduoda nuotolinio darbo vizas ir pasižymi patogiomis gyvenimo sąlygomis.\n\nGraikija – dar neturintiems patirties dirbti iš užsienio\n\nJeigu pirmą kartą nusprendėte dirbti nuotoliniu būdu užsienyje, greičiausiai esate labiau linkę pasirinkti Europos Sąjungos (ES) šalį. Tai suteikia daugiau saugumo, kultūriniai skirtumai nėra dideli, o jei kas nors nutiktų, grįžimas namo sukeltų mažiau nepatogumų.\n\nVienas geriausių variantų – Graikija. Remiantis nuotoliniu būdu dirbančių specialistų socialinio tinklo „NomadList“ duomenimis, Atėnai šiuo metu yra 54 geriausias miestas nuotoliniams darbuotojams, ir dėl daugybės patogumų ši kryptis sparčiai populiarėja. Atėnai yra gyvybingas didmiestis, tačiau iki jūros tėra 20–30 minučių, net jei gyvensite miesto centre. Nemėgstate didelių miestų, bet vis tiek trokštate naktinio gyvenimo ir klestinčios nuotolinių darbuotojų bei keliautojų bendruomenės? Tuomet Salonikai yra puikus pasirinkimas, o Kreta – geras variantas ieškantiems daugiau ramybės.\n\nNorėdami gauti nuotolinio darbuotojo vizą Graikijoje, turite uždirbti bent 3 500 eurų per mėnesį ir įsigyti sveikatos draudimą, tinkamą naudoti ir šioje šalyje.\n\nBrazilija – ieškantiems paplūdimio vakarėlių ir nuotykių po darbo\n\nTokie miestai kaip San Paulas, Florianopolis ar Kuritiba pasižymi geru gyvenimo kokybės ir kainos santykiu. Braziliją verta rinktis mėgstantiems paplūdimius, tinklinį, skanų maistą ir vakarėlius. Šioje šalyje nuotoliniai darbuotojai gali kreiptis dėl 12 mėnesių vizos su galimybe ją pratęsti dar 12 mėnesių.\n\nLiina Laas, „Deel“ plėtros vadovė Baltijos, Vidurio ir Rytų Europos regione, pabrėžia: „Kad gautumėte nuotolinio darbuotojo vizą, turite uždirbti tik 1 500 JAV dolerių per mėnesį – tai viena žemiausių kartelių norint gauti tokio tipo vizą. Žinoma, kai kurie gali būti susirūpinę dėl saugumo Brazilijoje, tačiau tai nėra didelė problema, jei liekate turistinėse ir saugiose zonose. Tačiau verta pabrėžti, kad kartais galite patekti į ne visai patogias situacijas, ypač jei nekalbate portugalų kalba, kuri dažnai yra vienintelė, kurią moka vietos gyventojai.“\n\nMeksika – Pietų Amerikos skonis norintiems modernumo\n\nMeksika tampa vis populiaresne nuotolinių darbuotojų vieta. Remiantis „NomadList“, šalies sostinė Meksikas yra penktas geriausias miestas pasaulyje nuotoliniams darbuotojams. Meksikoje gyvenimo išlaidos yra labai mažos, o veiklų gali rasti kiekvienas: ar tai būtų rami gamta ir vienatvė, ar vakarėliai ir nuotykiai.\n\nKad gautumėte nuotolinio darbo vizą, jūsų mėnesinis atlyginimas turi siekti 1 620 JAV dolerių ir reikia turėti 27 000 JAV dolerių metinių santaupų.\n\nJAE – pažinčių rato plėtrai\n\nJeigu negąsdina gana didelės gyvenimo išlaidos, Jungtiniai Arabų Emyratai (JAE), Dubajus – puikus pasirinkimas. JAE yra turizmo centras, aptarnaujantis daugybę emigrantų ir keliautojų iš visos Europos. Ši klestinti bendruomenė kiekvienam suteikia daug įkvėpimo ir kūrybinių galimybių.\n\nŽinoma, tai nebus pigu, o gauti nuotolinio darbo vizą toli gražu nėra lengva. Turėsite pateikti savo dabartinio darbdavio darbo sutarties, kurios trukmė yra bent vieni metai, įrodymą arba gauti bent 5 000 JAV dolerių siekiantį atlyginimą. Visgi, jei norite išplėsti pažinčių ratą ir mėgautis svajonių gyvenimo būdu, JAE yra tinkamas variantas.\n\n„Beje, „Deel“ bendradarbiauja su JAE vyriausybe. Dabar technologijų bendrovių darbuotojai, norintys persikelti į JAE, gali būti tikri, kad ši šalis juos priims ir pasiūlys greičiau suteikiamas vizas technologijų darbuotojams, paprastesnes apsigyvenimo procedūras, taip pat įvairią kitą pagalbą darbinantis ir dirbant“, – priduria L. Laas.\n\nSakartvelas – visai šalia, bet egzotiška kryptis\n\nIeškote kokios nors paprastesnės ir kultūriškai pažįstamos, tačiau vis dar įdomios šalies? Sakartvelas – tinkama vieta. Tai liudija faktas, kad nuotolinių darbuotojų poreikis, „Deel“ duomenimis, šalyje per 2022 m. pirmą pusmetį išaugo 556 procentais.\n\nŠi statistika nestebina, turint omenyje didžiulę tarptautinę Tbilisio bendruomenę ir nedideles gyvenimo išlaidas. Tiesa, gamtos mylėtojai dažnai renkasi Kazbegio ar Svanetijos regionus, kurie dėl įspūdingų kalnų dažnai lyginami su Šveicarija.\n\nNorėdami gauti nuotolinio darbuotojo vizą, turėsite uždirbti mažiausiai 2 000 JAV dolerių per mėnesį. Tai palyginti nedidelė kaina, nes Tbilisis yra 13-as geriausias nuotolinių darbuotojų miestas pagal „NomadList“.",
    "Skambus uteniškių pirkinys – atvyksta NBA patirties turintis „tikras įžaidėjas“": "Aukštaitijos klubas su amerikiečiu pasirašė vienerių metų sutartį, kuri įsigalios po savaitę truksiančios peržiūros.\n\n„56-erios sužaistos rungtynės NBA lygoje kalba pačios už save. Tai tikras įžaidėjas, kuris praplės kuriančių gynėjų grandį. Krepšininkas į komandą atvyksta su savaitės trukmės peržiūra, per kurią treneris galės įvertini žaidėją“, – sakė Utenos klubo sporto direktorius Ž.Urbonas.\n\n2017 metų Nacionalinės krepšinio asociacijos (NBA) naujokų biržoje J.Evansas buvo pašauktas 39-uoju šaukimu.\n\n2017/2018 metų sezone krepšininkas debiutavo NBA, kur gynė Los Andželo „Clippers“ komandos garbę. Gynėjas per vidutiniškai 16 aikštelėje praleistų minučių pelnė po 4,8 taško, atliko po 2,1 rezultatyvaus perdavimo bei atkovojo po 1,8 kamuolio.\n\nVėliau amerikietis karjerą tęsė NBA plėtojimosi lygoje (G lygoje), kur vilkėjo Šiaurės Arizonos „Suns“ ekipos marškinėlius. 2018/2019 metų sezone per vidutiniškai 28 aikštelėje praleistas minutes rinko po 15 taškų, atliko po 5,5 rezultatyvaus perdavimo bei atkovojo po 3,7 kamuolio.\n\nDar tame pačiame sezone J.Evansas spėjo sugrįžti į NBA, kur atstovavo Finikso „Suns“ komandai.\n\n2020/2021 metų sezone amerikietis pirmą kartą atvyko į Europą, kur papildė Patrų „Promitheas“ (Graikija) komandą. Stipriausioje Graikijos lygoje amerikietis fiksavo 6,8 taško, 2 rezultatyvių perdavimų bei 1,3 atkovoto kamuolio vidurkius.\n\nPraėjusiame sezone į JAV sugrįžęs gynėjas vėl rungtyniavo G lygoje, kur atstovavo Klivlando „Charge“ komandai bei per vidutiniškai 21 aikštelėje praleistą minutę pelnė po 7,5 taško (43,3 proc. tritaškių, 80 proc. baudų), atkovojo po 3,8 kamuolio bei atliko po 3,7 rezultatyvaus perdavimo.\n\nBe J.Evanso, sutartis su Utenos klubu artėjančiam sezonui turi Martynas Gecevičius, Ernestas Sederevičius, Žygimantas Skučas, Gintautas Matulis, Dovydas Romančenko, Aleksas Nikoličius, Alexas Hamiltonas bei Titas Didžgalvis.\n\nNaująjį „Betsafe-LKL“ sezoną uteniškiai pradės rugsėjo 25-ąją – namuose priims Vilniaus „Rytą“.",
    "Nuostabi Ukraina žygiuoja be pralaimėjimų: parklupdė ir Italiją": "Rungtynės vyko taškas į tašką ilgą laiką, bet lemiamu metu ketvirtajame kėlinyje ukrainiečiai buvo nesulaikomi. Ir pozicinėse atakose po išsikeitimų, ir greituose išpuoliuose Ukrainos žaidėjai baudė Milane palaikomus grupės šeimininkus.\n\nNet 27 taškus ketvirtajame kėlinyje suvertė ukrainiečiai, o A.Bagatskis, likus žaisti 0,9 sek., dar paprašė minutės pertraukėlės ir sukėlė milžinišką emocijų audrą arenoje. Galiausiai, mačui pasibaigus, latvis aiškino Italijos strategui Gianmarco Pozzecco savo veiksmus.\n\nSviatoslavas Mychailiukas suvertė net 25 taškus, Issufas Sanonas ir Ivanas Tkačenko pridėjo po 17.\n\nItalams Achille Polonara surinko 17 taškų, Simone Fontecchio pridėjo 14, tačiau didžioji dalis komandos buvo neatpažįstama.\n\nUkrainiečiai kovą dėl kamuolių laimėjo 41:32, atliko 18 rezultatyvių perdavimų, tačiau net 17 kartų suklydo.\n\nNugalėtojai gerai pataikė. Tikslą pasiekė 61 proc. dvitaškių (25/41) ir 41 proc. tritaškių (7/17).\n\nUkrainiečiai yra laimėję visas trejas rungtynes C grupėje ir dalinasi lyderių poziciją su Graikija. Italai patyrė antrą nesėkmę per tris mačus.\n\nUkraina: S.Mychailiukas 25, I.Sanonas ir I.Tkačenko po 17.\n\nItalija: A.Polonara 17, S.Fontecchio 14.",
    "J. VALANČIŪNAS: BUVO IR GERŲ AKIMIRKŲ": "Lietuvos vyrų krepšinio rinktinė Europos čempionate užėmė žemiausią vietą per visą savo istoriją, o žaidėjai tvirtina, kad reikia žiūrėti į ateitį, kuri turėtų būti šviesesnė.\n\nIstorinė žemuma\n\nTrenerio Kazio Maksvyčio ir jo kolegų Kęstučio Kemzūros, Giedriaus Žibėno, Tomo Rinkevičiaus, Valdemaro Chomičiaus vairuojama komanda 41-ojo Europos čempionato aštuntfinalyje 94:102 pralaimėjo ispanams ir užėmė penkioliktą vietą.\n\nIki šiol žemiausia mūsiškių pozicija „EuroBasket“ turnyruose buvo dvylikta (tai įvyko 2001-aisiais Turkijoje, kai mūsiškiai, 76:94 pralaimėję latviams, taip pat nepateko į ketvirtfinalį).\n\nLietuviai „EuroBasket“ medaliais džiaugėsi 2015-aisiais Prancūzijoje, kai tik finale 63:80 pripažino ispanų pranašumą (tąkart vicečempionų ekipoje žaidė keturi šiųmetės komandos krepšininkai – Jonas Valančiūnas, Domantas Sabonis, Mindaugas Kuzminskas ir Lukas Lekavičius).\n\nŠįsyk pavyko aplenkti čekus, Izraelio atstovus, bosnius, estus, bulgarus, kartvelus, olandus, vengrus ir britus.\n\nTęstinumas motyvuoja\n\n„Nuotaikos – slogios. Vis dėlto buvo ir gerų akimirkų. Deja, varžybos nesusiklostė taip, kaip norėjome. Jau nieko nebepakeisime, tad žiūrėkime į ateitį“, – grižęs į Lietuvą svarstė rinktinės kapitonas J.Valančiūnas.\n\n„Labiau subręsime, dar turėsime šansų“, – pridūrė Marius Grigonis.\n\n„Gyvenime būna, kad ne visada pavyksta pasiekti tai, ko norisi. Manau, kad tikrai visi stengėmės, padarėme, ką galėjome“, – interviu LRT sakė rinktinės vadovas V.Chomičius.\n\nBlykstelėjo: Suomijos vyrų krepšinio rinktinės metraštyje – išskirtinis L.Markkaneno įrašas. / fiba.com nuotr.\n\nOlimpinio čempiono teigimu, planų ir darbų tęstinumas itin svarbus.\n\n„Tai reikalinga kiekvienai komandai, treneriui, žaidėjui, apskritai kiekvienam žmogui. Aiški ilgalaikė perspektyva motyvuoja“, – tvirtino V.Chomičius.\n\n„Kablelį sakinyje – bausti negalima pasigailėti – turbūt padės Krepšinio federacijos vadovai“, – reziumavo K.Kemzūra.\n\nItalijos liūtai – laisvėje\n\nViena skambiausių „EuroBasket“ aštuntfinalio staigmenų – italų pergalė prieš serbus 94:86.\n\nTrečią kėlinį Italijos rinktinės emocingasis strategas Gianmarco Pozzecco už technines pražangas buvo priverstas pasitraukti į Berlyno arenos užkulisius. Tuo metu serbų persvara buvo 63:57. Tačiau italai atsitiesė ir, įpusėjus ketvirtam kėliniui, pirmavo 82:70.\n\n„Mane eliminavo, tačiau iš narvo į laisvę ištrūko liūtai“, – vaizdingai apibūdino buvusią situaciją G.Pozzecco.\n\nPo 55 metų pertraukos į Europos čempionato stipriausiųjų aštuntuką įsiterpė suomiai, 94:86 privertę kapituliuoti kroatus.\n\nAzartas: italų krepšinio strategas G.Pozzecco per kiekvienas rungtynes – it ugnikalnis. / fiba.com nuotr.\n\nSuomijos komanda sugebėjo pelnyti dvitaškį per 0,01 sek. – tai įvyko baigiantis antram kėliniui. Svariausiai prie pergalės prisidėjo 25-erių 213 cm ūgio Lauris Markkanenas – surinko 43 taškus, devynis kartus atkovojo kamuolį. Tai visų laikų suomių nacionalinės krepšinio rinktinės žaidėjų individualaus rezultatyvumo rekordas.\n\n„EuroBasket“ ketvirtfinalyje italai susikaus su prancūzais, suomiai – su ispanais, vokiečiai – su graikais, slovėnai – su lenkais.\n\nAštuntfinalis\n\nIspanija–Lietuva 102:94 (19:20, 21:25, 23:23, 20:15, 19:11). 12 938 žiūrovai. L.Brownas 28 taškai (8 rezultatyvūs perdavimai) / M.Kuzminskas 18 taškų (4/9 tritaškių).\n\nPrancūzija–Turkija 87:86 (18:11, 25:24, 6:22, 28:20, 10:9). 9 411 žiūrovų. R.Gobert'as 20 taškų (17 atkovotų kamuolių) / B.Tunčeras 22 taškai (6/10 tritaškių).\n\nSlovėnija–Belgija 88:72 (24:19, 20:22, 19:19, 25:12). 9 774 žiūrovai. L.Dončičius 35 taškai (4/10 tritaškių, 5 atkovoti kamuoliai, 5 rezultatyvūs perdavimai) / E.Lecomte'as 16 taškų.\n\nVokietija–Juodkalnija 85:79 (19:10, 29:14, 19:26, 18:29). 12 938 žiūrovai. D.Schroederis 22 taškai (8 rezultatyvūs perdavimai) / K.Perry 25 taškai (6 rezultatyvūs perdavimai).\n\nLenkija–Ukraina 94:86 (24:21, 18:24, 27:22, 25:19). 6 865 žiūrovai. A.J.Slaughteris 24 taškai (5 atkovoti kamuoliai) / V.Bobrovas 15 taškų (3/6 tritaškių).\n\nSuomija–Kroatija 94:86 (20:21, 25:22, 22:22, 27:21). 6 904 žiūrovai. L.Markkanenas 43 taškai (9 atkovoti kamuoliai, 43 naudingumo balai) / B.Bogdanovičius 23 taškai (5 atkovoti kamuoliai).\n\nItalija–Serbija 94:86 (20:28, 25:23, 21:17, 28:18). 9 788 žiūrovai. M.Spissu 22 taškai (6 rezultatyvūs perdavimai) / N.Jokičius 32 taškai (13 atkovotų kamuolių).\n\nGraikija–Čekija 94:88 (20:20, 21:25, 22:22, 31:21). 9 814 žiūrovų. G.Antetokounmpo 27 taškai (10 atkovotų kamuolių, 5 rezultatyvūs perdavimai) / J.Vesely 21 taškas.\n\nKetvirtfinalis\n\nRugsėjo 13 d. 18.15 val. Ispanija–Suomija, 21.30 val. Vokietija–Graikija.\n\nRugsėjo 14 d. 18.15 val. Prancūzija–Italija, 21.30 val. Slovėnija–Lenkija.\n\nGALERIJA\n\n\n\nfiba.com nuotr."
}