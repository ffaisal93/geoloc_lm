{
    "Slovakija atmeta galimybę teikti prieglobstį visiems mobilizacijos vengiantiems rusams": "Slovakija atmeta galimybę teikti prieglobstį visiems mobilizacijos vengiantiems Rusijos piliečiams.\n\n„Slovakija individualiai vertina kiekvieną atvejį“, – atsakydamas į atitinkamą naujienų agentūros dpa klausimą, teigė šalies užsienio reikalų ministerijos atstovas spaudai Jurajus Tomaga.\n\nNors Bratislava tam tikrais atvejais išduoda humanitarines vizas, šalis neturi aiškių taisyklių, kurios kaip tinkamą priežastį tokiai vizai gauti numato prieštaravimą mobilizacijai.\n\nPasak J. Tomagos, kai kurie Rusijos piliečiai mano, kad Slovakija sąmoningai lėtina vizų išdavimo procesą, o taip yra todėl, nes Rusija, jo teigimu, priėmė „nepagrįstą sprendimą“ sumažinti Slovakijos diplomatinio personalo apimtis Maskvoje ir Sankt Peterburge. Čia ministerijos atstovas kalbėjo apie kovo pabaigoje tarp abiejų šalių kilusius diplomatinius nesutarimus, kurie prasidėjo, kai Slovakija išsiuntė 35 Rusijos ambasados šalyje darbuotojus, įtariamus šnipinėjimu. Maskva tuomet ėmėsi atsakomųjų priemonių.\n\nSlovakijos pozicija turi panašumų su Baltijos šalių, Čekijos ir Lenkijos pradėta politika, pagal kurią visos šios valstybės atsisako teikti prieglobstį mobilizacijos vengiantiems Rusijos piliečiams.",
    "Prienus palikęs gynėjas keliasi į Slovakiją": "",
    "Slovakija jaudinančiai atsisveikino su naikintuvais Mig-29, kuriuos nori perduoti Ukrainai (vaizdo įrašas)": "\"Atsisveikinimas su mūsų MiG'ais. Visas oro uostas nutilo...\n\nVisi laukė atvykstant mūsų Mig-29.\n\nAtėjo ta akimirka. Atvyko mūsų gražuolės. Daugelio akyse buvo ašaros. Daugelis verkė.\n\nDėkojame jums, amžinai liksite mūsų širdyse\", - rašoma žinutėje.\n\nPaskutinis naikintuvų skrydis įvyko Malacki Kucina oro bazėje per tarptautinę aviacijos parodą \"Slovak International Air Fest\" (SIAF).\n\nAnksčiau Slovakijos gynybos ministras Jaroslavas Najas sakė, kad Slovakijos valdžios institucijos gali perduoti Ukrainai naikintuvus MiG-29 jau rugsėjį.\n\nLėktuvų skaičius kol kas nežinomas.\n\nMainais už tai Slovakija gaus pinigų iš Europos Sąjungos arba kovinės įrangos iš Šiaurės Atlanto sutarties organizacijos (NATO).\n\nTuo pat metu Lenkija ir Čekija neseniai pasirašė susitarimą su Slovakija uždaryti savo oro erdvę virš šios šalies po to, kai bus atsisakyta naikintuvų MiG-29.",
    "Slovakija pirks iš Suomijos 76 šarvuotuosius transporterius už 447 mln. eurų": "„Mes įvykdėme visas sąlygas, kad galėtume sudaryti skaidrią ir labai naudingą Slovakijai sutartį, leisiančią aprūpinti Slovakijos ginkluotąsias pajėgas transporto priemonėmis, kurių jos iki šiol neturėjo“, - pareiškė ministras per spaudos konferenciją.\n\nJ. Nadis patikslino, kad sutartį sudarė Slovakijos valstybinė kompanija „Konstrukta Defence“ ir Suomijos bendrovė „Patria“, taip pat pasirašytas atskiras „Patria“ ir Slovakijos gynybos ministerijos susitarimas.\n\nJis pridūrė, kad pirmasis šarvuotasis transporteris iš Suomijos turėtų pasiekti Slovakiją ateinančių metų rugsėjį.\n\nŠarvuočiais „Patria AMVXP“ bus aprūpinta nauja mechanizuotoji brigada, kuri turi būti sudaryta Slovakijoje pagal NATO reikalavimus.",
    "Lenkija ir Slovakija atidarė naują dujų jungtį": "Rusija pastaraisiais mėnesiais sumažino arba sustabdė dujų tiekimą kelioms Europos Sąjungos šalims.\n\nLenkijai tiekimas buvo nutrauktas, tuo metu Slovakija gavo tik 40 proc. sutarto kiekio.\n\nJungtis leis Slovakijai gauti dujų iš Norvegijos, taip pat suskystintas gamtines dujas tranzitu per Lenkiją, pažymėjo Slovakijos ministras pirmininkas Eduardas Hegeris per spaudos konferenciją, skirtą jungties atidarymui, kurioje dalyvavo kartu su Lenkijos vyriausybės vadovu Mateuszu Morawieckiu.\n\n„Ši jungtis suteikia mums naują saugumo ir laisvės jausmą, nes nebebūsime priklausomi nuo rusiškų dujų“, – kalbėjo E.Hegeris, viešėdamas netoli Slovakijos sienos esančiame Lenkijos mieste Strachocine.\n\nO Lenkija nuo šiol galės gauti dujų iš Alžyro per Italiją ir Slovakiją.\n\nM.Morawieckis pasinaudojo proga dar kartą sukritikuoti Vokietijos dujų jungtį „Nord Stream“ su Rusija.\n\n„[Naujoji jungtis] – tai taikos dujotiekis, skirtingai nei tas, kurį nutiesė Vokietija ir Rusija, remiamos kitų šalių – „Nord Stream 1“ ir „Nord Stream 2“, kurie yra karo dujotiekiai“, – kalbėjo M.Morawieckis.",
    "Slovakijos ypatumai: į vasarą sugrąžinantis karštis, kainų palyginimai ir vietiniams nerūpintis krepšinis": "Pirmuoju vilniečių varžovu tapo Bratislavos „Slovan“ futbolininkai, kurie praėjusį sezoną ketvirtą kartą iš eilės iškovojo savo šalies čempionų vardą.\n\nTrečiadienį į Slovakijos sostinę atskridę vilniečiai tos pačios dienos vakare surengė pirmąją treniruotę, kurioje netrūko žaismingų nuotaikų ir kovingo nusiteikimo.\n\nŽalgiriečius priėmęs Bratislavos miestas tą padarė futbolininkams primindamas ne taip seniai Lietuvą palikusius karščius – Slovakiją šiuo metu kepina beveik 30 laipsnių siekiantis karštis.\n\nPrieš artėjančią Vilniaus „Žalgirio“ dvikovą portalas lrytas.lt kviečia iš arčiau pažiūrėti Bratislavoje pulsuojantį rimtą ir paieškoti skirtumų bei panašumų su mūsų šalimi.\n\nO, mano meilės vasara!\n\nKalendorinė vasara jau pasitraukė ir tą Lietuvos gyventojai pajuto savu kailiu. Atvėsęs oras privertė savo spintose pasiieškoti labiau kūną dengiančio garderobo, o dar ką tik kepinęs karštis buvo pakeistas rudens metų laikui būdinga vėsuma.\n\nVis dėlto Slovakija vis dar gyvena karščių nuotaikomis. Pastarosiomis dienomis oro termometrų stulpeliai dienos metu stabiliai kylo iki 30 laipsnių karščio atžymos.\n\nMaloniai šiltos yra ir naktys – trečiadienio vidurnaktį oro temperatūra siekė 20 laipsnių šilumos.\n\nKaitra ši šalis buvo vaišinama ir visos pralėkusios vasaros metu. Slovakijoje, kaip ir Lietuvoje, buvo mušami karščio rekordai.\n\n„Ši kaitra dar laikysis kelias dienas, o vėliau lauks malonesnis atvėsimas. Vasara buvo įspūdinga, temperatūra siekė net 40 laipsnių karščio, o įvairiuose Slovakijos vietose buvo mušami kaitros rekordai.\n\nSlovakijoje gyvenu nuo vaikystės, būsiu atviras, dar neatsimenu tokios karštos vasaros“, – teigė portalo lrytas.lt kalbintas Bratislavos gyventojas Miroslavas.\n\nKainos ir koronaviruso šmėkla\n\nRungtynių dienos popietėje teko apsilankyti viename iš vietinių Bratislavos prekybos centrų, užsukęs į jį nusprendžiau pasižiūrėti populiariausių produktų kainas ir jas palyginti su Lietuvoje piniginę ploninančiais skaičiais.\n\nVaizdas prekybos centre per daug nenustebino, o ir esminių kainų skirtumų daug nebuvo.\n\nVaisiai ir daržovės Slovakijoje kainuoja panašiai, kiek ir Lietuvoje. Tiesa, kiek brangesni čia kiaušiniai, pieno bei mėsos produktai, už juos gali tekti sumokėti 10–15 centų brangiau nei Lietuvoje.\n\nEsminiai kainų skirtumai yra ties lietuvių mėgstamo alaus bei stipriųjų gėrimų lentynose.\n\nUž vietinės rūšies alų prekybos centre galima sumokėti dvigubai mažiau nei Lietuvoje, stipriųjų alkoholinių gėrimų kainos taip pat skiriasi apie pusantro katro.\n\nVis dėlto importinio alaus kaina sąlyginai nėra tokia pigi – už jį tenka pakloti apie eurą, su kai kuriomis rūšimis dar daugiau.\n\nIšėjus iš prekybos centro užsukau į artimiausią vietinę degalinę, kurioje užmečiau akis į kuro kainas.\n\nLitras dyzelino Bratislavoje kainuoja 1,84 euro, o už benzino litrą vietiniai slovakai turi pakloti 1,7 euro. Taigi, už kurą Slovakijos gyventojai moka daugiau už lietuvius.\n\nVaikštant po Bratislavos gatves taip pat akis užkabino vaistinių bei įvairių kitų paslaugų vitrinos, kuriose liepiama užsidėti respiratorius, taip apsisaugant nuo koronaviruso.\n\nDar prieš mėnesį Slovakijoje buvo fiksuojama po daugiau nei tūkstantį naujų užsikrėtimo atvejų, o paskutinę parą šalyje buvo užfiksuota 409 koronaviruso atvejai.\n\nPapildomo saugumo buvo imtasi ir rungtynių išvakarėse vykusios Vilniaus „Žalgirio“ spaudos konferencijos metu, jose žurnalistai taip pat privalėjo dėvėti respiratorius.\n\nKrepšinis nerūpi\n\nLietuvos sporto mėgėjai pastarosiomis dienomis tiesiog susirgę krepšinio virusu. Šalies rinktinė po dramatiškos grupių etapo kelionės prasibrovė į atkrintamąsias Europos pirmenybių varžybas.\n\nVis dėlto nei Lietuvos žygis, nei Europos krepšinio čempionatas slovakams nelabai rūpi.\n\nSu vietiniais pradėjus kalbėti apie krepšinį bei šiuo metu vykstančias pirmenybes teko išgirsti tokių žodžių kaip „nerūpi“, „neįdomu“, „nežinau“.\n\nŠie vietinių slovakų ištarti žodžiai neatsirado be pagrindo. Krepšinis Slovakijoje toli gražu nėra pagrindinė sporto šaka. Atsiskyrusi nuo Čekoslovakijos Slovakija dar niekada nežaidė pagrindiniame Europos krepšinio čempionato grupių etape.\n\nRyškiausių krepšinio žvaigždžių Slovakija taip pat neturi. Pagrindiniai rinktinės žaidėjai vietinėse pirmenybėse, kurios pagal savo pajėgumą taip pat nėra įspūdingos.\n\nSlovakai daugiau dėmesio skiria futbolui ir ledo rituliui. Būtent Bratislavos „Slovan“ ledo ritulio komandoje prieš kelis metus žaidė Lietuvos rinktinės gynėjas Nerijus Ališkauskas.\n\nVis dėlto ne visi kalbinti slovakai žino, kad ketvirtadienį šalies čempionas „Slovan“ stos į kovą su Vilniaus „Žalgiriu“, o šį faktą žinantys pateikė savo prognozes.\n\n„Žalgiris“ nėra man gerai žinoma futbolo komanda, tad nežinau, ko bus galima tikėtis. Manau, kad pergalingai pradėsime Konferencijų lygos kovas, juolab pirmosios rungtynės bus žaidžiamos namuose“, – samprotavo Antonas.\n\n„Slovan“ ir „Žalgirio“ akistata UEFA Konferencijų lygoje vyks ketvirtadienį, 22 val. Lietuvos laiku.",
    "Apklausa: dauguma slovakų nori Rusijos pergalės prieš Ukrainą": "Daugiau kaip pusė Slovakijos gyventojų teigiamai vertintų Rusijos pergalę prieš Ukrainą, rodo trečiadienį paskelbti apklausos duomenys, kuriuos cituoja leidinys „EurActiv“.\n\nApklausą „Kaip laikaisi, Slovakija?“ atliko kompanijos „MNFORCE“ ir „Seesame“ bei Slovakijos mokslų akademija.\n\nApklausoje Slovakijos gyventojai turėjo įvertinti pergalės galimybę dešimtbalėje skalėje, kur 1 reiškia aiškią Rusijos pergalę, o 10 – Ukrainos.\n\nMaždaug penktadalis žmonių sakė norintys aiškios Rusijos pergalės, apie pusė buvo labiau linkę palaikyti Rusijos pergalę. Tik trečdalis gyventojų labiau palaikė Ukrainą, o 18 proc. nurodė, kad jiems nesvarbu.\n\nYpač aiškus pasidalijimas partijų aspektu – didžioji dalis buvusio premjero Roberto Fico partiją „SMER-SD“ palaikančių žmonių pasisakė už Rusijos pergalę. R. Fico viešai kritikavo sankcijas Rusijai, o į Slovakijos sukilimo metines buvo pakvietęs Rusijos ambasadorių.\n\nGeografiniame lygmenyje, dauguma Ukrainą palaikančių respondentų gyvena sostinėje Bratislavoje.\n\nSlovakija yra viena prorusiškiausių ES valstybių, nurodo „EurActiv“.\n\n2021 m. vasarą atlikta apklausa atskleidė, kad 55 proc. slovakų teigiamai vertino Vladimirą Putiną. Dar prieš invaziją 2022 m vasarį 44 proc. slovakų kaltino NATO ir JAV dėl įtampos Ukrainos pasienyje.",
    "Nuomonė iš Slovakijos: „Žalgirį“ nuo „Slovan“ skiria finansinė praraja, bet yra ir nemažai panašumų": "Ketvirtadienis – istorinė diena Lietuvos futbolui. Vilniaus „Žalgiris“ – pirmasis iš Lietuvos klubų prasibrovė į Europos taurių grupių varžybas ir pirmąjį naujojo istorijos etapo puslapį pradės rašyti Slovakijos sostinėje.\n\nNors tiek „Žalgiris“, tiek „Slovan“ svajoja apie antrąją vietą H grupėje ir galimybę pratęsti kovas Konferencijų lygos atkrintamosiose, ketvirtadienio vakarą ant „Tehelné pole“ stadiono vejos išbėgs du visiškai skirtingą finansinį užnugarį turintys oponentai.\n\nVilniaus komanda sezoną pradėjo su kukliu europiniais standartais 2,65 mln. eurų biudžetu, o „Slovan“ piniginė – gerokai storesnė.\n\nP.Spálo teigimu, šiemet Bratislavos komanda disponuoja didesniu nei 10 mln. eurų biudžetu.\n\nKelis kartus skiriasi ir klubų žaidėjų vertė. Futbolo žaidėjų rinkos tendencijas fiksuojančios „Transfermarkt“ svetainės ekspertai slovakų stipriausios komandos sudėtį yra įvertinę beveik 19 mln. eurų. „Žalgiris“ šiame kontekste atrodo kukliai – 6,8 mln. eurų.\n\n„Geriausiai apmokamas „Slovan“ žaidėjas Jurajus Kucka uždirba apie 70 tūkst. eurų per mėnesį“, – 15min pasakojo slovakų žurnalistas.\n\nImago / Scanpix nuotr./Jurajus Kucka\n\nGalima tik pažymėti, kad „Žalgirio“ lyderiai gauna po 6–7 tūkst. eurų per mėnesį, o tai reiškia, kad į ryškiausios „Slovan“ žvaigždės sąskaitą kiekvieną mėnesį įkrenta tokia suma, už kokią Vilma Venslovaitienė išlaiko visą savo ekipos starto vienuoliktuką.\n\nTačiau futbolo aikštėje žaidžia ne vardai ir kupiūros.\n\n„Jurajus Kucka yra labiausiai patyręs žaidėjas, jam mokamas didžiausias atlyginimas, tad ir lūkesčiai yra dideli. Visi puikiai prisimena, kad Kuco daug metų praleido „Serie A“, kur vilkėjo „Milan“ marškinėlius, o praėjusį sezoną dar rungtyniavo Anglijos „Premier“ lygoje ir atstovavo „Watford“. Tai yra žaidėjas, kuris Slovakijos rinktinėje yra sužaidęs beveik 100 rungtynių, žaidė pasaulio ir dviejuose Europos čempionatuose. Spaudimas jam yra didelis. Nors jam 35-eri, bet jis vis dar išsiskiria ypatingomis kovotojo savybėmis. Tačiau realybė tokia, kad kol kas „Slovan“ gretose jis neatsiskleidė. Jis kol kas nedemonstruoja tų lyderio savybių, kokių buvo tikimasi. Klubo gerbėjai labai viliasi, kad Kuco iššaus ir atsiskleis tada, kai to labiausiai reikės Konferencijų lygoje“, – 15min pasakojo P.Spálas.\n\nDar viena Bratislavos komandos žvaigždė yra treneris Vladimiras Weissas.\n\n57-erių Bratislavoje gimęs specialistas – vienareikšmiškai yra geriausias Slovakijos futbolo strategas per nepriklausomybės laikotarpį. Būtent V.Weissas 2010-aisiais išvedė Slovakiją į pirmą ir kol kas vienintelį slovakams pasaulio čempionatą, kuris vyko Pietų Afrikos Respublikoje.\n\n„Scanpix“ nuotr./Vladimiras Weissas\n\n„Jis yra puikus motyvatorius, bet su savo žaidėjais elgiasi labai griežtai. Vietos žiniasklaidai treneris imponuoja ir tuo, jog spaudos konferencijų metu būna labai atviras ir nuoširdus. Jei jam kas nors nepatinka, jis tai aiškiai ir drąsiai pasako. Po prastų rungtynių V.Weissas nevengia pakritikuoti ir savo auklėtinių, nors tai ir ne visiems patinka“, – pasakojo 15min pašnekovas.\n\nSME nuotr./Pavolas Spálas\n\nP.Spálo teigimu, ketvirtadienio vakarą turėtume išvysti dviejų ypač pragmatiškų specialistų akistatą. Tiek Čeburiną, tiek Weissą sieja ne tik tas pats vardas, bet ir panaši futbolo filosofija.\n\n„Visų V.Weisso komandų stiprybė – tvirta ir patikima gynyba. Jis nevengia keisti taktinės schemos rungtynių metu ir dažnai mačus pradeda trimis vidurio gynėjais, o vėliau pereina prie keturių gynėjų linijos. Manau, kad kažko panašaus galime sulaukti ir ketvirtadienio mače, ypač jei pirmosiomis minutėmis „Slovan“ nepavyks įmušti greito įvarčio“, – svarstė žurnalistas.\n\nŠis sezonas išskirtinis ir tuo, jog pirmą kartą V.Weisso treniruojamoje klubinėje komandoje žaidžia ir jo sūnus Vladimiras Weissas jaunesnysis.\n\nIki šiol šis tėvo ir sūnaus tandemas kartu veikė tik nacionalinėje komandoje.",
    "Rusijos ambasadorius kviečiamas į Slovakijos URM dėl dalyvavimo buvusio premjero partijos renginyje": "Rusijos ambasadorius Bratislavoje Igoris Bratčikovas antradienį bus iškviestas į Slovakijos užsienio reikalų ministeriją dėl dalyvavimo buvusio šalies premjero Roberto Fico partijos „Smer-SD“ renginyje.\n\nTai pirmadienį savo „Facebook“ paskyroje parašė Slovakijos URM vadovas Ivanas Korčokas, praneša portalas „eurointegration“.\n\n„Aš smerkiu partijos „Smer-SD“ sprendimą. Ji šiandien pasikvietė Rusijos Federacijos ambasadorių į savo politinį renginį, dangstydamasi Slovakijos nacionalinio sukilimo metinių minėjimu, ir plojo jo kalbai“, - pareiškė Slovakijos diplomatijos vadovas.\n\nMinistro nuomone, „pasipiktinimą kelia tai, kad „Smer-SD“ nariai visi kaip vienas stovėjo už valstybės, kariaujančios žiaurų karą prieš mūsų kaimynę, atstovo ir taip trypė atminimą tų, kurie paaukojo savo gyvybę už laisvę ir kovojo teisingoje pusėje“.\n\n„Smer-SD“ jau galutinai ir oficialiai, ne tik žodžiais, yra agresoriaus pusėje ir palaiko jį kare prieš Ukrainą“, - pridūrė I. Korčokas.\n\nRenginyje dalyvavusio Rusijos ambasadoriaus veiksmus Slovakijos URM vadovas pavadino „prieštaraujančiais pagrindiniams užsienio diplomato nesikišimo į vidaus reikalus principams“.\n\nRusijos ambasada Slovakijoje patvirtino, kad I. Bratčikovas partijos „Smer-SD“ kvietimu dalyvavo „ceremonijoje, per kurią buvo padėti vainikai prie paminklo Slovakijos nacionalinio sukilimo didvyriams Zvolene“. Šis miestas 1944 metų rugpjūčio ir rugsėjo mėnesiais buvo vienas iš ginkluotos slovakų tautos kovos prieš nacistus centrų.",
    "Vaikinų U-17 rinktinė sužaidė lygiosiomis su slovakais": "",
    "Žais ar nežais? Norėdama išvengti dugno Lietuvos rinktinė turės įveikti Baltarusiją": "Lietuviai ketvirtadienį sužaidė lygiosiomis 1:1 su Farerų salomis, sekmadienį 0:1 nusileido Liuksemburgui ir iškovoję tik 1 tašką liko ketvirti savo grupėje.\n\nStandings provided by SofaScore\n\nTai reiškia, jog Reinhaldo Breu auklėtiniai atsidūrė ant iškritimo į paskutinį D divizioną slenksčio.\n\nDabar, po sužaistų paskutinių C diviziono ketvirtos grupės rungtynių, paaiškėjo, jog norėdama išlaikyti vietą trečiame pagal pajėgumą divizione Lietuvos rinktinė turės pranokti Baltarusiją.\n\nŠios šalies futbolininkai surinko tik 3 taškus ir liko paskutiniai C diviziono trečioje grupėje, kurioje dar žaidė Kazachstanas, Azerbaidžanas ir Slovakija.\n\nStandings provided by SofaScore\n\nKadangi Baltarusija tarp keturių paskutines vietas užėmusių komandų liko antra, o Lietuva – trečia, šių komandų keliai susidurs išlikimo kovose.\n\nVis dėlto tai dar nereiškia, kad 2024 m. kovą, kai numatytos išlikimo akistatos, lietuviai išbėgs į aikštę per rungtynes su baltarusiais.\n\nLietuvos futbolo federacija (LFF) prasidėjus karui Ukrainoje, kurį Rusija pradėjo ir su Baltarusijos pagalba, deklaravo, kad neketina rungtyniauti su dviejų šalių agresorių komandomis.\n\nVisgi Europos ir pasaulio futbolą valdančios UEFA ir FIFA diskvalifikavo tik vieną šalį – Rusiją, tad baltarusiai ir toliau gali varžytis tarptautinėje arenoje.\n\nTai lėmė ir situaciją, kuomet baltarusiai tapo lietuvių varžovais pasaulio salės futbolo čempionato atrankos kovose.\n\nTuomet LFF generalinis sekretorius Edgaras Stankevičius teigė, kad kreipėsi į Švietimo, mokslo ir sporto ministeriją su rašto, draudžiančio žaisti su baltarusiais, prašymu, kuris padėtų apeliuojant į UEFA, o taip pat neatmetė ir galimybės atsisakyti žaisti su baltarusiais, taip rizikuojant būti diskvalifikuotiems.\n\nPanašiai LFF gali tekti elgtis ir futbolo rinktinės atveju.",
    "Kroatija ir Nyderlandai žengė į Tautų lygos pusfinalį, latviai laimėjo savo grupę": "Kroatija išvykoje rezultatu 3:1 nugalėjo austrus ir A diviziono 1 grupėje užėmė pirmą vietą. Tai buvo ketvirta iš eilės kroatų pergalė.\n\nLuka Modričius pasižymėjo 6-ą minutę, bet vos po trijų minučių Christophas Baumgartneris rezultatą išlygino. Kroatus į pergalę atvedė Marko Livajos (69 min.) ir Dejano Lovreno (72 min.) įvarčiai.\n\nKroatai vienu tašku aplenkė danus, kurie paskutiniame grupės mače 2:0 nugalėjo prancūzus. Abi komandos kartu atliko net 33 smūgius (prancūzai 17, danai 16), tačiau tikslą pasiekė tik Kaspero Dolbergo (33 min.) ir Andreaso Skovo Olseno (39 min.) smūgiai.\n\n„Reuters“/„Scanpix“ nuotr./Kylianas Mbappe\n\nStandings provided by SofaScore\n\nA diviziono 4 grupėje kelionę be pralaimėjimų baigė Nyderlandų rinktinė. Olandai 1:0 nugalėjo belgus ir pasiėmė bilietą į turnyro pusfinalį. Vienintelį įvartį 73-ią minutę pelnė Virgilas van Dijkas.\n\n„Žaisti su antra pasaulio reitingo komanda, turinčia tokius saugus, kaip Kevinas de Bruyne ir Edenas Hazard'as, nėra lengva. Bet darbas padarytas. Buvo sunki diena. Buvo maža tikimybė, kad jie gali viską apversti aukštyn kojomis, bet mes tikėjome, kad nepraleisime trijų įvarčių“, – po rungtynių kalbėjo V. van Dijkas.\n\nKitame mače Lenkijos rinktinė išvykoje 1:0 nugalėjo Velsą, palikdama Garetho Bale'o vedamą komandą lentelės dugne.\n\nStandings provided by SofaScore\n\nUEFA Tautų lygos D diviziono 1 grupėje pergalę iš rankų paleido Latvijos futbolininkai, išvykoje sužaidę lygiosiomis 1:1 su Andoros vienuolike. Tačiau ir taško užteko, kad taptų grupės nugalėtojais.\n\nLatviai pirmavo po Vladislavo Gutkovskio įvarčio, pelnyto 50-ą minutę, bet šeimininkai mačui baigiantis išlygino rezultatą. 88-ą minutę įvartį pelnė Albertas Rosas.\n\nKitose grupės rungtynėse Moldova įspūdingai rezultatu 2:0 palaužė Lichtenšteiną. Įspūdingai, nes abu įvarčius Victoras Stina pelnė per teisėjo pridėtą laiką antrajame kėlinyje – 92-ą ir 94-ą minutėmis.\n\nSusilyginę taškais su latviais moldavai vis tik liko antroje vietoje.\n\nStandings provided by SofaScore\n\nC divizino 3 grupėje paskutiniai mačai tebuvo formalumas.\n\nPirmą vietą jau anksčiau užsitikrinęs Kazachstanas 0:3 pralaimėjo Azerbaidžane, Slovakija ir Baltarusija sužaidė lygiosiomis 1:1.\n\nStandings provided by SofaScore\n\nPrimename, kad C diviziono 1 grupėje pasirodymą baigė Lietuvos rinktinė, per šešis mačus sugebėjusi iškovoti vos tašką.",
    "Fechtavimo turnyre Slovakijoje V.Ažukaitė ir O.Mašalo nukeliavo iki ketvirtfinalio": "Bratislavoje (Slovakija) vykusiame „Satelite“ serijos moterų fechtavimo špaga turnyre netoli medalių buvo dvi lietuvės.\n\nViktė Ažukaitė 3-ioje atrankos grupėje laimėjo visas 6 kovas, atliko 30 tikslių dūrių, praleido vos 9 dūrius ir su pirmu reitingo numeriu pateko į atkrintamąsias varžybas. Pirmajame rate lietuvei kautis nereikėjo, antrajame ji 15:11 nugalėjo ukrainietę Poliną Kulešovą , aštuntfinalyje 15:5 įveikė vengrę Andreą Panacz , o ketvirtfinalyje 10:15 neatsilaikė prieš čekę Michalą Pechovovą .\n\nOlivija Mašalo 6-oje atrankos grupėje laimėjo 5 kovas iš 6. Jį į atkrintamąsias varžybas pateko su 7-u reitingu. Lietuvė pirmajame rate neturėjo varžovės, antrajame 15:12 įveikė ukrainietę Anastasiją Samko , aštuntfinalyje 15:14 išplėšė pergalę prieš čekę Patricie Proksikovą , o ketvirtfinalyje 8:15 nusileido čekei Veronikai Bieleszovai .\n\nLurdė Grabovskytė 8-oje grupėje pasiekė 4 pergales ir patyrė 2 pralaimėjimus. Atkrintamosiose varžybose ji gavo 22-ą reitingo numerį, pirmajame rate 15:14 įveikė austrę Paulą Schmidl , antrajame 15:13 palaužė vengrės Jazmin Toth pasipriešinimą, bet aštuntfinalyje 8:15 pralaimėjo būsimai čempionei ukrainietei Ksenijai Panteljejevai .\n\nTurnyre kovėsi ir Aušrinė Šimkutė. Ji 9-oje grupėje su 2 pergalėmis iš 6 galimų nepateko į atkrintamąsias varžybas – liko pirma „už brūkšnio“.\n\nGalutinėje įskaitoje V.Ažukaitė užėmė 5-ą vietą, O.Mašalo – 7-ą, L.Grabovskytė – 14-ą, o A.Šimkutė – 53-ią tarp 69 fechtuotojų.",
    "Moterys valdžioje visoje Europoje": "Didžioji Britanija\n\nDidžiojoje Britanijoje, kuri priklauso Europai, bet nebėra Europos Sąjungos (ES) narė, L. Truss laimėjo lenktynes dėl valdančiosios Konservatorių partijos lyderės posto ​​ir automatiškai tapo šalies lydere, liepą atsistatydinus Borisui Johnsonui. 47-erių L. Truss yra trečioji moteris šalies ministrė pirmininkė po „Geležine ledi“ vadintos Margaret Thatcher, vadovavusios 1979–1990 m., ir Theresos May, valdžiusios 2016–2019 m., visos trys – konservatorės.\n\nDanija\n\nSocialdemokratų lyderė Mette Frederiksen 2019 m. birželį tapo jauniausia šalies ministre pirmininke – ji buvo išrinkta premjere būdama 41 metų. Pirmoji Danijos ministrė pirmininkė moteris buvo Helle Thorning-Schmidt, taip pat iš Socialdemokratų partijos, ėjusi pareigas 2011–2015 m.\n\nEstija\n\nBuvusi ES auditorė 52 metų Kersti Kaljulaid 2016 m. spalį tapo pirmąja Baltijos valstybės Estijos prezidente moterimi. Šios pareigos daugiausia reprezentacinės.\n\n2021 m. sausį Kaja Kallas tapo pirmąja moterimi Estijos ministre pirmininke. Jos tėvas Siimas Kallasas buvo ministras pirmininkas 2002–2004 m.\n\nSuomija\n\n2019 m. gruodį socialdemokratė Sanna Marin būdama 34 metų tapo jauniausia ministre pirmininke pasaulyje. Trečioji Suomijos ministrė pirmininkė moteris neseniai pateko į antraštes dėl nuotraukų, kuriose ji matyti šokanti ir besilinksminanti su draugais.\n\nPrancūzija\n\n61 metų inžinierė Elisabeth Borne gegužę buvo paskirta Prancūzijos ministre pirmininke ir tapo tik antrąja moterimi šiose pareigose po socialistės Edith Cresson, dešimtojo dešimtmečio pradžioje ėjusios šias pareigas mažiau nei metus.\n\nGraikija\n\nKaterina Sakellaropoulou, novatoriška teisininkė, 2020 m. sausį buvo išrinkta pirmąja Graikijos prezidente moterimi. Nors Graikijoje prezidento pareigos daugiausia yra reprezentacinės, K. Sakellaropoulou jau žengė naujus žingsnius teisinėje sistemoje, kai 2018 m. tapo šalies Aukščiausiojo Teismo pirmininke.\n\nLietuva\n\nBuvusi Lietuvos finansų ministrė Ingrida Šimonytė, 47 metų roko ir ledo ritulio gerbėja, 2020 m. gruodį buvo paskirta centro dešinės vyriausybės ministre pirmininke.\n\nLietuva turi stiprias moterų lyderystės tradicijas. „Baltijos geležinė ledi“ Dalia Grybauskaitė valdžioje praleido dešimtmetį nuo 2009 iki 2019 metų.\n\nSlovakija\n\nLiberalų teisininkė ir kovotoja su kyšininkavimu 48 metų Zuzana Caputova, kaip pirmoji Slovakijos prezidentė moteris, pradėjo eiti pareigas 2019 m. birželį. Būdama politikos naujokė, ji rinkimuose lengvai įveikė valdančiųjų kandidatą. Slovakijoje prezidentas turi mažiau galių nei ministras pirmininkas, bet gali vetuoti įstatymus ir vyresniųjų teisėjų paskyrimus.\n\nŠvedija\n\nNepaisant to, kad Švedija yra lyčių lygybę propaguojanti šalis, ji niekada neturėjo moters ministrės pirmininkės pareigose iki socialdemokratės Magdalenos Andersson, 2021 m. lapkritį laimėjusios šį aukščiausią postą.\n\nSeptynerius metus finansų ministrės pareigas ėjusiai ekonomistei M. Andersson pradžia buvo sudėtinga. Vos po kelių valandų, kai tapo premjere, ji atsistatydino, nes parlamentas atmetė jos biudžetą ir iš jos koalicijos pasitraukė žalieji. Po keturių dienų ji buvo perrinkta.\n\nVengrija\n\nKatalin Novak, artima ministro pirmininko Viktoro Orbano sąjungininkė ir buvusi šeimos politikos ministrė, 2022 m. kovą buvo išrinkta pirmąja moterimi Vengrijos prezidente. Prezidento pareigos Vengrijoje yra daugiausia reprezentacinės.\n\nKitur Europoje\n\nŠalyse, kurios nėra ES narės, šiuo metu valdžioje yra šios moterys: Sakartvelo prezidentė Salome Zurabišvili, Islandijos ministrė pirmininkė Katrin Jakobsdottir, Kosovo prezidentė Vjosa Osmani, Moldovos prezidentė ir ministrė pirmininkė Maia Sandu ir Natalija Gavrilita, Serbijos atvirai homoseksuali Ana Brnabič ir Škotijos pirmoji ministrė Nicola Sturgeon.\n\nViljama Sudikienė (AFP)",
    "„Volkswagen“ dėl dujų stygiaus svarsto iškelti gamybą iš Vokietijos ir Rytų Europos": "Tai yra viena iš galimų priemonių, kurios svarstomos vidutinės trukmės laikotarpiui, agentūrai sakė „Volkswagen AG“ pirkimų direktorius Geng Wu.\n\nKoncernas turi gamyklų Vokietijoje, taip pat kaimyninėse Čekijoje ir Slovakija, kurių priklausomybė nuo rusiškų dujų tiekimo kol kas yra labai didelė.\n\n„Kaip alternatyvas vidutinės trukmės laikotarpiui mastome apie didesnį veiklos lokalizavimą, gamybos pajėgumų perkėlimą ar techninių galimybes, kurios jau yra įprasta praktika sprendžiant problemas, susijusias su puslaidininkių komponentų trūkumu bei tiekimo sutrikimais“, – sakė G.Wu.\n\nAnot jo, šalys Europos pietvakariuose ar šiaurėje, turinčios priėjimą prie jūros, o tuo pačiu – prie suskystintų gamtinių dujų (SGD) tiekimo, galėtų tapti pagrindinės naudos gavėjos iš gamybos perkėlimo.\n\n„Volkswagen AG“ jau turi gamyklų Portugalijoje, Ispanijoje ir Belgijoje – šalyse, kuriose veikia SGD importo terminalai.",
    "Moterys valdo jau daugiau kaip dešimt Europos valstybių": "Liz Truss, pirmadienį tapusi naująja Didžiosios Britanijos ministre pirmininke, prisijungia prie grupės daugiau nei tuzino Europos moterų, kurios yra savo šalies prezidentės arba ministrės pirmininkės. Šiame sąraše nėra Ursulos von der Leyen, 2019 m. gruodį tapusios pirmąja moterimi Europos Komisijos pirmininke.\n\nDidžioji Britanija\n\nDidžiojoje Britanijoje, kuri priklauso Europai, bet nebėra Europos Sąjungos (ES) narė, L. Truss laimėjo lenktynes dėl valdančiosios Konservatorių partijos lyderės posto ​​ir automatiškai tapo šalies lydere, Borisui Johnsonui liepą atsistatydinus. L. Truss yra trečioji moteris šalies ministrė pirmininkė po „Geležine ledi“ vadintos Margaret Thatcher, vadovavusios 1979–1990 m., ir Theresos May, valdžiusios 2016–2019 m., visos trys - konservatorės.\n\nDanija\n\nSocialdemokratų lyderė Mette Frederiksen 2019 m. birželį tapo jauniausia šalies ministre pirmininke – ji buvo išrinkta premjere 41 metų. Pirmoji Danijos ministrė pirmininkė moteris buvo Helle Thorning-Schmidt, taip pat iš Socialdemokratų partijos, ėjusi pareigas 2011–2015 metais.\n\nDanijos premjerė Mette Frederiksen / AP nuotr.\n\nEstija\n\nBuvusi ES auditorė 52 metų Kersti Kaljulaid 2016 m. spalį tapo pirmąja Baltijos valstybės Estijos prezidente moterimi. Šios pareigos daugiausia reprezentacinės.\n\n2021 m. sausį Kaja Kallas tapo pirmąja moterimi Estijos ministre pirmininke. Jos tėvas Siimas Kallasas buvo ministras pirmininkas 2002–2004 metais.\n\nEstijos premjerė Kaja Kallas / AP nuotr.\n\nSuomija\n\n2019 m. gruodį socialdemokratė Sanna Marin būdama 34 metų tapo jauniausia ministre pirmininke pasaulyje. Trečioji Suomijos ministrė pirmininkė moteris neseniai pateko į antraštes dėl nuotraukų, kuriose ji matyti šokanti ir besilinksminanti su draugais.\n\nSanna Marin / AP nuotr.\n\nPrancūzija\n\n61 metų inžinierė Elisabeth Borne gegužę buvo paskirta Prancūzijos ministre pirmininke ir tapo tik antrąja moterimi šiose pareigose po socialistės Edith Cresson, dešimtojo dešimtmečio pradžioje ėjusios šias pareigas mažiau nei metus.\n\nElisabeth Borne / AP nuotr.\n\nGraikija\n\nKaterina Sakellaropoulou, novatoriška teisininkė, 2020 m. sausį buvo išrinkta pirmąja Graikijos prezidente moterimi. Nors Graikijoje prezidento pareigos daugiausia yra reprezentacinės, K. Sakellaropoulou jau žengė naujus žingsnius teisinėje sistemoje, kai 2018 m. tapo šalies Aukščiausiojo Teismo pirmininke.\n\nLietuva\n\nBuvusi Lietuvos finansų ministrė Ingrida Šimonytė, 47 metų roko ir ledo riedulio gerbėja, 2020 m. gruodį buvo paskirta centro dešinės vyriausybės ministre pirmininke.\n\nLietuva turi stiprias moterų lyderystės tradicijas, „Baltijos geležinė ledi“ Dalia Grybauskaitė valdžioje praleido dešimtmetį nuo 2009 iki 2019 metų.\n\nSlovakija\n\nLiberalų teisininkė ir kovotoja su kyšininkavimu 48 metų Zuzana Caputova kaip pirmoji Slovakijos prezidentė moteris pradėjo eiti pareigas 2019 m. birželį. Būdama politikos naujokė, ji rinkimuose lengvai įveikė valdančiųjų kandidatą. Slovakijoje prezidentas turi mažiau galių nei ministras pirmininkas, bet gali vetuoti įstatymus ir vyresniųjų teisėjų paskyrimus.\n\nZuzana Čaputova / AP nuotr.\n\nŠvedija\n\nNepaisant to, kad Švedija yra lyčių lygybę propaguojanti šalis, ji niekada neturėjo moters ministrės pirmininkės pareigose iki socialdemokratės Magdalenos Andersson, 2021 m. lapkritį laimėjusios šį aukščiausią postą. Septynerius metus finansų ministrės pareigas ėjusiai ekonomistei M. Andersson pradžia buvo sudėtinga. Vos po kelių valandų, kai tapo premjere, ji atsistatydino, nes parlamentas atmetė jos biudžetą ir iš jos koalicijos pasitraukė žalieji. Po keturių dienų ji buvo perrinkta.\n\nMagdalena Andersson / Vida Press nuotr.\n\nVengrija\n\nKatalin Novak, artima ministro pirmininko Viktoro Orbano sąjungininkė ir buvusi šeimos politikos ministrė, 2022 m. kovą buvo išrinkta pirmąja moterimi Vengrijos prezidente. Prezidento pareigos Vengrijoje yra daugiausia reprezentacinės.\n\nVengrijos prezidentė Katalin Novák / Vida Press nuotr.\n\nKitur Europoje\n\nŠalyse, kurios nėra ES narės, šiuo metu valdžioje yra šios moterys: Sakartvelo prezidentė Salome Zurabišvili, Islandijos ministrė pirmininkė Katrin Jakobsdottir, Kosovo prezidentė Vjosa Osmani, Moldovos prezidentė ir ministrė pirmininkė Maia Sandu ir Natalija Gavrilita, Serbijos atvirai homoseksuali Ana Brnabič ir Škotijos pirmoji ministrė Nicola Sturgeon.",
    "Darbo kodekse bus pasiūlyta įteisinti kompensacijas iš namų dirbantiems darbuotojams": "Demokratų frakcijos „Vardan Lietuvos“ narys Algirdas Stončaitis ketvirtadienį ketina pateikti Seimui Darbo kodekso pataisas, siūlančias numatyti pareigą darbdaviams kompensuoti nuotoliniu būdu dirbančiam darbuotojui jo padidėjusias išlaidas už internetą, elektrą, šildymą ir vandenį.\n\nKaip numato siūlomas projektas, „jeigu dirbdamas nuotoliniu būdu darbuotojas patiria papildomų išlaidų, susijusių su jo darbu, kompensuojama ne tik su darbuotojo turimų priemonių naudojimu ar darbo priemonių įsigijimu, įsirengimu ir naudojimu susijusios išlaidos, bet ir su internetinio ryšio paslaugų, padidėjusiu elektros energijos, šildymo ir vandens, naudojamo darbo reikmėms, vartojimu susijusios išlaidos. Darbo sutarties šalys gali susitarti ir dėl kitų papildomų kompensacijų“. Kompensacijų dydį ir jų mokėjimo sąlygas darbo sutarties šalys nustatytų susitarimu.\n\nĮ Darbo kodeksą taip pat siūloma įrašyti nuostatą, kad „darbuotojas, jei to nereikalauja darbo pobūdis, turi teisę būti darbdavio nepasiekiamas ne darbo laiku.“\n\nKompiuteris / E. Blaževič/LRT nuotr.\n\nPasak projektą inicijavusio Seimo nario, Antikorupcijos komisijos pirmininko Algirdo Stončaičio, jei dirbant nuotoliniu būdu darbuotojas patiria papildomų išlaidų, susijusių su darbu, jos turi būti atlygintos.\n\n„Nors šiuo metu galiojantis Darbo kodeksas numato, kad jeigu darbuotojas, dirbdamas nuotoliniu būdu, patiria papildomų išlaidų, susijusių su jo darbu, darbo priemonių įsigijimu, įsirengimu ir naudojimu, jos privalo būti kompensuotos. Tačiau esamas teisinis reguliavimas labiau palankus darbdaviams, nes jame nėra išvardyta, dėl kokių patiriamų išlaidų turi būti susitarta ir kompensuota visais atvejais dirbant nuotoliniu būdu. Todėl darbuotojai, dažnai nors ir patiria papildomas išlaidas, jokių kompensacijų negauna“, – teigia A. Stončaitis.\n\nAlgirdas Stončaitis / J. Stacevičiaus/LRT nuotr.\n\nJo duomenimis, nuotolinio darbo išlaidų kompensavimą taiko Latvija, Lenkija, Ispanija, Kroatija, Portugalija, Prancūzija, Slovakija, Slovėnija ir kitos šalys.\n\nSeimo teisininkai abejoja, ar tai skatintų darbdavius tartis dėl nuotolinio darbo\n\nSeimo kanceliarijos Teisės departamentas kritiškai vertina siūlymą iš namų dirbantiems darbuotojams kompensuoti papildomas interneto, elektros ir kitas išlaidas.\n\n„Neaišku, kaip būtų nustatoma, kad interneto ryšys yra naudojamas konkrečiai darbo reikmėms ir kokios būtų to sąnaudos. Taip pat neaišku, kaip būtų nustatomas elektros energijos, šildymo ir vandens naudojimas darbo reikmėms, taip pat kaip būtų paskaičiuojamas su tuo susijusių išlaidų padidėjimas“,- savo išvadoje pastebi Seimo teisininkai.\n\nAnot jų, pagal Darbo kodeksą dirbti nuotoliniu būdu skiriama darbuotojo prašymu arba šalių susitarimu. „Darbdavys gali netenkinti darbuotojo prašymo, jeigu dėl gamybinio būtinumo ar darbo organizavimo ypatumų tai sukeltų per dideles sąnaudas. Todėl svarstytina, ar imperatyvių nuostatų dėl konkrečių išlaidų kompensavimo įtvirtinimas skatintų darbdavius tartis dėl nuotolinio darbo“,- teigiama Teisės departamento išvadoje.\n\nSiūloma Darbo kodekso nuostata dėl darbuotojo teisės būti darbdavio nepasiekiamam ne darbo laiku irgi sulaukė Seimo teisininkų kritikos.\n\n„Darbuotojas turi turėti tokią teisę dirbdamas ne tik nuotoliniu būdu (nuotolinis darbas yra tik darbo organizavimo forma arba darbo atlikimo būdas), bet ir dirbdamas darbo vietoje“,- sako Teisės departamentas.\n\nAtsižvelgiant į tai, kad teikiamos Darbo kodekso pataisos turėtų įtakos tiek darbuotojų, tiek darbdavių teisėms ir pareigoms, Seimo Teisės departamentas siūlo jas derinti su Trišale taryba.",
    "LLRI: Lietuva – tarp didžiausią vargą patiriančių šalių, kurti gerovę darosi vis sunkiau": "2022 m. I ketv. duomenimis, Lietuvos pozicija Ekonomikos vargo indekse pasikeitė: šalis atsidūrė penktoje didžiausią ekonominį vargą patiriančių valstybių sąrašo vietoje.\n\n„Analizuojant Ekonomikos vargo indekso rodiklius: infliaciją, bendrojo vidaus produkto (BVP) augimą ir nedarbo lygį, pastebime, būtent rekordinis kainų augimas padarė didžiausią įtaką ekonomikos padėčiai“, – teigia LLRI komunikacijos vadovė Kotryna Tamkutė.\n\nLLRI teigimu, kainų augimas 2022 m. I ketv. Lietuvoje siekė net 6,2 proc., o europiečiai vidutiniškai susidūrė su 3,8 proc. ketvirtine infliacija. Insitutas prognozuoja, jog kainoms vartotojams net ir pradėjus vytis kainas gamintojams, absoliučia išraiška bendras kainų lygis liks iškilęs ir nemažės, net ir tuo atveju, jei mėnesinė infliacija taps neigiama.\n\n„Infliacija mažina realias gyventojų pajamas ir perkamąją galią. Vis dėlto skaudžiausiai veikia tai, kad dėl itin didelio kainų augimo ir didelio neapibrėžtumo ateityje pinigai nebetenka vertės, negali tarnauti kaip taupymo priemonė. Tiek gyventojams, tiek įmonėms darosi vis sunkiau prognozuoti savo išlaidas ir pajamas, investuoti“, – teigia K. Tamkutė.\n\nMažiausiai ekonomiškai vargstančios šalys 2022 m. pirmame ketvirtyje buvo Airija, Malta, Slovėnija, Norvegija, Lenkija. Kiek didesnį vargą nei Lietuva patyrė Ispanija, Graikija, Slovakija, Italija.\n\nEkonomikos vargo indeksą 1970-aisias sukūrė amerikiečių ekonomistas Arthuras Okunas, o vėliau patobulino taip pat amerikiečiai Robertas Barro bei Stevas Hanke. Į šalies ūkio padėtį jis leidžia pažvelgti iš šalies ir atveria kelią diskusijai, kaip spręsti ją kamuojančias problemas.",
    "LTOK apdovanojo Europos jaunimo olimpinio festivalio medalininkus": "Ketvirtadienį Lietuvos tautiniame olimpiniame komitete (LTOK) apdovanoti liepą vykusio Europos jaunimo olimpinio festivalio medalininkai. Sportininkus, jų trenerius ir komandos narius sveikino olimpinė čempionė, LTOK prezidentė Daina Gudzinevičiūtė, rašoma LTOK pranešime žiniasklaidai.\n\nBanska Bistricoje (Slovakija) vykusiame festivalyje Lietuvai atstovavo 55 sportininkų rinktinė, kuri iškovojo 10 medalių - 4 aukso, 4 sidabro ir 2 bronzos. Tiek pat medalių lietuviai iškovojo 2011 metais Trabzone (Turkija) vykusiame festivalyje, tiesa, tuomet lietuviai laimėjo mažiau aukso medalių (3).\n\n„Tradiciškai festivalių medalininkus sveikiname ne iškart po renginio, bet po vasaros atostogų. Tai dar viena galimybė ne tik mums, bet ir sportininkams prisiminti gražiausias festivalio akimirkas.\n\nDar kartą sveikinu jus ne tik su parsivežtais medaliais, bet ir neišdildoma patirtimi, naujomis draugystėmis bei pažintimi su olimpine bendruomene. Tikiuosi, pasisėmėte įkvėpimo ir liksite olimpinio judėjimo dalimi“, - kalbėjo LTOK prezidentė.\n\nApdovanojimus laimėjusiems sportininkams, jų treneriams ir komandų kineziterapeutams LTOK už medalį skyrė piniginius prizus nuo 300 iki 700 eurų. Už sėkmingą sportininkų parengimą sporto federacijoms įteiktos padėkos.\n\nRuošiantis festivaliui, baigiamosioms treniruočių stovykloms LTOK federacijoms skyrė 80 tūkst. eurų. Tiesa, pasikeitus sporto finansavimo sistemai padengti baigiamųjų treniruočių stovyklų išlaidas LTOK galėjo paskutinį kartą.\n\nAuksą Banska Bistricoje 100 m plaukimo laisvuoju stiliumi rungtyje iškovojo Smiltė Plytnykaitė, estafetės 4×100 laisvuoju stiliumi plaukime – S. Plytnykaitė, Sylvia Statkevičius, Patricija Geriksonaitė, Ieva Visockaitė ir Rusnė Vasiliauskaitė, trišuolininkė Aurėja Beniušytė, pratimų ant arklio rungtyje gimnastas Kristijonas Padegimas.\n\nSidabro medalius laimėjo Lietuvos jaunučių (iki 16 metų) krepšinio rinktinė ir plaukikų komanda mišrios estafetės 4 x 100 m laisvuoju stiliumi rungtyje - S. Plytnykaitė, P. Geriksonaitė, Kristupas Trepočka, Kostas Vaičiūnas.\n\nBronza pasipuošė badmintonininkė Viltė Paulauskaitė, ir plaukikė S. Plytnykaitė 50 m laisvuoju stiliumi rungtyje",
    "Algimantas RUSTEIKA: Totalitarizmas - jau greitai": "Nuoduose pelytėms 99 proc. produkto yra labai skanūs - tam, kad jos suėstų jauką. Taip buvo su \"Matuko reforma\": kas gi prieštaraus, kad niekšai vaikučių nekankintų? - tačiau realybėje vaikų nemušimo įstatymas bemat virto vaikų atiminėjimo praktika.\n\nNuoduose pelytėms 99 proc. produkto yra labai skanūs - tam, kad jos suėstų jauką. Taip buvo su \"Matuko reforma\": kas gi prieštaraus, kad niekšai vaikučių nekankintų? - tačiau realybėje vaikų nemušimo įstatymas bemat virto vaikų atiminėjimo praktika.\n\nLygiai taip pat sugalvota ir Stambulo konvencija, \"kovojanti su smurtu prieš moteris\", kuri iš tikrųjų skirta vieninteliam tikslui - vienalytėms ir translytėms santuokoms, jų \"šeimų\" įsivaikinimui įteisinti ir įvedanti visų kitaip manančių teisinio persekiojimo įrankį - \"neapykantos kalbos\" nusikaltimo sąvoką.\n\nŠis liberalaus marksizmo produktas yra didžiojo Vakarų civilizacijos sunaikinimo projekto, paverčiant žmones bailia, paklusnia ir buka vartotojų biomase, dalis. Tam tikslui reikia supriešinti ir suskaldyti visuomenes ir sunaikinti pagrindines kliūtis šiame kelyje - prigimtinę šeimą, per šimtmečius susiklosčiusias tautų tradicines vertybes bei krikščionių tikėjimą.\n\nStambulo Konvencija prieštarauja Lietuvos Respublikos Konstitucijoje įtvirtintoms prigimtinėms žmogaus teisėms ir laisvėms ir nesuderinama konstitucine šeimos samprata. Šios konvencijos ratifikavimui prieštarauja didžioji dauguma Lietuvos Respublikos piliečių.\n\nKonvencijos neratifikavo ne tik Lietuva, bet ir Bulgarija, Vengrija, Čekija, Slovakija, Latvija, iš jos pasitraukė Turkija. Nepavykstant priversti visų valstybių ir visuomenių sutikti Konvencija, Briuselio biurokratai centralizuotai ėmėsi teisinės prievartos priemonių tą padaryti visos Europos Sąjungos mastu.\n\nŠ.m. kovo 9 d. pateiktas Europos Parlamento ir Tarybos direktyvos „Dėl kovos su smurtu prieš moteris ir smurtu šeimoje\" projektas, dėl kurio greitai bus balsuojama. Šioje direktyvoje aiškiai ir atvirai nurodoma, kad ji skirta Stambulo Konvencijos įgyvendinimui. Nustatoma, kad „veiksmų reikia imtis ir Stambulo konvenciją ratifikavusiose valstybėse narėse, ir valstybėse narėse, kurios to nepadarė.\n\nIš tikrųjų, prisidengiant karo sąlygomis, siūlomoje ES direktyvoje bandoma įteisinti skirtingas nuo biologinės lytis Lietuvos ir kitų valstybių teisinėse sistemose, nustatyti seksualinių mažumų teisių diktatūrą ir visuomenės nuomonės cenzūrą, faktiškai kriminalizuojant tradicinių ir prigimtinių pažiūrų reiškimą lyties tapatumo klausimais. Jeigu skiepų (\"galimybių\") pasai įveda diktatūrą tik epidemijų metu, tai ši direktyva įveda diktatūrą visiems laikams.\n\nDirektyva buvo rengiama nuo kovo mėnesio, bet MŪSŲ VALDŽIA TAI NUO ŽMONIŲ NUSLĖPĖ, nors dalyvavo rengiant projektą. Komiteto pirmininkas T.V. Raskevičius pateikė ir slaptai apsvarstė direktyvą UŽDARAME Seimo Žmogaus teisių komiteto posėdyje, kuris jai pritarė. Tai vienareikšmiškai galima vertinti kaip klastą ir apgaulę savo valstybės žmonių atžvilgiu.\n\nApie šią direktyvą žinojo opozicija, kuri turi atstovus Žmogaus teisių komitete, rengiančiame slaptus nuo visuomenės posėdžius visuomenei nepriimtiniems sprendimams priimti. Viską žinojo ir didieji etatiniai visuomenininkai, \"kovotojai už prigimtines šeimas\", ką patys ir prisipažino. Ir visi tylėjo, kad tik žmonės nieko nesužinotų.\n\nDirektyva bus priiminėjama ES Parlamente ir ES Taryboje. Parlamente balsavimas bus į vienus - mūsų - vartus. ES Taryboje iš 27 šalių tam, kad sprendimas būtų nepriimtas, būtina balsavime \"blokuojanti mažuma\". Reikia 4 ES narių balsų prieš - tą galime surinkti. Bet kita būtina sąlyga - balsuojančių PRIEŠ valstybių gyventojų skaičius turi būti 35 % viso ES gyventojų skaičiaus, t.y. nuo 447 mln. tai būtų 156 mln. Net jei PRIEŠ balsuotų visa prieš Stambulo konvenciją pasisakanti Vidurio ir Rytų Europa, t.y. Lietuva (2,5 mln.), Vengrija (9,5 mln.), Lenkija (38 mln.), Čekija (10,7 mln.), Slovakija (5,5 mln.), Bulgarija (7 mln.), net Latvija ( 2mln.), turėtume tik vos per 70mln. PRIEŠ pasisakančių ES gyventojų, t.y. nei pusės reikalingo 156 mln. skaučiaus.\n\nTaigi, direktyvos priėmimas yra tik laiko klausimas ir ji tikrai bus priimta.Tą rašau tam, kad suvoktumėte realybę, neturėtumėte absoliučiai jokių iliuzijų ir suprastumėte padėties rimtumą. Žaidimai baigėsi, liberalmarksistai žaidžia Va Bank ir eis iki galo.\n\nKas laukia? TOTALITARIZMAS.\n\nDirektyvoje numatyta į nacionalinę teisę įvesti pasirenkamos „socialinės lyties\" (gender) ir „smurto pagal lytį\" sąvoka, kuri bus taikoma ir \"socialinėms\" lytims. Joje nustatomi ir prioritetai - \"didesnė rizika patirti smurtą dėl lyties visų pirma kyla lesbietėms, biseksualioms, translytėms, nebinarinio seksualumo, interseksualioms ir queer (LBTIQ) moterims \".\n\nDirektyvoje numatyti ir bus privalomai įteisinti tokie nusikaltimai, kaip \"priekabiavimas kibernetinėje erdvėje\", kas reiškia bet kokią paskelbtą \"įžeidžiamą medžiagą\", darančią \"psichologinę žalą\". Kitas privalomai įteisinamas nusikaltimas - \"neapykantos kurstymas kibernetinėje erdvėje\", kada \"viešai platinama kurstomoji medžiaga\". Už šias \"veikas\" bus baudžiama realiu laisvės atėmimu atitinkamai 1 arba 2 metams. Įvedama senatis 5 ir 7 metams, t.y. mus pasodins atgaline data už praeityje pasakytus ar parašytus žodžius.\n\nIr ne tik už pasakytus, bet ir už nepasakytus, nes (citata): \" kurstymui vartojama kalba ne visada susijusi su asmens biologine ar socialine lytimi, tačiau apie šališką motyvaciją galima spręsti iš kurstymo bendro turinio ir konteksto\". Išverčiu į lietuvių kalbą - mus pasodins net ne už tai, ką pasakėm, o už tai, kas \"yra kontekste\" ir pasivaideno įsižeisti užsimaniusiam asmeniui.\n\nDirektyvos 39 straipsnyje nustatytas reikalavimas valstybėms narėms paskirti arba įsteigti oficialią įstaigą, kuri koordinuotų ir prižiūrėtų šios srities politiką. Reikalaujama, kad pagrindinę veiklą pagal šią direktyvą vykdytų nevyriausybinės organizacijos, kurios Lietuvoje daugiausia finansuojamos ir jų veikla kontroliuojama iš užsienio valstybių. Lygių galimybių institucijoms numatoma suteikti teisę veikti fizinių asmenų vardu ir juos remti teismo procese, teikti prašymus atlyginti žalą ir pašalinti turinį internete.\n\nKad šios įstaigos galėtų veiksmingai vykdyti užduotis, valstybės narės įpareigojamos skirti joms „pakankamai žmogiškųjų ir finansinių išteklių\". Bus steigiamos \"tarpininkavimo\" firmos, skundimo linijos, \"įsižeidusiems\" net nereikės patiems ką nors daryti - šios \"lygių galimybių įstaigos\" imsis sankcijų jų vardu ir už juos.\n\nBus blokuojamas ir trinamas turinys internete. Nurodymai blokuoti ir trinti įrašus internete būs teikiami „gavus pakankamai motyvuotą ir pagrįstą aukos prašymą ir net nelaukiant tyrimo užbaigimo\", t.y., net jei skundas nepagrįstas ir bus vėliau atmestas. „Įsižeidusieji\" taip pat galės gauti žalos atlyginimą be teismo sprendimo, dar baudžiamojo proceso metu, o mokamas žalos atlyginimas „neturėtų būti ribojamas nustatant maksimalią ribą\".\n\nNustatoma, kad „ES prisijungimo prie Stambulo Konvencijos proceso užbaigimas tebėra Komisijos prioritetas ir numatoma griežtai kontroliuoti, kaip šalys vykdys šią direktyvą. „Valstybės narės turės perkelti direktyvą į nacionalinę teisę praėjus dvejiems metams nuo jos įsigaliojimo. Jos turės pranešti Komisijai apie nacionalines įgyvendinimo priemones. Be to, praėjus 7 metams nuo direktyvos įsigaliojimo, valstybės narės turės pateikti Komisijai jos įgyvendinimo ataskaitas. Pasibaigus šiam laikotarpiui, ataskaitos turi būti teikiamos reguliariai, pateikiant valstybėms narėms klausimyną.\"\n\nŠeimos santykiai pagal Stojimo į Europos Sąjungą sutartį yra šalies narės prerogatyva ir negali būti reguliuojami Europos Sąjungos institucijų, todėl ši direktyva, kuria siekiama įteisinti Stambulo konvenciją be pačių valstybių konstitucinių valdžios organų sprendimo, yra neteisėta. Visi tikrojo smurto prieš moteris klausimai yra išspręsti nacionalinėje teisėje ir esant būtinybei ją galima papildyti reikalingomis nuostatomis.\n\nTačiau ar valdžiai rūpi, kad Lietuvos Respublikos Konstitucijos, priimtos Tautos referendumu, pagrindinės nuostatos dėl šeimos ir žmogaus teisių turėtų būti keičiamos tik referendumu? Ir ar patys Lietuvos piliečiai, turintys konstitucinę teisę ir pareigą ginti Konstituciją, ją gins, ar susitaikys su Europos Sąjungos biurokratų peršama diktatūra?\n\nAr Lietuvos Respublikos Prezidentas, Seimas ir Vyriausybė užtikrins, kad Lietuvos atstovai Europos Sąjungoje balsuotų PRIEŠ totalitaristinę Europos parlamento ir Tarybos direktyvą? Ar savivaldybių tarybos, šeimų ir žmogaus teisių organizacijos, politinės partijos, pilietinė visuomenė kreipsis į valdžios institucijas, reikalaudamos padaryti viską, kad minėta Direktyva nebūtų priimta?\n\nVakarų Europa šiuo požiūriu jau yra prarasta, pasidavusi, atsidavusi barbarų antplūdžiui ir dvasiškai numirusi. Šį košmarą galime sustabdyti tik veikdami kartu su Rytų ir Vidurio Europos tautomis. Direktyvos įgyvendinimui skirti dveji metai, dar galime išsirinkti ne bepročių ir ne bukalaurų Seimą. Dar yra didelė galimybė, kad Italija išsirinks ne liberalmarksistus ir prisijungs prie laisvės neatsisakiusių tautų. Dar yra tikimybė Amerikai nebeišsirinkti demokratinių bepročių, vedančių į Vakarų civilizacijos susinaikinimą ir pasaulinis procesas dar gali pasisukti kitaip.\n\nTik žinokim viena - niekam mes pasaulyje nerūpim, išskyrus mus pačius. Niekas neišgelbės ir negelbės, jei patys tylėsim. Darykim, ką galim - rašykim, kalbėkim, reikalaukim, rėkim. Nėra nieko, ko negalima pakeisti ir nugalėti, išskyrus mirtį.",
    "Latvija užsitikrino vietą C lygoje": "2022-09-25 20:35 © Reuters nuotr.\n\nBaltijos šalys kitame UEFA Tautų lygos sezone gali apsikeisti vaidmenimis.\n\nŠiandien paaiškėjo, kad D lygos 1 grupėje Latvijos futbolo rinktinė užėmė pirmąją vietą ir užsitikrino vietą C lygoje. Paskutiniame ture latviams reikėjo iškovoti bent tašką su Andoros rinktine, kurį jie pasiekė (1:1).\n\nKitose grupės rungtynėse Moldova 2:0 įveikė Lichtenšteiną.\n\nMoldova su Latvija surinko lygiai tiek pat taškų (po 13), tačiau Baltijos šalis turėjo neženklų tarpusavio dvikovos pranašumą.\n\nEstijai, tuo tarpu, rytoj reikės sutvarkyti formalumus su San Marinu išvykoje, kadangi pirmąją vietą grupėje jau ši Baltijos šalies rinktinė užsitikrino.\n\nLietuvai, tuo tarpu, iškritimas iš C lygos dar nėra garantuotas. 2024 metais vyks specialios atkrintamosios dėl išlikimo C lygoje, kurioje Breu auklėtinių gali laukti vienas iš šių varžovų: Baltarusija, Gibraltaras ir Kipras/Šiaurės Airija.\n\nKiti rezultatai:\n\nAzerbaidžanas 3:0 Kazachstanas\n\nSlovakija 1:1 Baltarusija",
    "Suomių tyrimas: pritrūkusi pajėgumų Ukrainoje, Rusija „apvalgė“ Sankt Peterburgą ginančią sistemą": "Portalo „Yle“ gautos palydovinės nuotraukos rodo, kad Rusija savo sukelto karo Ukrainoje metu galėjo naudoti gausybę priešlėktuvinių raketų, perkeltų iš Sankt Peterburgo, nors šis milijoninis miestas yra viena svarbiausių Rusijos priešlėktuvinės gynybos zonų.\n\nPalydovinės nuotraukos atskleidžia, kad, pavyzdžiui, iš vienos bazės, esančios Karelijos sąsmaukoje, į šiaurės vakarus nuo Sankt Peterburgo, vasarą buvo iškelta nemažai priešlėktuvinių sistemų ir raketų.\n\nApie įrangos perkėlimus Sankt Peterburgo apylinkėse anksčiau nebuvo viešai pranešta nei Rusijoje, nei Vakarų šalyse.\n\nGlaudžiu ratu aplink Sankt Peterburgą buvo 14 priešlėktuvinių raketų bazių, turinčių saugoti antrąjį pagal svarbą Rusijos miestą. Dabar kelios iš jų yra tuščios, praneša yle.fi.\n\nPortalo prašymu gautas palydovines nuotraukas išanalizavo Suomijos karo ekspertas Marko Eklundas. Jis teigia, kad, remiantis nuotraukomis, keturios priešlėktuvinės bazės buvo ištuštintos.\n\nBe visiškai ištuštėjusių bazių, priešlėktuvinių raketų įranga vasarą buvo išvežta ir iš kai kurių kitų aplink Sankt Peterburgą esančių bazių, galimai Ukrainos kryptimi.\n\n123rf.com nuotr./Sankt Peterburgas\n\nPasak M.Eklundo, įrangos perkėlimai vargu ar smarkiai susilpnino Sankt Peterburgo priešlėktuvinę gynybą, nes išvežta ginkluotė yra seniausia, o Rusijai ji nebūtinai gyvybiškai reikalinga.\n\nTačiau kare Ukrainoje net ir senos priešlėktuvinės raketos vis dar turi paskirtį, nes Rusijai trūksta modernių ir tiksliai šaudančių ginklų, rašoma publikacijoje.\n\nDauguma priešlėktuvinių raketų Sankt Peterburgo regione priklauso naujai Rusijos priešlėktuvinių raketų sistemai S-400. Didžiuma jų greičiausia vis dar palikta Sankt Peterburgui saugoti.\n\nLabiausiai tikėtina, kad išvežtos raketos pirmiausia susijusios su senąja Rusijos naudojama S-300 sistema, sako M.Eklundas.\n\nRusijos pasienyje – nauja NATO šalis\n\nGegužę Švedija ir Suomija, ilgus dešimtmečius išlaikiusios neutralitetą, drauge pateikė paraiškas įstoti į NATO, po Rusijos invazijos į Ukrainą nutarusios atsisakyti ilgametės nesijungimo prie karinių blokų politikos.\n\nJų stojimo protokolus jau ratifikavo arba parlamentines procedūras užbaigė jau 25 iš 30 NATO šalių.\n\nŠių procesų kol kas nepradėjo tik penkios – Vengrija, Portugalija, Slovakija, Ispanija ir Turkija. Protokolus turi ratifikuoti visos Aljanso valstybės.\n\nDaugiausia ginčų kyla dėl Turkijos pozicijos – nuo 1952 metų NATO priklausanti Turkija grasina blokuoti Švedijos ir Suomijos stojimą į Aljansą, reikalaudama išduoti teroristais Ankaros laikomus asmenis, įskaitant uždraustos Kurdistano darbininkų partijos (PKK) narius.",
    "Juozas Olekas ir Alfonsas Brazas: Ar ES šalys ras kompromisą elektros kainų klausimu?": "Tiesa, Rusija tada gali išvis nutraukti dujų eksportą į ES, todėl Vengrija, Austrija, Čekija, Slovakija, Vokietija, Italija gali šitam žingsniui nepritarti, nes jos importuoja daug rusiškų dujų.\n\nKitas svarbus dalykas, kad ta „kainos kepurė“ rusiškoms dujoms didmeninės elektros prekybos biržų aukštos ribinės kainos problemos nesprendžia, nes tų rusiškų dujų šiemet bebus tik 70÷75 mlrd. m³/metus, o kitąmet dar gerokai mažiau (pernai buvo 155 mlrd. m³), kai tuo tarpu ES suvartoja virš 400 mlrd. m³/metus.\n\nTodėl vis pagalvojama net apie „kainos kepurę“ visoms importuojamoms dujoms. Betgi dujas eksportuojančios šalys žemiau šitos „kainų kepurės“ gali dujų į ES ir nebetiekti, ypač suskystintų gamtinių dujų (SGD)...\n\nTaigi abejojame, ar kokia nors „kainų kepurė“ dujoms apskritai bus nustatyta, nors iš Rusijos importuojamoms dujoms ją nustatyti tikrai reikėtų.\n\nGreičiau reiktų uždėti kainos kepurę dujinei elektros generacijai (pvz. 150÷200 €/MWh) subsidijuojant dujas, vartojamas elektrai gaminti. Taip padarė ispanai ir portugalai, tiesa jie nustatė labai žemą „kepurę“ dujinės generacijos kainai - vos 50 €/MWh, todėl jiems reikia labai daug lėšų dujų kainai subsidijuoti. Iš kur ispanai ir portugalai gauna tas lėšas? Jie tiesiog įvedė drakoniškus mokesčius energetikos kompanijoms.\n\nAlternatyva tam ispaniškam/portugališkam variantui – bendra europinė dujinės generacijos „kainų kepurė“ ir bendras europinis fondas, minimum 200 mlrd. € dujų, naudojamų elektrai gaminti, subsidijavimui. Už tai, atrodo, pasisako Lietuva ir kitos Rytų bei Centrinės Europos šalys, kurios turi mažai saulės, vėjo, hidro, atominės generacijos. Prieš yra ES šalių grupė su Vokietija priešakyje, kurios nenori bendrai skolintis tų 200 mlrd. eurų, kurie būtų išleisti dujų kainos subsidijavimui greičiau kaip per metus.\n\nMums tai būtų peilis po kaklu, nes pas mus mažai saulės, vėjo, hidro bei atliekų kogeneracinių elektrinių, kurios parduoda savo pagamintą elektrą biržoje.\n\nVokietija ir ją remiančios šalys siūlo alternatyvą - uždėti kainos lubas žemų sąnaudų saulės, vėjo, hidro, atominei elektrai, parduodamai biržoje. O iš skirtumo tarp biržos ribinės kainos ir tų kainos lubų dotuoti elektros vartotojus. Bet mums tai būtų peilis po kaklu, nes pas mus mažai saulės, vėjo, hidro bei atliekų kogeneracinių elektrinių, kurios parduoda savo pagamintą elektrą biržoje, kadangi didelė dalis saulės ir vėjo elektrinių operatorių pas mus savo pagamintą elektrą parduoda ne per biržą, o pagal ilgalaikius elektros tiekimo kontraktus, o net 70 proc. elektros mes importuojame.\n\nMums tinka tik bendra europinė „kainų kepurė“ (pvz. 150÷200 €/MWh) dujinei generacijai ir dujų, naudojamų elektrai gaminti, subsidijavimas iš bendro europinio fondo. Šitai, beje, tinka ir verslui visose ES šalyse.\n\nNa, o kompromisas su vokiečiais šalia bendros europinės „kainos kepurės“ dujinei generacijai, galbūt, galėtų būti tos bendros europinės kainos lubos (pvz., 100 €/MWh) žemos savikainos saulės, vėjo, hidro, atominei generacijai ir biomasės/biokuro/atliekų kogeneracijai, tačiau skirtumą tarp biržos ribinės kainos ir šių kainos lubų paimant ne į nacionalinius biudžetus, o į bendrą europinį fondą, iš kurio ir būtų subsidijuojama dujų, naudojamų elektrai gaminti, kaina. Tada ES nereikėtų skolintis šitų 200 mlrd. eurų, kurie būtų išleisti per metus. Bet iki šio kompromiso aptarimo dar neprieita.",
    "Darbo kodekse siūloma numatyti kompensacijas iš namų dirbantiems darbuotojams": "„Lietuvoje susiduriame su kritine energetikos situacija, o dėl infliacijos nuolat auga elektros, šildymo, vandens ir kitų būtiniausių prekių bei paslaugų kainos. Artėjančios žiemos su didžiuliu nerimu laukia tiek gyventojai, tiek ir verslas.\n\nDeja, Vyriausybė energijos taupymo naštą siekia perkelti ant gyventojų pečių siūlydama jiems dirbti iš namų. Taip nuotolinio darbo kaštai paliekami pačiam žmogui“, – teigia frakcijos seniūnas, Demokratų sąjungos „Vardan Lietuvos“ pirmininko pavaduotojas Lukas Savickas.\n\nDarbo kodekso pataisomis siekiama nustatyti įpareigojimą darbdaviams kompensuoti ne tik su darbuotojo turimų priemonių naudojimu ar darbo priemonių įsigijimu, įsirengimu ir naudojimu susijusias išlaidas, bet privalomai susitarti bei kompensuoti ir internetinio ryšio paslaugų, padidėjusias elektros energijos, šildymo ir vandens, naudojamo darbo reikmėms, vartojimo išlaidas.\n\nPasak įstatymo projektą inicijavusio Seimo nario, Antikorupcijos komisijos pirmininko Algirdo Stončaičio, jei dirbant nuotoliniu būdu darbuotojas patiria papildomų išlaidų, susijusių su darbu, jos turi būti atlygintos.\n\n„Nors šiuo metu galiojantis Darbo kodeksas numato, kad jeigu darbuotojas, dirbdamas nuotoliniu būdu, patiria papildomų išlaidų, susijusių su jo darbu, darbo priemonių įsigijimu, įsirengimu ir naudojimu, jos privalo būti kompensuotos.\n\nTačiau esamas teisinis reguliavimas labiau palankus darbdaviams, nes jame nėra išvardyta, dėl kokių patiriamų išlaidų turi būti susitarta ir kompensuota visais atvejais dirbant nuotoliniu būdu. Todėl darbuotojai, dažnai nors ir patiria papildomas išlaidas, jokių kompensacijų negauna“, – teigia frakcijos atstovas A. Stončaitis.\n\nNuotolinio darbo išlaidų kompensavimą taiko Latvija, Lenkija, Ispanija, Kroatija, Portugalija, Prancūzija, Slovakija, Slovėnija ir kitos šalys.\n\nFrakcija sieks, kad Darbo kodekso pakeitimo projektas būtų įtrauktas į Seimo plenarinių posėdžių darbotvarkę kuo greičiau.",
    "G-20 šalių BVP antrąjį ketvirtį sumenko 0,4 proc., EBPO – tiek pat augo": "Pažymima, jog bendras G-20 ekonominis nuosmukis kontrastuoja su augimu EBPO narėse 0,4 procento.\n\nAtaskaitoje nurodoma, jog nuosmukis atspindi staigų Kinijos ekonomikos kritimą 2,6 proc., kurį nulėmė nauji ribojimai COVID-19 infekcijos plitimui stabdyti.\n\nBVP sumažėjimas taip pat užfiksuotas Indijoje (1,4 proc.), Pietų Afrikos Respublikoje (0,7 proc.), Jungtinėje Karalystėje ir Jungtinėse Amerikos Valstijose (po 0,1 proc.).\n\nAugimas sulėtėjo Saudo Arabijoje, Indonezijoje, Meksikoje ir Vokietijoje, o spartesnis jis buvo Australijoje, Brazilijoje, Italijoje, Japonijoje, Pietų Korėjoje ir Turkijoje.\n\nDviejų G-20 narių – Meksijos ir PAR – BVP antrąjį šių metų ketvirtį buvo žemiau ikipandeminio lygio (žemiau atitinkamai 1,1 proc. ir 0,5 proc.).\n\nG-20 sudaro Argentina, Australija, Brazilija, Indija, Indonezija, Italija, Japonija, JAV, Jungtinė Karalystė, Kanada, Kinija, Meksika, Pietų Afrikos Respublika, Pietų Korėja, Prancūzija, Rusija, Saudo Arabija, Turkija, Vokietija ir Europos Sąjunga.\n\nEBPO dabar priklauso 38 valstybės: Airija, Australija, Austrija, Belgija, Čekija, Čilė, Danija, Estija, Islandija, Ispanija, Italija, Izraelis, Japonija, JAV, JK, Graikija, Kanada, Kolumbija, Kosta Rika, Latvija, Lietuva, Lenkija, Liuksemburgas, Meksika, Nyderlandai, Naujoji Zelandija, Norvegija, Pietų Korėja, Portugalija, Prancūzija, Slovakija, Slovėnija, Suomija, Švedija, Šveicarija, Turkija, Vengrija, Vokietija.",
    "„Šiauliai“ pasiruošę naujo sezono kovoms": "„Šiauliai“ pasiruošimo etape sužaidė šešerias draugiškas rungtynes, kuriose nugalėjo Tartu „Ulikool“ (101:92) bei Liepojos klubą (83:71), bet patyrė keturis pralaimėjimus prieš Klaipėdos „Neptūną“ (63:95), Rostoko „Seawolves“ (94:97), Jonavos „CBet“ (62:69) ir Pasvalio „Pieno žvaigždes“ (82:83).\n\nŠiaulių miesto komandoje iš praėjusio sezono liko 9 žaidėjai: Donatas Sabeckis, Martynas Varnas, Eimantas Stankevičius, Paulius Danusevičius, Arminas Urbutis, Nemanja Bezbradica, Kajus Leliukas, Mantas Litvinas ir Danielis Baslykas. Išvyko vieni iš lyderių – Johnas Elmoras, Giedrius Staniulis ir Isaiah Armwoodas.\n\nRezultatyviausiai „Šiaulių“ ekipoje žaidė naujokas amerikietis Kyle Mangasas. 193 cm ūgio 23-ejų gynėjas, kuris praėjusį sezoną rungtyniavo Čekijoje, pasirengimo cikle fiksavo 16,3 taško (48 proc. trit.), 4,3 atkovoto kamuolio, 0,8 rezultatyvaus perdavimo, 2,5 klaidos ir 14,3 naudingumo balo statistiką.\n\nKitas naujokas – puikiai lietuviams žinomas Jonas Zohore. Lietuvos rinktinei Europos čempionato atrankoje baimės įvaręs danas praėjusį sezoną Švedijos lygoje vidutiniškai rinkdavo po 18 taškų ir 7,7 atkovoto kamuolio, tačiau priešsezoniniuose mačuose vis dar ieško optimalios formos.\n\n210 cm ūgio J. Zohore renka po 7,2 taško (50 proc. dvit.), 3,6 atkovoto kamuolio ir 6,6 naudingumo balo.\n\nTrečiasis šiame tarpsezonyje „Šiaulius“ papildęs krepšininkas – Bryce Douvieras. 30-metis 201 cm ūgio puolėjas praėjusį sezoną Lenkijoje turėjo 9,9 taško ir 6,7 atkovoto kamuolio skaičius, tačiau pasirengimo cikle taip pat nespindėjo.\n\nB. Douviero statistika siekė 4,8 taško, 4,5 atkovoto kamuolio, 1,3 rezultatyvaus perdavimo ir 5 naudingumo balus.\n\nAntano Sireikos komandą papildė ir perspektyvus jaunuolis Jokūbas Rubinas. Šią vasarą pasaulio vicečempionu su Lietuvos dvidešimtmečiais tapęs 186 cm ūgio gynėjas pasirengime per 11 minučių rinko po 2,2 taško, 0,7 atkovoto kamuolio, 2 rezultatyvius perdavimus ir 2,2 naudingumo balo.\n\nNaudingiausias komandos žaidėjas – Martynas Varnas, kuris fiksavo 12 taškų, 3,7 atkovoto kamuolio, 3,2 rezultatyvaus perdavimo, 1,5 perimto kamuolio ir 17,2 naudingumo balo statistiką.\n\nAntras pagal rezultatyvumą ekipoje rikiuojasi Nemanja Bezbradica. Šiauliuose likęs kroatas pelnė po 14,8 taško (62 proc. dvit., 50 proc. trit.), atkovojo po 3,4 kamuolio, atliko po 0,6 rezultatyvaus perdavimo ir rinko po 13,6 naudingumo balo.\n\nTaip pat rezultatyviai rungtyniauja senbuviai. Eimantas Stankevičius demonstravo 9,3 taško vidurkį, o kapitonas Arminas Urbutis vidutiniškai rinko po 8,2 taško.\n\nGeriausiai komandoje kamuolius skirsto Donatas Sabeckis, kuris fiksavo 5,2 taško, 3,5 atkovoto kamuolio, 7,3 rezultatyvaus perdavimo ir 3,2 klaidos ir 11 naudingumo balų statistiką.\n\nVienas labiausiai patobulėjusių praėjusio sezono LKL krepšininkų Paulius Danusevičius pasirengime pelnė po 4,3 taško (30 proc. dvit., 13 proc. trit.), atkovojo po 4,8 kamuolio, atliko po 1,2 rezultatyvaus perdavimo ir rinko po 5,5 naudingumo balo.\n\nNorint iškovoti bilietą į Čempionų lygos grupių etapą, šiauliečiams atrankoje reikės laimėti prieš Hertogenboso „Heroes“ (Nyderlandai), Malagos „Unicaja“ (Ispanija) ir Levicės „Patrioti“ (Slovakija), arba Kormendo „Egis“ (Vengrija), arba Kauhajokio „Karhu“ (Suomija).",
    "Rusijos ir Baltarusijos invazija. Padėties apžvalga 2022 08 28 10:34": "Politinis strateginis lygmuo\n\nRusijos dūmos tarptautinių reikalų komiteto vadovas Leonidas Sluckis pareiškė, kad Rusija yra pasirengusi aptarti derybų su Ukraina variantą, jei ji kapituliuos, kokybiškai sumažins savo ginkluotąsias pajėgas ir bus denacifikuota.\n\nRusijos politikai nesugeba sugalvoti nieko nauja – nacių siautėjimo Vokietijoje metu, kitų tautų vaikų žudymas buvo pateisinamas tuo, kad jie ateityje gali kelti pavojų Trečiajam reichui.\n\nDidžiosios Britanijos premjero Boriso Džonsono manymu, ateinantys karo mėnesiai bus labai sunkūs, nes „minkštieji Europos politikai neturi dvasios kovoti“ ir gali pradėti maldauti rusiškos naftos ir dujų. Jei ir šį kartą Putinui bus leista išsisukti nuo bausmės, jis tą patį, ką šiandien daro su Ukraina, padarys su kita buvusia Sovietų Sąjungos šalimi.\n\nTaip, tai tiesa. Pagrindinis Putlerio režimo strateginis tikslas nėra Kaukazas ar Vidurio Azija. Tad ta kryptis nesunkiai nuspėjama. Būtent todėl Lietuva visomis išgalėmis privalo įtikinti Vakarus, kad Kremliaus ordas būtina sustabdyti Ukrainoje. Ir kuo greičiau. Priešingu atveju, jas teks stabdyti Europoje. Jei tik Europa turės tam ryžto.\n\nŠia proga leisime ciniškai paironizuoti: Vakarų valstybių vadovai pagaliau atsimerktų tada, jei savo kailiu pajustų tai, ką šiandien patiria ukrainiečiai ir anksti ryte atsibustų išpilti šalto prakaito, galvodami, ar nesubombarduotos jų vilos, kuriose ilsisi atostogų išvykę artimieji, ar gyvi vasaros stovyklose palikti vaikai.\n\nBaimė prarasti tai, kas, deja, Vakaruose vertybė Nr.1 – materialinė gerovė – Vakarų neišjudins. Bailys puls užpuoliką tik įspaustas į kampą, bijodamas prarasti savo ar šeimos narių gyvybę. Tad kol kas ukrainiečiai kovoja su barbarais, o vakarų europiečiai – su energijos sąskaitomis.\n\nRusijos okupantai nelaidoja kai kurių Donbase žuvusių nusikaltimo bendrų. Kūnai sudeginami kartu su sugadinta įranga. Tokiu būdu, žuvusiųjų atsikratoma dėl dviejų priežasčių: logistinių problemų bei slepiant tikruosius „nenugalimosios armijos“ nuostolius.\n\n„Dėl prastai organizuotos sužeistųjų ir žuvusiųjų evakuacijos rusų kariškiai savo žuvusių draugų turi atsikratyti vietoje. Žuvę kovotojai sudeginti kartu su sugadinta įranga”, – sakė agentūra.\n\nTeigiama, jog Chersono miesto pakraščiuose pastebėtos vietos, kuriose karių kūnai buvo deginami masiškai.\n\nNestebina. Laukiniai.\n\nRusija blokavo Jungtinių Tautų konferencijos dėl branduolinio nusiginklavimo bendros deklaracijos priėmimą. Kostiumuotiems driskiams nepatiko teksto dalis, kurioje rašoma apie „didelį susirūpinimą“ dėl karinės veiklos aplink Ukrainos branduolines elektrines, įskaitant Zaporožės atominę elektrinę, kurią Rusija užgrobė karo Ukrainoje pradžioje. Driskių atstovas Igoris Višneveckis tekste pasigedo „pusiausvyros“.\n\nBranduolinio ginklo neplatinimo sutartis, kurią 1970 m. parėmė 190 šalių, įpareigoja ją pasirašiusias šalis, įskaitant JAV, Rusiją, Prancūziją, Jungtinę Karalystę ir Kiniją, mažinti branduolinių ginklų atsargas ir draudžia kitoms šalims įsigyti branduolinių ginklų.\n\nRusijos niekas niekuo neįpareigoja. Metas nustoti terorizmą, mirtį, chaosą platinančios ją atsovaujančias šalies būtybes žiūrėti kaip į civilizuotas.\n\nAzovo globos tarnyba „Azovo angelai“ praneša, kad šalys pasiekė susitarimą dėl reguliaraus apsikeitimo žuvusių karių kūnais. Tarnybos teigimu, iš okupuoto Mariupolio miesto ir jo apylinkių į Ukrainos kontroliuojamas teritorijas atgabenta apie 500 karių palaikų. Dauguma kūnų labai blogos būklės – subjauroti, apdegę, turi kakinimų požymių. Daugelio negalima atpažinti, todėl atpažinime dalyvauja ekspertai ir tyrėjai.\n\nSlovakija pareiškė esanti pasirengusi nusiųsti Ukrainai 11 naikintuvų MiG, kad padidintų Ukrainos pajėgumus ore. Kadangi tokiu atveju sumažėtų Slovakijos pajėgumai ore, Čekija ir Lenkija įsipareigojo saugoti Slovakijos dangų. Slovakijos gynybos ministras Jaroslavas Nadas teigia, jog Bratislava pasirengusi siųsti naikintuvus, tačiau galutinis susitarimas dar nepasiektas.\n\nSlovakija jau padovanojo Ukrainai oro gynybos sistemą S-300, karinius sraigtasparnius Mi, savaeiges haubicas ir daugkartinio paleidimo raketas „Grad“. Šią savaitę Slovakija į Ukrainą išsiųs 30 vikšrinių pėstininkų kovos mašinų BVP-1.\n\nPutinui burna dirbanti Zacharova išplatino pranešimą, kuriame teigia esą JAV siekia įžiebti naujus karštuosius taškus, JAV diplomatai kenkia Kinijos partneriams, o jų diplomatija susijusi su prievarta ir grasinimais. Zacharova pasmerkė pastangas pritraukti milijardines Japonijos investicijas į JAV strateginius mokslinių tyrimų, technologijų ir gamybos projektus.\n\nZacharovos pareiškimas rodo, kad Rusiją siutina JAV pastangos silpninti Kiniją, perkeliant aukštųjų ir kitų technologijų kūrimą iš Kinijos į Ameriką.\n\nEkonomistai teigia, kad dėl energetikos krizės Europa susiduria su negilia recesija. Jei gamtinių dujų kainos ir toliau kils, infliacija rugsėjį pasieks 9,4 %, tačiau iki šių metų pabaigos gali sumažėti iki 8,1 %.\n\nSu didžiausiais sunkumais susiduria Vokietija, nes šalyje elektros energijos kainos šoktelėjo daugiau kaip 600 %. Su panašiu nuosmukiu susidurs ir Italija, tačiau Prancūzija ir Ispanija, greičiausiai, recesijos išvengs.\n\nOperacinis lygmuo\n\nPrivati Izraelio žvalgybos įmonė paskelbė palydovines nuotraukas, iš kurių matyti, kad Rusija išgabeno S-300 sistemas iš Sirijos. Dingo ir praėjusį mėnesį dislokuota baterija, turėjusi saugoti Rusijos Chamimo bazę ir Tartuso uostą. Teigiama, jog baterija buvo pakrauta į krovininį laivą (kitais duomenimis, į transporto lėktuvą) ir nuskraidinta į Rusiją.\n\nPo sprogimų Kryme ordai ėmė trūkti oro gynybos sistemų.\n\nKremlius ant ledo, t.y. smėlio, palieka savo sąjungininką Bašarą al-Asadą ir Sirijoje likusius rusų karius. Pietinėje Kuneitros provincijoje esančiame Al-Muallaqa mieste, į orą išlėkė Rusijos karo policijai priklausantis automobilis su rusų kariais.\n\nRusija netoli Ukrainos suformavo dar vienas smogiamąsias pajėgas. Iš skirtingų šaltinių pasiekia informacija, kad sukomplektuotas 3-čiasis armijos korpusas. Pajėgos dislokuotos Rostovo srityje, kuris yra arčiausiai Donecko ir Zaporožės fronto ruožų.\n\nTačiau iki galo įvykdyti slaptos mobilizacijos ir sukurti 16 savanorių batalionų, nepavyko. Liepos viduryje buvo suformuoti aštuoni batalionai, „kariai“ silpnai apmokyti, sunkiai valdo techniką ir yra žemos kovinės dvasios.\n\nTaktinis lygmuo\n\nUkrainos kariai sustabdė driskių veržimasi Sloviansko, Bachmuto ir Avdijevkos kryptimis.\n\nOkupantai vėl apšaudė Charkovo apylinkes iš pabūklų ir raketinės artilerijos.\n\nBarbarai raketomis ir sviediniais švaistėsi į Kramatorską ir aplinkinius rajonus.\n\nPuolimas Pervomajskojės kryptimi, buvo atremtas, driskiai priversti bėgti.\n\nUkrainos ginkluotosios pajėgos netoli Chersono sunaikino okupantų sandėlius, karinę įrangą ir priešlėktuvinės gynybos sistemas.\n\nKryme rusų poilsiautojams vėl sukėlė paniką prie Sevastopolio suveikusiosios priešlėktuvinės gynybos sirenos.\n\nMaskvoje užsidegė Rusijos ginkluotųjų pajėgų generalinio štabo viršininko pavaduotojo Jevheno Serevo automobilis BMW X6. Sudegė automobilio galinė dalis.\n\nRusijoje daugėja neatsargių rūkorių.\n\nNuotrauka: vis daugiau žuvusių okupantų karių yra iš BARS (Боевой армейский резерв страны – šalies kovinio kariuomenės rezervo), kurie būdami civiliais, savaitgaliais dalyvauja kariniuose mokymuose, o paskui išvyksta plėšti unitazų į Ukrainą. Dažniausiai, ten ir lieka: ashes to ashes, dust to dust.\n\nRUSIJOS IR BALTARUSIJOS INVAZIJA. SITUACIJOS APŽVALGA 2022 08 28 / 10:34 𝘗𝘰𝘭𝘪𝘵𝘪𝘯𝘪𝘴 𝘴𝘵𝘳𝘢𝘵𝘦𝘨𝘪𝘯𝘪𝘴 𝘭𝘺𝘨𝘮𝘶𝘰 Rusijos dūmos… Posted by Aurimas Navys on Sunday, August 28, 2022\n\nDėkojame, kad skaitote ir dalinatės mūsų tekstais bei paremiate mūsų darbą. Tik Jūsų, mielieji, dėka, esame nepriklausomi ir galime sakyti tai, ką iš tiesų galvojame.\n\nJuridinius asmenis kviečiame sudaryti paramos sutartis (be jokių įsipareigojimų). VšI Visuomenės informacinio saugumo agentūra, LT447300010172065624",
    "Kontrolinėse rungtynėse – A.Boso įvartis": "Elitinės Lenkijos ledo ritulio lygos sezono starte Marko Kaleinikovo atstovaujama „JKH GKS Jastrzebie“ komanda namuose 0:4 turėjo pripažinti „Zaglebie Sosnowiec“ pranašumą. Antrajame penkete žaidęs M.Kaleinikovas nepasižymėjo.\n\n„JKH GKS Jastrzebie“ (0 tšk.) atsidūrė paskutinėje – 9-oje – vietoje.\n\nAukščiausioje Suomijos jaunimo (iki 20 metų) lygoje Vasos „Sport“ su dviem lietuviais išvykoje 0:8 nepasipriešino „KooKoo“. Arturas Seniutas per 18 min. 18 sek. kartą smūgiavo į vartus, o Marijus Dumčius per 17 min. 19 sek. ant ledo 4 kartus atakavo vartus.\n\n„Sport“ (3 tšk.) nukrito į 18-ą vietą tarp 24 komandų. „K-Espoo“ (8 tšk.) su Faustu Nausėda rikiuojasi 5-i.\n\nKontrolinėse rungtynėse „HK Spišska Nova Ves“ (Slovakija) su Nerijumi Ališausku 0:4 pralaimėjo „HC Košice“ (Slovakija) ekipai. Lietuvis žaidė antrajame penkete.\n\nVokietijos trečios lygos sezonui besiruošianti Erfurto „TecArt Black Dragons“ ekipa 1:3 nusileido „EC Hannover“ (Vokietija) ledo ritulininkams. Arnoldas Bosas įmušė vienintelį savo komandos įvartį.\n\nKontrolinėse rungtynėse Švedijoje Manto Armalio atstovaujama „Leksands IF“ komanda po pratęsimo 4:3 įveikė „MoDo Hockey“.",
    "Mano erdvė 2022": "Iki 9 fotografijų (formatas.jpg 300 dpi, ne mažiau nei 2 MB ir ne daugiau nei 15 MB, nuo 3000 px).\n\nIki 2 brėžinių (formatas .jpg 300 dpi, ne daugiau nei 15 MB, nuo 2000 px).\n\nAprašomasis tekstas: objekto pavadinimas, adresas (miestas), autoriai, įgyvendinimo metai, fotografijų autorius, trumpas aprašymas lietuvių ir anglų kalbomis (angliškas tekstas yra skirtas vertinimo komisijos nariams, jis svarbus vertinant dalyvių darbus).\n\nJei pateikiama daugiau kaip 9 iliustracijos (nuotraukos+brėžiniai), parodos organizatoriai turi teisę atsirinkti iki 9 publikuojamų iliustracijų.\n\nSVARBU: jei kūrėjai papildomai pristatys 1 pastato iš išorės nuotrauką bei 1 urbanistinio konteksto nuotrauką tai bus laikoma privalumu.\n\nVienas autorių kolektyvas (autorius) konkursui gali pateikti ne daugiau kaip tris darbus, įgyvendintus 2021/2022 metais.\n\n2021-ujų metų darbai, dalyvavę pernai metų konkurse „Mano erdvė“, negali būti pateikiami antrą kartą.",
    "Euro zonoje 2022 m. antrąjį ketvirtį darbo sąnaudos kasmet padidės 4 proc.; ES šoktelėjo 4,4 proc": "2022 metų antrąjį ketvirtį valandinės darbo sąnaudos euro zonoje išaugo 4,0 proc., o Europos Sąjungoje – 4,4 proc., palyginti su tuo pačiu ketvirčiu prieš metus. Šiuos skaičius skelbia Europos Sąjungos statistikos tarnyba Eurostatas.\n\nDarbo sąnaudų indeksas yra trumpalaikis rodiklis, rodantis valandinių darbdavių patiriamų darbo sąnaudų raidą nominaliąja verte, t. y. be koregavimo pagal kainų pokyčius. Darbo sąnaudos skaičiuojamos nacionaline valiuta, padalytos iš dirbtų valandų skaičiaus, rašoma Eurostato pranešime spaudai. Todėl kintamųjų, darbo sąnaudų ir darbo valandų raida turi įtakos rodiklio raidai (baziniai metai = 2016).\n\nDvi pagrindinės darbo sąnaudų sudedamosios dalys yra darbo užmokestis ir ne darbo užmokesčio sąnaudos. Euro zonoje darbo užmokestis už vieną dirbtą valandą padidėjo 4,1 proc., o ne darbo užmokesčio dalis 2022 m. antrąjį ketvirtį, palyginti su tuo pačiu praėjusių metų ketvirčiu, padidėjo 3,8 proc. Europos Sąjungoje valandinis atlygis 2022 metų antrąjį ketvirtį padidėjo 4,5 proc., o ne darbo užmokesčio dalis – 4,1 procento.\n\n2022 metų antrąjį ketvirtį valandinės darbo sąnaudos euro zonoje išaugo 4,0 proc., o Europos Sąjungoje – 4,4 proc., palyginti su tuo pačiu ketvirčiu prieš metus. Šiuos skaičius skelbia Europos Sąjungos statistikos tarnyba Eurostatas. Darbo kaštų indeksas yra trumpalaikis rodiklis, parodantis darbdavių patiriamų valandinių darbo sąnaudų raidą.\n\n2022 m. antrąjį ketvirtį, palyginti su tuo pačiu praėjusių metų ketvirčiu, valandinės darbo sąnaudos euro zonoje ne prekybos ekonomikoje (daugiausia) išaugo 4,3 proc., o verslo ekonomikoje – 3,9 proc.: pramonėje +2,2 proc. statybose ir +2,8 proc., paslaugų sektoriuje – +4,9 proc. Europos Sąjungoje valandinė darbo kaina nekomercinėje ekonomikoje (daugiausia) augo 4,2 proc., verslo ekonomikoje – 4,4 proc.: pramonėje +2,9 proc., statybose +3,3 proc., paslaugų sektoriuje +5,3 proc.\n\nEuropos Sąjungoje labiausiai kasmet didėjo valandinio darbo užmokesčio sąnaudos: EVRK 2 red. B sekcija – „Kasyba ir karjerų eksploatavimas“ (+6,9 proc.), N – „Administracinė ir pagalbinių paslaugų veikla“ (+ 6,6 proc.), M – „profesinė, mokslinė ir techninė veikla“ (+6,3 proc.) ir I – „apgyvendinimo ir maitinimo paslaugų veikla“ (+6,0 proc.).\n\nDvi ekonominės veiklos rūšys, kurių metinis ne darbo užmokesčio komponentas didėjo daugiausia, buvo EVRK 2 red. I sekcija „Apgyvendinimo ir maitinimo paslaugų veikla“ (+41,0 proc.) ir R – „Menas, laisvalaikis ir poilsis“ (+14,1 proc. gyventojų) proc.), o NACE 1 red. 2 F skyrius – „Statyba“ sumažėjo 0,4 proc.\n\n2022 metų antrąjį ketvirtį, palyginti su tuo pačiu praėjusių metų ketvirčiu, didžiausias valandinio darbo užmokesčio sąnaudų augimas visoje ekonomikoje užfiksuotas Vengrijoje (+14,9 proc.) ir Bulgarijoje (+14,6 proc.). Dar keturios ES valstybės narės užfiksavo daugiau nei 10 proc. augimą: Lietuva (+12,4 proc.), Rumunija (+11,7 proc.), Lenkija (+11,1 proc.) ir Estija (+10,1 proc.). Priešingai, mažiausias valandinio darbo užmokesčio sąnaudų padidėjimas visoje ekonomikoje užfiksuotas Graikijoje (+0,8 proc.), teigiama pranešime.\n\nEurozonai (EA19) priklauso Belgija, Vokietija, Estija, Airija, Graikija, Ispanija, Prancūzija, Italija, Kipras, Latvija, Lietuva, Liuksemburgas, Malta, Nyderlandai, Austrija, Portugalija, Slovėnija, Slovakija ir Suomija.\n\nEuropos Sąjungai (ES 27) priklauso Belgija, Bulgarija, Čekija, Danija, Vokietija, Estija, Airija, Graikija, Ispanija, Prancūzija, Kroatija, Italija, Kipras, Latvija, Lietuva, Liuksemburgas, Vengrija, Malta, Nyderlandai, Austrija, Lenkija, Portugalija ir Rumunija Slovėnija, Slovakija, Suomija ir Švedija.\n\nMados naujienų biuras (NB)",
    "Norvegija: paskirti keturi nauji ambasadoriai iš Izraelio, Suomijos, Lietuvos ir Šri Lankos": "Norvegijos valdžia paskelbė, kad priėmė keturių naujų ambasadorių, kuriuos Norvegijoje paskyrė jų atstovaujamų šalių valdžios institucijos, įgaliojimus.\n\nRugsėjo 22 d. išplatintame pranešime spaudai Užsienio reikalų ministerija paskelbė, kad tarp keturių naujų ambasadorių yra Izraelio valstybės ambasadorius HT Avrahamas Niras, kitas Suomijos Respublikos ambasadorius JE Teemu Tanner, ambasadorius. Lietuvos Respublika, JE Jonas Mažeika ir Šri Lankos Demokratinės Socialistinės Respublikos ambasadorius. Lanka, HE Darshana Mahendra Perera.\n\nLietuvos prezidentas Kitanas Nouceda rugpjūtį taip pat priėmė naujų ambasadorių Norvegijoje, Estijoje, Moldovoje ir Nyderlanduose, kuriuos atrinko jų vyriausybės, skiriamuosius raštus, skelbia SchengenVisaInfo.com.\n\nŠiuo klausimu Prezidentė pasirašė atitinkamus dekretus, kuriais šalies ambasadoriumi Norvegijoje paskyrė Joną Masieką, ambasadoriumi Estijoje – Raimondą Murmokitę, ambasadoriumi Moldovoje – Tatą Valionį, ambasadoriumi – Neilą Dankevičių.\n\nMasieka Osle pareigas pradėjo eiti rugsėjo 5 d., pakeisdamas Joną Paslauską, kurio kadencija baigėsi birželį.\n\nKita vertus, birželio pabaigoje Šveicarijos federalinė taryba paskelbė darbuotojų pasikeitimus 2022 m., taip paskelbdama ambasadorių titulus kai kuriems Šveicarijos atstovams užsienyje bei atstovams iš Federalinio užsienio reikalų departamento (FDFA) būstinės ir Federalinė vidaus reikalų ministerija (FDHA).\n\nNorvegijos valdžia neseniai paskelbė, kad penki užsienio postai, įskaitant tris ambasadas, vieną konsulinę įstaigą ir vieną generalinį konsulą, bus uždaryti iki 2023 m.\n\nNorvegijos vyriausybės teigimu, 2023 m. ministerija padidins darbuotojų skaičių keliose užsienio misijose, ypač Europoje, kad susidorotų su darbo krūviu.\n\nKaip aiškina vyriausybė, 2023 metais uždaromos ambasados ​​yra Bratislavoje (Slovakija), Kolombe (Šri Lanka) ir Prištinoje (Kosovas). Taip pat kitais metais bus uždaryta ambasada Antananarive (Madagaskaras) ir konsulatas Hiustone (JAV).\n\nŠiuo metu Norvegija turi 101 užsienio paskirties vietą, kuri bus uždaryta. Tuo tarpu, remiantis šiais pakeitimais, Norvegija turės mažiau užsienio atstovybių, bet maždaug tiek pat dabar komandiruotų diplomatų.\n\nTuo pat metu 2023 metais Norvegija pasirinktas stotis už Europos ribų sustiprins užsienio personalu. Tačiau daugiau vietinių darbuotojų bus paskirta į pasirinktas užjūrio stotis Europoje ir už jos ribų.\n\nVyriausybės teigimu, diplomatų ir vietinių darbuotojų iš Norvegijos padidėjimas kai kuriose užsienio atstovybėse daugiausia susijęs su vyriausybės siekiu didinti Norvegijos eksportą.",
    "Avarija Zaporižios AE paveiktų kaimynines šalis, įspėja Ukraina": "Pietų Ukrainoje esančią Zaporižios AE, kuri yra didžiausia atominė jėgainė Europoje, Rusijos pajėgos užėmė kovo mėnesį, tuojau po invazijos į Ukrainą pradžios.\n\nMaskva ir Kyjivas kaltina vienas kitą dėl šio branduolinio komplekso ir jo apylinkių apšaudymų, sustiprinusių nerimą visame pasaulyje dėl galimo branduolinio incidento.\n\nReaktoriaus aktyviosios zonos pažeidimas „sukeltų pasekmių ne tik Ukrainoje, bet ir – neabejotinai – už jos ribų“, – spaudos konferencijoje sakė Ukrainos branduolinės ir radiacinės saugos agentūros vadovas Olehas Korikovas.\n\nZaporižios AE nuo pirmadienio, kai buvo atjungta nuo Ukrainos elektros tinklo, naudoja vidinius energijos šaltinius.\n\nPasak O.Korikovo, jėgainei gali tekti naudoti „dyzelines elektrines siekiant aprūpinti saugumo sistemas elektra“. Tačiau jis perspėjo, kad „karo sąlygomis labai sunku papildyti dyzelinio kuro atsargas“.\n\nDidžiausia rizika – kad gali pritrūkti dyzelino, o tai galėtų sukelti avariją, per kurią būtų pažeista reaktoriaus aktyvioji zona ir į aplinką patektų radioaktyvių medžiagų, sakė O.Korikovas.\n\nAntradienį Tarptautinė atominės energijos agentūra (TATENA) agentūra paskelbė ataskaitą apie rizikingą padėtį Zaporižios AE.\n\nUkraina turi sausumos sieną su Moldova, Rumunija, Vengrija, Slovakija, Lenkija, Baltarusija ir Rusija.",
    "Karo analitikai: Rusijoje daugėja neatsargių rūkorių": "Jūsų dėmesiui – rugpjūčio 28 dienos apžvalga.\n\nPolitinis strateginis lygmuo\n\nRusijos dūmos tarptautinių reikalų komiteto vadovas Leonidas Sluckis pareiškė, kad Rusija yra pasirengusi aptarti derybų su Ukraina variantą, jei ji kapituliuos, kokybiškai sumažins savo ginkluotąsias pajėgas ir bus denacifikuota. Rusijos politikai nesugeba sugalvoti nieko nauja – nacių siautėjimo Vokietijoje metu, kitų tautų vaikų žudymas buvo pateisinamas tuo, kad jie ateityje gali kelti pavojų Trečiajam reichui.\n\nDidžiosios Britanijos premjero Boriso Johnsono manymu, ateinantys karo mėnesiai bus labai sunkūs, nes „minkštieji Europos politikai neturi dvasios kovoti“ ir gali pradėti maldauti rusiškos naftos bei dujų. Jei ir šį kartą Putinui bus leista išsisukti nuo bausmės, jis tą patį, ką šiandien daro su Ukraina, padarys su kita buvusia Sovietų Sąjungos šalimi.\n\nTaip, tai tiesa. Pagrindinis Putlerio režimo strateginis tikslas nėra Kaukazas ar Vidurio Azija. Tad ta kryptis nesunkiai nuspėjama. Būtent todėl Lietuva visomis išgalėmis privalo įtikinti Vakarus, kad Kremliaus ordas būtina sustabdyti Ukrainoje. Ir kuo greičiau. Priešingu atveju jas teks stabdyti Europoje. Jei tik Europa turės tam ryžto.\n\nŠia proga leisime ciniškai paironizuoti: Vakarų valstybių vadovai pagaliau atsimerktų tada, jei savo kailiu pajustų tai, ką šiandien patiria ukrainiečiai ir anksti ryte atsibustų išpilti šalto prakaito, galvodami, ar nesubombarduotos jų vilos, kuriose ilsisi atostogų išvykę artimieji, ar gyvi vasaros stovyklose palikti vaikai. Baimė prarasti tai, kas, deja, Vakaruose yra vertybė Nr.1 – materialinė gerovė – Vakarų neišjudins. Bailys puls užpuoliką tik įspaustas į kampą, bijodamas prarasti savo ar šeimos narių gyvybę. Tad kol kas ukrainiečiai kovoja su barbarais, o vakarų europiečiai – su energijos sąskaitomis.\n\nRusijos okupantai nelaidoja kai kurių Donbase žuvusių nusikaltimo bendrų. Kūnai sudeginami kartu su sugadinta įranga. Tokiu būdu žuvusiųjų atsikratoma dėl dviejų priežasčių: logistinių problemų bei slepiant tikruosius „nenugalimosios armijos“ nuostolius.\n\n\n\n„Dėl prastai organizuotos sužeistųjų ir žuvusiųjų evakuacijos rusų kariškiai savo žuvusių draugų turi atsikratyti vietoje. Žuvę kovotojai sudeginti kartu su sugadinta įranga“, – sakė agentūra. Teigiama, kad Chersono miesto pakraščiuose pastebėtos vietos, kuriose karių kūnai buvo deginami masiškai.\n\n\n\nNestebina. Laukiniai.\n\nRusija blokavo Jungtinių Tautų konferencijos dėl branduolinio nusiginklavimo bendros deklaracijos priėmimą. Kostiumuotiems driskiams nepatiko teksto dalis, kurioje rašoma apie „didelį susirūpinimą“ dėl karinės veiklos aplink Ukrainos branduolines elektrines, įskaitant Zaporižės atominę elektrinę, kurią Rusija užgrobė karo Ukrainoje pradžioje. Driskių atstovas Igoris Višneveckis tekste pasigedo „pusiausvyros“.\n\nBranduolinio ginklo neplatinimo sutartis, kurią 1970 m. parėmė 190 šalių, įpareigoja ją pasirašiusias šalis, įskaitant JAV, Rusiją, Prancūziją, Jungtinę Karalystę ir Kiniją, mažinti branduolinių ginklų atsargas ir draudžia kitoms šalims įsigyti branduolinių ginklų.\n\nRusijos niekas niekuo neįpareigoja. Metas nustoti į šalį, kuri platina terorizmą, mirtį, chaosą, žiūrėti kaip į civilizuotą.\n\nAzovo globos tarnyba „Azovo angelai“ praneša, kad šalys pasiekė susitarimą dėl reguliaraus apsikeitimo žuvusių karių kūnais. Tarnybos teigimu, iš okupuoto Mariupolio miesto ir jo apylinkių į Ukrainos kontroliuojamas teritorijas atgabenta apie 500 karių palaikų. Dauguma kūnų labai blogos būklės – subjauroti, apdegę, turi kakinimų požymių. Daugelio negalima identifikuoti – todėl indentifikavimo procese dalyvauja ekspertai ir tyrėjai.\n\nSlovakija pareiškė esanti pasirengusi nusiųsti Ukrainai 11 naikintuvų „MiG“, kad padidintų Ukrainos pajėgumus ore. Kadangi tokiu atveju sumažėtų Slovakijos pajėgumai ore, Čekija ir Lenkija įsipareigojo saugoti Slovakijos dangų. Slovakijos gynybos ministras Jaroslavas Nadas teigia, jog Bratislava pasirengusi siųsti naikintuvus, tačiau galutinis susitarimas dar nepasiektas.\n\nSlovakija jau padovanojo Ukrainai oro gynybos sistemą „S-300“, karinius sraigtasparnius „Mi“, savaeiges haubicas ir daugkartinio paleidimo raketas „Grad“. Šią savaitę Slovakija į Ukrainą išsiųs 30 vikšrinių pėstininkų kovos mašinų „BVP-1“.\n\nVladimirui Putinui burna dirbanti Marija Zacharova išplatino pranešimą, kuriame teigia esą JAV siekia įžiebti naujus karštuosius taškus, JAV diplomatai kenkia Kinijos partneriams, o jų diplomatija susijusi su prievarta ir grasinimais. M.Zacharova pasmerkė pastangas pritraukti milijardines Japonijos investicijas į JAV strateginius mokslinių tyrimų, technologijų ir gamybos projektus. M.Zacharovos pareiškimas rodo, kad Rusiją siutina JAV pastangos silpninti Kiniją, perkeliant aukštųjų ir kitų technologijų kūrimą iš Kinijos į Ameriką.\n\nEkonomistai teigia, kad dėl energetikos krizės Europa susiduria su negilia recesija. Jei gamtinių dujų kainos ir toliau kils, infliacija rugsėjį pasieks 9,4 proc., tačiau iki šių metų pabaigos gali sumažėti iki 8,1 proc. Su didžiausiais sunkumais susiduria Vokietija, nes šalyje elektros energijos kainos šoktelėjo daugiau kaip 600 proc. Su panašiu nuosmukiu susidurs ir Italija, tačiau Prancūzija ir Ispanija greičiausiai recesijos išvengs.\n\nOperacinis lygmuo\n\nPrivati Izraelio žvalgybos įmonė paskelbė palydovines nuotraukas, iš kurių matyti, kad Rusija iš Sirijos išgabeno „S-300“ sistemas. Dingo ir praėjusį mėnesį dislokuota baterija, turėjusi saugoti Rusijos Chamimo bazę ir Tartuso uostą. Teigiama, jog baterija buvo pakrauta į krovininį laivą (kitais duomenimis, į transporto lėktuvą) ir nuskraidinta į Rusiją.\n\nPo sprogimų Kryme ordai ėmė trūkti oro gynybos sistemų.\n\nKremlius ant ledo – tai yra, smėlio – palieka savo sąjungininką Bašarą al-Asadą ir Sirijoje likusius rusų karius. Pietinėje Kuneitros provincijoje esančiame Al-Muallaqa mieste į orą išlėkė Rusijos karo policijai priklausantis automobilis su rusų kariais.\n\nRusija netoli Ukrainos suformavo dar vienas smogiamąsias pajėgas. Iš skirtingų šaltinių pasiekia informacija, kad sukomplektuotas 3-iasis armijos korpusas. Pajėgos dislokuotos Rostovo srityje, kuris yra arčiausiai Donecko ir Zaporižės fronto ruožų. Tačiau iki galo įvykdyti slaptos mobilizacijos ir sukurti 16 savanorių batalionų nepavyko. Liepos viduryje buvo suformuoti aštuoni batalionai, „kariai“ silpnai apmokyti, sunkiai valdo techniką ir yra žemos kovinės dvasios.\n\nTaktinis lygmuo\n\nUkrainos kariai sustabdė driskių veržimasi Slovjansko, Bachmuto ir Avdijivkos kryptimis.\n\nOkupantai vėl apšaudė Charkivo apylinkes iš pabūklų ir raketinės artilerijos.\n\nBarbarai raketomis ir sviediniais švaistėsi į Kramatorską ir aplinkinius rajonus.\n\nPuolimas Pervomajskojės kryptimi, buvo atremtas, driskiai priversti bėgti.\n\nUkrainos ginkluotosios pajėgos netoli Chersono sunaikino okupantų sandėlius, karinę įrangą ir priešlėktuvinės gynybos sistemas.\n\nKryme rusų poilsiautojams vėl sukėlė paniką prie Sevastopolio suveikusiosios priešlėktuvinės gynybos sirenos.\n\nMaskvoje užsidegė Rusijos ginkluotųjų pajėgų generalinio štabo viršininko pavaduotojo Jevheno Serevo automobilis „BMW X6“. Sudegė automobilio galinė dalis.\n\nRusijoje daugėja neatsargių rūkorių.\n\nA.Navys ir M.Sėjūnas dėkoja visiems, kurie finansiškai remia analitikų įkurtą VšĮ „Visuomenės informacinio saugumo agentūra“. Jie pabrėžia, kad nors jų tekstus perpublikuoja žiniasklaidos priemonės, patys šio turinio kūrėjai yra visiškai nepriklausomi ir savo veiklą tęsia tik privačių rėmėjų dėka.",
    "Slovėnijai susitarus su Vokietija, Ukraina gaus 28 tankus": "Savo ruožtu Vokietija atsiųs Slovėnijai 35 sunkiuosius karinius sunkvežimius ir penkis tankus, pirmadienį pranešė Slovėnijos vyriausybė. Tačiau antradienį vis dar buvo laukiama oficialaus Vokietijos patvirtinimo dėl tokio sandorio. Vokietijoje tokie sandoriai vadinami žiediniu apsikeitimu (Ringtausch).\n\nTankas M-55S yra modernizuota sovietinio tanko T-55 versija, naudojama daugelyje šalių, įskaitant Ukrainą.\n\nVokietijos vyriausybė dalį savo karinės pagalbos Ukrainai organizuoja per apsikeitimo su rytinėmis NATO partnerėmis procesą, kai partnerės siunčia į Ukrainą sovietų gamybos ginklus mainais į modernesnius pakaitalus iš Vokietijos. Tokius sandorius su Vokietija sudarė Čekija, Slovakija ir Graikija, bet susitarti su Lenkija nepavyko.",
    "Stambulo Konvencija: kaip Europos susitarimas dėl kovos su smurtu prieš moteris buvo politizuotas": "Stambulo Konvencija siekiama nutraukti smurtą prieš moteris, bet pastaraisiais metais ji vis labiau politizuojama. Turkija pasitraukė iš susitarimo, o kitos šalys gali pasekti jos pavyzdžiu. Bet kodėl?\n\nŠi publikacija yra LRT.lt portalo partnerio „Deutsche Welle“ originalus kūrinys.\n\nTurkijos pasitraukimas iš Stambulo Konvencijos yra pirmas kartas, kai šalis nusprendė pasitraukti iš Europos Tarybos ratifikuotos sutarties. Turkija nėra vienintelė šalis, atsiribojanti nuo konvencijos, kuria siekiama kovoti su smurtu prieš moteris ir mergaites, todėl ir kitos dešiniojo sparno vyriausybės vis labiau priešinasi šiai sutarčiai.\n\nKas yra Stambulo Konvencija?\n\nKonvencija dėl prevencijos ir kovos su smurtu prieš moteris ir smurtu artimoje aplinkoje yra geriau žinoma kaip Stambulo Konvencija pagal miesto, kuriame 2011 m. buvo pasirašyta sutartis, pavadinimą.\n\nKonvenciją parengė po Antrojo pasaulinio karo įkurta tarptautinė žmogaus teisių gynimo organizacija, žinoma kaip Europos Taryba. Ji nustato teisiškai privalomus standartus ne tik dėl smurtautojų bausmių, bet ir dėl smurto prevencijos bei aukų apsaugos.\n\nSutartyje numatyti vyriausybės įsipareigojimai, tokie kaip investicijos į švietimą, duomenų apie su lytimi susijusius nusikaltimus rinkimas ir paramos aukoms teikimas. Konvenciją pasirašė 45 Europos šalys ir ES kaip organizacija.\n\nKodėl sutartis dabar kelia ginčų?\n\nKonservatyvių pažiūrų kritikai teigė, kad ji skatina LGBTQ švietimą ir prieštarauja vadinamosioms tradicinėms šeimos vertybėms, o kai kurie atkreipė dėmesį į tai, kad sutartyje lytis apibrėžiama kaip „socialiai sukonstruota“ kategorija.\n\nŠi sutarties formuluotė iš dalies naudojama siekiant atkreipti dėmesį į neproporcingai didelį smurto poveikį moterims, taip pat į istoriškai susiformavusią moterų ir vyrų nelygybę. Tačiau kai kurie konservatyvių pažiūrų atstovai teigia, kad ji yra perteklinė, nors Europos Taryba ne kartą stengėsi paneigti šiuos teiginius.\n\n„Visada sakėme, kad ši sutartis turi tik vieną užduotį – užkirsti kelią smurtui prieš moteris ir smurtui artimoje aplinkoje“, – interviu telefonu DW sakė Europos Tarybos generalinio sekretoriaus atstovas spaudai Danielis Höltgenas. „Konvencija neturi jokios kitos paskirties.“\n\n„Teigti, kad šia sutartimi, pavyzdžiui, propaguojamos homoseksualių asmenų santuokos, kas yra vienas iš (vyriausybių) išvardytų punktų, yra tiesiog netiesa“, – sakė jis. „Atrodo, kad žodis „lytis“ erzina ir skatina beprotiškas spekuliacijas. ... Sutartimi nieko kito neskatinama.“\n\nD. Höltgenas teigė, kad Turkija konvenciją pasirašė prieš kiek daugiau nei 10 metų, o jos tekstas išliko toks, koks buvo parašytas. Jis suabejojo pasitraukimo motyvais: „Konvencija nepasikeitė, tačiau pasikeitė šalių ir politinių srovių požiūris. Štai kas atsitiko.“\n\nDezinformacijos kampanija\n\nEkspertai sako, kad pasipriešinimas sutarčiai susijęs su didėjančiomis kai kurių dešiniųjų vyriausybių antivakarietiškomis ir prieš LGBTQ nukreiptomis idėjomis.\n\n„Pagrindinis dalykas, kurį matome, yra dezinformacijos kampanija apie konvenciją ir tai, ką ji reprezentuoja ir ko ja siekiama“, – DW sakė Hillary Margolis, Žmogaus teisių stebėjimo organizacijos „Human Rights Watch“ vyresnioji tyrėja moterų teisių klausimais.\n\n„Daugeliu atžvilgių ši konvencija tapo auka, bandant ją panaudoti politiniams tikslams ir siekiant demonizuoti moterų ir LGBT teises, – pridūrė ji. – Konvencija iškreipiama, siekiant sukelti paniką dėl idėjos, kad kėsinamasi į šeimas, vertybes ir nacionalines sistemas, nors tai, žinoma, yra visiška netiesa.“\n\nProtestai prieš Stambulo konvenciją Kroatijoje. 2018 metai. / AP nuotr.\n\nAr pasitrauks kitos šalys?\n\nKonservatyvios Lenkijos Vyriausybės atstovai 2020 m. paragino pasitraukti iš Stambulo Konvencijos, kurią šalis ratifikavo 2015 m. Remiantis nutekintais vyriausybės dokumentais, su kuriais susipažino Balkanų tiriamosios žurnalistikos tinklas, vyriausybė siekia pakeisti susitarimą sutartimi, kuria būtų uždraustos tos pačios lyties asmenų santuokos ir abortai.\n\nVengrija ir Bulgarija taip pat atsiribojo nuo Stambulo Konvencijos. Abi sutartį pasirašiusios šalys ėmėsi priemonių, iš kurių matyti, kad planuojama dar labiau atsiriboti nuo konvencijos ratifikavimo. 2020 m. Vengrijos parlamentas patvirtino pareiškimą, kuriuo atsisakoma ratifikuoti Stambulo Konvenciją, o 2018 m. Bulgarijos konstitucinis teismas pripažino, kad sutartis prieštarauja Konstitucijai. Slovakija taip pat atidėjo ratifikavimą.\n\nProtestai prieš Stambulo konvenciją Kroatijoje. 2018 metai. / AP nuotr.\n\nAr konvencija yra veiksminga?\n\n„Amnesty International“ tyrėja Anna Blus DW sakė, kad „labai sunku“ įvertinti tiesioginį ryšį tarp Stambulo Konvencijos ir konkrečių priemonių, kurių imtasi nacionaliniu lygmeniu kovojant su smurtu prieš moteris. Tačiau kaip naujausią pavyzdį ji nurodė Daniją. 2020 m. gruodį šalyje buvo priimtos reformos, pagal kurias lytiniai santykiai be sutikimo pripažįstami išžaginimu, o Stambulo Konvencijos nuostatų laikymasis yra vienas iš teisės aktų keitimo pagrindų.\n\n„Tačiau akivaizdu, kad kitas klausimas, kaip tai pavyks įgyvendinti praktiškai“, - sakė ji ir pridūrė, kad įstatymai turi būti vykdomi.\n\nPrancūzija savo ruožtu ėmėsi „feministinės diplomatijos“, siekdama lyčių lygybės ir vadovaudamasi Stambulo Konvencija.\n\nBet sutartį palaikantiems ekspertams ir aktyvistams yra svarbu, kad šalys, nepriklausomai nuo jų vyriausybių politinių pažiūrų, ir toliau laikytųsi sutarties nuostatų, kad būtų nutrauktas smurtas prieš moteris, net jei konkretūs rezultatai nėra akivaizdūs iš karto.\n\nH. Margolis sakė, kad tarp konvenciją ratifikavusių šalių, įskaitant Turkiją ir Lenkiją, „konvencijos įgyvendinimas yra toks nesklandus, kad vis dar kelia neįtikėtinų problemų“.\n\n„Bet bent jau joms taikomi teisiniai reikalavimai.“",
    "Anksčiau su lietuve santykius kūręs Mario Cimarro tapo tėčiu: „Laukinukės“ žvaigždė pasidalino jautria šeimos akimirka": "Anksčiau su lietuve draugavęs Mario instagrame paviešino trumpą vaizdo įrašą, kuriame matyti trijų šeimos narių delnai. Vieni iš jų – poros naujagimio.\n\n\n\nMario nėra tas aktorius, kuris dažnai dalintųsi akimirkomis su savo antra puse. Tiesa, situacija kiek pasikeitė į jo gyvenimą įžengus Bronislavai.\n\nNaujausioje poros nuotraukoje moteris įsiamžino besilaukianti vaikelio. Nuotrauka socialiniuose tinkluose buvo patalpinta prieš savaitę.\n\n\n\nAnksčiau su lietuvių modeliu Deimante Andriuškaite šiltus jausmus puoselėjęs aktorius 2019-aisiais socialiniuose tinkluose paskelbė žinią apie naują mylimąją, kuri netrukus turėtų tapti jo žmona. Tai buvo vienas iš paskutinių viešų įrašų, kuomet M. Cimarro dalijosi meilės reikalais. Įprastai kubietis savo asmeninį gyvenimą slepia.\n\nPusantro milijono sekėjų instagrame turintis Mario pernai gruodį taip pat buvo nusiteikęs romantiškai ir pasidžiaugė gerai besiklostančiais santykiais. Tuomet aktorius ir Bronislava šventė, kaip spėjama, savo romantiškos draugystės metines.\n\n\n\n„Nuo to momento, kai susipažinome, kai pasisiūliau padaryti tavo nuotrauką, žinojau, kad mes puikiai tinkame.\n\nGeriausia mano dalis esi tu, su tavimi niekada nebūnu vienas... Tu pasėjai mano širdyje ugnį ir įnešei ramybės į mintis.\n\nLaimingų antrųjų sukaktuvių, mažute!“ – rašė jis ir pasidalino judviejų romantiškos draugystės akimirkomis.\n\nDelfi primena, kad muilo operų žvaigždė M. Cimarro sužadėtuvių žiedą gerokai jaunesnei savo partnerei, slovakų kilmės modeliui įteikė 2019 metų rudenį.\n\nAktorius daug metų vaidino populiariuose melodraminiuose serialuose ispanų kalba – „Laukinukė“, „Meilės jūra“ ir kt. Tiesa, pastaruosius penkerius metus moterų numylėtinis muilo operose nevaidino, informuoja peopleenespanol.com.\n\n\n\n50 m. M. Cimarro neseniai grįžo į televiziją ir tapo šokių laidos „Šok su Paragvajumi“ komisijos nariu.\n\nBūtent šioje laidoje M. Cimarro visus nustebino, kai oficialiai pristatė savo merginą, su kuria ketina kurti tolimesnį gyvenimą.\n\nBronislava – slovakų kilmės tituluota gražuolė, 2015-ųjų „Mis Slovakija“ finalistė, kelerius metus dirbanti modeliu.\n\n„Pristatau jums savo gyvenimo moterį“, – minėtoje laidoje paskelbė aktorius.\n\nBronislava, instagrame turinti beveik 100 tūkst. sekėjų, ispanų kalbos nemoka, tad pora bendrauja anglų kalba.\n\nPrieš kelerius metus Mario buvo poruojamas su žinoma lietuve. D. Andriuškaitė žiniasklaidoje išpopuliarėjo po to, kai spauda suuodė jos ir garsiojo Meksikos aktoriaus, serialo „Laukinukė“ žvaigždės draugystę. Vyras ne kartą lankėsi ir Lietuvoje. Tačiau po kelerius metus trukusio ryšio Deimantė viešai prisipažino apie nutrauktas sužadėtuves.",
    "Plečiasi rusų turistų nepriimančių šalių sąrašas: Rusijos Federacijos piliečių nepageidauja jau 9 valstybės": "Nuo šiol, kaip praneša Rusijos kelionių organizatorių asociacija, vizų rusų turistams nebeišduos Latvija, Lietuva, Estija, Lenkija, Čekija, Slovakija, Danija, Belgija ir Nyderlandai.\n\nBaltijos šalys ir Lenkija apie savo sprendimą nebeišduoti turistinių vizų Rusijos Federacijos piliečiams pranešė praėjusią savaitę.\n\n„Jūsų čia niekas nelaukia“\n\nPraėjusią savaitę Estijos užsienio reikalų ministras Urmas Reinsalu pranešė, kad keturios rytinės ES šalys – Lietuva, Latvija, Estija ir Lenkija – uždarys įvažiavimą Rusijos piliečiams, nepaisant jų turimų vizų išdavimo šalies.\n\n„Nevykite į Estiją su Šengeno vizomis, jūsų čia niekas nelaukia!“ – cituojamas Estijos ministras „La Repubblica“.\n\nREKLAMA\n\nU. Reinsalu teigimu, Baltijos šalių ir Lenkijos sprendimas įsigalios rugsėjo 19-ąją, 12 valandą. Skelbiama, kad šis šalių sprendimas palies ir tuos Rusijos piliečius, kurie turi Šengeno vizas, išduotas trečiųjų valstybių. Tai iš esmės reiškia, kad Rusijos piliečiai antžeminiu būdu į ES patekti nebegalės.\n\nPažymima, kad patekti į ES teritoriją negalės tik turistines vizas turintys Rusijos piliečiai. Tie, kurie vyksta lankyti gimines, ar humanitariniais atvejais, galės pasinaudoti šia galimybe.",
    "Ž.Savickas ir M.Struckus dramatiškai iškovojo komandinę Europos galiūnų taurę": "Kazlų Rūdoje praėjusią savaitę vyko komandinės Europos galiūnų taurės varžybos, kurias dramatiškai laimėjo lietuviai Žydrūnas Savickas ir Modestas Struckus.\n\nVaržybos prasidėjo nuo 22 tonas svėrusio vilkiko tempimo. Sportininkai turėjo nutempti vilkiką 20 metrų. Ž.Savickas ir M.Struckus tai padarė per 72.48 sek. ir užėmė antrą vietą, vos 0.14 sek. pralaimėdami latviams Didziui Zariniui ir Dainiui Zageriui .\n\n240 kg rąstą Ž.Savickas ir M.Struckus per minutę pakėlė 7 kartus. Tokį patį rezultatą pasiekė ir D.Zarinis su D.Zageriu.\n\n320 kg „burbulus“ Ž.Savickas ir M.Struckus per 2 minutes atkėlė 15 kartų ir užėmė trečią vietą. Vėl geriausiai pasirodė D.Zarinis su D.Zageriu (23 kartai), padidinę savo persvarą bendroje įskaitoje iki 3 tšk.\n\n360 kg padangos vertime ir 440 kg nasčių nešime Ž.Savickas ir M.Struckus buvo greičiausi (1 min. 2.04 sek.). Laimėjo jie ir „lagaminų“ (2 po 145 kg) nešimą, įveikdami 30 m distanciją per 22.13 sek.\n\nLikus paskutinei rungčiai Ž.Savickas su M.Struckumi ir D.Zarinis su D.Zageriu turėjo po 26,5 tšk., todėl tapo aišku, kad triumfuos tie, kurie geriau pasirodys akmens perkėlime.\n\nPaskutinėje rungtyje sportininkai turėjo pasikeisdami kelti 160 kg akmenį per 130 cm stovą. Laiko limitas buvo 2 min. Latviai pasiekė gerą rezultatą (16 perkėlimų), tačiau Ž.Savickas ir M.Struckus pasirodė dar sėkmingiau – jie net 18 kartų perkėlė akmenį ir išplėšė čempionų titulą.\n\nLietuvos galiūnų federacijos nuotr. | „Facebook“ nuotr.\n\nGalutiniai rezultatai:\n\n1. Žydrūnas Savickas ir Modestas Struckus 32,5 taško.\n\n2. Didzis Zarinis ir Dainis Zageris (Latvija) 31,5.\n\n3. Dainius Repšys ir Karolis Aleksandravičius 28,5.\n\n4. Olehas Pylypiakas ir Vilodymyras Tsifra (Ukraina) 14,5.\n\n5. Lukašas Ferjančas ir Patrikas Zelezka (Slovakija) 11.\n\n6. Jiri Tkadlčikas ir Radekas Srbas (Čekija) 9.",
    "Netikėtas pasiekimas: Lietuvos krepšininkai – neoficialūs vasaros mačų čempionai": "Pralaimėjo po kartą\n\nLietuvos rinktinė ruošdamasi Europos pirmenybėms žaidė septynerias draugiškas ir dvejas pasaulio pirmenybių atrankos rungtynes. Per jas Kazio Maksvyčio treniruojama komanda pasiekė devynias pergales.\n\nPer draugiškas rungtynes nesėkmių taip pat nepatyrė Slovėnijos ir Prancūzijos rinktinės, kurios bus lietuvių varžovės Europos pirmenybių pirmajame etape. Tačiau šios dvi komandos praėjusį savaitgalį pralaimėjo pasaulio pirmenybių atrankos rungtynes. Slovėnai nusileido vokiečiams, prancūzai – bosniams.\n\nRugpjūčio mėnesį tik kartą pralaimėjo Vokietijos rinktinė, kuri irgi žais Europos pirmenybių B grupėje. Vokiečiai vienintelį kartą suklupo per draugiškas rungtynes su Serbijos komanda.\n\nBūsimų varžovų nuostoliai\n\nLietuvos rinktinė ne tik puikiai žaidė pasiruošimo etape, bet ir išvengė traumų. Skirtingai nei Prancūzijos ir Vokietijos rinktinės, kurios rugpjūčio mėnesį prarado po kelis žaidėjus. Skaudžiausi prancūzų praradimai – Frankas Ntilikina ir Moustapha Fallis, vokiečių – Moritzas Wagneris.\n\nVokietijos rinktinės treneriai vos ne iki paskutinės akimirkos nežinojo, ar spės pasveikti Danielis Theisas.\n\nKita vertus, ir Lietuvos komandos sudėtis per Europos pirmenybes nebus optimali, nes dar prieš treniruočių stovyklą žaisti rinktinėje atsisakė keli Eurolygos klubų krepšininkai: Edgaras Ulanovas, Artūras Gudaitis, Donatas Motiejūnas, Tadas Sedekerskis, Mantas Kalnietis.\n\nŽymių nuostolių dar prieš treniruočių stovyklą buvo ir Prancūzijos bei Vokietijos komandose. Praleisti Europos pirmenybes nusprendė prancūzai Nicolas Batumas ir Nando De Colo, vokietis Maximilianas Kleberis, traumas gydosi kiti vokiečiai Isaacas Bonga, Danilo Barthelis, Tiboras Pleissas.\n\nJokių nuostolių nėra tik Europos čempionės vardą ginsiančioje Slovėnijos rinktinėje. Į ją atvyko visi kviesti krepšininkai, per pasiruošimo savaites taip pat nebuvo jokių nemalonių įvykių.\n\nNežinomybė iki paskutinės dienos\n\nKelios pasirengimo savaitės patvirtino, kad B grupė bus stipriausia Europos pirmenybėse. Dauguma kitų grupių komandų prieš rudens egzaminą laikydamos kontrolinius testus darė daugiau klaidų.\n\nPasiruošimo laikotarpiu gana užtikrintai žaidė tik Serbijos rinktinė, kuri rugpjūčio laimėjo penkerias iš šešerių rungtynių. Serbai vienintelį pralaimėjimą patyrė žaisdami su slovėnais.\n\nKeliose komandose net paskutinėmis pasiruošimo dienomis tvyrojo nežinia dėl traumas patyrusių krepšininkų. Graikai net ir šios savaitės pradžioje dar laukė, ką gydytojai nuspręs dėl Giorgo Papagiannio, Ioannio Papapetrou, Kosto Slouko ir Kosto Antetokounmpo, serbai – dėl Nemanjos Bjelicos ir Nemanjos Nedovičiaus, čekai – dėl Tomašo Satoransky.\n\nVisi šie krepšininkai patyrė traumas treniruočių stovyklose.\n\nB grupės komandų pasiruošimas\n\nLietuva\n\nPasiruošimas. 9 pergalės, 0 pralaimėjimų. Draugiškos rungtynės (7–0): Estija 84:70 ir 90:88, Suomija 76:61 ir 87:52, Ispanija 82:77 ir 78:76, Nyderlandai 94:68. PČ atrankos rungtynės (2–0): Vengrija 88:78, Juodkalnija 90:73.\n\nNuostoliai. A.Gudaitis, D.Motiejūnas, E.Ulanovas, T.Sedekerskis, E.Bendžius, G.Orelikas (atsisakė), M.Kalnietis (baigė karjerą rinktinėje).\n\nSlovėnija\n\nPasiruošimas. 7 pergalės, 1 pralaimėjimas. Draugiškos rungtynės (6–0): Nyderlandai 83:76, Juodkalnija 70:52, Turkija 104:103, Ukraina 86:82, Serbija 97:92, Kroatija 94:88. PČ atrankos rungtynės (1–1): Estija 104:83, Vokietija 71:90.\n\nNuostoliai. Nėra.\n\nPrancūzija\n\nPasiruošimas. 5 pergalės, 1 pralaimėjimas. Draugiškos rungtynės (4–0): Nyderlandai 89:65, Italija 78:77, 100:68, Belgija 90:71. PČ atrankos rungtynės (1–1): Čekija 95:60, Bosnija ir Hercegovina 90:96.\n\nNuostoliai. N.Batumas, N.De Colo, (atsisakė), V.Wembanyama (trauma), F.Ntilikina, M.Fallis, W.Howardas (traumos stovykloje), F.Causeur (baigė karjerą rinktinėje), A.Moermanas, A.Diot, J.Lauvergne‘is, L.Labeyrie (nepakviesti).\n\nVokietija\n\nPasiruošimas. 5 pergalės, 1 pralaimėjimas. Draugiškos rungtynės (3–1): Belgija 87:83, Nyderlandai 68:66, Čekija 101:90, Serbija 56:83. PČ atrankos rungtynės (2–0): Švedija 67:50, Slovėnija 90:71.\n\nNuostoliai. M.Kleberis (atsisakė), I.Bonga, D.Barthelis, T.Pleissas (traumos), M.Wagneris (trauma stovykloje).\n\nVengrija\n\nPasiruošimas. 4 pergalės, 2 pralaimėjimai. Draugiškos rungtynės (3–1): Gruzija 89:88 ir 78:75, Slovakija 72:67, Kroatija 64:84. PČ atrankos rungtynės (1–1): Lietuva 78:88, Čekija 82:79.\n\nNuostoliai. M.Filipovity (atsisakė).\n\nBosnija ir Hercegovina\n\nPasiruošimas. 2 pergalės, 2 pralaimėjimai. Draugiškos rungtynės (1–1): Belgija 74:68, Estija 89:102. PČ atrankos rungtynės (1–1): Juodkalnija 69:88, Prancūzija 96:90.\n\nNuostoliai. J.Zubacas (trauma).\n\nKitų grupių favoritų pasiruošimas\n\nSerbija (D grupė)\n\nPasiruošimas. 5 pergalės, 1 pralaimėjimas. Draugiškos rungtynės (3–1): Juodkalnija 82:73, Slovėnija 92:97, Italija 90:86, Vokietija 83:56. PČ atrankos rungtynės (2–0): Graikija 100:94, Turkija 79:72.\n\nNuostoliai. Bog.Bogdanovičius, A.Smailagičius (traumos), A.Pokuševski, N.Jovičius, N.Dangubičius (atsisakė), B.Marjanovičius, D.Andžušičius, M.Raduljica, M.Teodosičius (nepakviesti).\n\nGraikija (C grupė)\n\nPasiruošimas. 5 pergalės, 2 pralaimėjimai. Draugiškos rungtynės (4–1): Ispanija 86:70 ir 80:87, Lenkija 101:78, Gruzija 80:67, Turkija 89:80. PČ atrankos rungtynės (1–1): Serbija 94:100, Belgija 85:68.\n\nNuostoliai. G.Printezis (baigė karjerą rinktinėje), K.Mitoglou.\n\nKroatija (C grupė)\n\nPasiruošimas. 4 pergalės, 2 pralaimėjimai. Draugiškos rungtynės (2–2): Bulgarija 98:68, Čekija 83:95, Vengrija 84:64, Slovėnija 88:94. EČ atrankos rungtynės (2–0): Lenkija 72:69, Šveicarija 84:53.\n\nNuostoliai. D.Benderis (atsisakė), A.Žižičius, T.Zubčičius, I.Buva (nepakviesti).\n\nIspanija (A grupė)\n\nPasiruošimas. 3 pergalės, 3 pralaimėjimai. Draugiškos rungtynės (1–3): Graikija 70:86 ir 87:80, Lietuva 77:82 ir 76:78. PČ atrankos rungtynės (2–0): Islandija 87:57, Nyderlandai 86:64.\n\nNuostoliai. R.Rubio (trauma), N.Mirotičius, S.Ibaka, A.Abrinesas, S.Aldama, V.Claveras, S.Martinezas, D.Diezas, P.Oriola, G.Vivesas, C.Alocenas (atsisakė), M.Gasolis, S.Rodriguezas (baigė karjerą rinktinėje), S.Llullis, A.Abalde (traumos stovykloje).\n\nItalija (C grupė)\n\nPasiruošimas. 3 pergalės, 3 pralaimėjimai. Draugiškos rungtynės (1–3): Prancūzija 77:78 ir 68:100, Serbija 86:90, Čekija 96:80. PČ atrankos rungtynės (2–0): Ukraina 97:89, Gruzija 91:84.\n\nNuostoliai. M.Belinelli, D.Hackettas (baigė karjerą rinktinėje), R.Moraschini (diskvalifikuotas), D.Gallinari (trauma stovykloje).\n\nTurkija (A grupė)\n\nPasiruošimas. 3 pergalės, 5 pralaimėjimai. Draugiškos rungtynės (3–3): Ukraina 96:70, Slovėnija 103:104, Lenkija 94:78, Gruzija 101:88, Lenkija 86:87, Graikija 80:89. PČ atrankos rungtynės (0–2): Latvija 85:111, Serbija 72:79.\n\nNuostoliai. O.Yurtsevenas (atsisakė).",
    "Lietuva vėl „išsiskyrė“ Europoje – taip smarkiai duona nebrango beveik niekur": "",
    "spektakliai visai šeimai": "Jau šį ketvirtadienį, rugsėjo 8 d., startuoja XVI tarptautinis menų festivalis „Plartforma“. Šįmet jis pasitinka nauju formatu – vyksta visus metus, o rugsėjo mėnesį laukia net du savaitgaliai su cirko, šokio ir teatro programa. Pirmasis savaitgalis skirtas tėvams ir vaikams: nuo jautraus mamos-sūnaus šokio dueto „(M)other“ iki muzikinio cirko pasirodymo „Man Strikes Back“, kuriame susiduria žmogus ir technologijos. „(M)other“. Organizatorių nuotr.\n\nŠiųmetinė festivalio tema – namai – tai nuoroda į nepaliaujamai keliaujančius ar migruojančius, į neišsenkantį vaikų-tėvų diskursą, į sugrįžimą į save, o gal ir į ateitį. Tad ir festivalio rudens sezoną atidarys lenkų Teatr Nowszy spektaklis „Odisėjas“.\n\nPasak kūrėjų, vis rečiau išsiruošiame į kelionę, kuri yra ne tik nuotykis, bet ir vidinio virsmo kelias. Galime nuskristi į pasaulio galą, bet tai nereiškia, kad peržengiame kokias nors asmenines ribas. Tai – yra ne tik nuoroda į Homero Odisėjo keliones. Tai taip pat kūrybinis kelias nuo mitologinio chaoso iki Kubricko kosmoso poezijos.\n\nKiekvienas dalyvis gaus ausines, kurios taps vartais į atlikėjų sukurtą šokio ir teatro pasaulį, nepasiekiamą atsitiktiniams praeiviams. „Odisėjas“ kviečia atrasti drąsą kelionei į save.\n\nSpektaklis bus rodomas rugsėjo 8 d. 19 val. ir 9 d. 17.30 val. Klaipėdos autobusų stotyje. Iš anksto rezervuojamų vietų į spektaklius nebeliko, tačiau norintys pamatyti kviečiami į „gyvą“ eilę prieš spektaklį. Neatvykus užsiregistravusiems, laisvos vietos bus perduodamos laukiantiems.\n\nRugsėjo 9 d., 19 val., Klaipėdos kultūros fabrike „Plartforma“ pristatys puikiai kritikų įvertintą šokio spektaklį „M(other)“, kuriame choreografė Raimonda Gudavičiūtė šoka su sūnumi Elijumi ir kelia klausimą, kaip suderinti šeimą ir karjerą. Mamai šokant su sūnumi, kuris spektaklį papildo savo įtakomis ir patirtimis, scenoje vyksta nuolatiniai mainai, susiję su daugeliu tapsmo ir buvimo mama aspektų. Rezultatas – emocingas, jaudinantis, bet kartu ir kritiškas mamos ir sūnaus duetas, kuriame stengiamasi ne tik atsakyti į esminius klausimus, bet ir atverti nuostabų motinystės kompleksiškumą. Tačiau „M(other)“ skirtas ne tik tėvams ir jų vaikams, bet ir kiekvienam, žongliruojančiam su skirtingais gyvenimo vaidmenimis ir bandančiam atrasti balansą.\n\nSavaitgalio programą rugsėjo 11 d. 18 val. užbaigs belgų trupės Post uit Hessdalen cirko spektaklis „Man Strikes Back“.\n\nTai – muzikinis žmonių ir robotų cirko pasirodymas, skirtas 6 metų ir vyresniems žmonėms bei robotams. Scenoje tik penki mediniai trikampiai, žonglierius ir būgnininkas. Spektaklyje viskas priklauso nuo žonglieriaus tikslumo ir jėgos, nuo būgnininko greičio ir reakcijos. Iki kol įsimaišo mediniai trikampiai ir užima savo pozicijas. Tuomet koncertas virsta įspūdinga choreografija, bet kas kam vadovauja? Ir kuriam kurio reikia? Anot šokio kritiko Jacoba Waumans, „šis pasirodymas yra visiškas gaivalas, linksma ir jaudinanti kova tarp žmonijos ir technologijų.“\n\nAteinančią savaitę festivalio lankytojai kviečiami į trupės Wauhaus (Suomija) spektaklį „Flashdance“, dedikuotą tamsai; Soňa Ferienčíková, Mária Júdová, Alexandra Timpau (Čekija, Slovakija) spektaklį „Inbetween“, kurio ašimi tampa milžiniškas it burė audinys, ir Auksiniu scenos kryžiumi kategorijoje „Geriausias metų spektaklis vaikams ir jaunimui“ apdovanotą „Me two / Savoj krūvoj“ (Vilniaus miesto šokio teatras Low Air). Organizatoriai primena, kad festivalis šiemet tęsiasi visą rudenį.\n\nNaujausią informaciją rasite čia.\n\nBilietus į mokamus festivalio renginius platina www.bilietai.lt\n\nINFORMACIJA\n\nTarptautinio menų festivalio „Plartforma“ misija – bendrame kūrybiniame vyksme suvienyti skirtingų šalių meninę patirtį bei kūrėjų kūrybinį potencialą. Festivalyje pristatomi šiuolaikinio šokio ir teatro, naujojo cirko, performanso, muzikos ir vizualaus meno kūrėjai bei jų grupės. Tai – vienintelis interdisciplinaraus pobūdžio festivalis Klaipėdoje ir Vakarų Lietuvoje, be kultūrinės vykdantis ir edukacinę funkciją – supažindina ir ugdo publiką suprasti ir vertinti šiuolaikinę meno raišką.\n\n„Plartforma“ ilgametis Klaipėdos miesto reprezentacinis festivalis, 2019-2021 m. įtrauktas į Strateginių Lietuvos festivalių sąrašą, o nuo 2015 m. jis apdovanotas Europos festivalių asociacijos ženklu „Europe for Festivals / Festivals for Europe“. Festivalį organizuoja Menininkų grupė „Žuvies akis“, finansuoja Lietuvos kultūros taryba bei Klaipėdos miesto savivaldybė.\n\nJūsų el.paštas\n\n\n\nKlaidingas tekstas\n\nKomentaras apie klaidą\n\n\n\nPranešti klaidą",
    "Papasakojo, kaip renovacija gali padėti atsisakyti šildymui naudojamo iškastinio kuro: didėtų ir Lietuvos saugumas": "Anot Lietuvos šilumos tiekėjų asociacijos vadovo dr. Valdo Lukoševičiaus, Lietuva per metus centralizuotam šildymui ir karšto vandens ruošimui kasmet sunaudoja apie 7-8 TWh šilumos. Dar maždaug tiek kuro sunaudojama indvidualių namų šildymu dujomis, kietuoju kuru ir pan. Tuo pat metu elektros kasmet suvartojama apie 12-14 TWh.\n\n„Lietuviai sunaudoja santykinai daugiau šilumos negu elektros, skirtingai nei, pavyzdžiui, Skandinavijos šalyse. Jose elektros yra suvartojama ženkliai daugiau nei šilumos. Tai atsiliepia ne tik žmonių piniginėms, bet ir valstybės biudžetui, kitoms išlaidoms. Viena pagrindinių to priežasčių – mūsų pastatai ir daugiabučiai yra „kiauri“ ir nerenovuoti, o visų sričių elektrifikacija – per lėta.\n\nAtėjus šaltajam sezonui, vien biokuro padengti gyventojų šildymo poreikiams neužtenka, todėl turime importuoti ir naudoti iškastinį kurą. Tai – gamtinės dujos, naftos produktai, anglis ir t.t. Be to, importuojama ir maždaug du trečdaliai suvartojamos elektros. Tai kelia daugiausiai su valstybės energetiniu saugumu susijusių problemų“, – sako V. Lukoševičius.\n\nLietuvos šilumos tiekėjų asociacijos vadovas pažymi, kad Lietuva šiuo metu šildymui naudoja apie 80 proc. biokuro ir 20 proc. iškastinio kuro. Anot jo, pastatų renovacija gali padėti valstybei šildytis vien biokuru ir kitais vietiniais atsinaujinančiais ištekliais, tokiu būdu mažinant jos priklausomybę nuo kitų šalių.\n\n„Biokuras galėtų pilnai patenkinti mūsų poreikius, o per metus jo priauga daugiau, nei suvartojame. Tai – įvairūs menkaverčiai medžiai, šakos, malkos ir miškų kirtimo atliekos, panaudojamos biokuro gamybai. Be to, šis šildymo būdas yra neutralus CO2 atžvilgiu, todėl tai padeda spręsti ir ilgalaikio saugumo problemą, grasinančią visai planetai – klimato kaitą. Jeigu su renovacijos pagalba nurėžtume likusių 20 proc. iškastinio kuro poreikį, tai Lietuvai duotų visapusiškos naudos“, – teigia Lietuvos šilumos tiekėjų asociacijos vadovas.\n\nV. Lukoševičius pratęsia, kad keičiant importuojamą iškastinį kurą į biokurą ar kitą atsinaujinančią energiją, tai galimai paspartintų ir spartesnį Lietuvos ekonomikos vystymąsi.\n\n„Tokiu būdu yra skatinamas vidaus vartojimas šalyje, ypač vystosi regionai. Didžiulę naudą jaučia miškų savininkai, taip pat perdirbėjai, tiekėjai, kirtėjai, biokuro gamintojai. Lietuvoje liekantys pinigai maitina valstybės ir savivaldybių biudžetus bei prisideda prie valstybės klestėjimo“, – sako pašnekovas.\n\nPareikalaus daugybės resursų\n\nEnergetikos ir termoinžinerijos mokslų daktaras Ramūnas Gatautis pasakoja, kad vis dėlto kapitalinis pastatų atnaujinimas nėra greitas procesas nei atskiro pastato, nei visos valstybės mastu.\n\n„Tai yra sudėtingas procesas, įtraukiantis daugybę institucijų ir verslo įmonių, administracinių procedūrų, reikalaujantis didelių finansinių, techninių ir žmogiškųjų resursų. Nacionalines pastatų atnaujinimo programas kaimyninės mūsų šalys vykdė įvairiais tempais. Sėkmingiausi pavyzdžiai – Čekija, Slovakija, Lenkija ir Rytų Vokietija – rodo, kad didelę dalį pastatų, labiausiai reikalingų renovacijos ir kas duoda didžiausią naudą šaliai ir konkretiems žmonėms, įmanoma atnaujinti per dešimtmetį“, – tvirtina pašnekovas ir apgailestauja, kad Lietuvoje jau daugiau kaip dešimtmetis vykdant daugiabučių atnaujinimo programas, deja, tokių rezultatų pasiekti nepavyko.\n\nJis akcentuoja, kad pastatų atnaujinimo programą planuojant ir įgyvendinant nuosekliai, sukuriamas visos pastato atnaujinimo grandinės „konvejeris“, kuriame darniai susistyguoja pastatų administravimo, techninių projektų parengimo, dokumentų parengimo, rangos vykdymo ir techninės priežiūros, finansavimo, bei kitą veiklą vykdančios institucijos ir specialistai.\n\n„Toks gerai sureguliuotas „konvejeris“ geba gaminti daug, kokybiškai ir pigiai. Be to, naudą šaliai ir konkretiems žmonėms duoda ne tik pats pilnai atnaujintas pastatas – tuo pat metu yra kuriamos darbo vietos, mokami mokesčiai, valstybė tampa saugesnė, auga jos ekonomika ir kt. Tad gyvenamų pastatų renovacijos tempai turi būti spartinami kiek tik leidžia šalies resursai“, – sako ekspertas.\n\nReikšminga ir kvartalinė renovacija\n\nSpecialistas pratęsia, kad itin svarbus ir planingas pastatų atnaujinimas ištisais kvartalais. Renovuojant daugiabučius tokiu būdu, atsiranda galimybė tvariai ir kokybiškai atnaujinti ir miestų infrastruktūrą.\n\n„Miestų atnaujinimas kvartalais apima ne tik pastatų renovaciją, bet ir šilumos, vandens, nuotekų, elektros tinklų atnaujinimą, taip pat gatvių, šaligatvių bei kiemų apšvietimą, atliekų tvarkymo ir parkavimo problemų sprendimą, saugumo sistemų atnaujinimą diegiant šiuolaikines technologijas ir dar daugiau. Tokie veiksmai leidžia iš esmės padidinti energijos tiekimo ir vartojimo efektyvumą, be to, konvertuojant apšepusių daugiabučių kvartalus į šiuolaikinius gyventojų poreikius atitinkančius miestus galima tikėtis, kad mažiau šeimų kelsis gyventi į užmiesčius, emigruos į kitas šalis“, – sako pašnekovas.\n\nTiesa, R. Gatautis pažymi, kad Lietuvoje renovacija vis dar įsibėgėja, o norint pamatyti išties pakeistą šalies miestų veidą, reikės įdėti dar daug pastangų.\n\n„Pastatų atnaujinimo procesai neišvengiamai turės spartėti, o biurokratinių procedūrų skaičius ir trukmė – mažėti. Būtina skatinti daugiabučius renovuoti didžiąsias projektavimo ir rangos įmones, galinčias pasiūlyti efektyviausią vadybą, taip pat svarbu diegti pilotinius projektus su naujausiomis technologijomis. Visgi svarbiausia – nuoseklios ir ženklios valstybės finansinės investicijos į būstų modernizavimo programas“, – teigia ekspertas.\n\nAkcentuoja „žalios“ energijos svarbą\n\nV. Lukoševičius pažymi, kad vis dar plačiai naudojamas importuojamas iškastinis kuras – gamtinės dujos – gali būti pakeičiamos atsinaujinančia vietinio biokuro, saulės ar žemės energija.\n\n„Saulės elektrinė gali pakeisti didelę dalį importuojamos elektros energijos, kuri vis dar gaminama daugiausiai naudojant iškastinį kurą. Visuose Lietuvos miestuose veikia efektyvios, ES standartus atitinkančios centralizuoto šildymo sistemos, naudojančios daugiausiai atsinaujinančius išteklius. Vietiniam šildymui gamtines dujas ar kitą iškastinį kurą naudojančių pastatų prijungimas prie efektyvių miesto šilumos tinklų, ne tik sumažina oro taršą, bet ir padeda mažinti šalies priklausomybę nuo kitų valstybių“, – sako Lietuvos šilumos tiekėjų asociacijos vadovas.\n\nR. Gatautis taip pat akcentuoja, kad siekiant kokybiškai atnaujinti Lietuvos pastatus, būtina nuolatos testuoti ir diegti moderniausias priemones, o alternatyvius energijos šaltinius (AEI) naudojančios technologijos – svarbi šio proceso dalis.\n\n„AEI naudojančių technologijų diegimas pastatuose ateityje gali padėti sukurti tobulus pastatus – tokius, kurie ir žiemą, ir vasarą energija apsirūpina patys. Tokio namo gyventojui dujų tiekimo sutrikimai ar naftos kainų šuoliai tiesioginės įtakos nepadarytų“, – sako pašnekovas.",
    "Olimpinių vilčių baidarių ir kanojų irklavimo varžybose – 5 lietuvių medaliai": "2022 m. rugsėjo 8-11 dienomis Bratislavoje (Slovakija) vyko pačios didžiausios pasaulyje jaunučių baidarių ir kanojų irklavimo varžybos „Olympic hopes“. Šiemet dalyvavo 40 šalių ir 785 sportininkai. Lietuvos komandą sudarė 48 sportininkai, namo grįžę su 5 medaliais.\n\nVaikinų (iki 17 metų) keturviečių kanojų 500 m rungtyje aukso medalius laimėjo Kirilas Suchorukovas, Adas Stefanovičius, Mantas Skarulskis ir Dainius Medekša, finišavę per 1 min. 46.060 sek. Lietuviai po dramatiškos kovos – vos 0.08 sek. – aplenkė moldavus, o treti buvo gerokai atsilikę vengrai (+1.24).\n\nTas pats lietuvių kvartetas laimėjo bronzą 200 m sprinte (40.540). Mūsiškius aplenkė lenkai (39.280) bei čekai (40.400).\n\nAuksą iškovojo ir Domas Bareika. Jis triumfavo vaikinų (iki 17 metų) vienviečių baidarių 200 m sprinte – 38.880 sek. Antras liko šveicaras Luca Lauperis (39.580), trečias – slovakas Dominikas Doktorikas (39.620).\n\nSidabro medalius laimėjo Linas Bukauskas ir Nedas Kraujalis (dvivietė baidarė, 200 m), o bronzą – Lukas Kybartas (vienvietė kanoja, 200 m).\n\nMedalių įskaitoje Lietuva užėmė 11-ą vietą. Dominavo Vengrija (29 aukso, 26 sidabro, 9 bronzos).",
    "Visas rungtynes laimėję „Žaibo“ vandensvydininkai apgynė Europos Tautų klubų taurės nugalėtojų titulą": "Prahoje (Čekija) surengtas Europos Tautų klubų taurės vandensvydžio turnyras, kuriame 2020 m. iškovotą titulą apgynė Elektrėnų „Žaibo“ klubas.\n\nElektrėniškiai turnyre laimėjo visas žaistas rungtynes. B grupėje „Žaibas“ 21:2 sutriuškino Potsdamo OSC (Vokietija), 19:5 nugalėjo Čekijos rinktinę ir 17:3 pamokė „KVP Kupele Pieštany“ (Slovakija).\n\nPusfinalyje „Žaibas“ 15:9 įrodė pranašumą prieš Mecheleno RSCM (Belgija), o kovoje dėl aukso 23:7 sutriuškino Prahos „UKVP Stepp“ (Čekija).\n\nFinalo rungtynių įrašas:\n\nČempionų komandoje išsiskyrė Janas Bakulo, sumetęs 15 įvarčių. Vienas geriausių pastarojo dešimtmečio Lietuvos vandensvydininkų buvo išrinktas naudingiausiu turnyro žaidėju.\n\nTaip pat 15 įvarčių per turnyrą pelnė Danielius Vitkauskas, 13 – Sergejus Lobovas, 11 – Julius Goštautas, po 10 – Aurimas Jonkus ir Volodymyras Voitenko, po 5 – Gvidas Zurza ir Luka Bosičius, 4 – Viktaras Ivanou, 3 – Pijus Vadvilavičius, po 2 – Jurijus Galinokas ir Rimantas Jakutis, o kiti žaidėjai puolime nepasižymėjo.\n\n„Žaibas“ dabar ruošis LEN vandensvydžio Čempionų lygos atrankai.",
    "„Žalgiris“ rytoj sužinos savo varžovus UEFA Jaunimo lygoje": "L. Messi dar šiais metais gali pagerinti vieną iš savo Argentinos rekordų",
    "Pasaulio dailiojo jojimo taurės etape – Vanagaitės triumfas": "„Short Grand Prix“ kategorijoje J. Vanagaitė su „Nabab“ pelnė 71.763 proc. įvertinimą, aplenkė visas varžoves ir laimėjo 310 eurų.\n\nDar įspūdingesnis buvo jų pasirodymas „Grand Prix Freestyle“ įskaitoje. Ten teisėjai jiems skyrė 74.100 proc. įvertinimą. J.Vanagaitė vėl aplenkė visas varžoves ir iškovojo 660 eurų.\n\nPergalingai J. Vanagaitė pasirodė ir dar vienose „Short Grand Prix“ kategorijos varžybose, kur su „Nabab“ surinko 68.526 proc. įvertinimą (280 eurų prizas). 6-a šioje įskaitoje buvo Dalia Katinaitė-Pranckevičienė su „Amica“ (58.526 proc., 90 eurų prizas).\n\nKitose „Grand Prix Freestyle“ varžybose J. Vanagaitė su „Nabab“ buvo antri (72.655 proc., 500 eurų prizas).\n\nSu žirgu „Salano“ J. Vanagaitė užėmė antrą vietą „Intermediate I Freestyle“ įskaitoje (71.210 proc., 125 eurų prizas) ir septintą vietą „Intermediate I“ įskaitoje (67.324 proc., 25 eurų prizas).\n\nDanijoje vykusiose konkūrų varžybose Aistis Vitkauskas su „Favour VG“ laimėjo 2 žvaigždučių kategorijos 135 cm kliūčių rungtį ir pelnė 500 eurų. Tuo tarp su „Love is On“ A. Vitkauskas užėmė 6-ą vietą 2 žvaigždučių kategorijos 140 cm kliūčių rungtyje ir laimėjo 166,67 euro.",
    "Trofėjus aktyviausiai renka propaganda: kodėl Ukraina vis „netenka“ ginkluotės?": "Lyg užsakyta – paskelbė tą pačią dieną\n\nInformacija, esą Rusijos kariuomenė perėmė savaeigį pabūklą „PzH 2000“, kurį Vokietija buvo perdavusi Ukrainai, pasirodė prieš keletą savaičių. Ne viena kurios nors naujienų agentūros žinutė, o skirtingi tekstai – esą surašyti savų žurnalistų ar pacituoti iš kitų tinklalapių – vienas po kito pasipylė tą pačią dieną.\n\nPer pusę paros įvairiuose tinklalapiuose – ir žinomuose portaluose, ir regioniniuose interneto puslapiuose ar tinklaraščiuose – pasirodė keturios dešimtys pranešimų.\n\nVisuose kalbama apie tą patį – kad buvo perimta Vokietijos perduota karinė technika, nurodomas tas pats šaltinis – šios šalies tabloidas „Bild“, tik kai kurie rėmėsi antriniu šaltiniu, pavyzdžiui, tinklalapiu „Karinė apžvalga“.\n\nVienas pirmųjų šią žinią pranešė tinklalapis „Знамя труда“ („Darbo vėliava“, taip pavadintas pagal nuo 1944 m. leidžiamą laikraštį).\n\n„Ultramodernus vokiečių savaeigis artilerijos įrenginys pateko Rusijos ginkluotosioms pajėgoms dėl Ukrainos kariuomenės kaltės“, – skelbė straipsnio antraštė.\n\nVokietija esą buvo vos spėjusi perduoti tuzino itin modernių savaeigių artilerijos pabūklų „PzH 2000“ partiją, kai vienas iš jų pateko į Rusijos karių rankas. Apie trofėjų išvakarėse tariamai pranešė „Bild“.\n\n„Autoriai skundėsi, kad Berlynas nespėjo atgabenti visų savaeigių pabūklų, nes vienas jų Ukrainoje jau buvo pamuštas, be kita ko, iš užgrobto vokiečių granatsvaidžio. Žurnalistai baiminasi, kad rusų konstruktoriai tiria perimtą pabūklą, kaip buvo su prancūzų haubica „Caesar“, – citavo jų kolega Rusijoje.\n\nEkrano nuotr. iš nation-news.ru/Žiną apie tariamai iš Ukrainos perimtą haubicą išplatino rusiški tinklalapiai, remdamiesi Vokietijos laikraščiu „Bild“\n\nKiti pranešimai buvo panašūs: jau pavadinimuose pažymėta, kad Rusijos kariai perėmė Vokietijos perduotą „PzH 2000“ (tariamai Donbase). Kai kuriuose priminta, kad Ukrainai ši valstybė pažadėjo dvylika ir birželį perdavė pirmąsias (šių publikacijų skelbimo metu buvo gautos septynios) 155 mm kalibro haubicas, dar penkias pridėjo Nyderlandai.\n\nTaip pat pabrėžta, kad Vokietija, nors formaliai su niekuo nekariauja, moka už ginklus Ukrainai, taip pat apmoko karius naudotis perduota technika, pavyzdžiui, „PzH 2000“.\n\nSavaitraščio „Argumenty i fakty“ portalas nepatingėjo pateikti (su nuoroda į minėtą „Bild“) daugiau informacijos apie šias 1998 m. kompanijos „Krauss-Maffei Wegman“ sukurtas savaeiges haubicas (jos vokiškai taip ir vadinamos – „Panzerhaubitze 2000“.\n\nNėra jokių patvirtinimų\n\nŠi naujiena yra melaginga. Nors portalai kaip informacijos apie „PzH 2000“ perėmimą šaltinį mini žinomą leidinį „Bild“, nė viename tekste nebuvo nuorodos į jo rašinį apie šį incidentą ar bent teksto ekrano nuotraukos, pačios haubicos fotografijų, kurias būtų parūpinę kariai.\n\nTaip pat skaitykite: Šešėlinė fronto ekonomika: kaip ukrainiečiai mainosi ginklais\n\nJei ir buvo kokių nuorodų, jos vedė į laikraščio portalo pagrindinį puslapį, straipsnius apie šias haubicas arba kitus apie tariamą ukrainiečių praradimą rašančius tinklalapius.\n\n„Bild“ tinklalapyje pastaraisiais mėnesiais nebuvo jokių panašių straipsnių. Jų nepavyko rasti nei pagal pavadinimus „PzH 2000“ ar „Panzerhaubitze 2000“, nei pagal kitus raktinius žodžius, pavyzdžiui, „Haubitze“ (vok. haubica).\n\nIki melagienos pasirodymo „Bild“ buvo tik publikacijų, kuriose pasakojama, kad vokiški pabūklai jau naudojami mūšiuose Donbase, kad pažadėtos dar trys haubicos, paskelbtas pokalbis su apmokytu kariu.\n\nEkrano nuotr. iš u-f.ru/Žiną apie tariamai iš Ukrainos perimtą haubicą išplatino rusiški tinklalapiai, remdamiesi Vokietijos laikraščiu „Bild“\n\nAnglakalbėje žiniasklaidoje nebuvo informacijos apie tai, kad okupantų rankose atsidūrė „PzH 2000“. Atsižvelgiant į šio pabūklo išskirtinumą, tai, kad Vokietija ėmėsi tiekti ginkluotę užpultai Ukrainai kiek padelsusi ir kitas aplinkybes, tikėtina, kad tokia naujiena nebūtų prasprūdusi pro žurnalistų akis. Bet ją aktyviai skelbė rusiška žiniasklaida.\n\nTaip pat skaitykite: „The Insider“: Iki metų pabaigos Rusija beveik nebeturės sviedinių, artilerijos, šarvuočių\n\nOficialūs šaltiniai taip pat nepranešė, kad „PzH 2000“ tapo Rusijos kariuomenės trofėjumi. Nei Vokietijos gynybos ministerija, nei Ukrainos ginkluotosios pajėgos (oficialiame tinklalapyje ar paskyroje „Facebook“, kur karo metu aktyviai komunikuoja) nepaskelbė, kad buvo prarasta bent viena pastarajai perduota haubica.\n\nDėmesį į pranešimus apie tariamai perimtą „PzH 2000“ atkreipė ir Vokietijos žiniasklaida. Dienraščio „Die Welt“ žurnalistas Christophas Wanneris ne tik nerado jokio patvirtinimo, bet ir pavadino juos melu\n\n„Atrodo, kad tai yra melagiena, – sakė jis. – Bandėme patikrinti šias žinias ir atrodo, kad taip nėra. Tai reiškia, kad tai yra melagingas pranešimas, dezinformacija.“\n\nPasak žurnalisto, dezinformacija yra svarbi hibridinio karo dalis, skirta priešininkui sugluminti, demoralizuoti fiktyviais įvykiais, ir panašu, kad šiuo atveju kaip tik tai įvyko.\n\nFaktų tikrinimo tinklalapis „StopFake“ apie galimybę tokiai haubicai patekti į rusų rankas kalbėjosi su Ukrainos kariu, kovojančiu fronte. Anot jo, tai neįmanoma dėl karo veiksmų pobūdžio pastarosiomis savaitėmis. Jau kurį laiką priekinė linija juda lėtai, kartais net keletą dienų stovi vietoje ar pajuda vos po kelis kilometrus.\n\n„Tolimojo nuotolio artilerija visada būna dideliu atstumu nuo pirmosios linijos, už 10-20 ar daugiau kilometrų, o tai gerokai viršija bet kurio granatsvaidžio ir prieštankinių sistemų, naudojamų Rusijos armijoje ir Ukrainos ginkluotosiose pajėgose, šaudymo diapazoną.\n\nNet esant nedideliems poslinkiams, Rusijos kariai fronto linijoje negalėtų pasiekti šaudymo poligono. Haubicos „PzH 2000“ yra labai mobilios, jos visada užima pozicijas, esančias daug toliau, nei gali pasiekti priešo granatsvaidis“, – aiškino neįvardytas karys.\n\nVos gauna ginkluotės, iškart „praranda“\n\nTai jau ne pirmas kartas, kai Rusijos propaganda skelbia panašią informaciją, siekdama diskredituoti karinę paramą Ukrainai.\n\nPanašiu metu buvo pranešta, esą Rusija perėmė iš ukrainiečių ar net pusvelčiui įsigijo porą kitų savaeigių ratinių haubicų – „Caesar“, kurias šie buvo ką tik gavę iš Prancūzijos.\n\n„Du prancūziškus 155 mm savaeigius artilerijos pabūklus „Caesar\", kuriuos Paryžius neseniai perdavė kaip karinę paramą Ukrainai, per specialią karinę operaciją saugiai ir visos komplektacijos perėmė Rusijos kariuomenė“, – tuomet skelbė tinklalapis „EurAsia Daily“.\n\nHaubicos esą buvo ardomos gamykloje „UralVagonZavod“, tikėtasi, kad trofėjai padės jai, be kita ko, gaminančiai ir ginkluotę, patobulinti savo produkciją.\n\nTaip pat skaitykite: Susipainiojo meluose: ar tikrai Ukraina rusams pardavė prancūzų skirtas haubicas?\n\nAtrodo, kad šios melagienos šaltinis buvo Prancūzijos teisininkas, komunistas, prezidento Emmanuelio Macrono oponentas ir kraštutinių dešiniųjų pažiūrų politikės Marine Le Pen šalininkas Régisas de Castelnau.\n\nSavo įrašo „Twitter“ jis nepagrindė jokiomis susijusiomis nuotraukomis, dokumentais ar kitais įrodymais, tik komentaruose nurodė informaciją gavęs iš FSB (Rusijos saugumo tarnybos).\n\nUkraina tikrai gavo iš Prancūzijos savaeigių ratinių haubicų „Caesar“. Tačiau jos ginkluotosios pajėgos atmetė praradusios dvi padovanotas kovos mašinas. Prancūzijos Gynybos ministerija – taip pat.\n\nIškalbinga tai, kad net Rusijoje neatsirado pareigūnų ar kariškių, kurie būtų patvirtinę ir pakomentavę, kaip pavyko perimti kovos mašinas.\n\nEkrano nuotr. iš eadaily.com/Prorusiška žiniasklaida ėmė platinti melagieną, esą Rusija kažkokiu būdu gavo dvi Prancūzijos Ukrainai perduotas haubicas „Caesar“\n\nUkrainos žiniasklaida yra paneigusi ir porą kitų melagienų, esą Ukraina neteko ar pati pardavė iš kitų šalių gautą karinę techniką. Dar pavasarį platinta žinia, esą „akimirksniu“ buvo sunaikintos priešlėktuvinių raketų sistemos „S-300“, kurias ką tik buvo perdavusi Slovakija. Pastaroji tokius gandus paneigė.\n\nNe kartą skelbta, kad įvairią ginkluotę Ukrainos kariai parduoda vadinamajame darknet (angl. tamsiajame internete): prieštankinę raketų paleidimo sistemą „Javelin“ (kai kuriais pranešimais, ji tariamai buvo parduota islamo teroristams), vadinamuosius dronus-savižudžius ar kamikadzes „Switchblade 300“.\n\nPublikacija parengta 15min bendradarbiaujant su „Facebook“, kuria siekiama stabdyti klaidinančių naujienų plitimą socialiniame tinkle. Daugiau apie programą ir jos taisykles – čia.",
    "Rusų kelionių organizatoriai jaučia sugriežtintos turistinių vizų tvarkos poveikį": "Vladimiro Ivanovo (VŽ) nuotr.\n\nRusijos kelionių organizatorių asociacija (ATOR) teigia jaučianti Europos Komisijos (EK) sugriežtintų vizų išdavimo sąlygų Rusijos piliečiams poveikį, nes dabar devynios Europos šalys „nebepriima turistų dokumentų“.\n\nRugsėjo 6 d. Europos Sąjunga (ES) priėmė sprendimą sustabdyti vizų režimo supaprastinimo su Rusija susitarimą ir taip nustatė naujas kliūtis keliautojams iš šalies agresorės.\n\nPasak ATOR, Italija, Ispanija, Graikija, Graikija, Prancūzija, Vengrija ir Kipras toliau išduoda turistines vizas. Tačiau išduodamos nacionalinės vizos, o ne Šengeno vizos, leidžiančios turistui patekti ir į kitas Europos šalis, skelbia CNN.\n\n„Latvija, Lietuva, Estija, Lenkija, Čekija, Slovakija, Danija, Belgija ir Nyderlandai nebepriima dokumentų iš turistų“, – teigė ji.\n\nNemokami naujienlaiškiai į savo el. pašto dėžutę: Verslo valdymas\n\nRinkodara\n\nFinansai ir apskaita\n\nRinkos\n\nMano verslas\n\nPrekyba\n\nStatyba ir NT\n\nPramonė\n\nTransportas\n\nTechnologijos\n\nLaisvalaikis\n\nMano pinigai\n\nSvarbiausios dienos naujienos trumpai: Verslo naujienos\n\nVŽ Premium naujienos\n\n\n\nRugsėjo pradžioje Čekija ir Latvija jau ėmėsi priemonių riboti rusų keliones, o Estija uždraudė rusams, kurie jau turėjo vizas, atvykti į šalį.\n\nNuo rugsėjo 19 d. rusų turistai nebegalės atvykti ir į Lietuvą. Į šalį bus įleidžiami tik disidentai, laisvės kovotojai, nepriklausomi žurnalistai, kiti humanitariniais pagrindais atvykstantys žmonės bei jų šeimų nariai, taip pat ES piliečių šeimos nariai, jūrininkai, Kaliningrado tranzitu vykstantys žmonės, turintieji ilgalaikes „D“ kategorijos vizas.\n\nPagal Bendrijos sprendimą, rusai, prašantys išduoti Šengeno erdvės – ES narių ir Norvegijos, Islandijos, Šveicarijos bei Lichtenšteino – vizas, dabar mokės 85 Eur, o ne 35 Eur mokestį.\n\nStandartinė prašymo išduoti vizą nagrinėjimo trukmė bus pailginta nuo 10 iki 15 dienų, o kai kuriais atvejais tikrinimas truks iki 45 dienų. Bus sugriežtintos daugkartinėms vizoms taikomos taisyklės.\n\nPrašymus išduoti vizą pateikiantys asmenys taip pat turės pateikti daugiau dokumentų – pagal visą patvirtinamųjų dokumentų sąrašą.\n\nKaip rašėme, sustabdytas supaprastintas Šengeno vizų išdavimas skaudžiai atsilieps Kaliningrado srities gyventojams.\n\nVladimiro Ivanovo (VŽ) nuotr.",
    "Ar „Achemos“ atvejis gali pasikartoti? Ekspertai mato ir grėsmių, ir šviesių pusių": "Praėjusią savaitę priimtą sprendimą stabdyti gamybą „Achema“ argumentavo tuo, kad gamtinių dujų kainos yra pakilusios per aukštai, kad gamyba apsimokėtų.\n\nNors „Achema“ yra viena pagrindinių Lietuvos pramonės įmonių, kitiems šalies gamybos galiūnams dujų kainos kelia truputį mažiau nepatogumų – „Achemoje“ dujos naudojamos ne vien tik energijai išgauti, tačiau yra ir tiesioginė žaliava.\n\n„Achemos“ atstovai skaičiuoja, kad gamtinių dujų kaina sudaro apie 70–80 proc. produkcijos savikainos.\n\nPavyzdžiui, kitoje stambioje Lietuvos trąšų gamintojoje „Lifosoje“ situacija dėl dujų paprastesnė, kadangi ši įmonė daugiausiai gamina fosfatines trąšas.\n\nVis dėlto, dujų kainoms vis augant, o neapibrėžtumui dėl ateities išliekant, egzistuoja tikimybė, kad dujų kainos galiausiai prispaus ir kitas šalies įmones.\n\nLietuvos pramonininkų konfederacijos (LPK) prezidentas V.Janulevičius 15min teigė, kad šalyje yra penkios didelės įmonės, kurios itin imlios gamtinėms dujoms gamybiniuose procesuose.\n\nPašnekovas šių įmonių nenorėjo tiesiogiai įvardinti, tačiau teigė, kad tai Lietuvoje žinomos stambesnės įmonės, vartojančios reikšmingą kiekį dujų – daugiau nei 50 proc. gaminamos produkcijos kaštų prasme.\n\nVis dėlto „Achemos“, taip pat ir kitų potencialių įmonių sprendimą pristabdyti gamybą, o ne gaminti į minusą, V.Janulevičius laiko racionaliu. Vis dėlto gamybos sustabdymo laikotarpį reikėtų išnaudoti įmonės energetinių išteklių vartojimo transformacijai, sako jis.\n\nŽygimanto Gedvilos / BNS nuotr./Vidmantas Janulevičius\n\n„Transformuoti taip, kad tų dujų kuo mažiau reikėtų. „Achema“ taip ir daro, eina link žaliojo vandenilio, jie savo klausimus spręs. Kitos įmonės, tikėtina, irgi gali pasekti tokiu pavyzdžiui, kol dujų kaina neatsistatys ir negrįš į normalesnes ribas. Tai galėtų atsitikti kitą pavasarį, nes mažai tikėtina, kad rudenį ar žiemą kažkas pasikeis“, – kalbėjo V.Janulevičius.\n\nAnot jo, daug daugiau įmonių yra priklausomos ne nuo dujų, o nuo elektros. Anksčiau Lietuvoje gaminamų produktų savikainoje elektros kaina sudarydavo nuo 5 iki 20 proc. ar dar mažiau, o dabar, kainai išaugus kelis kartus, savikaina neišvengiamai kinta.\n\nVis dėlto pramonės įmonės yra pasirengusios reaguoti lanksčiai ir šiandien keisti savo darbo organizavimą, reaguodamos į aukštas energetikos išteklių kainas, nes supranta, jog visam verslui valstybė padėti negalės.\n\n„Daugės įmonių, kurios priims energetikus ir bandys ieškoti būdų, kaip sumažinti energetinius kaštus. Ilguoju laikotarpiu pramonės įmonėms būtina investuoti į savus šaltinius“, – kalbėjo LPK vadovas.\n\nŽygimanto Gedvilos / BNS nuotr./Įmonė „Achema“\n\nJis teigė, kad LPK taip pat mėgins sujungti stambesnes visų Baltijos šalių įmones ir derinti tarpusavio gamybos veiksmus – tai leistų regione išvengti elektros paklausos pikų, kurie, savo ruožtu, gali lemti didžiulius elektros kainų šuolius.\n\nVieną tokių jau matėme – rugpjūčio 17 d. 18 valandą valandinė elektros kaina visose trijose Baltijos šalių valstybėse pasiekė rekordinę 4 eurų/kWh kainą.\n\nPaukštininkystės atstovas: stabdymas – ne išeitis\n\nVis dėlto ne visus nuo gamtinių dujų kainų priklausomus verslus galima lengvai sustabdyti. Štai mėsinių vištų augintojams toks scenarijus galėtų reikšti ir bankrotą.\n\nPaukštininkystė Lietuvoje yra vienas gamtinėms dujoms imliausių sektorių, kadangi, pavyzdžiui, auginant vienadienius viščiukus, patalpas reikia įšildyti iki 33 laipsnių, nepriklausomai nuo išorės temperatūros. Paukščių auginimo plotas gali siekti iki 400 tūkst. kv. m,15min teigė Paukštininkystės asociacijos vadovas Gytis Kauzonas.\n\nBroilerių auginimas dėl proceso specifikos sunaudoja bene daugiausiai energijos iš visų žemės ūkio rūšių.\n\n„Vilniaus paukštyno“ atveju, jeigu anksčiau žiemą per mėnesį buvo sumokama maždaug apie 4–5 tūkst. eurų, šiandien – apie pusę milijono reikia mokėti. Tai yra labai aktualu, todėl šiandien įmonės bando ieškoti išeičių. Viena tokių išeičių yra pereiti į suskystintas dujas, kur nėra toks didelis kainos augimas, bet šitam perėjimui visiškai nenumatyta jokios paramos iš Vyriausybės“, – kalbėjo jis.\n\nG.Kauzonas sakė, kad, nepaisant didžiulių išlaidų, veiklos stabdymas paukštynuose būtų neįmanomas net ir esant itin aukštoms dujų kainoms, nes stabdyti veiklą būtų gerokai nuostolingiau.\n\nMėsinėje paukštininkystėje broilerių auginimo ciklas trunka iki 400 dienų, o paukštyne vienu metu auginami įvairaus amžiaus paukščiai.\n\nSustabdžius veiklą, sutrūkinėtų didžioji dalis auginimo grandinės, o pradėti viščiukus auginti iš naujo reikštų didžiulius nuostolius.\n\n„Tą procesą išjungti, paspausti kažkokį mygtuką šiuo atveju yra neįmanoma“, – teigė jis.\n\nG.Kauzonas sakė, kad stabdyti proceso nėra svarstoma, nes vienas valstybės prioritetų yra apsirūpinimas maistu. Dėl šios priežasties daugiau vilčių dedama į alternatyvų, tokių kaip minėtas suskystintų dujų naudojimas, paieškas ir valstybės paramą.\n\n„Vienas variantas – tiesioginė kaštų kompensacija, kitas variantas – perėjimas prie alternatyvių energijos šaltinių“, – sakė jis.\n\nV.Janulevičius taip pat antrina, kad pagalba apyvartinėmis lėšomis yra vienas logiškiausių pagalbos būdų šalies verslui. „Mes turime duoti galimybę atidėti – ne subsidijuoti – tuos mokėjimus ir su tuo pačiu elektros tiekėju „Igničiu“ [kalbėtis], „paskolinti“ tų lėšų, kad vėliau būtų galima atiduoti“, – kalbėjo LPK vadovas.\n\nDujų kainos problemų kelia ne visiems\n\nPraėjusią savaitę komentaruose naujienų agentūrai BNS kai kurios didelės Lietuvos įmonės teigė, kad didžiausia problema šiandien dažniausiai yra ne dujų, o elektros kainos.\n\nŠtai „Orlen“ atstovai BNS teigė, kad kainos augimas bendrovės veiklos nepaveiks, nes dujos nėra pagrindinis kuras ar žaliava. „Orlen Lietuva“ dujas pradėjo naudoti nuo 2018 metų, o kaštai, pakilus gamtinių dujų kainai, „minimalūs“.\n\n„Neo Group“, gaminančios PET granules, atstovai teigė, kad iš apie 343 GWh šiluminės energijos 45 proc. ja aprūpinama dujomis. „Mažinti jų vartojimo nemažinant gamybos beveik nėra įmanoma“, – BNS komentavo atstovai. Jų konkurentai „Orion Global PET“ dėl itin smarkiai išaugusių naftos, dujų ir elektros kainų šių metų trečiąjį ketvirtį yra sumažinę našumą.\n\nIrmanto Gelūno / BNS nuotr./Krekenavos agrofirma\n\n„Krekenavos agrofirmos“ 2021 metų sausį už dujas sumokėjo apie 34 tūkst. eurų, o šiemet sausį – 200 tūkst. eurų.\n\n„Rugpjūčio 4 dieną įmonė pradėjo energijos gamybą savo biodujų jėgainėje, joje planuojame pasigaminti daugiau nei pusę įmonei reikalingų dujų. Ne šildymo sezono metu biodujų jėgainė mus visiškai aprūpins dujomis. Taigi tik keturis–šešis žiemos mėnesius reikės pirkti trūkstamą jų dalį. Manome, kad išaugusių kainų rizika bus pakankamai gerai suvaldyta“, – BNS komentavo bendrovės vadovas Linas Grikšas.\n\nKenčia ne tik dideli verslai – problemų kils daliai paslaugų sektoriaus\n\nMaždaug prieš tris mėnesius dujos Nyderlandų biržoje, pagal kurią nustatomos kainos Europoje, kainavo apie 80 eurų/MWh, o pirmadienį gerokai perkopė 300 eurų/MWh.\n\nLietuvos verslo konfederacijos (LVK) viceprezidentas, ekonomistas M.Dubnikovas teigė, kad tikroji Lietuvos įmonių padėtis gali pradėti ryškėti tada, kai įmonės pradės gauti sąskaitas už rugpjūtį ir rugsėjį. „Tas [kainų] lygis jau dabar yra problematiškas, nes tokio anksčiau nebuvo“, – sakė jis.\n\nPašnekovas pabrėžė, kad reikėtų žiūrėti ne tik į stambiuosius pramonės verslus, bet ir į jau kelerius metus kenčiančius sektorius, tokius kaip viešbučiai ir maitinimo įstaigos, nes šis sektorius jautrus elektros ir dujų kainų šuoliams. Negana to, taip pat baigiasi COVID-19 paramos laikotarpis. Šią paramą reikės grąžinti.\n\n„Judant link žiemos, iš tiesų gali būti uždarymų, bankrotų“, – įspėjo jis.\n\nLuko Balandžio / 15min nuotr./Marius Dubnikovas\n\nEkonomistas teigė, kad verslams remti reikėtų naudoti skirtingas priemones – pavyzdžiui, perėjimą prie energetinių alternatyvų, įrangos kompensavimą, lengvatinius kreditus įrangos įsigijimui, apyvartinių lėšų atstatymą.\n\n„Pabrangusi energija labai stipriai valgys lėšas. Įmonės dar galėtų suktis ant nulio, bet apyvartinių lėšų gali trūkti. Kainos kompensavimas? Vargu, ar išnešim šitą dalyką – kai buvo žemesni lygiai, dar galėjome kalbėti. Fiksuoti dabartines kainas ir bandyti iš biudžeto kompensuoti? Tai sunkiai įsivaizduoju, nes iš karto kalbame apie milijardines sumas“, – sakė M.Dubnikovas.\n\nPašnekovas atkreipė dėmesį, kad tokiu atveju reikėtų skolintis, o Lietuvos galimybės skolintis prastėja dėl kylančių palūkanų.\n\nŽiupsnis optimizmo – kainos gali pradėti balansuotis\n\nNors situacija dėl energetinių išteklių kainų šiuo metu prasta, M.Dubnikovas pastebėjo, kad yra ir ženklų, jog netrukus šuoliais augusios kainos gali stabilizuotis ar net sumažėti.\n\n„Achemos“ ir galimas panašių įmonių laikinas uždarymas gali padėti mažinti dujų šalies ir regiono dujų poreikį ir taip stabilizuoti gamtinių dujų kainas.\n\nTam iš dalies pritaria ir V.Janulevičius.\n\n„Ilgainiui mes galime tikėtis tų kainų pamažėjimo, bet aš viltis anksčiausiai dėčiau į kitų metų pavasarį. Kuo žiema bus šiltesnė, tuo mums bus lengviau gyventi. Kuo šaltesnė – tuo daugiau problemų“, – kalbėjo jis.\n\nGamtinių dujų kainas į aukštumas iškėlė Rusija, šantažuojanti Europos energetikos rinką – jei rusišką naftą ir anglis galima rasti kuo pakeisti, dujos išlieka didžiausia žemyno priklausomybe.\n\nKai kurie Europos regionai karštligiškai skuba užbaigti projektus. Estija planuoja pabaigti savo SGD terminalą, o jam reikalingą laivą ketina išsinuomoti. Vokietijoje, labiausiai priklausomoje nuo vamzdynais tiekiamų rusiškų dujų ir neturinčioje nė vieno tokio terminalo, statybos taip pat jau įsibėgėjo – liepą pradėtos Vilhelmshaveno SGD terminalo statybos.\n\nKai kurie anksčiau gerokai anksčiau pradėti projektai dabar užbaigiami pačiu laiku – štai praėjusią savaitę paskelbta, kad Lenkija ir Slovakija atidaro naują dujų jungtį.\n\nRugpjūtį įsigaliojo planas ES šalims narėms, pagal kurį numatytos energijos taupymo kvotas. Europos šalys dujų suvartojimą turėtų sumažinti 15 proc.\n\nNors „Achemos“ gamybos sustabdymas yra nemaloni žinia 1,2 tūkst. jos darbuotojų, o ilguoju laikotarpiu – ir žemės ūkio sektoriui, tačiau ši gamykla, veikdama visu pajėgumu, sudaro apie 50 proc. Lietuvos dujų suvartojimo. Pastaruoju metu ji dirbo trečdaliu savo pajėgumų.\n\nTad „Achemos“ gamybos sustabdymas leistų pasiekti iškeltus tikslus, o jei tokius sprendimus priimsiančių gamyklų bus ir daugiau, tai sumažins dujų paklausą. Dėl to dujų rinka gali pradėti balansuotis, mano M.Dubnikovas.\n\n„Tas, kas nesubankrutuos ir išlaviruos šioje situacijoje, galės grįžti į dujų rinką, kai situacija stabilizuosis. Iki to laiko iššūkių bus“, – sakė ekonomistas.\n\nPašnekovas teigė matantis ir kitų atsargių ženklų, kad energetikos išteklių augimas nebeturėtų būti toks didelis, kainos gali pradėti stabilizuotis.\n\nPavyzdžiui, aukštas elektros kainas Europoje iš dalies lemia ir žemyną užklupusi sausra – elektros kabelių pralaidumą dėl karščių reikia riboti, dėl nepakankamo vandens lygio hidroenergetikos sektorius irgi patiria iššūkių, dalis elektros naudojama vėsinimui.\n\nNors rugsėjis ir spalis atneš šaltesnius orus, tai išspręs ir minėtas elektros tiekimo problemas. „Elektros kaina taip pat turėtų kristi – labai gali būti, kad dabartinis paveikslas yra blogiausias“, – sakė pašnekovas.\n\nM.Dubnikovas taip pat atkreipė dėmesį, kad Europa mėgina apsirūpinti ir anglimis, skirtomis elektros gamybai. Anglių transportavimas nėra toks problematiškas kaip dujų.\n\n„Manau, kad artėjame link to taško, kur turėtume matyti stabilizaciją. Nors ir bijome mes šaltojo sezono, gali būti, kad jam artėjant situacija stabilizuosis“, – kalbėjo ekonomistas."
}