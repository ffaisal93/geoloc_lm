{
    "Gana panikuoti dėl elektros kainų: išeičių yra": "„Kad sąnaudų kaina nesudarytų kliūčių išlikti konkurencingiems rinkoje, verslui būtinas racionalus planavimas“, – įsitikinusi Žana Klusovskienė, bendrovės „Enefit“ valdybos narė ir Verslo klientų departamento vadovė.\n\nSėkmingai atrėmęs pandemijos iššūkius, Lietuvos verslas stojo į netikėtą akistatą su energetinių išteklių krize, ypač stipriai smogusia pramonės sektoriui ir ne tik jam. Gamintojai karštligiškai ieško išeities ir kalba apie juodžiausią scenarijų, kurio išvengti galės tik sulaukę valstybės paramos. Deja, tiesioginės finansinės paramos tikimybė menkai tikėtina ir vargu, ar apskritai įmanoma. Tačiau ar iš tiesų verslas neturi jokio kito pasirinkimo, išskyrus valstybės pagalbą?\n\n„Šiandien reikia ne panikuoti dėl elektros energijos kainų, o imtis veiksmų. Dabar. Laukti, kol Europa ar Lietuvos politikai ras sprendimą, būtų ganėtinai naivu. Koks jis bebūtų, tikrai nebesugrąžins to, kas buvo prieš du metus. Išeičių yra, ir kiekvienas atsakingas verslas turėtų nedelsdamas imtis veiksmų, jei visgi nepasirūpino tuo vakar. Taip, tie, kurie sukrunta tik dabar, jau nebespėjo į VIP vagoną, tačiau gali spėti į išvažiuojantį traukinį“, – įsitikinusi Žana Klusovskienė, bendrovės „Enefit“ valdybos narė ir Verslo klientų departamento vadovė.\n\nJi kalba apie elektros kainos diversifikavimą, kai dalis įmonei reikalingos elektros energijos perkama fiksuotomis kainomis su ilgalaikiais kontraktais, o dalis – rinkos kainomis. Tai leidžia įmonėms turėti prognozuojamas išlaidas bei elektros kainą, artimesnę rinkai. Kainų diversifikavimas aktualus bet kuriuo verslo gyvavimo etapu, tačiau šiandien tai yra priemonė, galinti tiesiogine prasme padėti verslui išgyventi.\n\n„Fiksuodama dalies elektros energijos kainą ilgesniam laikotarpiui, įmonė pasieks greito efekto, nes kaina sumažės jau nuo pirmo ateinančio mėnesio. O kitą dalį pirkdamas biržos kainomis, verslas jaus rinkos pokyčius, tai atsilieps ir galutinėje sumokamoje kainoje. Toks pirkimo būdas nebūtinai bus pats pigiausias – tačiau garantuotai ir nebus brangiausias“, – aiškina Ž. Klusovskienė, pabrėždama, kad neegzistuoja būdas pirkti elektros energiją, kuris visiškai neturėtų rizikos.\n\nNemokami naujienlaiškiai į savo el. pašto dėžutę: Verslo valdymas\n\nRinkodara\n\nFinansai ir apskaita\n\nRinkos\n\nMano verslas\n\nPrekyba\n\nStatyba ir NT\n\nPramonė\n\nTransportas\n\nTechnologijos\n\nLaisvalaikis\n\nMano pinigai\n\nSvarbiausios dienos naujienos trumpai: Verslo naujienos\n\nVŽ Premium naujienos\n\n\n\nDiversifikavimas idealiai tinka įmonėms, kurių išlaidos už elektros energiją sudaro daugiau kaip 3 proc. bendrų išlaidų. Kai kurios stambios Lietuvos gamybinės įmonės šiuo keliu nuėjo dar 2018 metais ir džiaugėsi išties geromis elektros kainomis, lyginant su rinka.\n\nTiesa, nors jos tuo metu, turėdamos dalinį fiksavimą, mokėjo šiek tiek daugiau nei įmonės, fiksavusios pilnai, tačiau jau 2020 m. situacija pasikeitė kardinaliai, ir kainą dalinai fiksavę verslai ženkliai išlošė. Tai tik patvirtina, kad ilguoju laikotarpiu toks kainų pokyčių rizikos diversifikavimas atsiperka.\n\nĮmonėms aktualu valdyti ne tik kainų, bet ir suvartojamos elektros energijos kiekio pokyčių rizikas. Dalinio kainos fiksavimo pliusas yra ir galimybė lanksčiai pagal įmonės poreikį pasirinkti dalinio fiksavimo santykį, t.y. pasirinkti, kokią dalį nuo bendro įmonės suvartojamos elektros kiekio ji fiksuos: 20 proc., 50 proc. ar 70 proc.\n\nTai naudinga bendrovėms, planuojančioms elektros vartojimo pokyčius, pavyzdžiui, jeigu tikimasi, kad elektros suvartojimas augs, o kainos rinkoje kris, verslas ne tik bus suvaldęs riziką, bet ir ženkliai išlošęs. Taip pat ir tuo atveju, jei įmonė jau artimiausioje ateityje planuoja bent dalį reikalingos energijos pasigaminti pati.\n\nPadeda racionalus planavimas\n\nŽ. Klusovskienė pastebi, kad sprendimas dalinai fiksuoti elektros kainas šiuo metu Lietuvoje pastebimai populiarėja. Europos, ypač Skandinavijos bendrovės tokį rizikų valdymo būdą renkasi jau ne pirmus metus. Tuo tarpu mūsų šalies verslas, kaip rodo ilgalaikė elgsenos istorija, linkęs labiau remtis emocijomis, nei racionaliai planuoti sąnaudas. Neretai įmonės, pasirašiusios sutartį su fiksuota elektros kaina, šio sprendimo ima gailėtis išsyk, kai rinkoje kainos ima kristi, ir pasibaigus sutarties galiojimui, elektrą apsisprendžia pirkti biržos kainomis. Tačiau biržos kainos nuolat banguoja, ir sutarties sudarymo dieną jos nebūtinai bus tokios patrauklios, kaip tikėtasi.\n\n„Nuolatinis mėtymasis yra priešingybė kryptingam, tvariam, strategiškam veiklos bei sąnaudų planavimui. O toks racionalus planavimas verslui būtinas, norint, kad sąnaudų kaina nesudarytų kliūčių išlikti konkurencingiems rinkoje“, – tikina „Enefit“ valdybos narė.\n\nJi pažymi, kad elektros energijos bei dujų kainų augimo požymiai jau buvo pastebimi 2018 ir 2019 metais. Europai siekiant žaliojo kurso tikslų, CO? kvotų kainos, nuo kurių stipriai priklauso elektros kainos, tuomet pradėjo kilti kartais: nuo 6 Eur iki 30–40 Eur už toną. Tai paskatino įmones pradėti energijos vartojimo transformaciją: verslai modernizavosi, didino savo energetinį efektyvumą, sparčiau ėmė investuoti į energijos gamybą iš atsinaujinančių šaltinių verslo reikmėms. Montavosi saulės elektrines arba sudarinėjo ilgalaikius elektros tiekimo kontraktus (PPA) iš energijos gamybos šaltinių, pavyzdžiui, konkretaus vėjo parko.\n\nTačiau dabar energetikos rinkoje dominuoja didelis neapibrėžtumas, nes karo sukelti padariniai ir strateginiai Europos energetinės nepriklausomybės planai nebeleidžia prognozuoti, kaip keisis elektros kainos netolimoje ateityje. Elektros kainodaros portfelio diversifikavimas lieka viena efektyviausių ir veiksmingiausių priemonių, padedančių įmonėms suvaldyti savo rizikas.\n\n„Nėra būdo, kaip tiksliai nuspėti elektros kainas po pusmečio, metų ir tuo labiau dar ilgesniam laikotarpiui. Visos prognozės daromos pagal šiandien turimą ir žinomą informaciją, o ji nuolat kinta. Tačiau drąsiai galime teigti, kad kainos diversifikavimas yra tikrai pasitvirtinęs būdas, atliepiantis verslo poreikius neapibrėžtomis aplinkybėmis“, – sako Ž. Klusovskienė.\n\nUAB „Enefit“ informacija\n\n„Kad sąnaudų kaina nesudarytų kliūčių išlikti konkurencingiems rinkoje, verslui būtinas racionalus planavimas“, – įsitikinusi Žana Klusovskienė, bendrovės „Enefit“ valdybos narė ir Verslo klientų departamento vadovė.",
    "„Tesla“ JAV „atšaukė“ daugiau nei 1 mln. automobilių: priežastis gana netikėta": "„Tesla“ Nacionalinei greitkelių eismo saugumo administracijai (NHTSA) pranešė, kad nuotoliniu būdu atnaujins automatinės langų uždarymo sistemos programinę įrangą. Atšaukimas apima kai kuriuos 2017–2022 m. Model 3, 2020–2021 m. Model Y ir 2021–2022 m. Model S ir X.\n\n„Tesla“ teigė, kad iki šiol kompanijai nebuvo žinoma apie su atšaukimu susijusias pretenzijas dėl garantijos ar dėl avarijų, sužalojimų ar mirčių.\n\nNHTSA teigė, kad užsidarantis langas, netinkamai veikiant uždarymo sistemai, gali prispausti ar kitaip sužaloti vairuotoją arba keleivį.\n\nNHTSA teigė, kad šios transporto priemonės neatitiko federalinio motorinių transporto priemonių saugos standarto elektra valdomiems langams reikalavimų.\n\n„Tesla“ praneša, kad rugpjūtį, testuodami elektromobilį, darbuotojai nustatė, kad langų automatinio uždarymo sistemos veikimas buvo „stipresnis, nei tikėtasi“.\n\n„Tesla“ pranešė, kad nuo rugsėjo 13 d. gaminami elektromobiliai jau gavo programinės įrangos atnaujinimą, kuris daro langų uždarymo sistemą saugesnę, ji atitinka NHTSA reikalavimus.\n\nBeje, „Tesla“ vadovas Elonas Muskas ketvirtadienį socialiniame tinkle „Twitter“ kritikavo šio pranešimo apibūdinimą kaip „atšaukimą“.\n\n„Terminologija yra pasenusi ir netiksli. Tai nedidelis programinės įrangos atnaujinimas belaidžiu būdu. Mūsų žiniomis, sužalojimų nebuvo“, – sakė jis.\n\nTačiau tiek NHTSA, tiek „Tesla“ ketvirtadienį paviešintuose dokumentuose kampaniją vadino atšaukimu.",
    "Reklamos agentūros Vilniuje vadovas meta iššūkį industrijai: gana tikėtis, kad kažką užsitarnausi lindimu į užpakalį": "Vaikai grįžo į mokyklas, verslai – prie darbų, o reklamos agentūra „Not Perfect Vilnius“ rugsėjį skelbia psichinės sveikatos mėnesiu. „Reklamos agentūros neabejotinai dirba tam, kad spręstų klientų problemas. Tačiau rūpinantis klientais neretai pamirštama pačios agentūros ir jos darbuotojų gerovė. To kaina – brutali“, – sako agentūros vadovas Paulius Senūta. Konkursai reiškia ilgas darbo valandas ir stresą, todėl visą rugsėjį „Not Perfect Vilnius“ juose nedalyvaus. Jokių pitchų – jokios papildomos įtampos. Visas mėnuo bus skiriamas komandos emocinei savijautai puoselėti nuo mokymų apie streso valdymą iki drąsinimo prireikus kreiptis profesionalios pagalbos. „Absoliuti dauguma agentūrų klientų skelbiasi darbuotojais besirūpinančiais šaunuoliais. Tačiau tas rūpestis kuriamas žmonių iš išorės sąskaita, apsunkinant jų gyvenimą: mes tausojame savo žmones, o visi kiti tegul pasikaria. Agentūros pačios negali to pakeisti – turi būti bendra moralinė linija, klientas irgi turi būti suinteresuotas prisiimti tęstinę atsakomybę per visą paslaugų teikimo grandinę. Ką mes galime padaryti jau dabar? Dažniau pasakyti ne“, – situacijos nebepudruoja P. Senūta.\n\n– Intencijos skamba gerai, tačiau ar čia nėra supakuota sena kaip pasaulis tiesa, kai po atostogų tiesiog norisi dar atostogų? Juk iš esmės rugsėjis nėra pats įtempčiausias metas. Taigi, paaiškinkite, kodėl būtent dabar? – Tam tikra prasme mūsų pasirinktas laikas spręst\n\nVisą straipsnį gali skaityti tik prenumeratoriai Tapdami prenumeratoriais, jūs remiate nepriklausomus autorius ir žurnalistus. Stipri ir laisva žiniasklaida – demokratijos ramstis ir vertybė, kurią būtina puoselėti. Kviečiame prisijungti prie Delfi prenumeratorių bendruomenės.",
    "Po krepšinio skerdynių Berlyne nejauku ir nugalėtojams: tikrai gana keista": "Koks kontrastas palyginus su tuo, ką Prancūzijai teko iškęsti aštuntfinalyje ir ketvirtfinalyje.\n\nPenktadienį kova pirmenybių pusfinalyje atrodė išsikvėpusi vos įpusėjus antram ketvirčiui.\n\nPergalė 41 taško skirtumu – didžiausia šiame čempionate. Be to, Lenkija fiksavo turnyro rezultatyvumo antirekordą.\n\nTrigubais dubliais „Bialo czerwoni“ gretose šįkart tikrai nebekvepėjo: nė vienas žaidėjas nesurinko nė dviženklio taškų skaičiaus.\n\nApskritai tokio triuškinančio rezultato Europos pirmenybių atkrintamosiose nebuvo nuo 1987 metų, kai tuometės Jugoslavijos rinktinė 128:81 trypė... tuos pačius lenkus.\n\n„Žinoma, mes nesitikėjome laimėti tokiu būdu – ypač po to, kiek vargo turėjome ankstesnėse atkrintamųjų rungtynėse. Tikrai gana keista nugalėti pusfinalyje 40 taškų skirtumu“, – pripažino gynėjas Thomas Heurtelis.\n\nPrancūzus mobilizavo Lenkijos ketvirtfinalyje Luka Dončičiui ir visai Slovėnijos rinktinei parūpintas kelialapis namo.\n\n„Lenkų pergalė prieš slovėnus darė įspūdį, ypač kaip jie atsilaikė tuomet, kai varžovai pasivijo. Jų pademonstruotas charakteris daug ką pasakė apie krepšinį – aikštėje gali nutikti bet kas. Ypač – vienose rungtynėse. Tai – ne septynių mačų serija, tuo mes patys du kartus vos neįsitikinome. Bet man tokios staigmenos ir yra krepšinio grožis“, – atsiliepė vidurio puolėjas Rudy Gobertas.\n\n„Aišku, negalėjau įspėti, kad laimėsime tokiu skirtumu. Bet mes tikrai gerai padirbėjome ir nusipelnėme tokios pergalės. Prieš tai mes ne kartą strigome puolime, tačiau žinojome, kad išnaudoję savo potencialą gynyboje, būsime labiausiai nenugalima komanda Europoje. Bandysime išlaikyti savo gynybą panašiame lygyje ir finale – pažiūrėsime, ką tai mums atneš“, – pridūrė jo dubleris Moustapha Fallas.\n\n„Po to, kai lenkai nugalėjo Slovėniją, žinojome, kad turėsime reikalų su rimta komanda. Atitinkamai ir nusiteikėme, manau, tai buvo vienas geriausių mūsų mačų. Bet darbas nebaigtas, panašiai turėsime sužaisti ir finale.\n\nMums šiek tiek pasisekė ankstesniuose etapuose, bet tai yra neišvengiama sporto dalis. Dabar esame ten, kur ir norėjome būti, susiklijavome tarpusavyje, pasitikime savimi ir vienas kitu. Nesirūpiname tuo, ką žmonės apie mus kalba – esame finale ir eisime jį laimėti“, – kalbėjo kitas komandos aukštaūgis Vincentas Poirier.\n\n„Gerbėme komandą, kuri išsirikiavo prieš mus, pasistengėme, kad jai būtų sunku kiekviename žingsnyje“, – trumpai apibendrino geriausias nugalėtojų žaidėjas pusfinalyje Guerschonas Yabusele, pasižymėjęs 22 taškais.\n\nĮ Europos čempionato finalą „Les Bleus“ iškopė trečią kartą istorijoje. 2011-aisiais Lietuvoje jie pralaimėjo ispanams, po dvejų metų Slovėnijoje įveikė Lietuvos rinktinę.\n\nDar vieną sidabrą prancūzai turi nuo 1949 metų, kai turnyras vyko vieno rato sistema – be atkrintamųjų varžybų.\n\n„Šiandien visas rungtynes nė sekundei nesumažinome spaudimo, kurio lenkai tiesiog neatlaikė. Puolime bangavome, bet gynyba buvo tiesiog puiki. Nuo pat šio turnyro pradžios mums sekėsi sunkiai, kelias buvo ilgas, teko kaip reikiant pakovoti. Tikiuosi, sekmadienį sužaisime savo geriausias rungtynes“, – sakė ekipos vairininkas Vincentas Collet.\n\nRungtynes „Mercedes-Benz“ arenoje stebėjo 11,5 tūkst. žiūrovų, tarp kurių buvo keli tūkstančiai kitokio reginio laukusių lenkų gerbėjų.\n\nPrimename, kad antrajame pusfinalyje Berlyne susitinka šeimininkai vokiečiai ir ispanai.\n\nPrieš tai Prancūzija atkrintamosiose varžybose du kartus išsikapstė per pratęsimą – aštuntfinalyje su Turkija (87:86) ir ketvirtfinalyje su Italija (93:85).\n\nSavo ruožtu, čempionato Pelene pasivadinusi Lenkijos komanda aštuntfinalyje nugalėjo Ukrainą (94:86), o ketvirtfinalyje ištrenkė titulą gynusius slovėnus (90:87).\n\nFinalas ir rungtynės dėl trečios vietos laukia sekmadienį.",
    "Artimiausios dienos bus gana šiltos, tačiau šalį merks rudeniškas lietus": "Ketvirtadienis bus gana šiltas, tačiau daug kur sulauksime trumpo lietaus, LRT RADIJUI sako Lietuvos hidrometeorologijos tarnybos (LHMT) sinoptikė Edita Gečaitė.\n\nTemperatūra ketvirtadienį pakils iki 15–20 laipsnių. Sinoptikė patikslina, kad 19–20 laipsnių galima tikėtis Dzūkijoje ir Suvalkijoje, kitur bus kiek vėsiau – apie 16–17 laipsnių šilumos. Tačiau klius nemažai lietaus, ypač vakariniams rajonams. Rytiniuose ir pietiniuose rajonuose jis vyraus nedidelis, o sostinę turėtų pasiekti antroje dienos pusėje.\n\nPenktadienio naktį lietaus bus kiek mažiau, tačiau dieną vėl daugelyje rajonų numatomi trumpi lietūs. Tikėtina, kad nakties ir dienos metu vietomis, didesnė tikimybė – vakariniuose rajonuose, gali nugriaudėti ir perkūnijos. Temperatūra irgi bus kiek žemesnė – naktį svyruos tarp 7–12, dieną – 12–17 laipsnių šilumos. Numatomi vėjo gūsiai nuo 15–18 m/s.\n\nŠeštadienį ir sekmadienį trumpi lietūs nakties metu numatomi vietomis, o dienomis jie iškris daugelyje rajonų. Šeštadienio naktį vakariniuose rajonuose turėtų daugiau palyti. Temperatūra išliks labai panaši – naktimis numatoma 7–12, o dienomis – 12–17 laipsnių.\n\nDaugiau apie orus – specialioje LRT.lt skiltyje.",
    "Gerbėjai pasiuto: gal gana žeminti princą Harry?": "Sasekso kunigaikščio gerbėjai buvo šokiruoti, kad jis negalėjo dėvėti karinės uniformos ir net pasveikinti savo močiutės karalienės karsto, kai šis įžengė į Vestministerio abatiją.\n\nDaugelis pasaulio žmonių stebi karalienės laidotuves, kurios prasidėjo šį rytą, skelbė dailystar.co.uk.\n\nTačiau Sasekso hercogo gerbėjai negalėjo nepastebėti, kad jam nebuvo leista dėvėti karinės uniformos ir net pasveikinti savo paties močiutės, kai ji buvo laidojama.\n\nREKLAMA\n\n38-erių metų vyras vilkėjo kostiumą ir nulenkė galvą prie karalienės Elžbietos ll karsto.\n\nKarališkieji asmenys tradiciškai dėvi karinę aprangą atitinkamuose renginiuose.\n\nTačiau Harry nebėra vienas iš jų po to, kai 2020 m. pasitraukė iš šių pareigų ir pradėjo naują gyvenimą su žmona Meghan Markle užsienyje.\n\nJo gerbėjai socialiniame tinkle „Twitter“ išreiškė savo įniršį dėl šio sprendimo, o vienas vartotojas parašė: „Harry yra labai svarbus žmogus“, „Princas Harry iš tikrųjų tarnavo 2 kartus Afganistane, bet negali atiduoti pagarbos savo močiutei ir apsivilkti karinės uniformos“.\n\nREKLAMA\n\nREKLAMA\n\nKiti gerbėjai teigė, kad jau gana žeminti princą Harry ir išreiškė jam pagarbą.\n\nValstybinės laidotuvės – pirmosios Britanijoje nuo Winstono Churchillio mirties 1965 metais – prasidės pirmadienį Vestminsterio abatijoje Londone 11 val. vietos (13 val. Lietuvos) laiku.\n\nVelionės britų monarchės laidotuvėse dalyvaus maždaug 2 tūkst. svečių, įskaitant kelis šimtus lyderių iš viso pasaulio.\n\nAtsisveikinimas su karaliene Elžbieta II (131 nuotr.) Atsisveikinimas su karaliene Elžbieta II (nuotr. SCANPIX) Atsisveikinimas su karaliene Elžbieta II (nuotr. SCANPIX) Atsisveikinimas su karaliene Elžbieta II (nuotr. SCANPIX) +127 Atsisveikinimas su karaliene Elžbieta II (nuotr. SCANPIX) Atsisveikinimas su karaliene Elžbieta II (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene (nuotr. SCANPIX) Atsisveikinimas su karaliene Elžbieta II (nuotr. SCANPIX) Karalienės karstas pasiekė Vindzoro pilį (nuotr. SCANPIX) Karalienės karstas pasiekė Vindzoro pilį (nuotr. SCANPIX) Atsisveikinimas su karaliene Elžbieta II (nuotr. SCANPIX) Atsisveikinimas su karaliene Elžbieta II (nuotr. SCANPIX) Atsisveikinimas su karaliene Elžbieta II (nuotr. SCANPIX) Atsisveikinimas su karaliene Elžbieta II (nuotr. SCANPIX) Atsisveikinimas su karaliene Elžbieta II (nuotr. SCANPIX) Atsisveikinimas su karaliene Elžbieta II (nuotr. SCANPIX) Atsisveikinimas su karaliene Elžbieta II (nuotr. SCANPIX) Atsisveikinimas su karaliene Elžbieta II (nuotr. SCANPIX) Atsisveikinimas su karaliene Elžbieta II (nuotr. SCANPIX) Atsisveikinimas su karaliene Elžbieta II (nuotr. SCANPIX) Atsisveikinimas su karaliene Elžbieta II (nuotr. SCANPIX) Atsisveikinimas su karaliene Elžbieta II (nuotr. SCANPIX) Atsisveikinimas su karaliene Elžbieta II (nuotr. SCANPIX) Atsisveikinimas su karaliene Elžbieta II (nuotr. SCANPIX) Atsisveikinimas su karaliene Elžbieta II (nuotr. SCANPIX) Atsisveikinimas su karaliene Elžbieta II (nuotr. SCANPIX) Atsisveikinimas su karaliene Elžbieta II (nuotr. SCANPIX) Atsisveikinimas su karaliene Elžbieta II (nuotr. SCANPIX) Atsisveikinimas su karaliene Elžbieta II (nuotr. SCANPIX) Atsisveikinimas su karaliene Elžbieta II (nuotr. SCANPIX) Atsisveikinimas su karaliene Elžbieta II (nuotr. SCANPIX) Atsisveikinimas su karaliene Elžbieta II (nuotr. SCANPIX) Atsisveikinimas su karaliene Elžbieta II (nuotr. SCANPIX)\n\n(131 nuotr.) FOTOGALERIJA. Atsisveikinimas su karaliene Elžbieta II\n\n12:43 | Karalienės Elžbietos II karstas nešamas į Vestminsterio abatiją.\n\nKaralienės Elžbietos II karstas nešamas į Vestminsterio abatiją (nuotr. Gamintojo)\n\nĮ Vestminsterio abatiją pirmadienį prieš karalienės Elžbietos II laidotuves atvyko ir britų karalius Karolis III, jo sūnūs princas Williamas Viljamas ir princas Harry.\n\nREKLAMA\n\nREKLAMA\n\n12:36 | Išlydėti karalienės susirinko pasaulio šalių lyderiai\n\n13 val. Lietuvos laiku prasidės Didžiosios Britanijos karalienės Elžbietos II laidotuvės. Venstminsterio abatijoje susirinko daugelio pasaulio šalių atstovai, vadovai ir monarchai.\n\nTarp svečių – JAV prezidentas Joe Bidenas, Kanados vadovas Justinas Trudeau, Prancūzijos prezidentas Emmanuelis Macronas.\n\nJ. Bidenas (nuotr. SCANPIX)\n\nTeigiama, kad vėliau valstybinėse karalienės laidotuvėse dalyvaus apie 2 tūkst. žmonių, ir tai bus vienas didžiausių karališkųjų ir politikų susirinkimų iš surengtų Didžiojoje Britanijoje per pastaruosius dešimtmečius. Į gedulo procesiją nebuvo pakviesti Rusijos, Baltarusijos ir Sirijos atstovai.\n\nŠtai rugsėjo 19 d. Didžiosios Britanijos karalienės Elžbietos II laidotuvių įvykių suskirstymas (Lietuvos laiku):\n\n8:30 | Uždaromos patalpos, kuriose šalies gyventojai ir svečiai iš užsienio turėjo galimybę atsisveikinti su karaliene. Karališkieji sargybiniai atliks paskutinę pareigą budėdami prie karalienės karsto.\n\nREKLAMA\n\nREKLAMA\n\n10:00 | Netoliese, Vestminsterio abatijoje, prasidės pasiruošimas 13 val. prasidėsiančioje karalienės laidotuvių ceremonijoje.\n\nViso pasaulio šalių vadovai prisijungs prie karališkosios šeimos atstovų ir pagrindinių Didžiosios Britanijos politikų ar iškiliausių šios šalies valdžios atstovų praeityje.\n\nIš visos Europos suvažiuos ir karališkųjų šeimų, kurių daugelis yra susiję kraujo ryšiu su karaliene Elžbieta II, atstovai, įskaitant ir Belgijos karalių Pilypą bei karalienę Matildą ir Ispanijos karalius Pilypas VI bei karalienė Letizia.\n\n12:44 | Šiuo metu prasidės iškilminga laidotuvių ceremonija. Karalienės karstas bus pakeltas iš katafalko, kuriame ji gulėjo nuo trečiadienio popietės, ir nugabentas į Vestminsterio abatiją, laidotuvių apeigoms.\n\nKarstas su karalienės palaikais bus tempiamas 142 Karališkojo laivyno jūreivių, karieta, kuri buvo naudojamas ir 1952-aisiais laidojant jos tėvą Jurgį VI. Paskutinį sykį ši karieta buvo panaudota 1979 m., kuomet buvo laidojamas princo Philipo dėdė, lordas Mountbattenas.\n\nREKLAMA\n\nREKLAMA\n\nJurgio VI laidotuvės (nuotr. Vida Press)\n\nKarsto gabenimo ceremoniją lydės artimiausi karališkosios šeimos nariai, įskaitant naująjį karalių ir jo sūnus princus Williamą ir Harry.\n\nKartu žygiuos ir karališkųjų oro pajėgų ir kitų padalinių kariai, įskaitant škotų ir airių dūdmaišininkus ir būgnininkus.\n\n13:00 | Vestminsterio abatijoje prasidėjo oficiali valstybinių laidotuvių ceremonija, dažniausiai naudojamą karalių ar karalienių mirčių atveju ir pasižyminti itin griežtu protokolu.\n\nVestminsterio abatija yra istorinė anglų bažnyčia, kur britų karaliai ir karalienės yra karūnuojami, įskaitant ir pačios Elžbietos II karūnaciją 1953-iaisiais.\n\n13:55 | Laidotuvių apeigoms einant į pabaigą, skambės Paskutinis pranešimas – trumpas šauksmas, po kurio visoje šalyje stos dviejų minučių tyla.\n\nApie vidurdienį pamaldas užbaigs tautinis himnas ir karalienės dūdmaišininko atliekama melodija.\n\n14:15 | Po pamaldų karalienės karstas vėl atsidurs procesijoje nuo abatijos iki Velingtono arkos, Londono Haid parko kampe.\n\nREKLAMA\n\nREKLAMA\n\nPaskutinį karalienės kelią sostinės gatvėmis, savo varpų garsais kas minutę paminės ir Big Benas. Ginklų saliutai taip pat skambės kas minutę ir iš Haid parko.\n\n15:00 | Kažkur šiuo metu karalienės karstas bus paruošiamas paskutinei jos kelionei į Vindzorų pilį.\n\nAtsisveikinimas su karaliene: kaip viskas vyks (nuotr. Vida Press)\n\n18:00 | Karalienės garbei bus atliekamos mišios Šv. Jurgio koplyčioje. Šioje atsisveikino ceremonijoje dalyvaus jau mažesnė grupė gedėtojų – apie 800 žmonių.\n\n21:30 | Dalyvaujant tik artimiausiems šeimos nariams, karalienė bus palaidota koplyčioje kartu su savo anksčiau mirusiu vyru, princu Philipu.",
    "46 metų klaipėdietis, tvirkinęs ir 16-os neturinčias mergaites, išsisuko gana lengvai – į kalėjimą nesės": "Kaip rašoma Klaipėdos apygardos teismo pranešime, 46 metų vyras buvo kaltinamas tuo, kad laikotarpiu nuo 2015 m. iki 2020 m. savo namuose, naudodamasis „Facebook“ žinučių rašymo programėle „Messenger“, prisistatęs 13–17 metų jaunuoliu, susirašinėjo su 11–15 metų amžiaus nepilnametėmis, kurioms kaip savo paties atsiuntė viešoje elektroninėje erdvėje publikuotas kito vaikino nuotraukas, taip klaidindamas nukentėjusiąsias dėl savo amžiaus, tapatybės, bendravimo interesų ir tikslų.\n\nVyras pasinaudodamas mergaičių pažeidžiamumu dėl jauno amžiaus ir piktnaudžiaudamas jų pasitikėjimu, rašė joms gašlaus turinio žinutes lytiškumo, lytinio gyvenimo temomis, siuntė pornografinio turinio savo paties nuotraukų, ir, pavartodamas psichinę įtaigą, įkalbinėjo atsiųsti nuotraukas, kuriose nepilnametės būtų nuogos, apnuogintais lytiniais organais, skatino ir įkalbėjo mergaites fotografuotis nuogas ir atsiųsti jam pornografinio turinio nuotraukas, kuriose atvirai demonstruojami jaunesnių negu šešiolikos metų mergaičių apnuoginti lytiniai organai, bei vaizdo įrašus. Jam atsiųstą medžiagą laikė savo kompiuteryje, iki nurodyta medžiaga buvo konfiskuota.\n\nTokiais veiksmais, sukeliančiais per ankstyvą jaunesnių nei šešiolikos metų mergaičių domėjimąsi lytinėmis funkcijomis, kuriais buvo pasikėsinta į mergaičių seksualinį neliečiamumą, kaltinamasis tvirkino nepilnametes, taip pat įgijo ir laikė dalies mergaičių atsiųstus pornografinio turinio dalykus, kuriuose vaizduojamas vaikas. Iš viso byloje kaltinimai buvo pareikšti dėl nepilnamečių tvirkinimo (25 epizodai), dėl disponavimo nepilnamečių pornografinio turinio dalykais (6 epizodai iš 25) ir vaiko išnaudojimo pornografijai (5 epizodai iš 25). Vyras savo kaltę pripažino.\n\nApygardos teismas konstatavo, kad vyro kaltė dėl jaunesnių negu 16 metų asmenų tvirkinimo ir disponavimo pornografinio turinio dalykais visiškai įrodyta byloje surinktais ir teisiamuosiuose posėdžiuose ištirtais įrodymais. Nustatyta, kad pagal kaltinamojo bendravimo su nukentėjusiomis pobūdį ir turinį, taip pat savo asmenines savybes jis turėjo ir galėjo suvokti, kad nukentėjusiosios yra jaunesnės negu 16 metų.\n\nTeismas konstatavo, kad vyro nusikalstamų veiksmų papildomai kvalifikuoti pagal Baudžiamojo kodekso 162 straipsnio 1 dalį (vaiko išnaudojimas pornografinei produkcijai gaminti) nereikia, tokia kaltinamojo veiksmų kvalifikacija yra perteklinė ir aiškiai nepagrįsta: vaikui nebuvo siūloma susitikti, siekiant jį išnaudoti pornografinei produkcijai gaminti, o tik siūloma nusifotografuoti ir atsiųsti keletą pornografinių nuotraukų, taip pat kaltininkas nesiėmė jokių konkrečių veiksmų, skatinančių nukentėjusiąsias priimti jo pasiūlymą (pvz., pervesti į jų sąskaitą tam tikrą pinigų sumą, įteikti dovaną, pagrasinti paviešinti informaciją apie jų ankstesnius lytinius santykius ir pan.).\n\nSkirdamas bausmę kaltinamojo atsakomybę lengvinančia aplinkybe teismas pripažino tai, jog kaltinamasis prisipažino padaręs visas teismo pripažįstamas įrodytomis nusikalstamas veikas, duodamas nuoširdžius parodymus padėjo jas išaiškinti ir nuoširdžiai gailėjosi nusikaltęs. Atsakomybę sunkinančia aplinkybe teismas pripažino tai, kad nusikaltimai padaryti prieš mažametes, nes iš bendravimo su šiomis nukentėjusiosiomis pobūdžio kaltinamasis neabejotinai žinojo ir suprato, kad jos yra ne tik jaunesnės nei 16 metų, tačiau ir mažametės, t.y. jaunesnės nei 14 metų.\n\nTeismas nurodė, kad vyras anksčiau neteistas ir administracine tvarka nebaustas, dirba, neturi šeimos, gyvena kartu su pensinio amžiaus ligota mama, kuria rūpinasi ir prižiūri, iš gyvenamosios vietos charakterizuojamas išimtinai teigiamai, aktyviai ir neatlygintinai dalyvauja gyvenamosios vietos seniūnijos bendruomeninėje veikloje. Taip pat pažymėta, jog kaltinamasis, nepaisydamas jį saistančių pozityvių socialinių ryšių, siekdamas bet kuriomis priemonėmis patenkinti savo lytinę aistrą, padarė didelį skaičių tyčinių apysunkių nusikaltimų prieš itin jauno amžiaus nepilnametes nukentėjusiąsias, savo tyčiniais nusikalstamais veiksmais padarydamas žalą jų normaliam psichofiziologiniam vystymuisi.\n\nĮvertinęs visas šias aplinkybes, kaltinamojo atsakomybę lengvinančią aplinkybę, jo nepriekaištingą elgesį po nusikaltimų padarymo ir išimtinai teigiamai jo asmenybę charakterizuojančius duomenis, kritišką savo veiksmų vertinimą ir nuoširdų gailėjimąsi nusikaltus, teismas nusprendė, kad už padarytų nusikaltimų padarymą jam gali būti skiriamos įstatymo sankcijose numatytos laisvės apribojimo bausmės, parenkant sankcijos vidurkio neviršijantį bausmės dydį.\n\nVyrui paskirta subendrinta 1 metų ir 4 mėnesių laisvės apribojimo bausmė, įpareigojant nuteistąjį per šį laikotarpį neatlygintinai išdirbti 200 valandų sveikatos priežiūros, globos ir rūpybos įstaigose ar nevalstybinėse organizacijose, kurios rūpinasi neįgaliaisiais, nusenusiais ar kitais pagalbos reikalingais žmonėmis, ir 10 000 eurų dydžio bauda. Trims nukentėjusiosioms priteista po 1 000 eurų neturtinės žalos atlyginimo.\n\nApygardos teismo nuosprendis per 20 dienų nuo paskelbimo dienos gali būti skundžiamas apeliacine tvarka Lietuvos apeliaciniam teismui.",
    "Signataras A. Januška: „JAV vyksta gana įnirtingos diskusijos dėl paramos dydžio Ukrainai ir JAV interesų Europoje prioritetų“": "JAV prezidentas Joe Bidenas Europos Vadovų Taryboje kovo 24 d. EPA nuotrauka\n\nRugpjūčio pabaigoje dvidešimt įtakingų ambasadorių bei karo ekspertų, tarp kurių yra buvę JAV karinių pajėgų Europoje ir NATO pajėgų vadai gen. Philipas Breedlove`as, gen. Wesley K. Clarkas, gen. ltn. Benas, pasirašė viešą laišką JAV prezidentui J. Bidenui, raginantį JAV daugiau skirti ginklų Ukrainai. Atkreipdami dėmesį, kad, nesustabdžius Putino Ukrainoje, grėsmė kiltų NATO sąjungininkėms Baltijos šalims, Lenkijai bei kitoms Rusijos kaimynėms, jie taip pat tvirtina, kad ant kortos atsidūrė gyvybiniai JAV interesai. Nuo karo pradžios Ukrainos prezidentas Volodymyras Zelenskis nuolat prašo tiekti daugiau ginklų Ukrainai, tačiau bent kol kas jų tiekimas nėra pakankamas išstumti priešą iš okupuotų teritorijų.\n\n„JAV vyksta gana įnirtingos diskusijos dėl paramos dydžio Ukrainai ir JAV interesų Europoje prioritetų, lyginant juos su Kinijos problemomis“, – teigia buvęs prezidento V. Adamkaus patarėjas, signataras ALBINAS JANUŠKA. Jo nuomone, pamažu J. Bidenas ir didžioji JAV elito dalis pradeda suprasti, jog reikia palaipsniui didinti Ukrainos gynybinius pajėgumus iki puolamųjų, kartu reikalaujant garantijų, kad ukrainiečiai neperkeltų karo į Rusijos teritoriją.\n\nSu A. Januška kalbamės apie JAV karinę pagalbą Ukrainai, V. Putino gąsdinimus branduoliniu ginklu bei Vakarų visuomenių atsparumą atsilaikyti prieš energetinį Kremliaus šantažą.\n\nSignataras Albinas Januška. Asmeninio archyvo nuotrauka\n\nKodėl iki šiol JAV delsia tiekti pakankamai ginklų Ukrainai, nors Ukrainos prezidentas V. Zelenskis nuolat to prašo?\n\nSkaičiuojama, kad Ukraina jau gavo ginklų maždaug už 12–14 milijardų dolerių. Tai yra metinis visos Lietuvos biudžetas. Dar tiek pat planuojama suteikti iki metų pabaigos. Taigi JAV tiekia ginklus už milijardus ir tų milijardų dar neužtenka. Kai kurių ginklų trūksta, kai kurie ginklai yra tiekiami priklausomai nuo situacijos kare, šiuo metu galvojant apie Chersono susigrąžinimą. Tačiau iš to kreipimosi matome, kad ne viskas yra puiku. Kreipimosi autoriai teigia, kad tų ginklų pakanka karui įvaryti į aklavietę, bet nepakanka norint atsiimti teritorijas.\n\nPalyginkime: per 20 metų Afganistane JAV išleido apie 2,3 trilijono dolerių – apie 100 milijardų per metus. O kariavo ne su Rusija. Autoriai labai aiškiai formuluoja JAV interesus šiame kare ir daro išvadą, kad „su pakankama ginkluote ir karine parama Ukraina gali nugalėti Rusiją“. Tai labai svarbi strateginė išvada, kuri, deja, gali likti neįgyvendinta. Anot JAV ekspertų, bet kokios derybos ir strateginės pauzės yra naudingos Rusijai, o Bideno administracijos neryžtingumas gali pergalę paversti pralaimėjimu. Autoriai nurodo ir pagrindinę tokio neryžtingumo priežastį – tai Bideno „kisindžeris“ J. Sullivanas su jo Rusijos neprovokavimo ir „Trečiojo pasaulinio karo išvengimo“ bet kokia kaina strategija. Beje, būtent J. Sullivanas buvo pagrindinis deeskalacijos ir tranzito koridoriaus per Lietuvą, atsižvelgiant į Rusijos reikalavimus, architektas.\n\nTaigi JAV vyksta gana įnirtingos diskusijos dėl paramos dydžio Ukrainai ir JAV interesų Europoje prioritetų, lyginant juos su Kinijos problemomis. Sakyčiau, kad Bidenas ir dauguma JAV valdančiojo elito pamažu keičia nuomonę ir mano, jog reikia palaipsniui didinti Ukrainos gynybinius pajėgumus iki puolamųjų, kartu reikalaujant garantijų, kad ukrainiečiai neperkeltų karo į Rusijos teritoriją, nerizikuojant, kad Putinas galėtų atsakyti taktiniu branduoliniu ginklu.\n\nLaiške taip pat teigiama, kad kol kas nei Bideno administracijai, nei sąjungininkams Europoje nepavyko aiškiai išdėstyti, kodėl yra taip svarbu nugalėti Putiną Ukrainoje. Kodėl? Ar bijomasi branduolinio Putino šantažo?\n\nJAV ir ypač Europoje yra populiari nuomonė, kad Rusijos nugalėti tiesiog neįmanoma. Intuityviai nėra labai gilinamasi, ką reiškia „nugalėti Rusiją“. O nugalėti Rusiją šiuo atveju reiškia tiesiog išvaryti okupantus iš Ukrainos teritorijos jėga, o ne „taikos už teritorijas“ būdu. Sakymas ar galvojimas, kad „nugalėti neįmanoma“, paralyžiuoja politinę valią veikti; ieškoma argumentų pagrįsti nuomonei, kad veikti reikia kuo mažiau. Ir, žinoma, branduolinio šantažo baimė yra akivaizdi, negalima sakyti ar paprastai įrodyti, kad ta baimė yra visiškai nepagrįsta. O štai kreipimosi autoriai nesutinka, jog egzistuoja realus branduolinio konflikto pavojus, ir mano, kad mes pasiduodame Rusijos šantažui. Todėl reikia ginklų tiekti tiek, kad Ukraina galėtų realiai turėti persvarą, nesuteikdama Putinui progos nepralaimėti.\n\nGarsus Ukrainos publicistas V. Portnikovas pasigenda NATO aukščiausių viršūnių aptartos sisteminės reakcijos į tai, kaip reikėtų reaguoti į grasinimus panaudoti taktinį branduolinį ginklą. Kaip tą pakomentuotumėte?\n\nSutartos ir vieningos reakcijos čia sunku tikėtis, nes nėra nei pakankamų kriterijų, nei pasitikėjimo Kremliumi, nei kritinės žvalgybinės informacijos. Viskas remiasi nuojautomis. O sveiko proto nuojauta po Putino agresijos yra sutrikusi, ir šiandien jaučiama, kad Putinas ir Kremlius viską gali, jei jis bus kampe. JAV žvalgyba yra vienintelė, galinti pasakyti ką nors sistemiško, bet net ir ji nepasižymi tikslumu, vertinant kitų šalių pajėgumus. Nenumatė dėl Afganistano, neatspėjo, kad Ukraina taip gali priešintis. Todėl esame strateginio neapibrėžtumo lauke. Kaip ir su Taivanu – nežinoma, ar JAV tikrai gins Taivaną visa savo jėga, kad Kinijai sunkiau būtų planuoti. Taip ir mes vargstame su Putino grasinimais – greičiausiai tai yra blefas, bet, jei jis tikrai beprotis, tai pasekmės bus rimtos iš rimčiausių.\n\nJAV prezidentui J. Bidenui gegužės mėnesį pasirašius „2022-ųjų Ukrainos demokratijos gynimo lendlizo įstatymą“, administracija įgijo daugiau galimybių siųsti karinę įrangą ne tik Ukrainai, bet ir sąjungininkėms Rytų Europoje. Tačiau šis įstatymas įsigalios tik spalio 1 d., tad ar galima tikėtis, kad po šios datos Ukrainai teikiama karinė parama bus pakankama išvaryti Rusiją iš okupuotų Ukrainos teritorijų bei Krymo?\n\nTeigiama, kad lendlizo įstatymas palengvins JAV administracijai biurokratinę naštą, tiekiant ginkluotę Ukrainai, Prezidentas turės daugiau galių. Bet pagrindinė problema išlieka ne biurokratinės kliūtys, o dabartinis nusiteikimas ir atsargumas, bijant sukelti pasaulinį branduolinį karą. Tačiau gera tendencija, kad kiekvieną mėnesį ginklų tiekimas greitėja, tabu sunkiajai ginkluotei tirpsta ir lieka vienintelė reali viltis, kad po spalio tie tiekimai vis didės ir didės. JAV administracija jaučia spaudimą padėti daugiau, ir ji į tą spaudimą reaguoja.\n\nNemažas būrys Vokietijos intelektualų yra pasirašę bendrą kreipimąsi į Vokietijos kanclerį O. Scholzą, kuriame – priešingai nei JAV ekspertų laiške – teigiama, kad daugiau siunčiamų ginklų Ukrainai tik suerzintų Kremlių ir išprovokuotų Trečiąjį pasaulinį karą. Ar tokia pozicija atspindi tik šių žmonių baimę ir naivumą, ar kažką daugiau? Ar ši nuomonė atspindi Vokietijos visuomenės nuotaikas?\n\nVokietija paskelbė, kad daugiau netieks ginklų Ukrainai, nes jų daugiau nebeturi. Vokietijos socialdemokratai neišmetė G. Schroderio iš partijos, nes G. Schroderis yra gana populiarus Vokietijoje, o tarp socialdemokratų – dar labiau. Tokios realijos. Dalis vokiečių vis dar nemato, kad tarp Maskvos ir Berlyno yra kitos šalys, ne tik teritorijos. Dalis vokiečių neįsivaizduoja, kaip reikėtų be Maskvos gyventi Europoje, kaip kurti vokiečių gerovę be Kremliaus. Todėl kancleris ir yra atsargus. Sakoma, kad reikia laiko, kad Vokietija gydosi, kad energetinė nepriklausomybė išgydys trauką Kremliui. Gal, bet nesu tuo tikras. Lietuva su Vokietija turi strateginę partnerystę gynybos srityje, tad nieko mums nelieka, kaip laukti, kada vokiečiai taps nepriklausomi nuo Rusijos dujų.\n\nĮdomu? Prenumeruokite naujienlaiškį ir skaitykite mus kasdien Susipažinau su taisyklėmis\n\nAr baimė dėl šaltos žiemos ir galimos recesijos gali priversti Europos šalių vyriausybes daryti nuolaidų Putino režimui? Ar galėtų žlugti demokratiškos vyriausybės, jei pavyktų šantažas karu, šalčiu, badu?\n\nTaip, karas ateina ir pas mus. Rusija ir Baltarusija savo politika buvo pasodinusi mus ant pigios elektros adatos, kaip Vokietiją ant dujų. Dešimtmečiais po Ignalinos uždarymo nebuvo vystomi jokie elektros gamybos pajėgumai. Privačiam verslui neapsimokėjo, valstybė nerodė iniciatyvos. Dabar už tai reikės susimokėti, laukia kelios sunkios žiemos. Galima sakyti, kad Putinas nugriovė Italijos vyriausybę. Ar bus tokių šalių dar daugiau? Kur yra Europos ištvermės ribos, kai karas rodėsi toli, o dabar jo pasekmės ateina jau ir į mūsų namus? Kas toliau? Ar yra planas B? Man trūksta Europos vieningos energetikos politikos, ypač tokiomis force majeure sąlygomis. Dabar kiekviena valstybė gelbstisi savarankiškai, pagal išgales. Putinas tikisi, kad Europa nebus atspari šalčiui ir pasiduos, išduos Ukrainą. Mūsų misija būtų nepasiduoti.",
    "Prie \"Žalgirio\" prisijungęs Maksvytis: komanda gana fiziška, gynyboje turėsime žymiai daugiau opcijų": "Šį vakarą treniruočių stovykloje Ispanijoje paskutines rungtynes žaisiantis Kauno „Žalgirio“ klubas sulaukė prie komandos prisijungusių trenerių štabo atstovų – vyriausiojo trenerio Kazio Maksvyčio ir trenerio asistento Evaldo Beržininkaičio.Lietuvos rinktinei pabaigus kovas Europos krepšinio čempionate buvo planuota, kad abu specialistai prie komandos prisijungs jai grįžus iš Ispanijos, tačiau pačių žalgiriečių iniciatyva jie nusprendė pakeisti planus ir prie „Žalgirio“, dalyvaujančio trijų komandų turnyre Antekeroje, Andalūzijos regione, prisijungė antradienio popietę.„Planai pasikeitė, kadangi grįžome anksčiau iš čempionato. Stebėjau komandą žaidžiančią, todėl nusprendžiau prisijungti prie jos anksčiau negu buvome planavę. Šio vakaro rungtynėse jau būsiu su komanda“, – situaciją, kalbėdamas su „Žalgiris TV“, aiškino K.Maksvytis.Prisijungęs prie komandos K.Maksvytis jai dar nevadovaus rungtynėse su „Real“, kurias bus galima tiesiogiai stebėti „Žalgiris Insider“ platformoje.„Rungtynėse su „Real“ dar stebėsiu įvykius iš šalies, nes dar nedalyvavau nė vienoje treniruotėje. Treneriai Gintaras Krapikas ir Tautvydas Sabonis dar šiandien vadovaus komandai, o aš įsiliesiu į komandą po truputį ir nuo rytojaus jau vadovausiu pilnu krūviu“, – sakė K.Maksvytis.„Žalgirio“ ikisezoniniame treniruočių procese K.Maksvytis dėl darbų rinktinėje beveik nedalyvavo – specialistas prieš išvyką į Europos čempionatą spėjo surengti vieną treniruotę su tuo metu Kaune dirbusios Kauno ekipos žaidėjais. Tiesa, kaip pasakojo pats treneris, jis stebėjo žalgiriečių ikisezoninių dvikovų Ispanijoje įrašus.„Stebėjau abejas rungtynes – tiek dvikovą su Malagos klubu, tiek prieš tai vykusį susitikimą su Melila. Vaizdas toks, kokio ir tikėjomės – komanda gana fiziška, gynyboje turėsime žymiai daugiau opcijų. Esame pakankamai jauni, bet dar ne visi žaidėjai yra susirinkę. Įspūdis likęs neblogas. Tikiuosi, kad ta linkme dirbsime ir toliau“, – mintimis dalijosi „Žalgirio“ vairininkas.Į Ispaniją kartu su K.Maksvyčiu ir E.Beržininkaičiu neatvyko Lietuvos rinktinėje žaidę Lukas Lekavičius, Arnas Butkevičius ir Ignas Brazdeikis. Jiems po turnyro dvikovų suteikta proga atgauti jėgas.„Įspūdį tie žaidėjai paliko gerą, jie buvo vieni svarbesnių rinktinės žaidėjų. Treneriams yra kitaip – jiems galbūt reikia labiau pailsėti mentaliai, o žaidėjai išsikrovė, gavo didesnį krūvį, todėl jie pailsės ir pasijungs prie mūsų po kelių dienų“, – teigė K.Maksvytis.",
    "Atskleidė, kuo astronautams pavojingi net ir gana trumpi skrydžiai į kosmosą": "Tyrėjai išnagrinėjo 14 astronautų, kurie 1998–2001 metų laikotarpiu skrido Šatlų misijose, kraujo mėginius. Vidutiniškai astronautai kosmose praleido tik po 12 parų. Mėginiai buvo surinkti prieš pat skrydį ir iškart po jo, o vėliau saugomi ir naudojami įvairiuose tyrimuose. Naujojo tyrimo imtis nuspręsta todėl, kad dabartinės DNR sekvenavimo ir analizės technologijos gerokai pažangesnės, nei buvo prieš 20 metų.\n\nKiekviename mėginyje aptiktos somatinės kraujo ląstelių mutacijos, siejamos su būsena, vadinama klonine kraujodara. Tai būklė, dažnėjanti su amžiumi, kuri pasireiškia tam tikrų mutacijų kraujo ląstelėse pagausėjimu, tarsi visos ląstelės būtų vienos klonai. Nors kloninė kraujodara ne visada veda prie kraujo vėžio ar širdies ligų, ryšys tarp šių būklių neabejotinas.\n\nNeramina ir tai, kad astronautų kraujyje identifikuotos mutacijos dažniausiai paveikia genus, kurie atsakingi už auglių formavimąsi slopinančio baltymo gamybą. Be to, kraujyje aptikta daug palaidos mitochondrinės DNR grandžių; jos dažnai siejamos su įvairiais uždegimais. Vidutinis tirtų astronautų amžius – 42 metai. Kloninė kraujodara nustatoma maždaug 2 proc. tokio amžiaus žmonių.\n\nTaigi kelionės į kosmosą, net ir labai trumpos, padidina rimtų sveikatos problemų riziką. Planuojant ilgesnes keliones, arba komercinio kosmoso turizmo sektoriaus plėtrą, reikės atsižvelgti ir į šias rizikas.\n\nTyrimo rezultatai publikuojami „Nature Communications Biology“.",
    "„Nidos Gaiva“ – Aukštais balais poilsiautojų įvertinta kambarių nuoma Nidoje": "Nida – įspūdingo grožio, tačiau gana nedidelis kurortinis miestelis, kuriame kambarių nuoma yra ribota. Tačiau tai nekeičia miesto svečių ir poilsiautojų noro ilsėtis patogiuose, tvarkinguose, jaukiuose, saugiuose kambariuose. Kaip tokius rasti? Praverčia internete paieškoti kitų poilsiautojų įvertinimų ir atsiliepimų. Mes radome vienus populiariausių – poilsio namus „Nidos gaiva“. Tai „Stipriausiųjų Lietuvoje“ įvertinimą pelniusios įmonės siūloma kambarių nuoma Nidoje.\n\nTrumpa poilsio namų „Nidos gaiva“ istorija\n\nŠių poilsio namų įkūrėjas Ričardas Petrikauskas nuomos veiklą pradėjo vykdyti daugiau nei prieš dešimtmetį. Per tą laiką, poilsio namai buvo ne kartą atnaujinti, siekiant svečiams suteikti viską, kas geriausia ir reikalingiausia smagioms atostogoms. Iš pradžių siūlę vien standartinius kambarius, šiandien poilsio namuose galima rinktis iš platesnio asortimento: dvivietį kambarį (su dvigule arba dviem atskiromis lovomis), dvivietį kambarį su balkonu, keturvietį kambarį ar apartamentus (iki penkių asmenų).\n\n„Šiandien jau sąžininga būtų sakyti, kad poilsio namai „Nidos gaiva“ atitinka aukštus poilsiautojų standartus, nes buvo ilgus metus tobulinti atsižvelgiant į lankytojų poreikius bei norus. Jaukūs kambariai, patogūs baldai, puiki atmosfera, kokybiškas poilsis – tai mūsų poilsio namų siekiamybė, kurią stengiamės užtikrinti kiekvienam savo svečiui. Pradėję nuo įprastų kambarių, išvystėme platesnį jų pasirinkimą, kad tiktų tiek poroms, tiek šeimoms ar draugų poilsiui“, – sakė R. Petrikauskas.\n\nPlačios pasirinkimo galimybės\n\nPasak poilsio namų įkūrėjo, per daugybę veiklos metų išryškėjo poilsiautojų poreikiai – vieniems reikia nedidelio kambario pernakvoti, kiti nori erdvių apartamentų. Vieni mėgsta keliauti ir ilsėtis vieni, kiti su šeima ar draugais. Pagal tai poilsio namuose buvo įrengti ir dviviečiai, ir keturviečiai, ir penkiaviečiai kambariai. Poilsiautojai juokauja, kad dėl plačių galimybių rinktis nesunku išsaugoti lojalumą šiems poilsio namams, nes jie visuomet turi ką pasiūlyti – ar atvyksi vienas, bėgdamas nuo šurmulio ir greito miesto tempo, ar su grupele žmonių.\n\nLabiausiai vertinami poilsio namų ypatumai\n\nLankytojų teigimu, labiausiai vertinti reikėtų šių namų patogią lokaciją (vietą), švarą, patogumus ir personalą. Tai esminiai kambarių nuomos Nidoje kriterijai.\n\nPirmiausia, „Nidos gaiva“ yra įsikūrusi vos kelios minutės pėsčiomis iki Kuršių marių ir vos dešimt minučių iki Baltijos jūros – G. D. Kuverto gatvėje, pačiame Nidos centre. Iš čia patogu pasiekti ir Nidos jaukias gatveles, suvenyrų parduotuvėles, kavines ar žymiausius Nidos lankytinus objektus. Tai labai svarbu geroms ir turiningoms atostogoms.\n\nKitas svarbus ypatumas – švara ir tvarka kambariuose. Šilta atmosfera, maloni ir rami aplinka, patogios lovos ir kiti būtiniausi baldai leidžia mėgautis poilsio laiku. Be to, priklausomai nuo to, koks kambario (numerio) tipas bus pasirinktas, jame gali būti privati virtuvė ir privatus vonios kambarys. Visuose kambariuose yra būtiniausios priemonės, reikmenys ir kondicionierius.\n\nPatogumus garantuoja ir nemokama stovėjimo vieta automobiliui, galimybė atvykti su augintiniais, nemokamas belaidis internetas, terasa, kurioje galima skaityti ar ramiai pasimėgauti gaiviais gėrimais karštą vasaros dieną. Tai puikus kambarių nuomos Nidoje variantas, sukurtas kokybiškam poilsiui.\n\nKeliautojus žavi ir atsidavę poilsio namų šeimininkai, kurie visada maloniai ir draugiškai sutinka, pasirūpina visais reikalingais patogumais ir netgi parekomenduoja, ką geriausia aplankyti Nidoje. Tiesa, jie visuomet prašo kambarių nuoma Nidoje pasirūpinti iš anksto – nelaukti populiariausio sezono, kai į Nidą plūsta ne tik poilsiautojai iš Lietuvos, bet ir svečiai iš užsienio. Tuomet gauti tinkantį ir patinkantį kambarį gali būti labai sunku ar netgi neįmanoma. Be to, atlikdami rezervaciją anksčiau, dar galite ir sutaupyti – kambariai būna pigesni, nei juos užsakant paskutinę minutę.\n\nKaip atlikti norimo poilsio namų „Nidos gaiva“ kambario rezervaciją? Telefonu 8 633 12222, el. paštu nidos@gaiva.lt arba užpildžius specialią užklausą (formą) internete – https://www.nidos-gaiva.lt/. Mėgaukitės atostogomis ir poilsiu komfortiškai!\n\nUžsak.",
    "Daviso taurės dvikovos su Egiptu rezultatą išlyginęs R. Berankis džiaugėsi savo žaidimu: „Sužaidžiau gana tvarkingai“": "Geriausio Lietuvos tenisininko pranašumas matėsi jau nuo pirmųjų minučių. 32-ejų R.Berankis laimėjo pirmuosius 3 geimus, o pirmąjį setą rezultatu 6:1 užbaigė per 30 minučių.\n\nAntrajame sete R.Berankis pirmaudamas 2:1 pralaimėjo savo padavimų seriją ir atrodė, kad intriga gali sugrįžti. Visgi 120-oji pasaulio raketė užtikrintai laimėjo 4 geimus paeiliui ir dvikovoje prieš Egiptą rezultatą išlygino – 1:1.\n\n„Mačą iš savo pusės sužaidžiau gana tvarkingai. Kaip visada pradžioje buvo šiek tiek jaudulio, visgi seniai žaidžiau Lietuvoje.\n\nPilna nauja arena, visiems smagu. Aikštėje jaučiausi gerai ir viskas ką norėjau įgyvendinti – įgyvendinau. Gal truputį antrajame sete buvo pakritimas, tačiau to nesureikšminu. Be tokių dalykų nebūna mačų“, – pergalę komentavo R.Berankis.\n\nSekmadienį R.Berankiui teks stoti į dar vieną vienetų mačą, kuriame susitiks su 31-erių Mohamedų Safwatu (ATP-647), kuris pirmoje dvikovoje 1:6, 6:1, 6:2 įveikė 18-metį Edą Butvilą (ATP-1576).\n\n„Pažiūrėjau nepilną setą. Ten per daug žaidimo nebuvo, tiesa pasakius. O vėliau nuėjau ruoštis savo mačui, tad daug komentuoti negaliu. O dabar sėsime prie stalo aptarinėti rytojaus planą“, – apie būsimą varžovą kalbėjo R.Berankis.\n\nTuo tarpu šeštadienis tapo debiutinė diena Šarūnui Kulniui. Treneris kapitono pozicijoje pakeitė 11 metų rinktinei vadovavusį Rimvydą Mugevičių. Š.Kulnys po pirmosios dienos teigė, kad įtampos daugiau buvo stebint pirmąjį mačą.\n\n„Galbūt daug klausimų yra dėl pirmo mačo. Su visa derama pagarba, Ričardo mače jautėsi jo meistriškumas.\n\nAsmeniškai kaip treneriui buvo daug ramiau sėdėti ir žiūrėti, nes akivaizdžiai mažose detalėse matėsi R.Berankio pranašumas. Kamuoliukų greityje, iš taktinės pusės. Tiesiog mėgavausi maču.\n\nKas liečia pirmą mačą, tai žinant kiek patyręs yra M.Safwatas ir kad pirmasis setas klostėsi sąlyginai gerai mums, iškart įspėjome, kad taip toliau nebus.\n\nPamatėme jo meistriškumą, sumažino klaidų skaičių, atsirado stabilumas, atsitraukė šiek tiek ir Edui keli lemiami momentai neišėjo, dėl ko vėliau kažkiek pasimetė.\n\nE.Butvilui reikėjo pradėti galvoti kaip laimėti, kaip žaisti, suminkštėjo žaidimas ir tai buvo labai patogu M.Safwatui, nes Edas nustojo spausti.\n\nSumažėjus greičiui M.Safwatas suprato, kad viskas yra jo rankose. Bet toks mačas į patirtį, negalime sakyti, kad jis blogas ar dar kažkas. Patirtis ir meistriškumas lemiamu momentu padarė savo“, – pirmosios dienos susitikimus pakomentavo Š.Kulnys.\n\nSekmadienis prasidės dvejetų maču, o jame išvysime ir naują veidą. Egiptiečių komandoje kartu su M.Safwatu rungtyniaus Karimas-Mohamedas Maamounas (ATP-972).\n\nE.Butvilo teigimu K.Maamounas galimai yra geresnis tenisininkas už Amrą Elsayedą. Pasak komandos kapitono taip teigti negalima, tačiau sekmadienio varžovas treniruotėse atrodė geriau už savo komandos draugą.\n\n„Sunku vertinti. Matėme kaip M.Safwatas išėjo į pirmąjį setą. Situacija, žiūrovai, atmosfera, dvejetai – labai sunku sakyti, kad jis kažkuo geresnis.\n\nTaip, treniruotėse kiek matėme, jis atrodo kiek stabilesnis. Tačiau treniruotės yra treniruotės, varžybose visai kita atmosfera. Dabar pasakyti, kad jis žymiai geresnis būtų didelė klaida“, – teigė Š.Kulnys.\n\nBe Daviso taurės, jokiame kitame vyrų teniso turnyre treneris negali būti korte ir padėti savo auklėtiniams. Paklaustas, kas pasikeičia būnant aikštelėje, treneris iš pradžių pajuokavo, kad viskas vyksta arčiau.\n\n„Kai esi žiūrovas tu matai kas vyksta, o iš čia nelabai. Tai pradedi fokusuotis į tam tikras detales ir tas matymas kaip trenerio susiaurėja.\n\nKai esi žiūrovas, tu atsipalaidavęs žiūri ir visa tai yra kitaip. Dabar reikia žiūrėti ir analizuoti tam tikras detales. Šiandien iš esmės nieko nemačiau kas dėjosi aplinkui“, – kalbėjo Š.Kulnys.",
    "Įvertinimai lietuviams: žvėris JV ir du rinktinę įkvėpę X faktoriai": "Jonui Valančiūnui nedaug trūko iki dar vieno dešimtuko, o prasčiausiai įvertinti Martynas Echodas, Lukas Lekavičius ir Mindaugas Kuzminskas.\n\nNuotr.: FIBA\n\nNuotr.: FIBA\n\nNuotr.: FIBA\n\nNuotr.: FIBA\n\nNuotr.: FIBA\n\nLietuvos rinktinė įšoko į Europos čempionato atkrintamųjų traukinį. Paskutinėje B grupės dvikovoje Kazio Maksvyčio auklėtiniai gana nesunkiai įveikė Bosniją ir Hercegoviną 87:70.\n\nFotogalerija Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA Nuotr.: FIBA\n\nPo itin rezultatyvaus pirmojo kėlinio (28:28), lietuviai pabėgo antrajame ketvirtyje, o po ilgosios pertraukos turėjo susikrovę ir 22 taškų pranašumą.\n\nNet 5 žaidėjai Lietuvos rinktinėje pelnė daugiau nei 10 taškų, o rezultatyviausiai žaidė Marius Grigonis, surinkęs 16 taškų.\n\nBosnių gretose dar vieną puikų pasirodymą surengė Džananas Musa, pelnęs 22 taškus. Jusufas Nurkičius pridėjo 15.\n\nTinklalapio BasketNews žurnalistas Augustas Šuliauskas įvertino individualų Lietuvos rinktinės žaidėjų pasirodymą paskutinėse grupių etapo rungtynėse.\n\nNuotr. FIBA\n\nJonas Valančiūnas – 9,5 balo\n\n33 min., 13 tšk. (4/7 dvit., 5/6 baud.), 15 atk. kam., 5 rez. perd., 31 naud. balų.\n\nPikinė JV forma. Jonas dominuoja trečiose rungtynėse iš eilės, o šį kartą jam prireikė vos 7 metimų iš žaidimo, kad surinktų 31 naudingumo balą. Po krepšiais karaliavęs vidurio puolėjas sunkiai pradėjo rungtynes, o per jį bosnių puolimas surinko 10 taškų. Bet vėliau Kazys Maksvytis pakeitė gynybinę sistemą ir Valančiūnas patikimai saugojo metimus iš baudos aikštelės, o puolime jėga pranokdavo silpnesnius oponentus. Kaip ir prieš vokiečius, Jonas atliko 5 rezultatyvius perdavimus, smagiai skirstęs kamuolį kertantiems ar laisviems komandos draugams.\n\nNuotr. FIBA\n\nArnas Butkevičius – 9 balai\n\n25 min., 13 tšk. (1/1 dvit., 3/6 trit., 2/2 baud.), 2 atk. kam., 12 naud. balų.\n\nArnas Butkevičius mus ne tik apdovanojo fantastišku dėjimu, bet ir pirmą kartą čempionate perlipo 10 taškų ribą. Puolėjas 2 kartus nubaudė už varžovų gynybinę riziką ties juo ir vėliau pataikė tritaškį, kuomet rinktinės atakai buvo likusi 1 sekundė. Jam ir vėl buvo patikėta geriausio varžovų žaidėjo gynyba, o joje Arnas klydo retai. Butkevičius užsitarnavo didžiulį vaidmenį komandoje ir smagu, kad į atkrintamąsias Butkevičius keliaus kupinas pasitikėjimo savo metimu.\n\nNuotr. FIBA\n\nIgnas Brazdeikis – 9 balai\n\n22 min., 13 tšk. (5/7 dvit., 1/5 trit.), 3 rez. perd., 10 naud. balų.\n\nRungtynių žaidėjas EFF 30 Jonas Valančiūnas Taškai 13 Taiklumas 4-7 Atkovoti kamuoliai 15 Rezultatyvūs perdavimai 5\n\nAtrodo, kad šitam vaikinui pasitikėjimo savo jėgomis niekada nepristigs. Prieš vokiečius pataikęs 4 metimus iš 14, o prieš vengrus 1 iš 7, Ignas susikaupė lemiamam mačui ir buvo svarbiausias pagrindinio spurto antrajame kėlinyje dalyvis. Dar kartą įsitikinome, kad jo prasiveržimams lygių Lietuvos rinktinėje nėra. Tai galėjo būti ir 10 balų pasirodymas, jei ne keli nesėkmingi paskutiniai bandymai pelnyti taškus, kuomet rungtynių likimas jau buvo nuspręstas.\n\nNuotr. FIBA\n\nDomantas Sabonis – 8,5 balo\n\n28 min., 12 tšk. (3/5 dvit., 0/3 trit., 6/8 baud.), 6 atk. kam., 4 rez. perd., 16 naud. balų.\n\nKaip ir JV, Sabonis dominavo baudos aikštelėje. Bosniai tiesiog neturėjo pakankamai stipraus kūno prieš Domą, o Miralemas Halilovičius dar ir leido jam pastoviai suktis į stipriąją kairę ranką. Kuomet bosniai padėdavo nuo artimiausio žmogaus, Sabonis greitai nuskaitydavo situacijas ir atliko rezultatyvius perdavimus. Smagu matyti Domą bandantį laimę iš toli, bet šį kartą du bandymai skriejo pro šalį, kuomet trečiąjį metimą jį privertė atlikti vėlyvas Grigonio perdavimas likus vos sekundei iki atakos pabaigos.\n\nNuotr. Žygimantas Gedvila/BNS\n\nMarius Grigonis – 8 balai\n\n23 min., 16 tšk. (1/1 dvit., 4/6 trit., 2/2 baud.), 6 atk. kam., 4 kl., 18 naud. balų.\n\nMariaus žaidimas išgelbėjo lietuvius nuo bosnių spurto jau pirmajame rungtynių kėlinyje. Grigonis 14 taškų surinko per pirmąsias 20 minučių, tritaškiais bausdamas bosnius už užtvarų nukirtinėjimus per apačią ar pavėluotai iškeltas rankas. Taip pat patiko jo kibi gynyba, o pažymį sumažino tik prastai sužaista antroji rungtynių pusė. Prieš aktyvią bosnių gynyba pikenrolų metu Grigonis per ilgai užlaikydavo kamuolį, o tai leido bosniams kelis kartus nubėgti į greitas atakas.\n\nNuotr. FIBA\n\nRokas Jokubaitis – 7 balai\n\n30 min., 9 tšk. (2/5 dvit., 1/3 trit., 2/2 baud.), 4 rez. perd., 4 kl., 7 naud. balai.\n\nPo klaidos pirmoje atakoje, vėliau Rokas protingai vadovavo rinktinės atakoms – Lietuvos rinktinė su Jokubaičiu aikštėje pelnė net 31 tašku daugiau už varžovus. Bosnijos ir Hercegovinos gynyba leido Jokubaičiui lengvai nardyti link krepšio, o savo progas jis pavertė taškais, kuomet veržėsi į kairę pusę. Patiko ir įžaidėjo greiti perdavimai prieš bosnių step-outą, o pažymys galėjo būti ir dar aukštesnis, jei ne 4 padarytos klaidos.\n\nNuotr. FIBA\n\nRokas Giedraitis – 5 balai\n\n10 min., 5 tšk. (1/2 dvit., 1/1 trit., 4/5 baud.), 1 atk. kam., 1 rez. perd., 6 naud. balai.\n\nRokas pataikė vos antrąjį tritaškį šiame čempionate, o jo pasitikėjimo stygius – akivaizdus. Giedraitis dvejoja net gavęs kamuolį atakuoti iš statinės padėties arba po derinio, skirto jam. Per 10 žaistų minučių jis gynyboje kelis kartus pralaimėjo kovą dėl neužvaldytų kamuolių, kurie vėliau kainavo Lietuvai 5 taškus.\n\nNuotr. Lukas Balandis/BNS\n\nMindaugas Kuzminskas – 4,5 balo\n\n10 min., 5 tšk. (0/1 dvit., 1/1 trit., 2/2 baud.), 1 atk. kam., 4 naud. balai. Visi žinome, kad Mindaugas yra toks žaidėjas, kurio pasirodymas smarkiai priklauso nuo pirmojo metimo sėkmės. Šiandien lengvų taškų jam pelnyti nepavyko, o gynyboje kelis kartus teko pripažinti stipresnių varžovų pranašumą. Po vienos minutės pertraukėlės bosnių treneris nubraižė tokį derinį, kuriame Kenanas Kamenjašas užklupo nepasiruošusį Kuzią ir pelnė 2 taškus, o paties Mindaugo taiklus tritaškis buvo nieko nelemiantis paskutinis mačo metimas. Nuotr. FIBA\n\nLukas Lekavičius – 4 balai\n\n10 min., 1 tšk. (0/0 dvit., 0/1 trit., 1/1 baud.), 1 rez. perd., 0 naud. balų.\n\nNiekuo neišsiskiriantis Luko pasirodymas. Per 10 minučių jis pasižymėjo nepavykusiu bandymu individualiai užbaigti sustojusią ataką, gera 2 prieš 2 gynyba besivaikant Robersoną ir nepastebėjimu besibaigiančio atakos laiko. Dėl to Lekavičius buvo priverstas išmesti savo vienintelį metimą iš labai toli. Jo įtaką šioms rungtynėms puikiai atspindi +|- rodiklis, kuris buvo -13, kuomet Lietuva laimėjo 17 taškų persvara.\n\nNuotr. FIBA\n\nMartynas Echodas – 3 balai\n\n9 min., 0 tšk. (0/2 dvit.), 2 atk. kam., 1 rez. perd., 0 naud. balų.\n\nEchodas ir vėl suteikė kelias minutes poilsio tiek JV, tiek Saboniui, bet tai tebuvo vienintelis teigiamas Martyno pasirodymo aspektas. Jis kelis kartus per minkštai ir per lėtai bandė užbaigti komandos draugų sukurtas progas po krepšiu, o gynyboje jam kartą teko pripažinti varžovo jėgą ir praleisti 2 taškus.",
    "Krepšinio šalis: Europos čempionatą stebėjo daugiau nei pusė Lietuvos": "Nuotr.: FIBA\n\nNors Lietuvos rinktinei Europos krepšinio čempionatas baigėsi gana greitai, šalies gyventojai įrodė, kad šiai sporto šakai jaučia didžiulę aistrą. Oficiali čempionato transliuotoja Lietuvoje, TV3 žiniasklaidos grupė, skaičiuoja, kad turnyro kovas šiais metais pasižiūrėjo beveik 60 proc. šalies gyventojų, o krepšinio fanai transliacijų savo ekranuose neišjungė net ir tuomet, kai lietuviai iš čempionato iškrito.\n\nŠiemet Europos krepšinio čempionato rungtynių transliacijas per TV3 grupės kanalus iš viso pasižiūrėjo 1,53 mln. žmonių. Kitaip tariant, čempionatą stebėjo daugiau nei pusė – 56,7 proc. Lietuvos gyventojų.\n\n„Akivaizdu, kad lietuvių meilė krepšiniui tik stiprėja. Žiūrovai gausiai rungtynes stebėjo net ir tada, kai iš čempionato iškrito Lietuva, – teigia TV3 generalinė direktorė Laura Blaževičiūtė. – Tai rodo, kad gyventojai šia sporto šaka domisi ir toliau, o kovas stebi ne tik dėl patriotiškumo. Prisitaikydami prie visų amžiaus kategorijų žiūrovų poreikių, Europos čempionato kovas siūlėme stebėti ir televizijoje, ir internete. Aukšti žiūrimumo rodikliai rodo, kad šis sprendimas pasiteisino.“\n\nVisas čempionato kovas buvo galima stebėti ir internete. Virtualioje erdvėje krepšinį pasižiūrėjo beveik 300 tūkst. žmonių, o peržiūrų suskaičiuota net 1,17 mln.\n\nGeriausi rodikliai užfiksuoti per lemiamą Lietuvos ir Ispanijos rinktinių akistatą aštuntfinalyje. Beveik 670 tūkst. žmonių per TV3 stebėjo, kaip lietuviai stebuklingai išplėšė pratęsimą, bet jo metu neatsilaikė prieš varžovų puolimo lyderius.\n\nTiesa, tai, kad Lietuvos rinktinė po skaudaus pralaimėjimo ispanams – būsimiems Senojo žemyno čempionams – iškrito iš čempionato, reitingų pernelyg nenusmukdė. Ryškiausių Europos krepšinio žvaigždžių žaidimą toliau stebėjo beveik 1 mln. žiūrovų. Tai liudija, kad gyventojai domisi aukšto lygio krepšiniu.\n\nKiekvieną dieną čempionato rungtynes įsijungdavo vidutiniškai po 621 tūkst. žmonių – daugiau nei 2017-aisiais, kai toks turnyras vyko paskutinį kartą.\n\nFinalo rungtynes, kuriose Ispanija triumfavo prieš Prancūziją, per televiziją stebėjo kone pusė milijono žiūrovų, o internete – dar 21,6 tūkst. žmonių."
}