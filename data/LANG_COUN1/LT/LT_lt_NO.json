{
    "Norvegijos policija sulaikė dar du įtariamuosius dėl aukų pareikalavusių šaudynių Osle": "Norvegijos policija pirmadienį pranešė, kad suėmė du įtariamojo dėl birželio mėnesį įvykusių šaudynių, pareikalavusių dviejų gyvybių netoli gėjų baro Oslo centre, galimus bendrininkus.\n\nSekmadienį Osle buvo suimti du įtariamieji, įtariami „bendrininkavimu vykdant teroro aktą“, sakoma Oslo policijos pranešime.\n\nVienas jų – į penktą dešimtį metų įžengęs somalietis, kitas – į ketvirtą dešimtį metų įžengęs norvegas. Abu jie žinomi policijai.\n\nĮtariamųjų tapatybės neskelbiamos.\n\nVienas vyras birželio 25 dienos paryčiais ėmė šaudyti netoli Oslo centre įsikūrusio gėjų baro vykstant su miesto „Pride“ paradu susijusioms iškilmėms.\n\nPer šaudymą žuvo du vyrai (54 ir 60 metų amžiaus), o dar 21 žmogus buvo sužeistas.\n\nIškart po incidento policija suėmė iraniečių kilmės Norvegijos pilietį 43 metų Zaniarą Matapourą dėl įtarimų įvykdžius ataką.\n\nPo naujų areštų su išpuoliu galimai susijusių asmenų skaičius išaugo iki keturių, nes praėjusią savaitę Norvegijos policija paskelbė ieškanti dar vieno su šaudymu susijusio įtariamojo.\n\nPenktadienį Oslo policija paskelbė, kad išdavė tarptautinį arešto orderį Arfanui Qadeerui Bhatti, anksčiau teistam 45 metų islamistui, kuris taip pat įtariamas „bendrininkavimu vykdant teroro aktą“.\n\n„Policija vis dar mano, kad Bhatti yra Pakistane“ – šalyje, su kuria Norvegija nėra sudariusi ekstradicijos susitarimo, pirmadienį pranešė policija.\n\n„Siekdami užtikrinti kuo geresnį bendradarbiavimą su Pakistano valdžios institucijomis, prieš kurį laiką Pakistane lankėsi Oslo policijos pareigūnai“, – priduriama pranešime.\n\nPasak policijos, ji dar nėra tiesiogiai susisiekusi su A. Q. Bhatti, tačiau kalbėjosi su jo advokatu norvegu Sveinu Holdenu. Policija mano, kad teismo procesas Pakistane užtruks.",
    "Kelionė į Norvegiją šeimai įsimins visam gyvenimui: atvykę į nakvynės vietą pasijutome beviltiškai": "Planas visiems atvejams\n\n„Kelionę planuoti pradėjome jau gruodžio mėnesį. Labai norėjome kur nors nuvykti. „YouTube“ žiūrėjome daug kelionių vaizdo įrašų ir Norvegija mums labai patiko. Pagalvojome, kodėl gi nepabandžius“, – sako Karina. – Nesvarbu, ar žiema, ar ruduo, visada kur nors važiuojame. Šį kartą norėjome patirti nuotykių.“ Todėl tėvai nebijojo į kelionę pasiimti savo vaikų, kurie jau seniai įpratę keliauti po Baltijos šalis.\n\nKarina sako, kad kelionę planavo ilgai ir kruopščiai: „Reikėjo apie viską pagalvoti, ypač todėl, kad keliavome su vaikais. Svarbu būti pasiruošus bet kokiai situacijai. Norvegijoje orai permainingi, todėl įsigijome drabužių ir avalynės, kurie tinka ir saulėtoms dienoms, ir lietingiems bei vėsiems vakarams. Labai svarbu patogi avalynė – Norvegijoje teko daug vaikščioti ir lipti, o tai nėra lengva. Be gerų batų nebūtume galėję mėgautis kelione“, – pabrėžia Karina.",
    "Norvegijos teisėja: aukšti etiniai standartai ir sąžiningumas – svarbiausios teisėjo savybės": "– Kaip pasirinkote teisėjos karjerą?\n\n– Vaikystėje norėjau būti veterinarijos gydytoja, bet vienas puikus mokytojas vidurinėje mokykloje man parodė, kad ir teisė gali būti įdomus dalykas. Taigi, pasirinkusi ir baigusi teisės studijas, trumpai dirbau advokate, vėliau tapau pavaduojančia teisėja. Pamačiusi, koks sudėtingas ir naudingas šis darbas, supratau, kad ilgalaikėje perspektyvoje teisėjos karjera man būtų įdomi. Tad kelerius metus dirbau Aukščiausiojo Teismo tarnautoja, kol tame teisme tapau vyriausiojo sekretoriaus pavaduotoja. Dar po kelerių metų pasigedau dinamikos teismo salėje ir pradėjau dirbti teisėja Oslo apeliaciniame teisme. Po septynerių metų, 2017 m., grįžau dirbti į Aukščiausiąjį Teismą jau kaip teisėja.\n\n– Kokia yra teisėjų skyrimo procedūra Norvegijoje?\n\n– Apie visas laisvas teisėjų vietas skelbiama viešai. Pateiktas kandidatų į pareigas paraiškas peržiūri nepriklausoma Teisėjų skyrimo taryba (toliau – ir Taryba) . Prieš rekomenduodama Teisingumo ministerijai, jos nuomone, geriausius kandidatus, Teisėjų skyrimo taryba kalbasi su kandidatais. Teisingumo ministerija paprastai vadovaujasi rekomendacijomis ir teikia kandidatą patvirtinti Karaliui Valstybės taryboje , kuri jį paskiria oficialiai. Jei nutiktų taip, kad ministerija norėtų paskirti asmenį, kurio Taryba nerekomenduoja, toks atvejis turėtų būti grąžintas Tarybai svarstyti iš naujo.\n\nNorvegijoje teisėjais tapti norintys asmenys privalo turėti platų profesinį teisinį išsilavinimą ir pakankamai darbinės patirties. Į darbą priimami teisėjai yra patyrę įvairių sričių teisininkai, nes nėra vidinės teisėjų karjeros (teisėjų atrankos ir vertinimo) sistemos.\n\nTeisėjai skiriami visam gyvenimui (neterminuotai), tačiau jie išeina į pensiją sulaukę įstatymų nustatyto pensinio amžiaus, t. y. 70 metų. Siekiant užtikrinti teismų nepriklausomumą, Norvegijos Konstitucijoje yra įtvirtintos formalios rašytinės nuostatos, garantuojančios teisėjo imunitetą (aut. past. – Lietuvoje galiojančios teisėjo imuniteto sąvokos apibrėžtį žr. Lietuvos Respublikos teismų įstatymo 47 str.).\n\n– Kokios asmeninės savybės reikalingos teisėjui, kad jis galėtų tinkamai atlikti pareigas?\n\n– Siekdama užtikrinti skaidrumą ir kokybę, Teisėjų skyrimo taryba yra paskelbusi pretendentų į teisėjus atrankos ir teisėjų skyrimo kriterijų rašytines rekomendacijas. Aukšti etiniai standartai ir sąžiningumas – svarbiausios teisėjo savybės, kurių reikia siekiant užtikrinti, kad teisėjas veiktų nepriklausomai. Manau, kad tai yra pagrindiniai dalykai kiekvienam teisėjo pareigas atliekančiam asmeniui. Kitos itin svarbios būdo ir pažintinės savybės yra gebėjimas pagarbiai elgtis su kolegomis ir proceso šalimis, taip pat gebėjimas efektyviai ir kruopščiai dirbti, siekti naujų žinių ir nepamiršti vadovautis sveiku protu.\n\n– Gal galėtumėte daugiau papasakoti apie Norvegijos teismų sistemą?\n\n– Aukščiausia Norvegijos teismų institucija yra Aukščiausiasis Teismas, nagrinėjantis visas – konstitucines, administracines, civilines, baudžiamąsias – bylas, išskyrus kaltės klausimą. Įsteigti šeši apeliaciniai teismai, turintys tokią pat plačią kompetenciją kaip ir Aukščiausiasis Teismas ir galintys vertinti kaltės klausimą. Praėjusiais metais baigus struktūrinę reformą Norvegijoje yra 23 apylinkių teismai, kurių biurai yra 59 vietose, ir 19 žemės konsolidacijos teismų su 30 biurų, sprendžiančių nekilnojamojo turto klausimus. Atsižvelgiant į tai, kad Norvegijoje gyvena apie 5,4 mln. gyventojų, yra puikios galimybės kreiptis į teismą.\n\nNorvegijos teismuose yra apie 670 teisėjų , 170 teisėjų padėjėjų ir 1 050 darbuotojų, o Norvegijos teismų administracijoje (toliau – ir Administracija) dirba 150 darbuotojų.\n\n– Kalbėdami apie teismus savo šalyje paprastai neišvengiame nepriklausomumo temos. Koks šios temos aktualumas Norvegijoje?\n\n– Norvegijos teismų administracija buvo įkurta siekiant teismų savarankiškumo: 2002 m. ji perėmė iš Teisingumo ministerijos atsakomybę už centrinį teismų administravimą. Pagrindinis tikslas buvo užtikrinti ir plėtoti teismų nepriklausomumą. Tai pasirodė esąs geras sprendimas, nes teismai atsiribojo nuo kitų valstybės valdymo sričių.\n\nAdministracija leidžia teismams patiems spręsti iškilusias problemas ir suteikia būtiną pagalbą teisėjams ir darbuotojams, kad jie galėtų efektyviai ir kokybiškai atlikti savo pareigas.\n\nCecilė Østensen Berglund © TEISMAI.LT\n\nAdministracija ir teismai savo finansinius išteklius gauna iš nacionalinio biudžeto, dėl kurio sprendžia Parlamentas, remdamasis Teisingumo ministerijos siūlymu. Norvegijos teismų administracija paskirsto išteklius teismams, išskyrus Aukščiausiąjį Teismą. Aukščiausiasis Teismas turi savo atskirą biudžetą, užtikrinantį nepriklausomumą ne tik nuo kitų vyriausybinių padalinių, bet ir nuo pačios Administracijos.\n\n2022 m. Norvegijos teismų administracijos ir žemesnės instancijos teismų biudžetas yra 3 008 426 000 NOK (beveik 300 mln. Eur), o Aukščiausiojo Teismo biudžetas šiemet siekia 132 916 000 NOK (beveik 13 mln. Eur).\n\n– Gal galite plačiau papasakoti apie teismų savivaldos institucijų struktūrą ir funkcijas?\n\n– Norvegijos teismų administracijai vadovauja kadencijomis pareigas einantis direktorius, o ją valdo Teismų administracijos valdyba (toliau – ir Valdyba) , kurią sudaro devyni nariai: Vyriausybės skiriami keturi teisėjai iš skirtingų teismų instancijų (iš jų vienas teisėjas iš žemės konsolidacijos teismo), vienas atstovas iš kitų teismuose paskirtų asmenų, du teisininkai ir du Norvegijos parlamento renkami nariai.\n\nVyriausybė iškelia Valdybos pirmininko, kuris paprastai yra Aukščiausiojo Teismo teisėjas, kandidatūrą. Paskyrimas ir rinkimai vyksta ketverių metų laikotarpiui, suteikiant teisę būti iš naujo paskirtam arba perrinktam vienam laikotarpiui.\n\nKaip jau minėta, Norvegijoje veikia nepriklausoma Teisėjų skyrimo taryba, kuri daugiausia užsiima teisėjų skyrimo procedūra. Norvegijos teismų administracija atlieka Teisėjų skyrimo tarybos sekretoriato pareigas.\n\nVisų Norvegijos teisėjų drausmines bylas nagrinėja nepriklausomas Teisėjų priežiūros komitetas. Komitetas gali skirti drausmines nuobaudas, kai teisėjas „tyčia ar dėl neatsargumo pažeidžia einamoms pareigoms privalomus įsipareigojimus arba kitaip elgiasi pažeisdamas teisėjui prideramą elgesį“. Pagrindinė šio komiteto veiklos sritis yra teisėjų elgesys, susijęs su bylomis, paprastai su pasirengimu joms, teismo posėdžiais ar sprendimų rašymu. Tačiau jis taip pat gali reaguoti, jei teisėjas net ir ne darbo metu savo poelgiu pažeidžia Teisėjų etikos kodeksą.\n\nPriežiūros komitetą sudaro šeši nariai: du teisėjai iš pirmosios instancijos teismų, vienas – iš žemės konsolidacijos teismo, du visuomenės atstovai ir vienas teisininkas. Šiuo metu įgaliojimai skirti Priežiūros komiteto narius priklauso Vyriausybei, o sekretoriato funkcijas atlieka Norvegijos teismų administracija.\n\n– Atrodo, kad teismų savivalda puikiai veikia. Ar jos veikloje kyla problemų, iššūkių? Kokie jie?\n\n– Teisėjų skyrimo tarybą ir Priežiūros komitetą nurodžiau kaip nepriklausomus – tokie jie ir yra darbo ir rekomendacijų atžvilgiu. Tačiau susirūpinimą dėl šių dviejų institucijų kelia tai, kad narius skiria vykdomoji valdžia. Nors tokia padėtis yra daugelyje šalių, prieš kelerius metus teismų nepriklausomumą nagrinėjusi Teismų komisija (aut. past. – teismų veiklos monitoringą atliekanti institucija) pasiūlė tam tikrų pataisų.\n\nJei pataisos bus atliktos, Norvegijos teismų administracija, Norvegijos teisėjų asociacija ir Norvegijos advokatų asociacija turės didesnę įtaką paskyrimo procedūrai. Komisija rekomenduoja, kad Administracija, pasikonsultavusi su Teisėjų asociacija, skirtų teisėjus, o Norvegijos advokatų asociacijos teikimu būtų paskirtas bent vienas iš teisininkų (advokatų).\n\nTeismų komisija savo 2020 m. išvadose išreiškė apgailestavimą, kad teisėjų drausmės instituciją skiria vykdomoji valdžia nedalyvaujant teismams ar kitoms teisminėms institucijoms. Komisija laikėsi nuomonės, kad įgaliojimai turėtų būti perduoti Norvegijos teismų administracijos valdybai.\n\n– Kokį vaidmenį šalies teismų sistemoje atlieka šalies politikai?\n\n– Kasdieniame teismo darbe politikai jokio tiesioginio vaidmens neatlieka.\n\nKaip ir daugelyje šalių, mūsų valstybėje įstatymus priima Parlamentas, o teisėjus skiria Vyriausybė. Ir, kaip minėta, tiek Vyriausybė, tiek Parlamentas turi savo žodį, kai kalbama apie teismų ir Norvegijos teismų administracijos finansavimą.\n\nTeismai, aiškindami įstatymus, vadovaujasi ir parengiamuoju darbu (aut. past. – aiškinamuoju raštu). Tarkime, priimant baudžiamąsias nuostatas, neretai parengiamajame darbe pateikiami nuosprendžių skyrimo pavyzdžiai, kuriais turi vadovautis teismai.\n\nKalbant apie Nacionalinės teismų administracijos valdybą reikėtų pasakyti, kad Vyriausybė turi teisę tam tikrais būdais duoti valdybai nurodymus. Tačiau taip niekada nebuvo nutikę, ir Teismų komisija pasiūlė šias nuostatas panaikinti.\n\n– Kokios bylos šiuo metu dažniausiai pasitaiko Norvegijoje? Ar galėtumėte paminėti įsimintiniausią bylą?\n\n– Norvegijoje yra įvairių civilinių ir baudžiamųjų bylų, todėl teisėjų darbas yra įdomus: mes, visi teisėjai, esame plataus profilio, sprendžiame visų rūšių bylas, nesvarbu, ar dirbame apylinkės teisme, ar apeliaciniame, ar Aukščiausiajame Teisme.\n\nNeabejotinai įsimintiniausia yra 2020 m. klimato byla, susijusi su karališkojo dekreto išduoti gamybos licencijas Norvegijos kontinentiniame šelfe pietinėje ir pietrytinėje Barenco jūros dalyje galiojimu. Vienas esminių bylos klausimų: ar tai buvo suderinama su Konstitucijos 112 straipsniu dėl teisės į sveiką aplinką? Bylą nagrinėjo net 15 iš 20 Aukščiausiojo Teismo teisėjų. Apeliacinis skundas dėl valstybei palankaus apeliacinio teismo sprendimo buvo atmestas 11 balsų prieš 4. Dauguma (vienuolika teisėjų) nustatė, kad nebuvo padaryta procedūrinių klaidų ir kad galimos klaidos bet kokiomis aplinkybėmis neturėjo įtakos karališkajam dekretui.\n\nKeturių teisėjų mažuma nustatė, kad 2013 m. atveriant gamybai Barenco jūros pietrytinę dalį buvo padaryta procedūrinių klaidų, nes galimos būsimos pasaulinės klimato emisijos nebuvo įtrauktos į poveikio aplinkai vertinimą, sudarantį šio leidimo pagrindą. Mažumos nuomone, tai turėjo reikšti, kad gamybos licencijos dėl Barenco jūros pietrytinės dalies klausimas turi būti svarstomas iš naujo, remiantis nauju poveikio aplinkai vertinimu.\n\n– Kaip apie teismų sprendimus Jūsų šalyje informuojama visuomenė?\n\n– Visi Aukščiausiojo Teismo sprendimai – tiek santrauka, tiek visas sprendimas – skelbiami teismo interneto svetainėje www.hoyesterett.no (informaciją ir nuosprendžius taip pat galima rasti ir anglų kalba). Be to, ta pati informacija elektroniniu paštu siunčiama žiniasklaidai ir nemažam skaičiui teisėjų, kurie yra užsiregistravę gauti naujienas. Specializuotoje svetainėje www.Rett24.no (tai reiškia teisė24) rašoma apie visų lygių sprendimus ir ją dažnai cituoja nacionaliniai laikraščiai. Mano nuomone, visuomenė Norvegijoje yra gerai informuota apie teismų sprendimus.\n\n– COVID-19 pandemija lėmė tam tikrus apribojimus ir pokyčius daugelio institucijų darbo procese visose šalyse, paskatindama plačiau naudotis informacinėmis technologijomis. Ar galėtumėte papasakoti apie naujoves ir pokyčius, taikomus Norvegijos teismuose? Kokia Jūsų patirtis?\n\n– Pandemija lėmė milžinišką Norvegijos teismų technologinės raidos šuolį. Daugeliu atvejų tvarkydami dokumentus teismai pateko į skaitmeninį pasaulį. Popieriaus atsisakymas reiškia galimybę dirbti iš bet kur, suteikiant teismams, turintiems keletą biurų, galimybę dirbti su vieni kitų bylomis ir prireikus dirbti iš namų. Daugelis darbuotojų dabar kelias dienas per savaitę dirba nuotoliniu būdu. Be to, galimybė apklausti liudytojus nuotoliniu būdu padarė procesą veiksmingesnį ir švelnesnį bylos dalyviams. Kitas svarbus aspektas susijęs su internetu atliekamu vertimu. Kadangi teismų biurų geografija labai plati, vertimas internetu suteikia galimybę bet kurioje vietoje pasitelkti geriausius vertėjus, o tai – efektyvus, laiką taupantis ir pigesnis būdas, nei samdyti vertėjus, kurie atvyksta gyvai dalyvauti teismo posėdžiuose.\n\n– Ko palinkėtumėte Lietuvos teismų bendruomenei?\n\n– Lietuva ir Norvegija bendradarbiauja daugelyje sričių, įskaitant teismų sistemą. Tikiuosi, kad tai tęsis ir kad galėsime pasinaudoti šalių patirties įvairove. Neramiais Europai laikais nuoširdžiai linkiu, kad Lietuvos teismų bendruomenė gebėtų apsaugoti savo nepriklausomumą ir galėtų vykdyti funkcijas be neteisėtos įtakos.",
    "Norvegiją aplankiusi lietuvė: svarbiausia tinkama avalynė ir stora piniginė": "Garsioji Sakyklos uola\n\n\n\n„Kelionės datą žinojome labai ilgą laiką, tačiau ypatingo pasiruošimo jai nebuvo. Išsiaiškinome, jog šalia miesto Stavangerio, į kurį vykome, yra garsiai visų vadinama viena iš įspūdingiausių pasaulio vietų – stati uola Preikestolen arba Sakyklos uola, esanti virš fjordo Lysefjorden. Būtent šio slėnio vaizdas ir atsiveria esant viršuje, maždaug 600 metrų aukštyje“, – pasakoja S. Versockienė.\n\nNors pora laikėsi rekomendacijų ir leidosi į žygį šiltuoju sezono metu, nemalonių netikėtumų išvengti nepavyko.\n\n„Turiu pripažinti, kad perskaičiau bent kelis straipsnius internete, kaip pasiruošti būtent šiam žygiui. Teorija sakė, jog svarbiausia apsirūpinti vandeniu ir neperšlampama avalyne, o vėliau praktika tai tikrai patvirtino. Buvau pasiruošusi vidutinio sunkumo žygiui, bet situaciją labai apsunkino prasidėjęs lietus, tad sakyčiau, kad šlapi akmenys, kuriais reikėjo lipti, buvo vienas didžiausių iššūkių“, – patirtimi dalijasi S. Versockienė.\n\nKaip sako pašnekovė, kelionė į Preikestoleną pirmyn ir atgal užtrunka apie 4-5 valandas, ir čia laukia nemenki iššūkiai.\n\n„Kitas dalykas – oro kaita. Viename kilometre švietė saulė, kitame pylė lietus, trečiame prisidėjo dar ir stiprus vėjas. Bet psichologiniam iššūkiui, kurį patyriau viršuje, neprilygo niekas. Turiu gan didelę aukščio baimę. Žinau, galbūt tokiu atveju nereikėtų lipti ant uolų, bet tai buvo iššūkis. Stiprus vėjas, slidi danga ir žvilgsnis žemyn truputį išmušė iš vėžių, bet susitarus su savimi, pavyko pasigrožėti tikrai nuostabiais vaizdais“, – prisimena ji.\n\n© Asmeninis albumas\n\nTeks paploninti piniginę\n\n\n\nLikusią kelionės dalį pora praleido Stavangerio mieste. Gyveno miesto centre esančiame bute, kuriame dvi nakvynės kainavo beveik 300 eurų.\n\n„Tiek maistas, tiek viešasis transportas – brangesnis, nei pas mus Lietuvoje. Esu gan daug keliavusi ir galiu drąsiai teigti, kad Norvegija yra viena brangiausių mano aplankytų šalių. Net norint prasimaitinti tik prekybos centro maistu, jūsų kišenė tikrai tą pajaus“, – kalba S. Versockienė.\n\nNe paslaptis, kad Norvegija garsėja aukštu pragyvenimo lygiu. Internete gausu patarimų, kaip sutaupyti esant šioje šalyje: vengti benzininių automobilių, pamiršti viešbučius, netgi pasislėpti transporto priemonėje, kad nereikėtų mokėti už bilietą.\n\nTiesa, pašnekovė priduria, kad skrydžių bilietų kainos į šią šalį išties padorios. Dviem žmonėms bilietai į abi puses kainavo vos 100 eurų. Ir tai nebuvo atsitiktinumas: kitomis datomis kainos nesikeičia.\n\n© Asmeninis albumas\n\nBūtina pasivaikščioti ir mieste\n\n\n\nTurintiems vos kelias dienas kelionei po Norvegiją, mergina pataria būtinai aplankyti norvegišką senamiestį. Jo išskirtinumas – mediniai namai ir siauros gatvelės.\n\nStavangerio mieste stovi seniausia šalies katedra, taip pat trys kardai – įspūdingo dydžio atminimo paminklas.\n\n„Be viso to, patariu tiesiog vaikščioti gatvėmis nors ir be tikslo, apžiūrėti architektūrą, skirtingus norvegiškus namus, pasigrožėti uostu ar tolimais fiordų vaizdais“, – dalijasi mergina.\n\n\n\nĮ šalį dar sugrįš\n\n\n\n„Prieš vykdama neturėjau jokių lūkesčių nei šaliai, nei žmonėms, tik visuomet įsivaizdavau kaip tvarkingą ir ramų kraštą. Tad mano vaizduotė pasitvirtino, atmintyje tai man tikrai išliks kaip ramių, atsipalaidavusių, lėtą gyvenimo būdą propaguojančių žmonių šalis, į kurią tikrai grįšiu dar ne kartą“, – sėkminga kelione džiaugiasi S. Versockienė.",
    "Norvegija skeptiška dėl ES ketinimų nustatyti dujų kainų lubas": "Juditos Grigelytės (VŽ) nuotr.\n\nNorvegija, aplenkusi Rusiją pagal gamtinių dujų tiekimą Europai, pirmadienį pareiškė „skeptiškai“ žiūrinti į daugumos Europos Sąjungos (ES) narių pasiūlymą dėl viršutinių dujų kainų ribų.\n\n„Esame pasirengę atviroms diskusijoms, tačiau skeptiškai vertiname maksimalios dujų kainos idėją“, – pažymėjo Jonas Gahras Store, Norvegijos premjeras, po pokalbio telefonu su Ursula von der Leyen, Europos Komisijos pirmininke.\n\n„Maksimali kaina nekeičia esminės problemos, kad Europoje trūksta dujų“, – sakė jis.\n\nPenktadienį Briuselyje susitikę Europos energetikos ministrai pareiškė pasisakantys už daugybę priemonių, skirtų kovoti su sparčiai augančiomis dujų ir elektros kainomis, o kai kurie ragino apriboti dujų importo kainas ES.\n\nNemokami naujienlaiškiai į savo el. pašto dėžutę: Verslo valdymas\n\nRinkodara\n\nFinansai ir apskaita\n\nRinkos\n\nMano verslas\n\nPrekyba\n\nStatyba ir NT\n\nPramonė\n\nTransportas\n\nTechnologijos\n\nLaisvalaikis\n\nMano pinigai\n\nSvarbiausios dienos naujienos trumpai: Verslo naujienos\n\nVŽ Premium naujienos\n\n\n\nNors Europos Komisija pasiūlė iš Rusijos importuojamų dujų kainų viršutinę ribą, kelios valstybės narės, įskaitant Italiją, paragino nustatyti viršutines visų ES valstybių perkamų dujų, įskaitant suskystintas gamtines dujas (SkGD), kainas.\n\nES nepriklausanti Norvegija, kuriai buvo naudingos po Rusijos invazijos į Ukrainą išaugusios kainos, iki šiol šiuo klausimu nepasisakė, palikdama naftos ir dujų įmonėms derėtis dėl savo sudaromų sutarčių.\n\nSkandinavijos šalis neseniai aplenkė Rusiją dujų Europai tiekėjų sąraše, sumenkus tiekimui iš Rusijos ir 8% padidėjus pačios Norvegijos tiekimui.\n\nNaujienų agentūros BNS informaciją atgaminti visuomenės informavimo priemonėse bei interneto tinklalapiuose be raštiško UAB \"BNS\" sutikimo draudžiama.\n\nJuditos Grigelytės (VŽ) nuotr.",
    "Norvegijoje netrukus įsigalios griežtesnės taisyklės dėl pilietybės įgijimo: bus keliami aukštesni norvegų kalbos reikalavimai": "Norvegija netrukus sugriežtins pilietybės įgijimo taisykles. Nuo spalio 1 dienos norintiems įgyti Norvegijos pilietybę bus keliami aukštesni norvegų kalbos reikalavimai.\n\nKaip skelbia Norvegijos imigracijos direktoratas (UDI), norint gauti pilietybę, turi būti pasiektas B1 norvegų kalbos lygis. Taip pat pareiškėjui nebereikės baigti norvegų kalbos mokymo programos.\n\nReikalavimas išlaikyti norvegų kalbos egzaminą žodžiu B1 lygiu bus taikomas tiems, kurie prašymą dėl pilietybės pateiks 2022 m. spalio 1 d. arba vėliau. Iki šios datos pateiktiems prašymams galios dabartinis reikalavimas išlaikyti egzaminą A2 lygiu.\n\nJei asmuo užregistruos prašymą ir pateiks jį per internetinį paraiškų portalą iki rugsėjo 24 d., bet neturės galimybės pateikti dokumentų policijai iki spalio 1 d., bus laikoma, kad prašymas buvo pateiktas prieš įsigaliojant naujoms taisyklėms. Tokiu atveju asmuo privalo būti išlaikęs A2 lygio kalbos egzaminą.\n\nOslas / Darya Tryfanava/„Unsplash“nuotr.\n\nKokios naujos taisyklės?\n\nReikalavimai besikreipiantiems po 2022 m. spalio 1 d.:\n\nTurite būti išlaikę norvegų kalbos egzaminą žodžiu bent B1 lygiu arba turite išlaikyti norvegų kalbos egzaminą žodžiu bent A2 lygiu, jei esate:\n\n– asmuo be pilietybės;\n\n– vyresnis nei 55 metų ir atvykote į Norvegiją pateikęs apsaugos prašymą arba kaip perkeltas pabėgėlis;\n\n– vyresnis nei 55 metų amžiaus asmuo, gaunantis neįgalumo pašalpas.\n\n– asmuo be pilietybės; – vyresnis nei 55 metų ir atvykote į Norvegiją pateikęs apsaugos prašymą arba kaip perkeltas pabėgėlis; – vyresnis nei 55 metų amžiaus asmuo, gaunantis neįgalumo pašalpas. Turite būti išlaikę pilietybės testą arba norvegų socialinių mokslų testą norvegų kalba.\n\nTiesa, nuo spalio 1-osios bus taikomos ir kelios naujų kalbos taisyklių išimtys. Apie jas galima sužinoti ČIA.\n\nMokymasis / „Pexels“ nuotr.\n\nKaip portalui LRT.lt sakė Norvegijos lietuvių bendruomenės pirmininkas Saulius Trapekūnas, šie pokyčiai visuomenėje nesulaukė didelio dėmesio. „B1 tai nėra labai aukštas lygis. Daug kur norint gauti darbą jau iki dabar reikėjo būti pasiekus tokį kalbos lygį. Lietuviai tikrai laiko kalbos egzaminus, kad gautų darbą“, – komentuoja pašnekovas.\n\n\n\nJis pridūrė, kad atvykusiems į šalį dėl darbo už norvegų kalbos kursus paprastai tenka mokėti patiems, kartais juos apmoka darbdavys.\n\nRemiantis Norvegijos statistikos departamento duomenimis, 2021 m. Norvegijos pilietybę įgijo 256 lietuviai, 2020-aisiais tokių buvo 205, 2019-aisiais – 122.",
    "Norvegija: paskirti keturi nauji ambasadoriai iš Izraelio, Suomijos, Lietuvos ir Šri Lankos": "Norvegijos valdžia paskelbė, kad priėmė keturių naujų ambasadorių, kuriuos Norvegijoje paskyrė jų atstovaujamų šalių valdžios institucijos, įgaliojimus.\n\nRugsėjo 22 d. išplatintame pranešime spaudai Užsienio reikalų ministerija paskelbė, kad tarp keturių naujų ambasadorių yra Izraelio valstybės ambasadorius HT Avrahamas Niras, kitas Suomijos Respublikos ambasadorius JE Teemu Tanner, ambasadorius. Lietuvos Respublika, JE Jonas Mažeika ir Šri Lankos Demokratinės Socialistinės Respublikos ambasadorius. Lanka, HE Darshana Mahendra Perera.\n\nLietuvos prezidentas Kitanas Nouceda rugpjūtį taip pat priėmė naujų ambasadorių Norvegijoje, Estijoje, Moldovoje ir Nyderlanduose, kuriuos atrinko jų vyriausybės, skiriamuosius raštus, skelbia SchengenVisaInfo.com.\n\nŠiuo klausimu Prezidentė pasirašė atitinkamus dekretus, kuriais šalies ambasadoriumi Norvegijoje paskyrė Joną Masieką, ambasadoriumi Estijoje – Raimondą Murmokitę, ambasadoriumi Moldovoje – Tatą Valionį, ambasadoriumi – Neilą Dankevičių.\n\nMasieka Osle pareigas pradėjo eiti rugsėjo 5 d., pakeisdamas Joną Paslauską, kurio kadencija baigėsi birželį.\n\nKita vertus, birželio pabaigoje Šveicarijos federalinė taryba paskelbė darbuotojų pasikeitimus 2022 m., taip paskelbdama ambasadorių titulus kai kuriems Šveicarijos atstovams užsienyje bei atstovams iš Federalinio užsienio reikalų departamento (FDFA) būstinės ir Federalinė vidaus reikalų ministerija (FDHA).\n\nNorvegijos valdžia neseniai paskelbė, kad penki užsienio postai, įskaitant tris ambasadas, vieną konsulinę įstaigą ir vieną generalinį konsulą, bus uždaryti iki 2023 m.\n\nNorvegijos vyriausybės teigimu, 2023 m. ministerija padidins darbuotojų skaičių keliose užsienio misijose, ypač Europoje, kad susidorotų su darbo krūviu.\n\nKaip aiškina vyriausybė, 2023 metais uždaromos ambasados ​​yra Bratislavoje (Slovakija), Kolombe (Šri Lanka) ir Prištinoje (Kosovas). Taip pat kitais metais bus uždaryta ambasada Antananarive (Madagaskaras) ir konsulatas Hiustone (JAV).\n\nŠiuo metu Norvegija turi 101 užsienio paskirties vietą, kuri bus uždaryta. Tuo tarpu, remiantis šiais pakeitimais, Norvegija turės mažiau užsienio atstovybių, bet maždaug tiek pat dabar komandiruotų diplomatų.\n\nTuo pat metu 2023 metais Norvegija pasirinktas stotis už Europos ribų sustiprins užsienio personalu. Tačiau daugiau vietinių darbuotojų bus paskirta į pasirinktas užjūrio stotis Europoje ir už jos ribų.\n\nVyriausybės teigimu, diplomatų ir vietinių darbuotojų iš Norvegijos padidėjimas kai kuriose užsienio atstovybėse daugiausia susijęs su vyriausybės siekiu didinti Norvegijos eksportą.",
    "Žuvų fabrike Norvegijoje triūsę lietuviai jaučiasi išnaudojami – dirbo ir po 20 valandų, už viršvalandžius nesumokėjo": "Norvegijoje žuvų perdirbimo įmonėje uždarbiaujantys lietuviai LRT RADIJUI sako, kad darbdaviai juos išnaudoja, nes nesumoka už viršvalandžius. Tautiečius įdarbinusi agentūra Lietuvoje ginasi, kad patys darbuotojai neįsigilino į Norvegijos įstatymus. Tačiau Kovos su prekyba žmonėmis ir išnaudojimu centro atstovė įtaria, kad tai gali būti dar vienas darbuotojų išnaudojimo atvejis.\n\nNorvegijos žuvų perdirbimo fabrikuose dirbantys lietuviai vėl skundžiasi, kad darbdaviai juos išnaudoja ir nesumoka viso žadėto atlyginimo. Uždarbiauti išvykę Lietuvos piliečiai piktinasi, kad jiems nesumokama už viršvalandžius. Darbdaviai atšauna, kad patys lietuviai nežino, kaip veikia įstatymai Norvegijoje, todėl nepasidomi, kaip skaičiuojami viršvalandžiai.\n\nAistė Širvinskienė į Norvegiją išvyko susigundžiusi pasiūlymu užsidirbti iki keturių tūkstančių eurų, įskaitant ir viršvalandžius. Taip jai pažadėjo įdarbinusios įmonės atstovai. Svarbiausia – per mėnesį išdirbti 170 valandų.\n\n„Buvo žadami 2–3 tūkstančiai, net iki 4–5 tūkst. Normaliai dirbant žadėjo 2–3 tūkst. ir dar viršvalandžius. Aš dar specialiai apie juos paklausiau, susiradau sutartyje. Sutartis man nepasirodė kažkokia nepaprasta – viskas ten gerai. Pasiteiravau apie viršvalandžius, man pasakė, kad mokės 40 proc. daugiau. Mane patikino, kad už viršvalandžius tikrai sumokės.\n\nTiesa, Norvegijoje viršvalandžiai apskaičiuojami dviem būdais. Gali mokėti už tam tikrą dieną arba kai per mėnesį surenki tam tikrą valandų skaičių. Pastarąjį modelį taiko ir mus įdarbinusi įmonė. Bazinis valandų skaičius yra 170, o viskas, kas jį viršija, yra viršvalandžiai“, – tikina į Norvegiją išvykusi dirbti lietuvė.\n\nJi sako vidutiniškai dirbusi po 12 valandų, o kartais – ir beveik parą. Vilnietė Norvegijos fabrike dirbo nuo vasario 15-osios iki gegužės 1-os dienos.\n\n„Vidutiniškai 12 valandų dirbau, bet buvo ir 19, 20. Tai jie liepė mums tas valandas į kitą dieną perrašyti, pavyzdžiui, į sekmadienį, kuris mums buvo duotas laisvas, – sako A. Širvinskienė. – Turiu surinkusi kitų mergaičių parodymus, kurios dar prieš mane dirbo. Jos pasakojo, kad dirbo net pusantros paros, o sumokėjo tik tūkstantį. Jos iki šiol rašinėja (darbdaviams – LRT.lt), tačiau niekas nieko...“\n\nDarbas Norvegijos žuvų fabrike / LRT stopkadras\n\nA. Širvinskienė teigia radusi kelias dešimtis lietuvių, kurie jai skundėsi, kad darbdavys nesumoka viso atlygio. Didelė dalis jų, pasak pašnekovės, net nebandė ieškoti teisybės – metė darbus ir išėjo kitur. „Vien per mano darbo laikotarpį darbus metė apie 20 žmonių. Vėliau aš susipažinau su dar 5–6. Buvo ir tokia jaunuolių kompanija, kurie tikrai labai pikti buvo, nes jiems nesumokėjo“, – tvirtina emigrantė.\n\nPatikrinti, kiek valandų dirbama – nesunku, sako Aistė. Gamykloje veikia darbo laiko skaičiavimo sistema, darbo apskaitos programa. Tam, kad įrodytų, kiek valandų dirba, Aistė telefonu fotografuodavo laiką, kai įeidavo ir išeidavo. Įranga gamykloje nuskaitydavo biometrinius duomenis, tad, pasak pašnekovės, viskas yra lengvai patikrinama.\n\n„Piršto nuskenavimu pasižymėdavome, kada ateiname į darbą ir kada iš jo išeidavome, – pasakoja ji. – Taip pat buvo laiko apskaitos lapai, kuriuose reikėdavo pasirašyti.“\n\nTiesa, darbuotojams tekdavo sumokėti už būstą po 500 eurų, jei gyveni vienas. Dar kainuodavo transportas, administracinės paslaugos. „Už transportą kažkur 250 eurų mokėdavome, nes reikėjo iki darbo važiuoti. Iš viso mokesčiams per mėnesį man išeidavo apie 900 eurų. Kai kurie ir daugiau kaip tūkstantį mokėdavo“, – sako pašnekovė.\n\nLietuvė darbą Norvegijoje rado per Vilniuje veikiančią bendrovę „Altantic seafood“. Tai – Norvegijos žuvų fabriko atstovai Lietuvoje. LRT RADIJAS susisiekė su šia kompanija. Jos atstovė sutiko paaiškinti situaciją, tačiau nepanoro, kad jos vardas ir pavardė būtų viešinama.\n\nBendrovės „Altantic seafood“ atstovė aiškino, kad lietuviai nesupranta, kaip skaičiuojami viršvalandžiai.\n\n„Jie tiesiog nežino, kuri įstatymo dalis bus pritaikoma dėl viršvalandžių mokėjimo. Viršvalandžiai Norvegijoje skaičiuojami truputėlį kitaip nei Lietuvoje, nesvarbu, kad dirbama 12 valandų per dieną, tačiau gal kitą dieną – tik keturias valandas. Tuomet tos valandos išsilygina, nes yra žiūrimas bendras valandų skaičius per mėnesį. Už viršvalandžius yra mokama tik tada, kai viršijamas tas valandų skaičius per mėnesį“, – aiškina Norvegijos žuvų fabriko atstovė Lietuvoje.\n\nJi sako, kad negali būti, jog tautiečiai negavo apmokėjimo. „Nėra nei vieno darbuotojo, kuriam nebūtų išmokėtas atlyginimas. Visiems yra viskas sumokėta. Visi gauna tai, kas jiems priklauso pagal įstatymus ir pagal tai, kiek jie dirba, – tikina prisistatyti nepanorusi bendrovės „Altantic seafood“ atstovė. – Kaip žinote, Norvegijos įstatymai darbuotoją labai gina.“\n\nTačiau A. Širvinskienė sako kitaip. Pasak jos, ji ir kiti lietuviai gauna vienodus atsakymus – pasirašėte tokią sutartį. Pasipiktinę tautiečiai susibūrė į grupę socialiniame tinkle ir bando ieškoti teisybės Norvegijos ir Lietuvos institucijose.\n\n„Jie nenori mokėti, nes už viršvalandžius reikia mokėti 40 proc. daugiau. Nemokėdami jie tikrai sutaupo. Jie mums paaiškino, kad mums ir nepriklauso mokėti už viršvalandžius, kad mes pasirašėme tokią sutartį. Tuomet aš paprašiau atsiųsti man tą sutartį, nes ji man nebuvo duota, tačiau jokio atsakymo nesulaukiau“, – skundžiasi žuvų fabrike Norvegijoje dirbusi lietuvė.\n\nDarbo santykiai / E. Blaževič/LRT nuotr.\n\nA. Širvinskienė sako pasirašiusi sutartį – per mėnesį atidirbti bent 170 valandų ir, jei norės, viršvalandžius, bet ne daugiau kaip 50 valandų. Tačiau bendrovės „Altantic seafood“ atstovė aiškina, kad jeigu darbuotojas žuvų fabrike dirbo tiek valandų, jis tikrai turėjo gauti už tai atlygį.\n\nSu tautiečių Norvegijoje situacija susipažino ir bando jiems padėti Kovos su prekyba žmonėmis ir išnaudojimu centras (KOPŽI). Pasak centro socialinės darbuotojos Emilijos Rusteikaitės, tai yra galimas išnaudojimas. O skundų dėl šios įmonės gauta ne vienas.\n\n„Matome, kad tai gali būti išnaudojimas, nes tokių atvejų ne vienas – ne vienas žmogus jau skundžiasi šia įmone. Dažnai lietuviai vyksta dirbi į užsienį pagal tokias agentūras, o kai grįžta, tai nei pinigėlių užsidirbę būna, nei normaliai gyvenę ir dirbę, – pastebi E. Rusteikaitė. – Išvažiuoja tikrai sunkiomis sąlygomis, negauna darbo sutarčių kopijų. Kai grįžta, nelabai žino, kur kreiptis.“\n\nKovos su prekyba žmonėmis ir išnaudojimu centras (KOPŽI) / E. Genio/LRT nuotr.\n\nPasak jos, darbdaviai užsienyje naudojasi tuo, kad Lietuvos piliečiai nežino, kur kreiptis, nesupranta vietos įstatymų, pavyzdžiui, kaip apskaičiuojamas užmokestis už viršvalandžius. „[...] Lietuviams trūksta informacijos, kokioje šalyje ko galima tikėtis, kokiomis darbo sąlygomis galima ar negalima dirbti. Dauguma (įdarbinimo – LRT.lt) agentūrų tuo ir žaidžia: ten yra vienos taisyklės, o čia – kitos. Ir tada aiškinama, kad štai tu dirbai pagal Norvegijos taisykles“, – jau gerai pažįstamą situaciją komentuoja Kovos su prekyba žmonėmis ir išnaudojimu centro atstovė.\n\nNorvegijoje gyvenantis LRT bendradarbis Mantas Tomkūnas irgi sako, kad į šalį atvykstantys lietuviai kartais atsiduria skausmingose situacijoje, kai nežino vietos įstatymų.\n\n„Šio konkretaus atvejo aš nežinau, bet žinau, kad dažnai lietuviai susiduria su panašiomis problemomis, – pastebi jis. – Paprasčiausiai jie neišmano vietos įstatymų, o jų neišmano todėl, kad nemoka kalbos. Kai nemoki kalbos, nežinai kur kreiptis pagalbos. Dažniausiai tokius atvejus sprendžia Norvegijos profesinės sąjungos, kurios yra darbovietėse.\n\nMantas Tomkūnas / Stop kadras\n\nBūna ir taip, pasakoja Norvegijos lietuvis, kad tautiečiai pasirašo sutartis, net neįpareigojančias darbdavio sumokėti už viršvalandžius. „[...] Jei nesupranti, ką pasirašai, tai tikrai gali būti toks atvejis“, – patikina M. Tomkūnas.\n\nNorvegijoje dirbę lietuviai jau kreipėsi į policiją, Norvegijos ir Lietuvos darbuotojų teises ginančias institucijas. Dabar laukiama išvadų.\n\nReportažo šia tema klausykitės ir radijo įraše.\n\nParengė Vismantas Žuklevičius.",
    "Geresnis atlyginimas Norvegijoje nesulaiko: Rugalando lietuvis apie mažėjantį šalies patrauklumą": "Norvegija – viena populiariausių lietuvių emigracijos krypčių. Vis dėlto Rugalando lietuvių bendrijos valdybos narys Julius Berger LRT RADIJUI sako, jog patrauklumas čia gyventi mažėja, o vis daugiau žmonių nutaria grįžti į Lietuvą. „Norvegija gali pasiūlyti tik darbą ir gamtą“, – sako jis.\n\nAnot J. Berger, vien Rugalande gyvena apie 5000–6000 lietuvių. Vieni atvyksta ir pasilieka visam, kiti nutaria grįžti, o kai kurie, dažniausiai studentai, atvyksta padirbėti tik vasarai. Pašnekovo teigimu, ir patys darbdaviai kuria vis geresnes sąlygas, kad žmonės galėtų atvykti padirbėti tik trumpam.\n\nVis dėlto jis sako, kad negalima visų į Norvegiją išvažiavusių priskirti į vieną grupę – neva visi čia atvyksta dirbti tik statybose.\n\n„Visokių yra. Iš mano pažįstamų rato yra ir inžinierių, elektrikų, kurie čia atvažiavę tvirtai įsikūrę, turi savo darbo vietą“, – tikina pašnekovas.\n\nStavangeris, Norvegija / Marie Schneider/Pixabay nuotr.\n\nAtlyginimai Norvegijoje – pakankamai aukšti, kad viliotų tautiečius pamėginti laimę šioje šalyje. Tačiau, J. Berger teigimu, Norvegijos patrauklumas po truputį blėsta ir nemažai žmonių jau vyksta atgal į Lietuvą.\n\nViena priežasčių – dideli mokesčiai.\n\n„Pavyzdžiui, kelių mokestis, paveikiantis visus, turinčius automobilį, o be automobilio Norvegijoje sunku. Taip pat elektros kaina, energijos krizė. Žmonės čia uždirba, bet sumoka ir daug mokesčių. Iš esmės jam nebėra malonu būti svetimoje šalyje. Geriau būti su mažesniu uždarbiu, bet savo šaly negu kažkur toli nuo namų. Norvegija gali pasiūlyti tik darbą ir gamtą“, – sako J. Berger.\n\nPinigai / D. Umbraso/LRT nuotr.\n\nPasak jo, būtent elektros kainos šiuo metu itin skaudi tema šalyje, mat net ir Norvegijoje ne visi uždirba didžiulius atlyginimus. Sąskaitos, pašnekovo teigimu, išaugo kartais.\n\n„Jei vidutiniškai mėnesio sąskaita namui būdavo apie 100 eurų, dabar 500 eurų. Vyksta diskusijos, kodėl politikai negali sumažinti tos kainos“, – apie nuotaikas šalyje pasakoja lietuvis.\n\nViso pokalbio klausykite LRT RADIJO laidoje „10-12“.",
    "Knygos apie holokaustą Norvegijoje autorius Simonas Strangeris: sėdėdavau prie kompiuterio ekrano ir verkdavau": "Šio impulso rezultatas – romanas „Šviesos ir tamsos enciklopedija“, Norvegijoje sulaukęs didžiulio populiarumo ir netgi įtrauktas į vidurinės mokyklos programą. Knyga sulaukė susidomėjimo ir svetur – jau išversta į 23 kalbas. Lietuviškai „Šviesos ir tamsos enciklopediją“ išleido BALTO leidybos namai, vertė Rūta Mataitytė, rašoma pranešime žiniasklaidai.\n\nKaip galėjo nutikti, kad tylus žemaūgis batsiuvio sūnus Henris Rinnanas tapo kone labiausiai nekenčiamu žmogumi Norvegijos istorijoje? Ir kodėl žydų šeima nusipirko namą, kurio sienos prisigėrusios Rinnano gaujos aukų aimanų ir kraujo? Kelionė į praeitį prasideda rašytojo šeimai viešint Trondheime, sustojus prie atminimo akmens, skirto Hirshui Komissarui. Prieš Antrąjį pasaulinį karą Simono Strangerio žmonos prosenelis miesto centre prekiavo moteriškais drabužiais, naciams okupavus Norvegiją, buvo įkalintas Falstado lageryje, o vėliau nužudytas. Netrukus po karo jo sūnaus šeima apsigyveno liūdnai pagarsėjusioje nacių parankinio Henrio Rinnano gaujos viloje Trondheime, kur buvo kankinami ir žudomi žmonės, pasipriešinę okupantams. „Šviesos ir tamsos enciklopedijoje“ susipina Komissarų šeimos ir Henrio Rinnano istorijos, kurias sieja vienas namas.\n\nRašytojo Simono Strangerio pokalbyje su literatūros apžvalgininku Audriumi Ožalu – apie šį itin asmenišką romaną, trejus metus trukusį kūrybinį procesą, Afganistano karui skirtą naują knygą ir šiuo metu pradėtą rašyti pasakojimą, susijusį ir su „Šviesos ir tamsos enciklopedija“.\n\n\n\n– Anglų kalba jūsų knygos pavadinimas išverstas kaip „Kartokite jų vardus“, o lietuvių – „Šviesos ir tamsos enciklopedija“. Kuris pavadinimas jums tinkamesnis?\n\n– Angliškas pavadinimas toks yra todėl, kad dar nebuvau sugalvojęs norvegiško, kai knyga buvo parduota kitoms šalims. Dėl to tiesiog panaudotas vienas iš paskutinių romano sakinių: „Kartokite jų vardus“ yra knygos pavadinimas anglų, olandų ir vokiečių kalbomis.\n\n– Pavadinimas „Kartokite jų vardus“ irgi visai tinka, nes atspindi, apie ką rašoma jūsų knygoje.\n\n– Ši knyga – gana asmeniškas romanas apie holokaustą. Žydai turi tokį posakį: žmonės miršta du kartus. Pirmą – kai širdis nustoja plakti ir miršta smegenys, antrą – kai jų vardas perskaitomas, ištariamas ar prisimenamas paskutinį sykį. Tai gali nutikti po penkiasdešimties, šimto ar keturių šimtų metų. Taigi čia žydiškų tradicijų dalis. Ant daugelio holokausto paminklų užrašyti aukų vardai. Tai svarbi romano dalis. Greta viso kito ši knyga – 400 puslapių laiškas mano vaikų proproseneliui Hirschui Komissarui, nužudytam Norvegijoje per karą.\n\n– Knygų apie holokaustą populiarumas auga, kai kurie žmonės netgi vadina tai savotiška pramonės šaka. O gal turėjo praeiti šiek tiek laiko, kad pradėtume apie tai kalbėti?\n\n– Kiekvienai kartai po Antrojo pasaulinio karo kildavo skirtingų klausimų. Dabar atėjo laikas: bent jau Norvegijoje pastaruosius dešimt penkiolika metų žmonės užduoda vis sudėtingesnių klausimų. Kaip norvegai prisidėjo prie holokausto? Kaip paprasti Norvegijos žmonės virto naciais? Toks požiūrio kampas visai naujas. Tai nebėra ankstesnis požiūris, kad karas iš esmės buvo blogis, atėjęs į Norvegiją iš svetur.\n\nDaugelyje norvegų šeimų tik dabar, kai seneliai jau mirę, imama gilintis į faktus, kad jie irgi nemažai prie to prisidėjo. Manau, prieš penkiasdešimt metų būtų buvę labai sunku nupiešti palankų Henrio Rinnano, norvegų nacio, pagrindinio knygos veikėjo ir realiai gyvenusio asmens, portretą. Jis buvo slaptasis nacių agentas, atsakingas už daugybę mirčių ir nelaimių Norvegijoje. Romane bandžiau pavaizduoti jį vaikystėje – šiltai ir empatiškai. Manau, tai svarbu, nes nė vienas žmogus negimsta monstru. Nė vienas iš mūsų toks negimė. Metams bėgant, žmonės tokiais virsta, tad noriu išsiaiškinti, kas jiems per tą laiką nutiko, kokie psichologiniai aspektai ar aplinkybės juos paveikė.\n\n– Kaip jums kilo mintis parašyti šią knygą?\n\n– Mudu su žmona esame kartu daugiau nei dvidešimt metų, bet tik prieš septynerius mano uošvė Greta papasakojo, kad užaugo Henrio Rinnano štabo būstinėje, – būtent ją galite pamatyti knygos viršelyje. Namo rūsyje jis kankindavo žmones, ten buvo įrengtos kalėjimo kameros, ten naciai linksminosi, o baigiantis karui trys žmonės ten buvo nužudyti ir sukapoti gabalais. Ir šiame name mano uošvė augo iškart po karo: žaidė, miegojo, valgė... Absurdas, tiesa? Tai būtų absurdiška bet kuriai šeimai, nes Rinnanas – vienas žymiausių blogio simbolių tose Norvegijos vietose. Mano kartos žmonės, augę tose apylinkėse, artėdami prie to namo pereitų į kitą gatvės pusę – tarsi iš ten sklindantis blogis galėtų jiems pakenkti. Taigi bet kurios šeimos, ypač – žydų, sprendimas apsigyventi šiame name būtų labai keistas. Mano žmonos šeima iš motinos pusės buvo žydai. Jos seneliams teko bėgti į Švediją, jie vos išgyveno, o žmonos prosenelis Hirschas Komissaras buvo nužudytas lageryje prie Trondheimo. Kai uošvė tai papasakojo, buvau priblokštas: kaip žydų šeima, patyrusi holokaustą, galėjo įsikraustyti į šį namą? Kaip šeimą paveikė namo istorija, kupina baisių praeities pasakojimų ir siaubo? Iškart pamėginau iš uošvės paimti interviu ir daugiau apie tai sužinoti. Kai ji man papasakojo, kad stovėdavo laiptų viršuje ir pardavinėdavo ranka pieštus bilietus į miuziklo pasirodymus, vaikų rengiamus rūsyje – tuose pačiuose kambariuose, kuriuose vos prieš kelerius metus buvo nacių parankinio kankinimų kameros, – tą pačią sekundę suvokiau, jog ši istorija verta romano, ir pradėjau rašyti.\n\n– Radote atsakymą į klausimą, kodėl šeima ryžosi įsikurti tame name? Pats sakote, kad daugeliui mūsų tai būtų emociškai neįmanoma.\n\n– Tas namas žmones veikė skirtingai. Žmonos senelis nusprendė kraustytis į jį, nes norėjo padėti motinai, turinčiai parduotuvę Trondheime, – jai reikėjo pagalbos, kai vyras žuvo per holokaustą. Be to, nors istorija baisi, tas namas yra labai gražus. Manau, žmonos seneliui atrodė, jog jis ima į rankas savo gyvenimo vairą: „Žinote ką? Aš atsiimsiu šį namą ir užpildysiu jį savo istorija. Praeities nebėra.“ Deja, jo žmona manė visai kitaip: uošvė sako, kad namo praeitis ją visiškai sugniuždė. Ji, Ellen Komissar, irgi tapo mano romano veikėja. Metams bėgant, ji klimpo į vis gilesnę depresiją, kentė vis stipresnius galvos skausmus ir vis dažniau priguldavo pamiegoti palėpėje, netgi dieną. Po septynerių metų palūžo ir jie išsiskyrė. Tai knygos pabaiga.\n\n– Šeima jums leido pasinaudoti savo istorija? Manau, atskleisti tai skaitytojams nėra lengvas sprendimas. Juk žinome, jog žymiam norvegų rašytojui Karlui Ove Knausgårdui, kuris knygose aprašė savo šeimą, baigėsi skandalais.\n\n– Man nutiko visiškai kitaip – reakcija buvo išties gera. Vien faktas, kad uošvei prireikė penkiolikos metų, kad papasakotų man tą istoriją, daug ką atskleidžia: ji irgi buvo užrakinusi duris į praeitį. Todėl iš pradžių sutiko nenoromis, bet paskui ėmė kalbėti. Kaskart, kai susitikdavome, ji ar jos vyresnioji sesuo, taip pat užaugusi ten, vis daugiau papasakodavo apie vaikystę ir praeitį. Atgaivinta atmintis sugrąžina vis daugiau prisiminimų ir atrakina vis daugiau praeities durų. Manau, keičiasi ir tavo santykis su praeitimi. Visus tuos dvidešimt metų, kiek ją pažinojau, uošvė gana griežtai atsiliepdavo apie savo motiną: „Motinos niekada nebuvo šalia, kai man jos reikėjo, ji niekada manęs negynė, nė karto neatėjo į mokyklos spektaklius, šokių pasirodymus. Visada atrodė nutolusi.“ Skamba nelabai maloniai, tiesa? Netgi piktai. Bet ilgai su ja kalbėdamas apie vaikystę ėmiau pastebėti, kad tampa vis empatiškesnė savo motinai, vis šiltesnė ir supratingesnė. Galiausiai Greta kur kas geriau suprato mamą, suprato, kaip sunku jai buvo tiek daug prarasti. Tiems žmonėms buvo vos per dvidešimt, jie turėjo daug ambicijų, norėjo studijuoti, gyventi, pasiekti didelių tikslų – kaip visi dvidešimtmečiai. Tačiau baigėsi tuo, kad penkerius metus gyveno tremtyje, neteko artimųjų, o jų ateitis buvo sudaužyta į šipulius.\n\n– Jūsų romanas pusiau istorinis, pusiau išgalvotas. Nebuvo sunku tai suderinti: pasakoti tikrus faktus pridedant ir išgalvotų dalykų?\n\n– Kai naudojiesi tikrais faktais, tarsi pasirašai sutartį su skaitytoju: man buvo svarbu išlikti tiksliam. Kiekvienas su Henriu Rinnanu susijęs epizodas paremtas interviu, biografijomis ir dokumentais – žinoma, ir romano pradžios scena, kur jis eina su broliu, o šis avi moteriškus batus, mat jų tėvas buvo batsiuvys – matyt, davė apsiauti bet ką, kai batai suplyšo. Vaikai mokykloje ėmė tyčiotis iš brolio moteriškų batų – ir šis epizodas paremtas tikra biografija. Aišku, visos mintys, jausmai ir dialogai seniai dingo praeityje – manau, skaitytojai supranta, kad negaliu žinoti tikrųjų herojaus emocijų, minčių ir dialogų, jų jau nebėra. Romanas – tik jų rekonstrukcija. Interviu ir įrašų apie Komissarų šeimą buvo kur kas mažiau, todėl teko labiau pasitelkti vaizduotę ir remtis pokalbiais su giminaičiais, šeimos nariais.\n\n– Remtis dokumentais rašant šią knygą jums buvo labai svarbu?\n\n– Tekstas įgauna papildomos energijos, kai žinai, jog tai nutiko tikrame gyvenime. Vienoje knygos scenoje Rinnanas apsisprendžia nužudyti tris pastate įkalintus žmones, tarp jų – savo buvusią merginą, irgi slaptąją agentę. Ir užsako karstus, bet pasinaudoja svetimu vardu. Jis bando pasipuikuoti prieš savo gaujos narius, todėl paskambina į būstinę ir ištaria: „Drei kasten, bitte.“ Jis nori pasakyti – „Prašom tris karstus“, bet vėliau paaiškėja, jog „kasten“ yra ne karstas, o dėžė. Kai suvokia, jog gautos dėžės per mažos žmonių kūnams, priverčia gaujos narius sukapoti lavonus į gabalus, kad šie tilptų. Baisu, ir tai įvyksta visai baigiantis karui. Man rodos, ši scena būtų pernelyg brutali, jei būtų išgalvota. Ji atsirado tik todėl, kad įvykis buvo tikras, – tai vienintelis jos pateisinimas.\n\nRašant knygą man tikrai buvo svarbu naudotis dokumentine medžiaga. Tada romanas įgauna daug energijos, skaitydamas galvoji: „Viešpatie, juk taip iš tiesų nutiko.“ O atsilyginti galiu tik išlikdamas objektyvus, kai pasakoju tuos realiai nutikusius įvykius.\n\n– Atrodo, praleidote daug laiko atlikdamas žurnalisto ir istoriko darbą. Kiek užtrukote?\n\n– Knygą rašiau trejus metus. Daug kartų važiavau į tas vietas, kur Rinnanas gyveno. Ėjau į nacionalinį archyvą, skaičiau dokumentus ir biografijas. Netgi klausiausi teismo garso įrašų – ta byla buvo puikiai dokumentuota. Sugaišau daug mėnesių. Man buvo svarbu panaudoti visą medžiagą, tik paskui nusprendžiau, kurias scenas dar reikia sukurti. Ir sukurti žmogaus portretą, kuris paaiškintų, kaip drovus mažas vaikas virto vienu didžiausių siaubūnų Norvegijos istorijoje.\n\nKnyga parašyta lyg enciklopedija: kiekviena dalis prasideda vis kita abėcėlės raide. Priežastis ne tik estetinė: man tai padeda neapsiriboti dėl laiko ir erdvės, leidžia laisvai sklęsti, nusikelti iš dabartinės Norvegijos į keturiolikto amžiaus Ispaniją. Kita priežastis – susitelkti į pačią kalbą. Būtent kalba sukuria mūsų realybę. Ji prasideda nuo žodžių – žodžiai nėra nekalti, net genocidas prasideda nuo žodžių. Žodžiais kuriame savo pasaulėžiūrą, nuomonę ir jausmus kitiems žmonėms. „Mes“ ir „jie“ telpa į žodžius. Vis iš naujo matome, kaip žodžiai sukelia genocidą Bosnijoje ir Ruandoje: tas pats nutiko ir per Antrąjį pasaulinį karą. Dar ir dėl šios priežasties rašiau romaną – kad paskatinčiau skaitytoją atkreipti dėmesį į kalbą.\n\n– Toks pasakojimo būdas labai įdomus ir ambicingas, bet tenka nelengva užduotis vertėjams: juk vienaip tai skamba norvegiškai, visai kitaip – suomiškai ar angliškai, todėl tenka pasirinkti visai kitus žodžius.\n\n– Taip, jiems reikėtų įsivaizduoti, kad verčia ne romaną, o poeziją. Man buvo išties smagu, jaučiausi pagerbtas, aš labai dėkingas vertėjams. Itin mažai žmonių kalba norvegiškai, Norvegija – nedidelė šalis, todėl esu absoliučiai priklausomas nuo vertėjų – taip pat ir tų, kurie verčia pasaulinę literatūrą į norvegų kalbą. Esu priklausomas tiek kaip knygų autorius, tiek kaip skaitytojas. Pabandžiau sukurti receptą vertėjams, kad suprastų, ką turi pakeisti. Romanas prasideda nuo raidės A: „Veidai“ norvegiškai yra „Ansikter“, tačiau angliškai šis žodis skamba visiškai kitaip, todėl jį reikia keisti. Galima rinktis „Accusations“ – „Kaltinimai“, anglų kalba visai tiktų. Taigi kiekviena kalba ši knyga yra skirtinga.\n\n– Jūsų knygos vertėja Rūta Mataitytė viename interviu teigė mananti, kad norėjote papasakoti istoriją ne apie karo žaizdas, bet apie atleidimą. Sutinkate su ja? Apskritai įmanoma už tai atleisti?\n\n– Manau, įmanoma, o aukoms netgi būtina, nes neapykanta gali sugraužti iš vidaus. Man teko garbė sutikti vieną iš labai nedaugelio norvegų, išgyvenusių holokaustą Aušvice, – jis buvo mano žmonos senelio draugas. Susipažinau su juo per iškilmingą vakarienę. Jis taip pat tapo šio romano dalimi. Norvegiškoje versijoje ta dalis pažymėta raide F, kaip Falstadas – jis kalėjo toje pačioje koncentracijos stovykloje, paskui buvo išsiųstas į Aušvicą ir buvo iš tų keturių ar penkių laimingųjų, kuriems pavyko išgyventi ir sugrįžti namo. Susitikimas man paliko didžiulį įspūdį, nes tas žmogus nebuvo kupinas neapykantos ir sunkumo dėl to, ką patyrė. Netgi priešingai – pasirodė maloni ir šilta asmenybė. Manau, jam buvo svarbu atleisti, bet – ne pamiršti, čia du skirtingi dalykai. Atleisti tai padariusiems žmonėms, jei tik jie įstengia suvokti, ką padarė, ir prašyti atleidimo.\n\n\n\n– Vertėja dar pastebėjo, kaip keičiasi atmosfera romane: nuo vaikiškų patirčių iki kankinimų ir vėl – prie šviesesnių momentų. Ji teigė, jog išversti kai kuriuos epizodus emociškai buvo labai sunku – teko stengtis nuo jų atsiriboti. O kuriuos momentus jums buvo emociškai sunkiausia aprašyti?\n\n– Kai kurios scenos išties nelengvos. Manau, tai svarbu etikos požiūriu: rašydamas siaubingus dalykus, privalau pats pajusti tą siaubą. Man atrodo etiškai ir morališkai neteisinga knygoje kankinti žmones, o pačiam nieko nejausti. Todėl bandau kuo labiau įsitraukti į tai, kas įvyko, ir rašyti kuo tiksliau. Bandau pasakoti apie tą siaubą atviromis akimis ir atvira širdimi.\n\nViename epizode Rinnanas paima įkaitais fermerį su sūnumi, nes sklinda gandų, kad žmonės apylinkėse slepia ginklus. Niekas nepasakoja apie tuos ginklus, nežino, kur jie paslėpti. Nacių vadovybė paprašo Rinnano išsirinkti bet kuriuos du kalinius ir priversti juos pasakyti, kur paslėpti ginklai, o jei neras – nužudyti. Jis brutaliai tuos kalinius pagrobia ir šie pasako, kad ginklai yra kažkur nuošalioje saloje. Žinoma, jie tiesiog bando laimėti laiko – ten tikriausiai nėra jokių ginklų. Po ilgų bevaisių paieškų Rinnanas įsako juos nužudyti: tėvas tai supranta ir maldauja palikti juodu su sūnumi gyvus. Jie verkia, bet Rinnanas vis tiek liepia nužudyti. Buvo sunku rašyti tą sceną: manau, jie visi žinojo, kad tai daroma beprasmiškai, kad tie žmonės visiškai nekalti ir nėra jokių ginklų. Šis momentas vienas iš nedaugelio, dėl kurių Rinnanas vėliau teisme prisipažino besigailintis – manau, jis žinojo, kad jie nekalti. Tai prieštaravo netgi jo moralės principams.\n\nŽmonių kankinimo ir žudymo rūsyje scenas irgi turėjo būti nelengva rašyti – taip ir buvo.\n\nRašydamas pastarąsias dvi knygas mėginau pajusti, ką reiškia būti tame kambaryje, ką reiškia būti mušamam, beprotiškai bijoti ir verkti. Neretai baigdavosi tuo, kad sėdėdavau prie kompiuterio ekrano ir verkdavau. Tikiuosi, tas emocijas galima pajusti ir tekste.\n\n– Ši knyga Norvegijoje įtraukta į vidurinių mokyklų programą, ją skaito ir vaikai. Kaip manote, ko grožinė literatūra gali papasakoti daugiau nei negrožinė? Ko šis romanas gali papasakoti daugiau nei įprastos knygos?\n\n– Manau, literatūros galia ta, kad ji leidžia įlįsti į asmens mintis ir emocijas. Tai būtų neįmanoma, jei rašytum tik apie nutikusius įvykius. Literatūroje gali tapatintis su pagrindiniais herojais, pajusti jų emocijas ir mintis, pajusti jiems empatiją. Atsiranda galimybė geriau juos suprasti kaip žmones – negrožinė literatūra to negalėtų suteikti, o grožinė tikrai gali. Manau, tai esminis skirtumas ir didžiausia galia. O skaitymo galia yra empatija. Jei nejauti bendrystės su žmogumi, apie kurį skaitai, nesijauti ir sužavėtas, laimingas ar liūdnas dėl to, kas jam nutiko. Empatija – skaitymo esmė. O kare yra atvirkščiai.\n\n\n\n– Naujoji jūsų knyga pasakoja apie Afganistaną. Ką ji turi bendra su kitomis jūsų knygomis – pavyzdžiui, su šia apie holokaustą?\n\n\n\n– Tai karo traumos. Pastarasis mano romanas pasakoja apie realų žmogų – norvegą karo veteraną, su NATO pajėgomis kovojusį Afganistane. Jis išvyko 2011-aisiais, būdamas dvidešimt vienų ir kupinas optimizmo: tuo metu save net vadino nemirtingu. Jis grįžta namo patyręs visą karo siaubą: regėjo žmones, nusimetančius bombų nutrauktas rankas, privalėjo nužudyti taip arti stovintį talibų kareivį, kad matė jo veidą. Nedaug trūko, kad pats būtų nusižudęs. Parvykęs jis patiria potrauminio streso sutrikimą: jį kamuoja košmarai ir nerimas, jį palieka mergina, jis nebegali dirbti, nusigręžia draugai... Galiausiai nutaria nusižudyti. Tokia yra romano pradžia.\n\nO tada sudaro sutartį su motina. Ši neprieštarauja: jeigu jis iš tiesų daugiau nebegali gyventi, ji tai supranta. 2015-ųjų pavasaris, ji paprašo tik vieno – duoti dar truputį laiko. Jis pažada jai padovanoti dar vienas Kalėdas. Taigi visas romanas yra tarsi atgalinis 304 dienų skaičiavimas – dienų, kurias sūnus dovanoja motinai iki savo savižudybės. Per tą laiką jis randa būdą, kaip vėl grįžti į gyvenimą. Jo gyvenimas vis dar nelengvas, bet dabar jis vedęs, augina du vaikus – ir patiria daug laimės. Kai rašiau romaną, jis sykį pasakė, kad rašymo procesas padėjo nustumti Afganistaną į praeitį, nebesuvokti savęs kaip kareivio ir pradėti naują gyvenimą. Manau, šis romanas net labiau nei „Šviesos ir tamsos enciklopedija“ parodo, kaip karas sugniuždo žmones – netgi likusius gyvus, kaip jis gali tave pražudyti. Herojus visas mintis ir emocijas tarsi slėpė kiaute, jis nebefunkcionavo kaip žmogus. Taip nutinka daugeliui karo veteranų.\n\n– Turite naują temą, kurią norėtumėte išanalizuoti?\n\n– Pernai sukūriau tinklalaidę apie būrelį norvegų, išgelbėjusių daug žydų, ir aptikau nuostabią istoriją. Šioje knygoje ir mūsų šeimos istorijoje pasakojama, kad mano žmonos močiutę (romane ji vardu Ellen Komissar) išgelbėjo nedidelė kompanija „Karl Frederiksens Transport“. Iš tiesų ją išgelbėjo žudikas, vos prieš mėnesį nužudęs žydų porą: jis nuskandino jų kūnus ežere, pagrobė pinigus, brangius daiktus ir laikrodžius. Bet ir toliau gelbėjo žmones. Taigi aš turiu dėkoti žmogžudžiui už tai, kad išgelbėjo mano žmonos močiutę, ir už šiandieninį gyvenimą. Kitas mano romanas bus labai netikėtas „Enciklopedijos“ tęsinys – ką tik pradėjau jį rašyti. Tai bus tarsi žmogžudžių ir gelbėtojų muziejus.",
    "Norvegijoje solinį humoro šou surengsiantis Justinas Jankevičius: pasiimi arba visas gėles, arba visus pomidorus į veidą": "Justinai, apie ką bus naujoji programa, kurią spalio 9 pristatysi Norvegijos lietuviams Osle?\n\nJeigu tiksliau pasakius, nauja programa yra nauja, bet dvejopai. Tiesiog joje sudėjau visus geriausius bajerius, kuriuos parašiau per pastaruosius dešimt metų ir kurių galiojimo laikas dar vis nepasibaigęs.\n\nKoks programos pavadinimas ir kodėl šou taip pavadintas?\n\nProgramos pavadinimas yra „Blogas, BLOGAS žmogus“. Pavadinau ją taip todėl, kad, ypač televizijos žiūrovai, yra pratę mane matyti gerą ir pūkuotą. Tokį šeimyninį televizijos laidų vedėją. Tačiau juk visi turime tą tamsiąją pusę, kurios nuolatiniame darbe nerodome, antraip būtume išmesti iš darbo. Tai štai Osle žiūrovai pamatys valandą, už kurią televizijos darbe būčiau išmestas iš darbo.\n\nKaip apskritai yra kuriami tokio tipo šou? Ar pats rašai juokelius, ar tai improvizacijos šou?\n\nKiekvienas darbas yra darbas – kartais tiesiog reikia sėsti ir prievartauti savo smegenis atiduoti tau bajerį. Kartais bajeris pats tave randa, nepaisydamas komedijos rašymo kanonų ir metodologijos. Bet kokiu atveju, man patinka ant scenos ne tik sakyti tai, kas yra išrašyta ir kruopščiai išrepetuota, tačiau ir improvizuoti su žiūrovais. Todėl neabejotinai atėję į „Blogas, BLOGAS žmogus“ žiūrovai galės ne tik paklausyti, tačiau ir pabendrauti.\n\nAr naujame šou bus atspindžių ir iš Tavo patirties ir gyvenimo?\n\nMan patinka į savo programą įterpti ir pasakojimų iš savo gyvenimo ir pasakojimų, kurie yra visiškas melas. Tačiau mėgstu pateikti viską taip, lyg tai būtų įvykę mano gyvenime. O tada žiūrėti, kaip žiūrovai spėlioja, ar tai tikrai įvyko, ar aš juokauju. Ir kartais jie tai priima kaip bajerį, o kartais jie galvoja, kad aš esu blogas, BLOGAS žmogus.\n\nAr naujos programos debiutas vyks Osle, spalio 9 ir pirmieji šou išvys emigrantai?\n\nNaujos programos premjera įvyks Osle, nes Lietuvoje man dar gyvent reikia... O ar manęs neišvis iš šalies, kur ši programa pasirodys pirmą kartą, nesu tikras. Dar galvojau apie D.Britaniją, bet man ten dar gal dirbt kada nors reiks, todėl ir pasirinkau debiutui Norvegiją.\n\nAr jaudiniesi prieš pasirodymus, lipdamas į sceną?\n\nAišku, kad jaudinuosi. Niekas nenori sugadinti žmonėms seniai planuoto vakaro. Gal kažkas ateis į pirmą pasimatymą ir po mano pasirodymo mergina pasakys: „Tu mane atsivedei į šitą – tavo siaubingas skonis. Ate.“ Atsakomybė didžiulė.\n\nDažniausiai scenoje ar televizijoje pasirodydavai su kažkuo drauge, dabar tai pirmoji solinė programa. Ar tai didesnė atsakomybė?\n\nEsu egocentriškas maksimalistas, todėl kuo daugiau dėmesio man – tuo man geriau. Arba pasiimi visas gėles, arba visus pomidorus į veidą, bet gauni viską.\n\nAr yra skirtumas pasirodyti Lietuvos publikai ir lietuviams, gyvenantiems svetur?\n\nPlanuoju pasirodymą daryti norvegų ir sami kalbomis, todėl tikiuosi, kad lietuvių ten bus minimaliai. Tikrai neturiu nieko prieš lietuvius, bet ir, manau, su manimi sutiks visi užsienyje gyvenantys lietuviai, kai per daug lietuvių vienoj vietoj – irgi nieko gero.\n\nAr teko lankytis Norvegijoje anksčiau?\n\nNorvegijoje teko lankytis vieną kartą, bet prisiminimų, deja, neturiu jokių. Turiu tik keletą kolegų darytų nuotraukų, kuriose mes sumišusiais veidais žiūrime į „Duty free“ parduotuvėje prisipirktus gėrimus ir tarsi svarstome, kaip mes visą tai įveiksime.\n\nAr po šio pasirodymo dar ketini apsižvalgyti po Oslą?\n\nOsle matysiu oro uostą, viešbutį ir salę, kurioje pasirodysiu. Na, gal dar į „Duty free“ parduotuvę užeisiu. Bet tuokart mano pramoginė programa ir bus baigta. Nebent po pasirodymo lietuviai nuspręs, kad dūzgės neišvengiamos, tada, galvoju, aplankyti porą ar trejetą muziejų.\n\nPastaruoju metu turi itin daug stambių projektų: vedi laidą televizijoje, vaidini populiariame teatre, rengi savo solinius šou. Kaip planuoji laiką, kad jo užtektų viskam?\n\nMiegas yra prasčiokų „išmislas“. Labai daug laiko susitaupo, kai „meti“ miegoti. Todėl aš niekada nepritrūkstu laiko. Tiesa, nesu tikras, ar dabar tikrai atsakinėju į šiuos klausimus, ar guliu kur nors pakritęs ant suoliuko ir visa tai sapnuoju. Bus matyt.\n\nSolinio Justino Jankevičiaus šou „Blogas, BLOGAS žmogus“ premjera – spalio 9, koncertų salėje „Røverstaden“, Osle, Norvegijoje.",
    "Lietuvis Norvegijoje vyko atsiimti motociklo: atrodė, kad per Klausučius minčiau": "Jau vasaros paskutinis mėnuo, o aš dar niekur nebuvau išlėkęs, dar savo senstančių akių į jokį naują vaizdą nebuvau įklijavęs. O tas akių ryškumas su metais vis silpnėja, vis labiau ir labiau tuos vaizdus švelnina. Ačiū Dievui ir žmonijai, kad įgrūdę stiklus į rėmus sugalvojo akinius. Tad kraunu visą mantą ant balto žirgo ir pirmyn į pasaulį prancūziškos princesės ieškoti.\n\nNemoLTU / Nerijus Motiejaičio nuotr. / Kelionė motociklu Norvegijoje\n\nKas pamenate mane nuo pernai, dabar paklausite, o kodėl ant balto žirgo? Pernai tai ne baltas buvo? Nusiraminame, šis baltas žirgas neturi nieko bendro su suvartotu ugninio vandens kiekiu, visiškai nieko. Tad susikaupkite ir leiskite man sugrįžti šiek tiek atgal. Papasakosiu vieną kartą ir daugiau prie šios temos nebegrįšiu.\n\nŽiema, tai metas, kai mes, motožmonės, savo užpakalius grūdiname ant krosnies ar prie kompiuterių ekranų. Ieškome kelių kelelių ir visokių neužmatytų vietelių, kurias norėtume aplankyti, kai skaisčioji glostys mūsų žirgus ir vėjas kedens mūsų plaukus. Na, taip, plaukai po šalmais, bet taip gražiau skamba.\n\nTaip betrūnydamas interneto platybėse užmačiau, kad vasarą „Ducati“ į ganyklas paleis naują žirgą. Dievulėliau brangus, o gražumo! Va čia man ir sukirbo mintys mintelės. Viskas nusidažė debesų spalvomis ir supratau, kad tai mano naujos kelionės transportui būtų pats tinkamiausias ir net nepakeičiamiausias dalykas. Tikiu ir jums taip būna, kai užsimanote naujų batų ar piniginės. Tiesiog žinai, kad čia tas daiktas, kuris visu 180 laipsnių kampu tikrai pakeis tavo gyvenimą. Tai va, lygiai taip, kaip ir man.\n\nTiesa, smegenyse ta mintis dar vartėsi, kaip kokia kiaulė tvarte, visą žiemą ir visą pavasarį. Kriuksėjo ten, nedavė ramybės. Pavasariui išspardžius sniegą į pakeles vis išsitraukdavau savo „Multistradą“, pralėkdavau seniai bevažinėtais keliukais, be abejo, dar ir palapinė antrais namais vis patapdavo. Tačiau mintis, kad noriu lįsti ten, kur keliai asfaltais nenukloti, kur takai gali gatves atstoti, vis nedavė ramybės. Vis stūmė plaukus iš šaknų, o tie, kaip kokios žiurkės iš skęstančio laivo vandenin, žemėn nuo galvos šokinėjo.\n\nNoriu lįsti ten, kur keliai asfaltais nenukloti, kur takai gali gatves atstoti.\n\nNežinau, gal su tuo reikalu ir amžius mano kokį tai ryšį turi, bet nutariau stabdyti tą procesą ir, paėmęs ragelį, surinkau numerį. Aišku, protingas vyras būtų sukęs – tiesiai psichiatrinėn ir išdėstęs savo ligos simptomus. Būtų paaiškinęs, kad turi seną motociklą, kuriam dar nė metų nesuėjo ir nori naujesnio. Būtų gavęs teisingą diagnozę ir būt ramus. Tačiau čia – ne apie mane.\n\nNumeris buvo surinktas tiesiai „Ducati“ atstovybėn, kuri nuo manęs dar ir už šviesmečio, ir buvo sutarta, kad mano senasis bus išmainytas į jų naująjį. Bėda tik viena – anie dar nepagaminti ir, vaikeli, iškeisti galiu tik į pažadą, kad iki kelionės jis jau bus po mano užpakaliu, o ne Italijos inžinierių galvose. Va čia ir prasidėjo laukimas...\n\nNemoLTU / Nerijus Motiejaičio nuotr. / Kelionė motociklu Norvegijoje\n\nDienos bėgo lėtai, o žinių taip mažai. Jau pradėjau mąstyti, ar tik ne su velniu būsiu sandorį sudaręs? Ar neteks į naujus vaizdus tik „YouTube“ bežiūrėti? Iki kelionės pradžios beliko 10 dienelių ir nemiga jau beldžiasi į lovą, kaip paštininkas į duris... Bet ir įkyrumas. Tačiau vienas rytas netikėtai atneša skambutį ir žinios pasaulį nuspalvina pačiomis ryškiausiomis spalvomis – ATVYKO! Aišku, ne pas mane, bet į atstovybę. Jau ketvirtadienis, o jį dar lyg kokį tai Lego ir surinkti reikia, dar užregistruoti ir atiduoti...\n\nAš su darbu dar kitame pasaulio krašte, o mano bosas net nenumano, kad aš nusiteikęs arkliamainyste užsiimti.\n\nVa čia pasaulis ir apsiverčia aukštyn kojomis, lyg anas jas turėtų. Aš su darbu dar kitame pasaulio krašte, o mano bosas net nenumano, kad aš nusiteikęs arkliamainyste užsiimti. Tad drebančiomis rankomis griebiu telefoną ir nerišlia kalba aiškinu savo piniginės gerovės prievaizdui, koks man šis gyvenimo įvykis brangus ir kaip arti mirties bei gyvybės šis klausimas stovi. O anas vyras geras, supranta, kad aš jam pusvelčiui nugarą lenkiu, tai iš geros valios parbogina mane iki šeštadienio Bergenan, kur aš savo skudurus numetęs laikau.\n\nKad jau namie, tai reikia susiruošti ir mocą prekybinėn išvaizdon pastatyti.\n\nNemoLTU / Nerijus Motiejaičio nuotr. / Kelionė motociklu Norvegijoje\n\nSuskamba neramus skambutis. Keliu ragelį ir išgirstu lietuvišką balsą: – ką tu, ką vakare? Ogi lietuviai keliautojai pro šoną barška ir pasilabinti visai norėtų. Va šito tai niekada neatsisakau. Traukiu laukan mėsą, kuriu elektrinę skylę ir laukiu. Įbirbia kieman kažkoks juodai oranžinis neDucatis, na, nes yra „Ducati“ motociklai, ir yra ne „Ducati“.\n\nTai va, pasirodo šie vyrukai, mano nubraižytais takais jau savaitę po Norvegijos lietus braido ir dabar nutarė pažiūrėti, kas tuos kelius nubraižė. Varo dvisėda: Martynas ir Dardas. Tėvas su sūnumi. Tik tiek, kad kuris kuriam ten tėvas tai jau jūs aiškinkitės. Man ten jie abu dar kaip vaikai atrodo, bet tai gal čia jau ir mano amžiaus, ne jų kaltė. Taip vakaras ir užmerkia akis apie tuos norvegiškus keliavimo ypatumus kalbas beridinėjant.\n\nRytas, mano „Multistrada“ pakrauta taip, kad, ką pasiimsiu, vėliau galėčiau ant „DesertX“ uždėti ir į namus parlėkti. Nors startavus planas buvo ir gal kartu su naujaisiais bičiuliais lėkti, tačiau pasibaigė, kad kairėn ir dešinėn pasukom atskirais keliais – man reikėjo beveik 700 km nulėkti, o čia jau turizmo tiek, kiek lenktynėse. Vaizdai yra, bet jų beveik nematai. Tad spaudžiam dešines ir vieni kitiems palinkim gero kelio. Jiems dar daug vingiuotų vaizdų, o man kilometrų kreivai tiesių.\n\nNemoLTU / Nerijus Motiejaičio nuotr. / Kelionė motociklu Norvegijoje\n\nTaip ir šluoju kelią kilometras po kilometro ir nors važiuoju pačiu pagrindiniu Norvegijos keliu, tačiau jausmas, kad iš Marijampolės į Kalvariją, per Klausučius minčiau: ir avių, ir karvių, ir vištų, visko ten vos į glėbį neprisirenku. Dūzgiu sau kalnais kalneliais, o per kūną – toks drebuliukas. Atrodo, kad planas išdega ir dabar su geriausiu pasaulyje kelioniniu motociklu važiuoju pasiimti kito geriausio. Širdis plaka į pačios geriausios lietuviškos polkos ritmą, lūpos atvipusios į kraštus, tarsi vaiko, kuris pamatė šokoladą, o akyse kaupiasi palaimos ašaros.\n\nŠirdis plaka į pačios geriausios lietuviškos polkos ritmą.\n\nGalų gale nusipurtau ir pabandau save grąžinti į realybę – tos ašaros, tai visai ne ašaros, o lietaus lašai pagaliau suradę mane šiuose kalnuose, o tas palaimingas šiurpuliukas visai atspindi termometro parodymus, kurie labai įtartinai tik 4 berodo. Va tau ir romantika... Įsilyja. Kaip mano viena bičiulė sako: – Neverk, čia Dievulis tave bučiuoja. Tikrai? Ją visą, kas prie plius 4, iki pat apatinių gumytės pabučiuotų. Bent šilumą tuomet lai įjungia.\n\nMano planas prilėkti kuo arčiau to Trondheimo miesto žlunga artėjant tamsai. Ieškau kokio kalnų viešbutėlio, kur galėčiau padžiauti savo „išbučiuotas“ drapanas. Ačiū tau, „Google“, už pagalbą. Griebiu traškučių, bananą, amerikietiško limonado ir lendu savo būdelėn. Šilumos atsukau tiek, kad naktį vos nepradėjau eketės ieškoti – kaip pirtyje.\n\nNemoLTU / Nerijus Motiejaičio nuotr. / Kelionė motociklu Norvegijoje\n\nO jums tekę kada lėtai mirksėti? Tai va, taip lėtai užmerki akis ir lėtai atmerki. Maždaug tiek ir truko mano miegas. Na, gal kiek trumpiau, bet 7 val. ryto jau burzgiau į šaltą, labai gaivinančiai šaltą rytą, kuris teišspaudė vos 7 laipsnius virš nulio.\n\nTokia keista euforija, gal dėl to, kad važiavau link svajonės, gal todėl, kad motociklu, o gal todėl, kad sugebėjau atsikelti 6 val. ryto ir išjudėti link tikslo. Tiek užsisvajojau, kad net ausų kamštelius pamiršau įsidėti. Švilpiantis vėjas privertė sustoti, traukti laukan raktelius iš kišenės (ten prikabinta ausų kamštelių dėtuvė, o mocas su berakte sistema, tai rakteliai gyvena kišenėje), mautis šalmą nuo galvos ir susigrąžinti tylą.\n\nNemoLTU / Nerijus Motiejaičio nuotr. / Kelionė motociklu Norvegijoje\n\nBirbiu taip per kalnus, „Multistrada“ dainuoja, bet jaučiu, kad darosi baisiai šalta. Ogi vėl vos 4 laipsniai lauke (tai tik liepos pabaiga), o važiuojant motociklu gi prieš vėją nepapūsi. Darau nuotrauką ir žiūriu į keistą reiškinį – motociklas užkurtas, o raktelio, rašo, kad nėra. Griebiu už kišenės, griebiu už kitos, už penkioliktos...\n\nDievulėliau tu brangiausias, nebėra... Na, nebėra ir viskas. Kišenė, kur jie turi savo vietą, atsegta ir jų tikrai nėra. Ką gi, sukam arklius atgal, ten, kur ausis saugoti pradėjau. Bandau važiuoti lėtai, bet mintys gimdo mintis ir... Na, gerai, aš jų gi nenumečiau tiesiog ten. Be to, aš jau ir kokius 70 km nulėkęs, jie kažkur išsprūdo, kažkur nukrito, tuomet dar čiuožė, kažkur nuslydo. Ką tu ten dar rasi? Su ta mintimi apsisukau ir atgal į tikslo pusę patraukiau.\n\nDabar jau turime kitą problemą – iki benzino pabaigos liko 9 km. Ups. Stop. „Google“, kur kolonėlė? Artimiausia – už 16 km. Labas rytas. Taip ir įriedėjau į kolonėlę užpakaliu į sėdynę įsikandęs. Raktelių nėra, benzino nėra, bakas užrakintas... Opa, gi tiksliai, bakas tai užrakintas. Gerai, kad aš tinginys ir kai užsakinėjau motociklą su berakte užvedimo sistema, kartu užsakiau ir beraktį bako dangtelį... Viskas valdoma su PIN kodu. Va čia ir atsipirko mano investicija.\n\nNemoLTU / Nerijus Motiejaičio nuotr. / Kelionė motociklu Norvegijoje\n\nToliau jau be nuotykių pasiekiau „Ducati“ atstovybę, kur nunėręs akis užklausiau pardavėjo: – Ar dažnai žmonės pameta raktelius? Išgirdus atsakymą, kad tikrai dažnai, mano ego ir savigarba grįžo į padorumo ribas, o tai jau sprandą buvo įskaudę nuo nukabintos nosies nešiojimo.\n\nPasakysiu tik tiek. Man labai patinka mano „Multistrada“, bet tai yra kelių karalienė, kurią į bekelę įvesi tik labai gerai pasvėręs visus už ir prieš. Pasversi kilogramais, paskaičiuosi galimus piniginius nuostolius ir dar apie savo įgūdžius pagalvosi. Tad, kai atsisėdau ant „Desertx“, aš supratau, kad pagaliau. Pagaliau jau artėju link to, kas mane nuveš ten, kur svajojau. Tai yra geras jausmas. Kaip skyrybos, tik kitaip.\n\nNemoLTU / Nerijus Motiejaičio nuotr. / Kelionė motociklu Norvegijoje\n\nSkyrybos, tai kaip ir žinai, kad į gerą, bet vis vien slogu kažkaip, o čia tos „slogu“ dalies nelieka. Nors ir suprantu, kad šis motociklas tikrai netempia visų „Multistrados“ privalumų ir techninių stebuklų, bet kartu ir žinau, kad tai mano draugas, kuris nuneš mane ten, kur su „Multistrada“ net pagalvoti neišdrįsčiau.\n\nVisas atvažiuotas kelias dabar laukia vėl, tik į priešingą pusę. Šįkart renkuosi kelią arčiau pakrančių, kad nereikėtų per kalnus dantų barškinti.\n\n„DesertX“ murma tarsi katinas, tačiau vis norėdamas parodyti nagučius. Už nugaros po truputėlį leidžiasi saulė ir keistai žalias vanduo neša kruizinius laivus, tarsi mano plaukiančias mintis.\n\nUž savaitės – į Alpes, į Prancūzijos Didįjį Alpių kelią.\n\nTaip, aš palikau savo 170 arklių pasiimdamas vos 110. Tačiau kokius 110! Nors ir jaučiau, kad kažkurioje vietoje, kažkur čia čigonas mane apmovė, bet jis nežinojo, kad man tai visai nė motais. Už savaitės – į Alpes, į Prancūzijos Didįjį Alpių kelią. Ko nepasiekiau pernai per tą koroną – pasieksiu šiemet pasiėmęs naują „Ducati“ ponį. O gal pasieksime kartu? Tad iki kitos dalies.\n\nNerijaus keliones galite sekti:\n\nYouTube: youtube.com/channel/UCHMkE0Qc5836OAar50lraAA;\n\nInstagram: instagram.com/NemoLtu_Norway/.",
    "UKRAINOS KARO PABĖGĖLIAMS LIETUVĖ PADEDA NORVEGIJOJE": "Televizijos žurnalistės Jurgitos Jurevičienės gyvenimo Norvegijoje pradžia nebuvo rožėmis klota. Išbandžiusi nekvalifikuotą darbą, ji nusprendė: ieškos įdomaus, motyvuojančio.\n\nKaunietė prisipažįsta per pandemiją beveik pasidavusi negatyvioms emocijoms, tačiau savanorystė padedant Ukrainos karo pabėgėliams atvėrė naujas galimybes.\n\n„Mane galima vadinti meilės emigrante“, – juokiasi Jurgita. Jos vyras Kęstutis Norvegijoje, Vestfoldo apskrities Stokės miestelyje, gyvena jau dvylika metų. Ketverius metus, kol vyras galėdavo dažniau apsilankyti Lietuvoje, Jurgita svarstė: emigruoti ar ne?\n\n„Kai vyras išvažiavo, aš dirbau Kauno televizijoje žurnaliste – rengiau laidą apie švietimą „Mokyklos langas“. Vasaromis, kai baigdavosi TV sezonas, važiuodavau pas Kęstutį. Ten išbandžiau įvairius darbus: naktimis išvežiodavau paštą, valiau butus, net namus dažiau – statybininkas vyras išmokė. Rudenį grįždavau rengti televizijos laidos“, – pasak jos, toks gyvenimo ritmas tęsėsi, kol jos jaunesnioji dukra Milda pakaunėje, Raudondvaryje, baigė mokyklą.\n\nPanašiu metu televizijos eteryje nebeliko Jurgitos rengiamos laidos. Tačiau ji toliau dirbo: įkūrė vaikų žurnalistikos studiją, vedė būrelius.\n\n„Buvo gaila mesti nors ir prastai mokamus, bet mėgstamus darbus – ilgai svarsčiau, ar emigruoti. Prieš šešerius metus vis dėlto ryžausi. Tuo labiau kad vyras ir naujieji draugai Norvegijoje jau seniai ragino. Supratau, kad ilgiau atskirai gyventi būtų per sunku. Be to, aš jau buvau spėjusi pamilti Norvegiją, jos gamtą“, – priežastis, lėmusias apsisprendimą išvykti, vardija Jurgita.\n\nGyventi į aukštu pragyvenimo lygiu garsėjančią Skandinavijos šalį ji išvyko apsisprendusi: juodo darbo žuvų fabrike ar valymo paslaugų firmoje nedirbs. Moteris puoselėjo viltį ir ten dirbti žurnaliste.\n\nAš nuolat jaučiau, kad galiu daugiau.\n\nSudėtingiau, nei planavo\n\n„Aš optimistiškai galvojau: per trejus ar ketverius metus puikiai išmoksiu norvegų kalbą, susirasiu mano kvalifikacijas atitinkantį darbą ir gražiai įsiliesiu į Norvegijos visuomenę. Tačiau viskas išėjo truputį sudėtingiau. Mes, žurnalistai, tam tikra prasme išlepinti: esame įpratę prie įdomaus, dinamiško, kvalifikuoto darbo, kai kurių privilegijų ir dėmesio. Tačiau Norvegijoje gauti kvalifikuotą darbą sunku – jį dirba gal 10 proc. emigrantų. Pažįstu lietuvių, dirbančių pagal savo profesiją. Tai – medikai, slaugytojai, pedagogai, dizaineriai, muzikantai, aukštųjų technologijų specialistai, virtuvių šefai ar barmenai. Tačiau šie darbai nenukrito jiems iš dangaus – jie labai stengėsi ir viską čia turėjo įrodyti iš naujo. Stengiausi ir aš“, – savo vingiuotą kelią Norvegijoje prisimena Jurgita.\n\nJi suprato: žurnalisto darbe be norvegų kalbos neišsivers, todėl iš karto užsirašė į kursus. Tačiau prisipažįsta nepagalvojusi, kad emigravus 48-erių, mokytis bus kur kas sunkiau nei studentiškais laikais. „Jaunimui visai kitaip – mano vyresnioji dukra Milena, atrodo, visai be pastangų norvegų kalbą per dvejus metus puikiai įvaldė. Aš per tą laiką ją taip pat įveikiau, bet man prireikė labai daug pastangų, laiko ir lėšų. Buvo labai sunkių momentų: atrodė, kad nebežinau, nei kur esu, nei ką darau“, – prisimena pašnekovė ir daro išvadą: emigruoti geriau jauniems, o ne beveik 50-ties.\n\nVeikla: mažuosius Tionsbergo lietuvius Jurgita mokė lietuvių kalbos. J. Jurevičienės asmeninio archyvo nuotr.\n\nTeko atsisakyti svajonės\n\nPo dvejų su puse metų intensyvaus norvegų kalbos mokymosi Jurgita išlaikė dvi iš penkių Bergeno norvegų kalbos egzamino dalių ir, nors egzaminas nebuvo įskaitytas, leidosi į darbo paieškas – ėmė varstyti vietinių spaudos, radijo ir televizijos redakcijų duris.\n\n„Visur su manim maloniai bendraudavo, pasiūlydavo kavos, stebėdavosi, kad žurnalistė iš Lietuvos ieško darbo Norvegijoje, tačiau sakydavo: tu gerai kalbi norvegiškai, bet žurnalistas turi kalbėti ir rašyti puikiai. Teko susitaikyti su mintimi, kad čia žurnalistinio darbo nedirbsiu“, – apėmusį nusivylimo jausmą prisimena Jurgita.\n\nTačiau ir negavusi žurnalisto darbo aktyvi moteris, palaikoma vyro, nusprendė nepasiduoti – ėmė ieškoti pedagogo darbo. „Gavau pavaduojančios auklėtojos asistentės darbą. Dirbau šešiuose vaikų darželiuose pagal iškvietimus. Darbas buvo lengvas: grupės mažos, po dešimt ar dvylika vaikų, be to, skirtingai nei Lietuvoje, jokio fizinio darbo. Jaučiausi kaip mama, leidžianti laiką su vaikais. Tačiau čia negalėjau pritaikyti Lietuvoje įgytos pedagoginio darbo patirties. Man vis sakydavo: tu neauklėk – tik žaisk, kalbėkis su vaikais. Aš nuolat jaučiau, kad galiu daugiau“, – jausmą, kad šiame darbe nerealizuoja savęs, apibūdina pašnekovė.\n\nBuvo labai sunku išsaugoti savivertę – tai tapo man didžiausiu iššūkiu.\n\nPrisidėjo ir kai kurių lietuvių požiūris į ją. „Skaudino, kai fabrikuose ar valymo firmose daugiau nei aš uždirbdavę lietuviai žiūrėdavo į mane iš aukšto ir sakydavo: matai, neverta mokytis norvegų kalbos, ir iš viso ko verti tie tavo diplomai! Mat jiems užtekdavo kelių norvegiškų frazių. Buvo labai sunku išsaugoti savivertę – tai tapo man didžiausiu iššūkiu“, – prisipažįsta Jurgita.\n\nLietuvę trikdė ir tai, kad ne nuolat dirbant keliuose vaikų darželiuose nė viename nesijautė esanti tikra kolektyvo narė. Ją pamiršdavo pakviesti į kolektyvo šventes ar pasveikinti su gimtadieniu.\n\nSiekė geresnės pozicijos\n\nPo trejų metų pavaduojančių darbų vaikų darželiuose, kai Jurgita jau laukė nuolatinio darbo pasiūlymo, kortas sumaišė prasidėjusi pandemija, karantinas. Kuriam laikui buvo uždaryti vaikų darželiai – jos paslaugų nebereikėjo. Norvegijos darbo ir socialinės rūpybos tarnyboje (NAV), atliekančioje ir darbo biržos funkcijas, lietuvė užsiregistravo kaip bedarbė.\n\nPasibaigus karantinui jai ne kartą vėl siūlyti auklėtojo asistento ar panašūs darbai, tačiau moteris užsispyrė siekti geresnės pozicijos, kur galėtų geriau save realizuoti.\n\n„Dvejus metus gavau bedarbio pašalpą. Kadangi mano atlyginimas buvo nedidelis, tai ir pašalpa maža, tačiau iš vyro atlyginimo ir mano pašalpos dviese galėjome išgyventi. Prasidėjus pandemijai likusi namuose tarsi bandžiau susikurti save iš naujo: stengiausi džiaugtis tapusi namų šeimininke, galėdama rūpintis vyru, gaminti jam valgyti, prižiūrėti savo sodelį, užsiimti sportu, rankdarbiais. Tačiau labai norėjosi į darbą, norėjosi veiklos ir oraus atlygio“, – prisimena Jurgita ir prisipažįsta, kad pandemija, karantinas buvo sunkiausias laikotarpis jai ir jos šeimai.\n\n„Nors mano vyras visada mane palaikė, tuo metu jau ir jis man sakydavo: gal tu pasiieškok paprastesnio darbo. Man jau tapo nepatogu kam nors pasisakyti, kad po penkerių metų Norvegijoje aš vis dar neturiu nuolatinio darbo, tik vieną kitą lietuvį pamokau norvegų kalbos, jiems pavertėjauju ir tai dažnai nemokamai. Neslėpsiu – kartais pasijusdavau išnaudojama: kai kurie tautiečiai, atrodo, norėjo su mumis bendrauti tik dėl to, kad mano vyras jiems pigiau suremontuotų namą, o aš – nemokamai pavertėjaučiau“, – nusivylimo neslėpė Jurgita.\n\nKartu: įsimylėję Norvegijos gamtą, Jurgita ir Kęstutis Jurevičiai daug keliauja po antraisiais namais jiems tapusią šalį. J. Jurevičienės asmeninio archyvo nuotr.\n\nUžsiima savanoriška veikla\n\nPer pandemiją kuriam laikui sustojo ir visos savanoriškos veiklos, į kurias veikli moteris buvo įsitraukusi nuo pat emigracijos pradžios.\n\n„Iš pradžių bandžiau save realizuoti per visuomeninę veiklą, savanorystę. Nenorėjau pamiršti rusų kalbos – Tionsberge įkūrėme iki karo Ukrainoje labai sėkmingai veikusią rusakalbių moterų grupę. Stokėje įsijungiau į tarptautinę moterų grupę, kur bendravau su moterimis iš Afrikos, Azijos. Tapau Vestfoldo Lietuvių bendruomenės (VLB) žurnaliste, kartu su bendraminčiais čia organizuojame daug veiklų (didžiausias bendruomenės metų renginys „Joninės Vestfolde“ šiemet sulaukė bene rekordinio 600 lietuvių skaičiaus). Taip pat VLB kuruojamoje lituanistinėje mokyklėlėje „Gandriukas“ ikimokyklinukus savaitgaliais mokiau lietuvių kalbos. „Gandriuke“ švęsdavome Kalėdas, Užgavėnes, Velykas ir kitas lietuviškas šventes. Tačiau per pandemiją ši veikla taip pat sustojo. Mane net savotiška depresija apėmė. Labai pasigedau prasmingos veiklos. Vienu metu jau galvojau grįžti dirbti į vaikų darželius. Tačiau prasidėjo karas Ukrainoje – vėl ėmiau aktyviau savanoriauti“, – laiką, kai prireikė jos pagalbos, prisimena lietuvė.\n\nKartu su kitais VLB nariais ji rinko paramą ir organizavo jos išsiuntimą į Ukrainą – surinktus reikalingus daiktus lietuvis vairuotojas vežė tiesiai į Lvivo, Charkivo, Kyjivo sritis. VLB organizavo ir rusiškai mokančius savanorius lietuvius, kad jie padėtų ukrainiečiams čia adaptuotis.\n\nNetrukus ši savanoriška Jurgitos veikla padėjo susirasti darbą.\n\nAplinka: darbo vietoje – Sandefjordo NAV, poilsio zonoje. J. Jurevičienės asmeninio archyvo nuotr.\n\nNepavirto kontoros pelyte\n\n„Mane pasikvietė kaimynas pavertėjauti oro uoste, kur jis važiavo pasitikti iš Ukrainos pasitraukusios senyvos moters. Teko versti iš norvegų į rusų kalbą ir atvirkščiai. Kai viskas praėjo sklandžiai, kaimynas padrąsino: gal tu galėtum gauti su tuo susijusį darbą? Susimąsčiau. Juolab kad mane labai palaikė mano konsultantė iš NAV Inger. Ji kantriai ieškojo mano kvalifikaciją atitinkančio darbo. Balandį iš jos sužinojau, kad, išaugus karo pabėgėlių iš Ukrainos srautui ir visoms komunoms (savivaldybėms) pasiskirsčius jų kvotas, Sandefjordo komunos NAV buria komandą darbui su pabėgėliais. Inger paskatino kandidatuoti į konsultanto poziciją. CV surašiau ne tik savo darbo, bet ir savanoriavimo patirtį. Man pasisekė – darbą iš karto gavau“, – džiaugiasi pašnekovė.\n\nDvi savaites mokiusis įvaldyti sudėtingas elektronines sistemas ir dokumentus, gegužę Sandefjordo NAV skyriuje pradėjo dirbti Ukrainos komanda: Jurgita, taip pat ukrainiečių kilmės lietuvė filologė Anastasija ir Norvegijoje gimęs indų kilmės jaunuolis sociologas Christopheris.\n\nJurgita prisipažino iš pradžių baiminusis, kad virs pilka kontoros pelyte, tačiau greitai tokios baimės išsisklaidė. „Man ši institucija pasirodė labai gyva ir žmogiška, besirūpinanti ne tik tais žmonėmis, kurie į ją kreipiasi, bet ir savo darbuotojais. Svarbiausia – dabar dirbu tikrai prasmingą darbą: realiai padedu tiems žmonėms, kuriems šiuo metu labiausiai reikia pagalbos, patarimų ir palaikymo“, – šypteli Jurgita.\n\nNedideliame mieste atsirado 200 ukrainiečių, kuriems vis prireikia įvairiausios pagalbos, iškyla netikėčiausių klausimų, kuriozinių situacijų.\n\nJai tenka padėti ukrainiečiams įsikurti būste, užtikrinti geras gyvenimo sąlygas, tvarkyti dokumentus, supažindinti su miestu, užrašyti į norvegų kalbos kursus, užregistruoti vaikus į mokyklas, darželius, palydėti pas gydytojus ar net paguosti. Jurgita džiaugiasi darbe galėdama panaudoti rusų, anglų ir norvegų kalbas ir visus organizacinius ir komunikacijos sugebėjimus.\n\nPer keturis darbo su ukrainiečiais mėnesius ji sako taip ir neišmokusi į pareigas žiūrėti formaliai – dažnai biure užtrunkanti ir po darbo valandų. „Darbo krūvis – labai didelis. Nedideliame mieste atsirado 200 ukrainiečių, kuriems vis prireikia įvairiausios pagalbos, iškyla netikėčiausių klausimų, kuriozinių situacijų. Kažkam neatsidaro lauko durys, sugedus elektroniniam raktui, kažkieno paauglė dukra pabėga iš namų, kažkas pameta dokumentus, kažkas dingsta keliems mėnesiams, kažkas pasipiktina „Pride“ vėliava kaimynystėje... Norvegija Ukrainos karo pabėgėlius priima labai geranoriškai, jiems suteikia visas socialines garantijas. Savo ruožtu ukrainiečiai čia greitai prisitaiko, kas nori dirbti, susiranda darbus. Tiesa, žmonių yra visokių – pasitaiko ir linkusių papiktnaudžiauti norvegų gerumu“, – užsimena pašnekovė.\n\nPadeda: dirbdama Sandefjordo NAV, Jurgita rūpinasi, kad ši ir kitos ukrainiečių šeimos Norvegijoje jaustųsi gerai. J. Jurevičienės asmeninio archyvo nuotr.\n\nPilnoji stiklinės pusė\n\nĮpratusi matyti pilnąją stiklinės pusę, net ir karo Ukrainoje kontekste Jurgita įžvelgia pozityvių dalykų. Vienas jų – atsisijoję netikri draugai.\n\n„Jie išsidiferencijavo. Putino režimo šalininkės rusės atkrito, bet dar labiau suartėjau su ukrainietėmis. Bendraudama rusakalbių moterų grupėje, pastebėjau, kad nemažai rusų į kitų tautų atstovus žiūri iš aukšto – jaučiasi tarsi jie būtų vieninteliai tikros kultūros nešėjai, tarsi visos geriausios knygos būtų parašytos rusų rašytojų, o baletas niekur kitur, išskyrus Rusiją, neegzistuotų. Tačiau prasidėjus karui kai kuriems rusams atsivėrė akys. Jei jie anksčiau didžiuodamiesi pasakodavo, kad jie – rusai, dabar ieško ukrainietiškų šaknų. Kartais randa: pasitaiko, kad buvusi „tikra rusė“ dabar jau pasakoja, kad ji – beveik ukrainietė, nes jos močiutė ukrainietė“, – šypsodamasi transformacijas pastebi Jurgita.\n\nAtsigręžusi į Norvegijoje pragyventus metus, ji tvirtina: lengva nebuvo, bet vertėjo. Pakovoti už save, ieškoti ir laukti prasmingo ir įdomaus darbo, už kurį atlyginama su kaupu – ir dvasiškai, ir materialiai. Tokių gerų darbo sąlygų ir tokio pagarbaus požiūrio į darbuotoją ji sako labai pasigedusi Lietuvoje. Čia svarbus tapo ir jos žurnalistikos diplomas, ir lietuviškas darbo stažas. „Galbūt šis darbas – mano profesijos viršūnė? Nors kas ten žino“, – svarsto pašnekovė.\n\nJi pabrėžia, kad to pasiekė ne viena – ji nuolat jautė vyro, dukrų Milenos ir Mildos ir visos šeimos palaikymą. „Tik graudu, kad mano tėveliai šito nebesulaukė, per pastaruosius pusantrų metų vienas paskui kitą iškeliavę Anapilin“, – užsimena Jurgita.",
    "Draminis serialas „Laimės pažadas“ 2/5 s.": "Man jau yra 14 metų",
    "G.Lundbergo sulaukę danai – nušluoti Norvegijoje": "2025-ųjų Europos čempionato atrankoje užfiksuotas gana netikėtas rezultatas.\n\nDanijos rinktinė (0/2) išvykoje net 75:99 (21:34, 23:23, 21:26, 10:16) nusileido krepšinio žemėlapio nykštukams iš Norvegijos (2/0).\n\nDar pirmajame kėlinyje atsilikę danai vadžias visiškai paleido rungtynių pabaigoje, kai atsiliko net 70:99 ir rezultatą sušvelnino tik paskutinėmis atakomis.\n\nDanijos neišgelbėjo ir prisijungusi ryškiausia šalies žvaigždė Gabrielis Lundbergas, per 35 minutes pelnęs 16 taškų (3/4 dvitaškių, 2/7 tritaškių, 4/5 baudų metimų), atkovojęs 3 ir perėmęs 2 kamuolius, atlikęs 7 rezultatyvius perdavimus, 5 kartus suklydęs, 4 sykius prasižengęs bei surinkęs 16 naudingumo balų.\n\n15 taškų pridėjo Madsas Bonde, 11 – Kevinas Larsenas (9 atk. kam.), po 10 – Darko Jukičius ir „Šiaulių“ naujokas Jonas Zohore (5 atk. kam.).\n\nREKLAMA\n\nNorvegijos rinktinėje 26 taškus surinko Haraldas Frey’us (5/10 tritaškių, 5 atk. Kam.), 19 pridėjo Bouna Ndiaye (5/6 tritaškių), 17 – Stianas Mjoesas (5/7 tritaškių). Tritaškius norvegai vertė net 63 procentų taiklumu (20/32).\n\nDanams tai buvo antroji nesėkmė paeiliui. Praėjusiame mače Nenadas Dmitrijevičius paskutinės sekundės tritaškiu išplėšė pergalę Šiaurės Makedonijai (73:70). G.Lundbergas tuomet surinko 10 taškų (3/14 metimų).\n\n„Ilgoji pertrauka“: privačios treniruotės su Milakniu, natūralizuota žaidėja Lietuvos moterų rinktinei, naujas 3x3 treneris ir „Ryto“ paieškos",
    "Į Suomiją atvyksta rekordiškai daug rusų": "Rekordinį į Suomiją atvykstančių rusų skaičiaus padidėjimą nulėmė Maskvos paskelbta dalinė mobilizacija.\n\n„Praėjusį savaitgalį eismas prie rytinės sienos buvo intensyviausias šiais metais“, – naujienų agentūrai AFP sakė Mertas Sasioglu iš Suomijos sienos apsaugos tarnybos.\n\nTarnyba pranešė, kad šeštadienį kirtę sausumos sieną į Suomiją atvyko kone 8,6 tūkst. rusų, o beveik 4,2 tūkst. per sieną išvyko į Rusiją.\n\nSekmadienį į Suomiją atvyko daugiau kaip 8,3 tūkst. rusų, o išvyko beveik 5,1 tūkstančio.\n\n„Atvykstančiųjų skaičius yra maždaug dvigubai didesnis nei prieš savaitę, – sakė M.Sasioglu. – Pagrindinė priežastis yra mobilizacija, bet iš dalies tai galima paaiškinti ir tuo, kad Suomija ir Rusija vasarą atšaukė suvaržymus dėl COVID-19.“\n\nKaimyninė Norvegija, kuri nėra Europos Sąjungos narė, bet priklauso Šengeno erdvei, taip pat pranešė, kad jos Sturskugo sienos perėjimo punkte tolimojoje šiaurėje šiek tiek padaugėjo asmenų, kertančių sieną iš Rusijos pusės.\n\nNorvegų policijos duomenimis, sekmadienį į Norvegiją iš Rusijos atvyko 243 žmonės, iš kurių 167 turėjo Šengeno vizas, o 91 išvyko į Rusiją.\n\nPolicija taip pat pabrėžė, kad šie skaičiai vis dar mažesni nei prieš COVID-19 pandemiją, tačiau teigė, kad tikisi, jog šią savaitę jie gali išaugti.\n\nKitos šalys, pavyzdžiui, Sakartvelas ir Turkija, taip pat pranešė, kad pastarosiomis dienomis padaugėjo įvažiavimų iš Rusijos.\n\nRugsėjo 23 dieną Suomija paskelbė planuojanti „gerokai apriboti Rusijos piliečių galimybes atvykti“.\n\nSuvaržymai dar neįsigaliojo, bet pasieniečiai sakė esą pasirengę naujas taisykles pradėti taikyti „per vieną dieną“.\n\nM.Sasioglu nurodė, kad Sienos apsaugos tarnyba rengiasi sunkumams.\n\n„Įmanoma, kad apribojus keliones padaugės bandymų nelegaliai kirsti sieną“, – paaiškino jis.\n\nŠeštadienį pasieniečiai sulaikė keturis asmenis, įtariamus nelegaliu sienos kirtimu Suomijos rytiniame Kūsamo regione. Šie asmenys iškart pasiprašė prieglobsčio.",
    "Nerijaus kelionė iš Norvegijos į Lietuvą motociklu: ją pasiekus siela vis vien kitaip uždainuoja": "Kartais tai, ką sako širdis, neturi visiškai jokio ryšio pagal smegenų supratimo ekvivalentą. Todėl šie du, tokie mums svarbūs aparatai, tiesiog nebendrauja ir užsiima savais reikalais.\n\nTik kartais, kai jau labai užeina noras pasigirti, smegenys nutekina informaciją iki širdies ir ta pradeda labiau plakti ir spurdėti iš nekantrumo. Tad kelionė.\n\nViskas, užrakinu spintelę, trenkiu durimis ir palieku savo aukso kasyklą už nugaros. Artimiausias tris su viršum savaites piniginei nutukimas negresia ir ją sodinu ant labai stiprios dietos. Kiek gi galima? Ir taip jau valstybė, užmačiusi, kas vyksta mano piniginėje, pradėjo išmaldos maldauti – įmantriai pavadinusi tai „mokesčiais“. Kai užaugsiu, ir aš ką nors tokio sugalvosiu ir jai atgal pateiksiu.\n\nĮsivaizduokite, įeinu pas didžiausią valstybės galvą ir šlept ant stalo voką, o ten skaičiukų rinkinys ir užrašas – „sugrąžtukai“ su mano sąskaitėlės numeriukais. Va tada tai jau mes pakeliausim.\n\nRaktelis spynelėn ir kartu su užsikuriančio Dukačio varikliu į sielą atplaukia ramybė, kuri dūzgena nuo pat pirštų galiukų – atostogos. Motociklas, atstovėjęs ramiai ir atlaukęs savaitėlę, važiuoja tarsi naujas. Nors ir senstelėjęs savaitėlę, tačiau atšventęs savo gimtadienį vos prieš dešimt dienelių (jei įmanoma švęsti vos gimus), neša mano visus šimtą kilogramų namo.\n\nTen staigiai metu daiktus ir jau derinu tepalo keitimus pas gerą savo bičiulį Nerijų (gerą vardą mama parinko), kuris gyvena kaip koks Robinzonas Kruzas norvegiškos salos tolimam užkampyje. Gerai, kad valties jau nebereikia iki jo priplaukti – čiabuviai norvegai pastatė tiltą ir dabar jį pasiekti užtenka nepilnos valandėlės.\n\nPakrapštę motociklo pilvą nuleidžiame aštuonių šimtų kilometrų senumo tepalus ir supilame šviežutėlius, Baltijos gintarų skaidrumo, naujus. Beridenant kalbas apie savo planus pastebiu, kad saulė apsimetė pinigėliu ir jau tuoj tuoj kiaulė taupyklė ją visiškai praris.\n\nDievulėliau brangiausiasis, o man dar sukonstruoti ir užsidėti naujai nupirktus krepšius bei susižiūrėti, kas į juos tilps! Spaudžiu jau nebe bičiulio ranką, bet moco rankeną ir veju savo dūšią namų link, vis pakeiksnodamas tą savo plepumą ir norą viską ne tik pamatyti, bet dar ir nufilmuoti, atseit youtubui bus.\n\nNamus pasiekiu laikrodžio dūžiams dar neišmušus vidurnakčio, čia jau Pelenė keltų man pavydo sceną, ane? Griebiu siuntos baisulinę dėžę, kurioje atkeliavo užsakyti kelioniniai krepšiai iš kitos Atlanto pusės. Plėšiu jos viršų, beriu turinį lauk... Tai dar gerai, kad ir motociklo taip neužsisakiau, nes to lego nė per metus nesurinkčiau. Žiūriu į tą detalių kratinį, kuris turėtų mano lagaminais vadintis ir nutariu eiti miegoti. Jau artėja antra valanda, o naktį tai jau aš tikrai nedirbsiu, palikim naktinius „darbus“ raudonųjų žibintų kvartalų ir vagių profesijos atstovams.\n\nNemoLTU / Nerijus Motiejaičio nuotr. /Nerijaus kelionė į Lietuvą\n\nSako, rytas už vakarą protingesnis, na ką aš žinau – tiek vakar vakare, tiek šiandien ryte, niekaip smegenyse nesukalkuliuoju, kiek bus ta kvadratinė šaknis iš 2022? Po truputį akys atsimerkia ir suprantu, kad man visai tos šaknies nereikia ir palengva įgaunu vertikalią padėtį. Prabėgdamas pro stiklinėj kabinoj kabantį dušą, dar prabraukiu dantimis balta koše ištepliotą šepetį (ir ką aš naktį valgiau, kad ryte reikia dantis valytis?), spaudžiu kavos aparato mygtuką ir puolu į lego galvosūkį.\n\nGera valandėlė, gal ir antra, bet tas daiktas jau ant moco ir viskas, kas buvo surikiuota eilėn susikraut į kelionę, dabar atsiduria maišuose. Na gerai ne viskas... Tačiau prisiekiu, savo buvusio motociklo rakteliais – beveik viskas – koks 60 procentų viso suruošto kelionėn turinio tikrai tilpo.\n\nBeieškant vietos, kur sutalpinti dar kelis labai svarbius daikčiukus, atlekia Vladas. Visai pamiršau paminėti, kad šįkart lekiu ne vienas. Tad mieli mano skaitytojai – Vladas. Vladai – skaitytojai. Na va, dabar jau nieks nesakys, kad nemandagus ir nesupažindinau.\n\nVladas keliaus su manim iki Lietuvos, o ten jau jis turi savo reikalų, o aš savo. Tačiau dviese pasiekti Tėvynę vis smagiau. Vidurdieniui pasislinkus į vakarų pusę šokam ant žirgų ir... taip!\n\nDabar jau niekas nepasakys, kad kelionė neprasidėjo. Mano kelionės įrankis, kaip jau žinote iš praeito pasakojimo, yra „Ducati Desert X“. Pagamintas vos daugiau nei prieš savaitėlę ir, tikiuosi, sugest nesiruošia. Vlado žirgas vadinasi BMW GS 850. Tas ir nėra nuvarytas kuinas, gal tik antrą ar trečią gimtadienį teatšventęs. Rašau, ne dėl to, kad pasigirčiau, bet kad į kelionės nuotaiką įvesčiau – juk važiuosite kartu, tai sėdam visi kartu ir bus smagiau per šitą straipsnį akis ridinėti.\n\nNemoLTU / Nerijus Motiejaičio nuotr. /Nerijaus kelionė į Lietuvą\n\nEch, koks tai geras jausmas keliauti. O dar kai žinau, kad keliauju visiškai priešingai nei visi mūsų tautiečiai, tai dar smagesnį jausmą sukelia. Kodėl priešingai? Nagi mūsų tauta per atostogas bėga tik kur šilčiau, kur aukščiau ar šlapiau, bet tik nuo Lietuvos toliau, o aš, beprotis, į Lietuvą varau.\n\nBergenas gražus miestas, pravažiuodamas dar mirkteliu akį praeinančiai suknelei, paglostau akimis kokią bažnytėlę ir pasileidžiam į kalnus. Kalnus Bergene pasiekti, tai tas pats, kas bare iki tūliko nueiti, tik tiek, kad eilėje stovėt nereikia – užkūrei mocą, vienas du ir kalnuose. Gal todėl Bergenas ir vadinasi Bergenas? Žodis „berg“ atitinka mūsišką „kalnas“. Braukiam padangomis asfaltą ir širdis dainuoja, į taktą pasvirusių medelių šakos siūbuoja ir tik opa!\n\nBergenas gražus miestas, pravažiuodamas dar mirkteliu akį praeinančiai suknelei, paglostau akimis kokią bažnytėlę ir pasileidžiam į kalnus.\n\nGerai, kad šalmas su stiklu, o tai akys būtų iškritusios po termometro rodiklius besidairinėjant. Du. Ne, čia ne keliautojai, ne ratai ant mūsų pirdaklietų ir ne prisiminimai apie fizikos pamokas vaikystėje. Du. Lygiai tiek rodo termometro parodymai prietaisų skydelyje. Gyvenimėli, ir kada tu pablogėsi?\n\nIeškome kokios kebabinės ir ačiū lenkiško kraujo arabei, kuri ne tik kebabą, bet ir karštos kavos po gerą puodą pataiso. Prikimštas pilvas išstumdo kraują atgal į nubalusius pirštus ir sugrąžina tikėjimą kelionės tikslais. Prasukame pro naftos kranus, kurie paplonina mūsų pinigines atitinkamais kiekiais piniginių vienetų ir šaunam gilyn į kalnus, kur tamsėjantys debesys mums primena, kodėl tūlas lietuvis ne Norvegiją, bet kokią nors musulmonišką šalį atostogoms renkasi.\n\nKylam aukštyn, tačiau kartu ir važiuojame savo tikslo artyn. Tamsūs debesys jau virš galvų ir net pradedu girdėti, kaip lietaus lašai, barškėdami šalman keikiasi. Matyt, kokios jų lenktynės, kas pirmas žemę pasieks, ar kaip ten yr? Nes tyliai ant šalmo nusileist negali, trenkiasi visu garsumu ir dar plyšių ieško, kaip už kokio kalnieriaus užlįsti. Kerštingi rupūžiokai, pyksta už nutrauktą tiesiausią kelią žemyn. Taip kilometras po kilometro, valandėlė po valandėlės ir stumiamės link vakaro.\n\nNemoLTU / Nerijus Motiejaičio nuotr. /Nerijaus kelionė į Lietuvą\n\nDar gerai, kad nuriedėjus nuo kalnų termometras kiek draugiškiau prieš tą dvejetq dar ir vienetą parašo. Jau paskutinis vasaros mėnuo ir saulė turi vis mažiau reikalų šioje planetos pusėje, tai labai į naktį tempt negali. Vis akim kliudom kokius laisvesnius žemės lopinėlius.\n\nTyrinėjame upelių bei ežeriukų pakrantes, kol pagaliau akys užkliūva už nuvažiavimo į miškelį. Turbūt nereikia sakyti, kad čia ir apsistojome. Du motociklai, dvi palapinės, du geri bičiuliai ir daug kartų po du paukštelius čirpiančius „ate“ bepasislepiančiai saulei. Gyvenimas gražus, na sutikite, bent jau per atostogas.\n\nNaktis buvo. Ji tikrai buvo, nes šį kartą, pasakymas „per trumpa“ netinka. Buvo taip šalta, kad miegmaišis, su savo +8 laipsnių komforto zona, šildė tiek pat kiek nabašnyko kojos. Taip, pabudau tiek kartų, kiek kiti ir per savaitę nepabunda. Tačiau nesibarsiu, o padėkosiu savo kūrėjui, kad pabudau.\n\nNemoLTU / Nerijus Motiejaičio nuotr. /Nerijaus kelionė į Lietuvą\n\nVladas ir su miegu atrodo susipykęs, nuo labo ryto kavos kvapus po visą mišką skleist pradėjo. Išsiritau ir aš iš savo laikino būsto. Lengvai prisėdę su kavos puodeliu aptariame šios dienos planą. Jis labai paprastas – važiuoti, kol pasieksime savo kelionės tikslą, o tai yra keltas į Lenkiją. Klausite kodėl į Lenkiją? Na, bičiuliai, kuo jūs mus laikote? Manote, mes neskaitome laikraščių ir nežiūrime televizoriaus?\n\nTaigi Lenkijoje dešra daug pigesnė, ir lašiniai labai gera kaina. Dar ir alus vos ne pusvelčiui, tiesa, dar sakė ir elektra baisiai pigi. Tai mes nutarėm užpirkti pilnus lagaminus ir parvežti Lietuvon, pardavus gal benzinas atsipirks.\n\nDar ir alus vos ne pusvelčiui, tiesa, dar sakė ir elektra baisiai pigi.\n\nNa ne ne, nusiraminkit, ne visai tiesa. Paprasčiausiai plaukt per Baltiją norėjosi sekmadienį, o niekas kitas neplaukė, nebent gal Aurimas Valujevičius treniruotę darydamas būt prasukęs, bet abejoju, ar į savo tą transatlantinį luotą būt mus su visa manta sutalpinęs.\n\nTad teko rinktis lenkišką maršrutą ir plaukti iš Karlskronos į Gdynią.\n\nŠioje vietoje daug pasakoti nėra ką. Per nepilnas dvylika valandų nulėkėme apie aštuonis šimtus kilometrų ir atsitrenkėme į eilę tokių pačių kaip mes, norinčių patekti į kitą jūros pusę. Iš tos visos kelionės iki kelto norėčiau tik vieną pastebėjimą paminėt – tas daiktas degalinėse, kurį įkiši bakan, turi kažkokį tai magnetą, kuris lupą pinigėlius iš tavo piniginės greičiau nei tavo mylima antra pusė.\n\nDar toks pastebėjimas, kad abu tie reikalai turi vieną bendrą savybę – ir pas tą pistoletą kolonkėj, ir pas tą besišypsančią į akis namie, tas magnetas veikia tik į vieną pusę. Namuose tai jau reikalas patikrintas, o va to pistoleto piniginėn įkišt dar nebandžiau, bet labai daug vilčių į netikėtą praturtėjimą ir nededu.\n\nNemoLTU / Nerijus Motiejaičio nuotr. /Nerijaus kelionė į Lietuvą\n\nSubrazdėję į tą Nojaus arkos naujovišką kopiją, pririšom savo transportą, kad jūrai užsiūbavus anie eit gult nesugalvotų. Mes žmonės paprasti – stengdamiesi labai nesitrinti neaiškiose kompanijose, pasiėmėm atskirą, dvivietį architektūrinį kūrinį pavadinimu „kajutė“, su nupieštu langu. Tikras langas būt dar papildomai kokią šimtinę kainavęs, tai mes nutarėm, kad naktį žvaigždes pigiau skaičiuoti iškišus galvą iš palapinės ir nutarėm pataupyti.\n\nDvivietė turi ir savo privalumų – gal dėl tikimybės išvengti neaiškios kompanijos, o gal kad po tiek kilometrų iš batų ištrauktos atraminės galūnės neužtroškintų jautresnių kajutės gyventojų. Išsiskaičiavę, kuris pirmas, šokam į dušo tualeto hibridinį variantą ir traukiam ieškoti to stebuklingo maisto baro, į kurį bilietukai jau buvo iš anksto užprenumeruoti. Na kas ten per monas?\n\nMaisto pridėta tiek, kad turėjo tikrai užtekt visam laivui ir dar, pamaniau, gal pusbroliui vestuvėm parvežt krepšį kitą, vis jaunai šeimai kokį pinigą sutaupyčiau? O kad jūs žinotumėt! Žmogus pavalgęs dar ir paėst gali, o paėdęs dar ir visokiausių gėrimų skrandin sutalpinti... Ir kas sugalvojo tuos bufetus? Na mes su Vladu tai tikrai daug nevalgėm, mes ne kokie besočiai. Pavargę nuėjome miegoti ir lyg pajutau, kad laivas kryptelėjo ton pusėn, kur mūsų kajutės priglaudė tokius pavargusius ir vos vos pavalgiusius keliauninkų kūnus.\n\nKaip gerai, kad ne visi laivai yra „Titanikai“. Ryte, praplėšęs akis, sukalbėjau poterėlį už tą nepakartotą istorinį įvykį. Motociklus radom ten, kur ir pasidėjom. Patys pririšom, patys atrišom ir netrukus jau riedėjom Gdynės gatvėmis.\n\nVladas pradėjo pyktis su kažkokia moteriške. Ir taip klausau, ir anaip. Galų gale supratau, kad jis bando įtikinti navigaciją, jog pasukti į dešinę yra daug paprasčiau nei triskart sukti į kairę ir apvažiuoti visą kvartalą. Pabandžiau juos sutaikyti, bet supratau, kad kur du yra, ten trečias gali ir per marmūzę gaut.\n\nNemoLTU / Nerijus Motiejaičio nuotr. /Nerijaus kelionė į Lietuvą\n\nUžkimšau savo barščių srėbilką ir tylomis sekiau paskui jo BMW, šventai tikėdamas, kad visi šie ratai ir kvadratai po miesto gatves yra tiesiausias kelias į gimtinę. Taip su mažais nuotykiais išbridome iš to baisiai painaus miesto ir pasileidome į Lietuvos pusę. Į ten, kur mus žemelė nuo vaikystės nešiojo. Kur ji mus mylėjo ir kaip tikrus savo vaikus nuo visų blogybių dabojo.\n\nKur su pagaliais kaip pačius didžiausius priešus dilgėles kapojom, o kai subrendom, visokiais ižais, minskais ir javom pas mergičkas lakiojom. Ech gimtinė, Lietuvėlė... Ją pasiekus siela vis vien kitaip uždainuoja.\n\nAtrodo, net motociklas jaučia šeimininko nuotaiką ir į gazo rankenos pasukimą visai kitaip reaguoja. Murkia kaip liūtas iš narvo paleistas ir spurda tarsi sakydamas – suk tu tik tą rankeną ir parodysiu, kaip skrist moku. Tačiau nuraminu tą norą atsidurt kuo greičiau ten, kur sutaręs susitikti su bičiuliu, ir stabdau arklius.\n\nČia jau laikas atsisveikinti su Vladu. Smagiai prariedėjom, tačiau jam vieni planai, man kiti. Spaudžiam vienas kitam dešines ir skirstomės savais keliais, kurie dar ne kartą ir ne du vėl susikryžiuos netolimoje ateityje.\n\nNemoLTU / Nerijus Motiejaičio nuotr. /Nerijaus kelionė į Lietuvą\n\nLeiskite, jus mieli bičiuliai, palikti šioje vietoje, nes Lietuvėlė yra kaip ir kelionės tikslas, bet kartu ir kelionės atspirties taškas. Iš čia po savaitėlės pajudėsime į Prancūzijos Alpes. Jei noro bus keliaut kartu, ant mano Dukačio vietos užteks visiems, o jei pritrūks – prie kompanijos jungiasi kitas mano bičiulis su šiek tiek storesniu BMW nei Vlado. Tad su kažkokiu keistu jausmeliu, jog mane persekioja vokiški motociklai, sakau jums ate ir iki kito karto!",
    "Kelionės nepatogumus kompensavo Norvegijos kalnų ir fiordų grožis - Mažeikiai, naujienos, žinios - Santarvės laikraštis, santarve.lt": "„Samogitian MC“ motociklininkai keliaudami sustodavo apžvalgos aikštelėse pasigrožėti įspūdingais vaizdais. Nuotr. iš asmeninio archyvo\n\nKiekvieną sezoną motociklų klubo „Samogitian MC“ nariai išvyksta bent į vieną grupinę kelionę. Šiemet gausybę įspūdžių jie parsivežė iš savaitę trukusios kelionės motociklais po Norvegiją.\n\n});\n\nNesėkminga pradžia neatbaidė\n\nPostūmis kelionei buvo tai, kad keturi klubo nariai gyvena atskiruose šios šalies miestuose, du iš jų nusprendė atostogų metu grįžti į Lietuvą.\n\n„Įprastai sezono metu važinėjame po renginius Lietuvoje ir Latvijoje, tačiau kiekvienais metais vis audžiame mintį nuvažiuoti kartu kur nors toliau. Puiku, kad atsirado tokia galimybė aplankyti draugus ir kartu sugrįžti į Mažeikius. Pasiruošimas ilgai netruko – tik dvi savaites, ir liepos vienuoliktąją šeši mažeikiškiai, „Samogitian MC“ nariai, išvykome į kelionę. O jau po savaitės aštuoniese buvome namuose“, – pasakojo Žydrūnas Ruginis, vienas iš kelionės dalyvių.\n\nNesėkminga...\n\nLaikraščio elektroninę versiją gali skaityti tik prisijungę ir prenumeratą turintys vartotojai.\n\nJeigu esate mūsų prenumeratorius, prisijunkite su savo prisijungimo duomenimis, kuriuos gavote atlikę apmokėjimą arba kuriuos jums suteikė redakcija.",
    "Rusija jau nebėra svarbiausia dujų tiekėja Europai: pirmąją vietą pagal dujų tiekimą ES užėmė Ukrainos sąjungininkė": "Be to, Norvegijos energetikos ministras Terje Åsland teigė, kad Norvegija iki dešimtmečio pabaigos ir toliau gamins dabartinio aukšto lygio gamtines dujas. „Reuters“ komentare jis pabrėžė, kad, siekdama išlaikyti tokį aukštą gamtinių dujų gavybos lygį, šalis patvirtino operatorių prašymus padidinti išgavimą keliuose dujų telkiniuose.\n\nGegužės prognozėmis, Norvegija šiemet planuoja pagaminti 122 mlrd. kubinių metrų dujų, t. y. 8 proc. daugiau nei pernai, o gamtinių dujų eksportas gali pasiekti naują rekordą. Dujų gavyba Norvegijoje taip pat gali pasiekti naujas aukštumas jau 2022 m. Oficialusis Oslas, tiekiantis ES 20–25 % jai reikalingų dujų, šiemet tikisi rekordinio mėlynojo kuro pardavimų vamzdynais į Europą, aplenkiant Rusiją.\n\nDar visai neseniai Maskva buvo didžiausia dujų tiekėja ES. Norvegija tvirtina apie naujus planus padidinti gamtinių dujų gamybą ir eksportą, pasitikint ilgalaike paklausa, nes ES planuoja nutraukti gamtinių dujų tiekimą iš Rusijos po pastarosios karinio įsiveržimo į Ukrainą.\n\nNorvegijos pasitikėjimą didina ir ES gerokai išaugusi gamtinių dujų kaina, kuri smarkiai padidėjo dėl tiekimo apribojimų iš Maskvos pusės. Šiais metais Norvegija iš savo naftos ir dujų pramonės turėtų gauti 100 mlrd. eurų.",
    "Lietuvos verslas laukia paramos: kas jau daroma kitose Europos šalyse": "Seimo nariai „Delfi“ pateikė pasiūlymų, kaip galėtų atrodyti visas paramos verslui paketas.\n\n„Kaip viena iš priemonių, turėtų būti lengvatinės paskolos, garantijos ir subsidijos verslui. Turime užtikrinti trumpalaikį įmonių likvidumą, parengti energijos sąnaudų mažinimo programą ir pagalbą nuo kainų kilimo nukentėjusioms įmonėms. Kelios iš realių priemonių – mokesčių atidėjimas ir energetikos kaštų, viršijančių 10 proc. įmonės sąnaudų, kompensavimas“, – sakė L. Savickas.\n\nTuo metu V. Mitalas, be kita ko, paminėjo mokesčių atidėjimo automatizavimą.\n\n„Taip pat aš ir viešai, ir neviešai siūlau pritarti kai kurių verslininkų keliamai minčiai ir mokesčių atidėjimą automatizuoti. Valstybinė mokesčių inspekcija nuolat taiko mokesčių atidėjimus, tačiau šį procesą supaprastinus tai būtų teigiama žinia“, – sakė jis.\n\nTuo metu Valstybės kontrolės Biudžeto stebėsenos departamento vyriausiasis ekonomistas Jaroslavas Mečkovski priminė, kad užsitęsus energetinių išteklių kainų šuoliui, paramos priemonės gali tapti nepakeliamai brangios.\n\n„COVID-19 pandemijos metu Valstybės kontrolė buvo atkreipusi dėmesį, kad Lietuvoje 80 proc. viso 2020 metų COVID-19 paketo (euro zonoje – 17 proc.) sudarė biudžetinės priemonės: subsidijos, socialinės išmokos, įvairūs įmonių patiriamų išlaidų kompensavimai ir kt.\n\nToks pagalbos pobūdis lėmė labai išaugusį valdžios sektoriaus deficitą ir skolos lygį, sumažėjęs bankrotų skaičius rodė, kad išaugo įmonių „zombių“ skaičius“, – sakė jis.\n\nKą daro kitos šalys\n\nPastarąjį kartą rugsėjo 21 dieną atnaujintoje „Bruegel“ ataskaitoje dėstoma, kad vienokias ar kitokias pagalbos priemones verslui nuo 2021 metų rugsėjo iki 2022 metų rugsėjo yra priėmusios Austrija, Bulgarija, Estija, Suomija, Graikija, Italija, Norvegija, Slovėnija, Ispanija ir Jungtinė Karalystė.\n\n„Vyriausybė taip pat siūlys paramą įmonėms atidėdama kai kurių mokesčių mokėjimą ir skirs 250 mln. eurų investicijų paramą, skirtą padėti sumažinti energetinį priklausomybę nuo rusiškų dujų“, – rašoma apie paramą Austrijoje.\n\nTuo metu Bulgarijoje pristatyta priemonė, kuri leistų du mėnesius įmonėms kompensuoti po 55 eurų už megavatvalandę. Subsidijoms reikalingi 225 mln. eurų eurų buvo gauti iš Kozlodujaus atominės elektrinės viršpelnio.\n\n„Bruegel“ nurodo, kad Suomijoje paramos sulaukė žemės ūkio sektorius. „Skirta 219 mln. eurų tiesioginės paramos žemės ūkio sektoriui. Taip pat jis laikinai atleistas nuo nekilnojamojo turto mokesčio už žemės ūkio pastatus (13 mln. eurų), Panašus 75 mln. eurų paketas buvo pritaikytas ir logistikos sektoriui“, – rašoma ataskaitoje.\n\nGraikijoje subsidijų elektros sąskaitoms sulaukė smulkusis verslas.\n\n„Subsidija iš pradžių siekė 9 eurus už pirmąsias 300 kilovatvalandžių (kWh), sunaudotų per mėnesį, vėliau daliai vartotojų buvo padidinta iki 18 eurų. 2022 m. sausio 7 d. subsidija namų ūkiams buvo padidinta iki 42 eurų už pirmuosius 300 kWh, o įmonėms – iki 65 eurų/MWh (neatsižvelgiant į dydį, sektorių ir įtampos lygį)“, – nurodo „Bruegel“.\n\nTarp naujausių Italijos sprendimų – rugsėjo 16 dieną Vyriausybės priimtas dekretas.\n\n„Naujojo paketo vertė – 14 mlrd. eurų (6,2 mlrd. eurų iš papildomų pajamų). Jame padidintos mokesčių lengvatos verslui – tiek nuolaidos procentais, tiek galinčių pretenduoti įmonių skaičius, įtraukiant smulkųjį verslą, barus ir restoranus“, – nurodo analitinis centras.\n\nNorvegija, pasak „Bruegel“, parama skiriama žemės ūkiui ir šiltnamiams (52 mln. eurų). Slovėnijoje labiausiai paveiktiems ekonomikos sektoriams skirta 70 mln. eurų.\n\nTuo metu Jungtinėje Karalystėje viena naujausių priemonių – siekis iki 2030 metų privačiame sektoriuje investuoti 100 mlrd. svarų sterlingų ir sukurti 480 tūkst. „švarių darbo vietų“.\n\nSunkiai palyginama\n\nJ. Mečkovski komentavo, kad kalbant apie viešuosius finansus ir pagalbos priemones tiek verslams, tiek namų ūkiams, labai svarbu siekti, kad viešųjų finansų situacija būtų valdoma ir neprastėtų ateityje.\n\n„Sudėtinga vertinti pagalbos priemones lyginant jas tarp šalių, nes situacija jose dėl anksčiau priimtų sprendimų ir kitų veiksnių yra skirtinga. Tai yra, jos skirtingai išgyveno pandemiją, skyrėsi ir skatinimo paketai, viešųjų finansų situacija vystėsi nevienodai.\n\nBe to, kompensaciniai mechanizmai ir kainas veikiančios priemonės sumažina infliacijos rodiklių palyginamumą tarp Europos Sąjungos šalių. Pavyzdžiui: kainų įšaldymą pasirinkusiose šalyse, tokiose kaip Malta ar Vengrija, energijos komponentės kainų augimas yra mažas, palyginus su šalimis, kurios rinkosi mažesnės apimties arba mažiau tiesiogiai infliaciją veikiančią paramą“, – sakė jis.\n\nValstybės kontrolės atstovas pabrėžė, kad šiuo atveju nežinoma, kiek energijos išteklių kainos išliks aukštos.\n\n„Europos Komisija pažymi, kad turėtų būti užtikrintas sklandus perėjimas nuo plataus masto paramos ekonomikai pandemijos laikais prie laikinų ir tikslinių priemonių. Jai antrina ir kitos tarptautinės organizacijos: Europos centrinis bankas, Ekonominio bendradarbiavimo ir plėtros organizacija, Tarptautinis valiutos fondas.\n\nUžsitęsus energetinių išteklių kainų šuoliui, paramos priemonės gali tapti nepakeliamai brangios, todėl dabar metas investuoti į ilgalaikius sprendimus, tokius kaip atsinaujinantys energijos šaltiniai. Tuo metu subsidijos gali paveikti konkurencinę aplinką, yra brangios, mažina paskatas efektyviai vartoti išteklius. Siekiant greitai reaguoti, horizontaliosios priemonės yra įmanomos, bet laikinos, keliems mėnesiams, kol būtų rastas tvaresnis sprendimas. COVID-19 pandemijos metu Valstybės kontrolė buvo atkreipusi dėmesį, kad Lietuvoje 80 proc. viso 2020 metų COVID-19 paketo (euro zonoje – 17 proc.) sudarė biudžetinės priemonės: subsidijos, socialinės išmokos, įvairūs įmonių patiriamų išlaidų kompensavimai ir kt.\n\nToks pagalbos pobūdis lėmė labai išaugusį valdžios sektoriaus deficitą ir skolos lygį, sumažėjęs bankrotų skaičius rodė, kad išaugo įmonių „zombių“ skaičius. Remiantis netiesioginį valdžios sektoriaus balansui poveikį turinčiomis priemonėmis, pavyzdžiui, garantijomis ar paskolomis, galima būtų pasiekti reikšmingai mažesnio deficito ir skolos vidutinio laikotarpio pabaigoje“, – sakė jis.\n\nParamos jau yra\n\nV. Mitalas komentavo, kad verslo įmonės jau dabar gali pasinaudoti apie 300 mln. eurų siekiančia valstybės pagalba – COVID-19 paskolų (kurios galioja iki 2022 spalio pabaigos), tiesioginių paskolų nuo trečiųjų šalių veiksmų (galioja iki kitų metų pabaigos).\n\n„Be to, kreiptis dėl garantijų eksportui, paskoloms, lizingui, kompensacijoms už palūkanas, ir pan. Per pirmąjį 2022 metų pusmetį „Invega“ skyrė beveik 160 mln. eurų finansavimą bei parėmė daugiau kaip 2,5 tūkst. Lietuvos verslų. Garantijoms skirta daugiau nei 200 mln. eurų. Tai apima garantijas paskoloms, lizingui, eksportui, individualios garantijos, skirtos padėti išspręsti užstato bankams problemą.\n\nŠiuo metu derinama 50 mln. eurų apyvartinės ir investicinės paskolos tiek stambiam, tiek smulkiam verslui, pagal EK patvirtintą laikinąjį karo komunikatą, skirtos ekonomikai remti reaguojant į karo Ukrainoje sukeltą krizę.\n\nŠį rudenį Ekonomikos ir inovacijų ministerija planuoja skelbti kvietimus verslui gauti Europos Sąjungos struktūrinių fondų paramą, skatinant energiją taupančių technologijų diegimą pramonėje. Įmonės galės atlikti energijos vartojimo efektyvumo auditus bei investuoti į atsinaujinančius energijos išteklius ar energiją taupančias technologijas. Tam šiemet numatoma skirti 45 mln. eurų“, – dėstė jis.\n\nSiūlo dar\n\nV. Mitalas pridūrė, kad pats ir viešai, ir neviešai siūlo pritarti kai kurių verslininkų keliamai minčiai ir mokesčių atidėjimą automatizuoti.\n\n„VMI nuolat taiko mokesčių atidėjimus, tačiau šį procesą supaprastinus tai būtų teigiama žinia.\n\nBe šių priemonių taip pat siūlome įvertinti pelno mokesčių pokyčius. Ekonominio sulėtėjimo laikotarpiu įprastai įmonės sumažina investicijas. Siekiant to išvengti, siūlome valstybei apsispręsti ir pradėti diegti paskirstomojo pelno mokesčio modelį, kuris sukurtų svarią mokestinę paskatą investuoti į technologinį atsinaujinimą ir našumą didinančias priemones.\n\nTaip pat siūlome pratęsti 9 proc. dydžio PVM lengvatinio tarifo taikymą apgyvendinimo ir maitinimo sektoriams. Pats esu registravęs siūlymą dėl maitinimo įstaigų. Apgyvendinimo įstaigoms lengvatinis tarifas galėtų likti ir nuolatinis, nes tokia praktika yra beveik visose ES valstybėse.\n\nVisų šių išlaidų pagrindinis šaltinis – biudžeto ir skolintos lėšos, todėl ir jų intensyvumas turės būti subalansuotas, nes nėra jokių galimybių įvedinėti naujų mokesčių nuo kitų metų pradžios pagal Konstitucinio Teismo išaiškinimą ir normalią teisėkūros praktiką.\n\nBe to – mes ir šiaip nematome, kad naujų mokesčių įvedimas yra tikslinga priemonė. Jei Vyriausybė ar Seimas spręs dėl naujų mokesčių rūšių ar tarifų kaitos, mes pasisakysime už kai kurių mokesčių mažinimą, taip nenukrypstant nuo kurso Lietuvoje turėti augimui palankią mokestinę bazę“, – sakė jis.\n\nNedovanotinai vėluoja\n\nL. Savickas sakė, kad žvelgiant į tai, kaip kitos ES šalys reaguoja į pasaulinį chaosą elektros energijos rinkoje, energetikos kainų karą ir augančią infliaciją, aiškiai matosi, kad Lietuva su sprendimais velkasi uodegoje.\n\n„Sprendimų būtinybė, turinti amortizuoti gyventojų finansinę naštą ir verslo patiriamas išlaidas, nedovanotinai vėluoja taip tik gilindama krizę.\n\nSprendžiant dėl pagalbos priemonių paketo gyventojams, negalima į antrą planą nustumti ir verslų. Jie jau kuris laikas signalizuoja apie pasiektą raudoną ribą, nuo kurios prasidės bankrotų banga, įstumsianti ir gyventojus, ir visą šalį į dar didesnę krizę“, – sakė jis.\n\nPašnekovas pastebėjo, kad Europos valstybės, palyginus su Lietuva, taiko daugiau ir įvairesnių paramos priemonių.\n\n„Paramą verslui, įskaitant smulkųjį ir vidutinį, numato ženkli dalis Europos valstybių – Austrija, Bulgarija, Čekija, Estija, Graikija, Ispanija, Italija, Norvegija, Suomija ir kt.\n\nParamos verslui paketas turi būti priimtas lygiagrečiai su paramos gyventojams priemonėmis. Kaip viena iš priemonių, turėtų būti lengvatinės paskolos, garantijos ir subsidijos verslui. Turime užtikrinti trumpalaikį įmonių likvidumą, parengti energijos sąnaudų mažinimo programą ir pagalbą nuo kainų kilimo nukentėjusioms įmonėms.\n\nKelios iš realių priemonių – mokesčių atidėjimas ir energetikos kaštų, viršijančių 10 proc. įmonės sąnaudų, kompensavimas.\n\nSiekiant išvengti didelių svyravimų darbo rinkoje, turime apsvarstyti galimybę sugrąžinti kompensacijas verslui už darbuotojų prastovas“, – sakė L. Savickas.",
    "Draminis serialas „Laimės pažadas“ 1/1 s.": "Serialas sukurtas pagal tikrus įvykius. Apie tai, kaip Norvegijoje prasidėjo naftos pramonė. Pasakojamos istorijos žmonių, atsidūrusių naujų įvykių sūkuryje.\n\nVeiksmas prasideda 1969 metų vasarą Stavangerio mieste. Norvegija išgyvena krizę, nedarbo lygis aukščiausias šalies istorijoje. Šiaurės jūroje nėra žuvies, konservų pramonei sunkūs laikai. Uždaryti restoranai ir klubai. Tarptautinė naftos bendrovė jau kelerius metus daro bandomuosius gręžinius, tačiau visos pastangos rasti naftos nesėkmingos. „Phillips Petroleum“ teisininkui Džonatanui Kėjui patikėta vykti į Norvegiją užbaigti naftos paieškos darbus. Tik jis įsitikinęs, kad reikia bandyti dar kartą būtent Stavangeryje. Jam pasiseka įtikinti jauną amerikiečių teisininką sudaryti sutartį paskutiniam gręžiniui. Nepaisydamas nurodymų ir pirminio sumanymo, Džonatanas ryžtasi, ir įvyksta stebuklas. Kalėdų išvakarėse iš naftos platformos „Ocean Viking“ Norvegijos pramonės ministeriją pasiekia džiugi žinia apie didžiulį naftos telkinį. Šių įvykių fone pasakojama istorija keturių jaunų žmonių, dalyvavusių ieškant naftos nuo 1969 iki 1972 metų.\n\nViena tų istorijų – pasakojimas apie žuvies perdirbimo gamyklos savininko šeimą. Jis turi sūnų Kristijaną, kuris nenori tęsti šeimos verslo. Vaikinas įsidarbina naru naftos paieškos platformoje, o jo mergina Ana dirba naftos bendrovės sekretore. Jiedu iš skirtingų socialinių sluoksnių. Jos šeima neturtinga ir nepritaria būsimoms vedyboms. Tačiau Ana labai ambicinga ir nori pasiekti daugiau, nei jai lemta. Be to, ji myli Kristijaną ir nori padėti jo šeimai.\n\nSerialo antrojo sezono epizodai buvo filmuojami Vilniuje. Nors dėl pandemijos buvo įvestas griežtas karantinas, čia filmavimo darbai vyko sklandžiai. Antrasis serialo sezonas tęsia Norvegijos naftos pramonės istoriją nuo 1977 metų, praėjus penkeriems metams po nacionalinės naftos bendrovės „Statoil“ įkūrimo, ir baigiasi 1980 metais. Seriale nepamirštami ir dramatiškiausi Norvegijos naftos pramonės įvykiai: 1977 m. balandžio 22 d. Norvegijos Ekofisko naftos telkinio platformoje įvykęs sprogimas, taip pat 1980 m. kovo 27 d. tragedija, kai Šiaurės jūroje apvirto Alexanderio L. Kiellando platforma, ir žuvo 123 žmonės.\n\nTarptautiniame Kanų televizijos filmų festivalyje apdovanotas už geriausią scenarijų ir muziką. Įvertintas 5 Norvegijos apdovanojimais „Aukso ekranas“: kaip geriausia TV drama, už geriausią režisūrą, geriausią scenarijų ir kostiumus, kaip geriausia įvertinta aktorė Anne Regine Ellingsaeter. Rodytas Monte Karlo televizijos filmų festivalio konkurse. Iš viso 7 apdovanojimai ir 6 nominacijos.",
    "Teisinė abejonė dėl Baltijos šalių draudimo Rusijos turistams": "Baltijos šalys per 10 dienų ketina uždrausti visus Rusijos turistus, tačiau Šiaurės šalys prie šio žingsnio neprisideda, nes kyla neaiškumų dėl jo teisėtumo.\n\nEstija, Latvija ir Lietuva apie draudimą paskelbė trečiadienį (rugpjūčio 7 d.) Kaune per Baltijos ir Šiaurės šalių užsienio reikalų ministrų susitikimą.\n\nTai reiškia, kad jie ne tik nustos išduoti naujas Rusijos turistines vizas, bet ir atsisakys gerbti Rusijos vizas, išduotas kitų vadinamosios Šengeno kelionių erdvės, kuri apima 22 iš 27 ES šalių, taip pat Islandijos, Lichtenšteino, narių. Norvegija ir Šveicarija.\n\n„Tai reiškia, kad rusai negalės kirsti sienos“, – sakė Latvijos užsienio reikalų ministras Edgaras Renkevičius, įvardydamas moralines, politines ir saugumo priežastis, dėl kurių ribojamos Rusijos atostogos Europos Sąjungoje vykstant karui Ukrainoje.\n\nEstijos užsienio reikalų ministras Urmas Reinsalu kalbėjo apie „rusų žmonių invazijos“ į Estiją sustabdymą, turėdamas omenyje pastaruoju metu pagausėjusį lankytojų srautą.\n\nJis tvirtino, kad sprendimas uždrausti turizmą „visiškai atitinka visapusiškus Europos reglamentus“, ir ragino kitas ES šalis prisijungti.\n\nLietuvos užsienio reikalų ministras Gabrielius Landsbergis sakė, kad kitos ES sostinės patvirtino Baltijos šalių planą, kai jis praėjusią savaitę buvo pristatytas neoficialiose derybose Prahoje.\n\nJis sakė, kad jis įsigalios nuo rugsėjo 15 arba 16 d.\n\nBaltijos šalių trijulė teigė, kad judės į priekį remdamasi nacionalinio saugumo priemonėmis ir neįtrauks kelių kategorijų rusų, tokių kaip humanitarinės pagalbos darbuotojai, disidentai, sunkvežimių vairuotojai, artimieji, diplomatai ir prieglobsčio prašytojai.\n\nLietuvos diplomatas šiai svetainei sakė, kad detales dar reikia išsiaiškinti.\n\nTačiau Suomija, turinti ilgiausią Rusijos sieną tarp ES šalių, nusprendė palaukti, kol ES Komisija pateiks teisinę konsultaciją, prieš pradėdama judėti į priekį.\n\nJos užsienio reikalų ministras Pekka Haavisto Kaune pažymėjo, kad Suomija jau 90 procentų sumažino naujų turistinių vizų, kurias išduoda rusams, skaičių, kad rugsėjui nieko neliktų.\n\nTačiau nebuvo aišku, kaip elgtis su rusais, atvykstančiais pagal kitų Šengeno šalių išduotas vizas, kurie naudojosi Helsinkio oro uostu skristi, pavyzdžiui, į Italiją ar Ispaniją.\n\n„Padarėme tai, ką suprantame Šengeno kontekste“, – sakė jis.\n\n„Laukiame Europos Komisijos nurodymų, kaip elgtis su visomis Šengeno valstybėmis“, – pridūrė Haavisto. „Ar tikrai galite atšaukti Šengeno principus? Tai vis dar neaišku. Turime šią teisinę problemą“, – sakė jis.\n\nDanija, Islandija, Norvegija ir Švedija taip pat traukėsi, nors kartojo Baltijos šalių nuomones.\n\nDanijos užsienio reikalų ministras Jeppe Kofod sakė, kad Kopenhaga priskyrė Rusiją į tą pačią kategoriją kaip Eritrėja, Somalis ir Sirija pagal tai, kaip dabar rusams sunku gauti Danijos leidimus atvykti į šalį.\n\nJis pridūrė, kad stebėti Rusijos turistus, žaidžiančius Europos paplūdimiuose, parduotuvėse ir kavinėse, buvo „provokacija“, o Rusijos kariai bombardavo Ukrainos miestus, žudė civilius ir vykdė „karo nusikaltimus“.\n\nJis pažymėjo, kad Danija neaplenks dabartinių Rusijos vizų sankcijų ES lygiu.\n\nES užsienio reikalų ministrai praėjusią savaitę Prahoje susitarė įšaldyti 2007 m. vizų režimo supaprastinimo susitarimą, o tai reiškia, kad Rusijos turistinių vizų kaina netrukus padidės nuo 35 eurų iki 80 eurų ir visame bloke jų bus išduodama mažiau.\n\nJie nepasiekė visiško draudimo, kai Prancūzija, Vokietija ir Vengrija prieštaravo dėl baimės, kad tai atstums paprastus rusus.\n\nLenkija, kita ES šalis su Rusijos sienomis, paragino Prahoje imtis griežtesnių priemonių.\n\nVaršuva trečiadienį atsisakė reaguoti į Baltijos šalių iniciatyvą, bet lenkų diplomatas pareiškė, kad vis tiek yra beveik visiškai uždrausta rusams išduoti naujas Lenkijos vizas.\n\nLenkija kiekvienu konkrečiu atveju įleisdavo nepriklausomus disidentus ir žurnalistus, taip pat gerbdavo vizas į kitas Šengeno šalis.\n\nTačiau naujų leidimų atvykti į studijas, sportą, šeimos lankymą, darbą ar turizmą ji neišdavė.\n\nES Komisija negalėjo iš karto atsakyti į „EUobserver“ klausimą, ar Baltijos šalių priemonės yra suderinamos su jų Šengeno įsipareigojimais.",
    "Lietuvių kunigų užsienyje patirtys: nuo griežtų reikalavimų iki įkvepiančių pavyzdžių": "Europos lietuvių dvasininkų suvažiavimo dalyviai. Simono Bendžiaus nuotrauka\n\nRugsėjo 6–8 d. Vilniuje vyko Europos lietuvių dvasininkų suvažiavimas. Kunigai, kurie savo tautiečiams patarnauja įvairiose užsienio šalyje, dalijosi savo patirtimis, gerąja praktika ir problemomis.\n\nRenginio dalyviai rado laiko apie savo sielovadinį darbą papasakoti ir „Bernardinams“. Iš pradžių dalinęsi kiek nedrąsiai, netrukus dvasininkai įsivažiavo ir turėjo kuo vienas kitą papildyti. O patirtys – labai įvairios.\n\nReiklios sąlygos\n\nKaip šios savaitės interviu minėjo Lietuvos vyskupų konferencijos delegatas užsienio lietuvių sielovadai prel. Edmundas Putrimas, lietuvių dvasininkų atsiradimas išeivijoje nėra lengvas kelias. Tenka įtikinėti užsienio šalies vietinius vyskupus (bei pačią LVK), kad kunigo tikrai reikia, bei užtikrinti, kad tas kunigas finansiškai išsilaikys ir turės kur gyventi.\n\nAirija yra viena iš šalių, kur tai įgyvendinti pavyko – lietuvių kapelionu ten tarnauja kun. Egidijus Arnašius, kuris džiaugiasi, kad lietuviai į šią šalį savo kunigą atsiuntė pirmiau nei lenkai: „Kai žmonės sako, kad mes iš lenkų turim mokytis, tai jie dažnai patys mokosi iš mūsų.“ Vis dėlto, kad kun. Egidijus galėtų pradėti tarnauti Airijoje, prireikė visų įmanomų pastangų: dvasininko prašė ne tik vietos bendruomenė, prel. E. Putrimas, tuometinis Telšių vyskupas Jonas Boruta SJ, bet ir tuometinė Lietuvos ambasadorė Airijoje Izolda Bričkovskienė.\n\nDar sudėtingesnė situacija Vokietijoje. Ten šiuo metu lietuvius skirtinguose miestuose aptarnauja du tautiečiai kunigai: Vidas Vaitiekūnas ir Virginijus Grigutis. Pasak jų, dvasininkų šioje šalyje galėtų būti ir daugiau, yra lietuvių bendruomenių, kurios prašo kunigo. Tačiau gauti kapelioną Vokietijoje yra nelengva, nes jiems keliami ypač aukšti reikalavimai.\n\n„Vokietijoje yra tokia situacija, kad niekados tenai nebūdavo lietuvių kunigų, kurie dirbtų tik lietuvių sielovadoje. Jie visada būdavo integruojami į Vokietijos sielovadą, o tam reikia labai gerai mokėti vokiečių kalbą, žinių, susipažinimo su kultūra ir pasirengimo integruotis į tą kultūrą, priimti vietines bažnytines tradicijas. Dažnai tai nėra paprasta padaryti, nes tam reikalingas laikas ir studijos“, – sako kun. V. Vaitiekūnas.\n\nŠtutgartas, Vokietija. Unplash.com nuotrauka\n\nJam antrina kolega V. Grigutis: „Galiu paliudyti iš savo patirties, kad reikia ilgo laiko išmokti vokiečių kalbą. Ir yra aukšti reikalavimai. 50 procentų laiko dirbu lietuvių sielovadoje, 50 – vokiečių. Taip buvo sutarta, ir ta tendencija išliks toliau. O tautiniu pagrindu susibūrusios bendruomenės pamažu integruojamos į vokiškas parapijas. Ar tai būtų italai, ar lenkai, ar kroatai – einama ta linkme.“\n\nTam, kad galėtum kunigauti Vokietijoje, reikia ne tik vokiečių kalbos (bent C1 lygio) mokėjimo. Kunigai taip pat privalo ketverius metus studijuoti teologiją (vokiečių kalba) – jokie lietuviški diplomai negalioja. Kai visa tai pavyksta padaryti – tik tada jau galima visavertiškai įsitraukti į pastoraciją Vokietijoje.\n\nDar viena sąlyga – turi būti aktyvi vietos bendruomenė, kuri dėtų labai daug pastangų, įtikintų vietos vyskupą, kad tikrai reikia kunigo. Jeigu tai pavyksta, dar laukia ilgas biurokratinis kelias.\n\nTuo metu gausiai lietuvių apgyvendinta Jungtinė Karalystė taip pat turi vos du lietuvius kunigus. Pasak Londone tarnaujančio kun. Petro Tverijono, vietos bendruomenės ne visada būna aktyvios.\n\n„Dažniausiai būna taip, kad, norint sutelkti lietuvių bendruomenę ir aukoti Mišias, reikia bažnyčios, tinkamo laiko. Sekmadienis dažnai užimtas parapijose, keliai tolimi, reikia tam finansavimo. Vietinės bendruomenės dažnai nėra pajėgios išlaikyti tų kelionių, kyla problema, kad nėra kam pasirūpinti kunigu. Iš vienos pusės, mūsų tautiečiai yra aktyvūs pabambėti, kad kažkas blogai. Bet, kai pas juos atvyksta kunigas, nedažnai ateina į bažnyčią“, – pastebi dvasininkas.\n\nSkirtingos šalys, skirtingos situacijos\n\nKapelionai pasidalino savo patirtimis, kuo ypatinga sielovada tuose kraštuose, kuriuose jie dabar tarnauja. Ir kokie kultūriniai, vietos bažnyčių skirtumai išryškėja.\n\nVieną iš tokių skirtumų mini su Airijos lietuviais dirbantis kun. E. Arnašius: „Kunigas, ypač Vakarų pasaulyje, nebegali būti autoritaras, kokių pasitaiko Lietuvoje. Vakarų pasaulyje turi derintis, stebėti, jausti, mąstyti ir labai gražiai prieiti prie žmogaus, jeigu nori ką nors keisti. Tokie didžiausi skirtumai palyginus su Lietuva, kur klebonas pasako, kad bus taip – ir niekas nedrįs prieštarauti.“\n\nSavo patirtimis dalijasi ir Norvegijoje tarnaujantys lietuviai kunigai. Osle ir jo apylinkėse būnantis kun. Ramūnas Norkus atkreipia dėmesį, kad toje šalyje lietuviai patiria visko: „Tenai gali nutikti kas nors blogo – ir namas užsidegti, ir iš artimųjų kas nors mirti, ir šeima į krizę patekti, ir vaikų netekti, ir netgi gali į kalėjimą papulti. Bet gali ir susikurti gražią firmą ar antrą gyvenimo pusę susirasti. Tai yra gyvenimas. Tai nėra vien graži, turtinga šalis. Ir tame gyvenime yra Dievas, yra tikėjimas.“\n\nPašnekovas sako, kad jauni žmonės Norvegijoje buriasi į bendruomenes, prašo sakramentų, o kunigas yra mylimas, jį palaiko tikintieji bei ambasados žmonės.\n\nKun. Saulius Stumbra. Raimundo Zimkos nuotrauka\n\nTaip pat Norvegijoje, Bergeno krašte, tarnaujantis kun. Saulius Stumbra pasakoja, kad lietuviams katalikams pirmiausia krinta į akis sekuliari aplinka šalyje: mums įprastų tikėjimo ženklų retai kur pamatysi:\n\n„Pavyzdžiui, kalėdiniu laikotarpiu nuėjus į knygyną, atvirukų su Jėzaus gimimu nerasi. Ir turbūt mūsų tautiečiai, nuvykę į Norvegiją (daugelis dėl ekonominių sumetimų), patenka į aplinką, kuri iš dalies paženklinta liuteroniškosios kultūros. Taip pat jie susiduria su lietuvybės išlaikymo klausimu. Tad dažnai lietuviška katalikiška misija tampa vienu iš šaltinių, kaip neprarasti to gyvenimo, kurį galėtume pavadinti „melstis gimtąja kalba“.“\n\nTad kun. S. Stumbra savo darbą mato kaip galimybę padėti lietuviams išlaikyti savo tapatybę, o tam lietuviškos maldos ir liturgija labai pasitarnauja. Tačiau susiduriama ir su iššūkiais, būdingais didžiulėms šalims, tokioms kaip Norvegija.\n\n„Norėdami atvykti į parapiją, žmonės atstumus skaičiuoja ne kilometrais, o valandomis. Galiu paminėti vieną labai gražų pavyzdį. Teko Pirmąją Komuniją suteikti vienos šeimos dviem sūnums, kurie kartą per mėnesį važiuodavo į katechezę ir šv. Mišias ilgiau nei tris valandas. Vadinasi – tris valandas į vieną pusę, dar tris valandas atgal.\n\nBet pats tėvų užsispyrimas ir dalyvavimas kartu ugdymo ir katechetikos procese davė gražių vaisių. Visa šeima, pasibaigus katechezei, nedingo, kaip pas mus Lietuvoje dažnai būna, bet liko aktyviais bendruomenės nariais. Tokie dalykai labai džiugina“, – dalijasi kunigas.\n\n„Kalbant apie kultūrinius skirtumus – gal tiek, jog pas mus, Lietuvoje, įprasta, kad Mišios baigiasi, ir visi keliauja namo. O Danijoje po Mišių bendruomenė renkasi parapijos namuose, būna agapė, bendravimas su kunigu ar vyskupu, programa vaikams ir tėvams. Parapijiečiai kažką pakviečia iš Lietuvos tai programai“, – sakė kitas į suvažiavimą atvykęs dvasininkas, kun. Nerijus Vyšniauskas.\n\nLiuteroniškoje Danijoje gyvena tik apie 20 tūkstančių danų katalikų, o Lietuvos ambasados Danijoje duomenimis, ten įsikūrę 15–20 tūkstančių lietuvių. Kavarsko klebonas kun. Nerijus bando bendrauti su jais tiesiogiai, būti pasiekiamas visais kanalais, ne tik teikti sakramentus, bet ir padėti įvairiais klausimais.\n\n„Pats danų vyskupas [Czeslawas Kozonas] yra emigrantas, būdamas vaikas su tėvais išvykęs iš Lenkijos gyventi į Daniją. Jis yra vienintelis katalikų vyskupas visai Danijai. Jis labai tolerantiškai žiūri į visus emigrantus. Sekmadienio Mišioms netgi sunku gauti laiką, nes kas valandą savo kalbomis meldžiasi ukrainiečiai, lietuviai, lenkai ar filipiniečiai… Vyskupas labai gerai supranta šių dienų aktualijas, kad nebėra sienų šiais laikais, kad visi susipynę. Sudaromos visos sąlygos“, – teigia kun. N. Vyšniauskas.\n\nDešinėje – Danijos katalikų vyskupas Czeslawas Kozonas. „Wikimedia Commons“ nuotrauka\n\nTuo metu kun. Juanas Carlos Escudero yra argentinietis, kuris dvasiškai padeda lietuviams Islandijoje – kiekvieną sekmadienį aukoja šv. Mišias lietuvių kalba, o prieš pamaldas vaikus rengia Pirmajai Komunijai. Padeda ir poroms pasirengti Santuokos sakramentui. Anksčiau vesdavo pamokas ir Sutvirtinimo sakramentui, tačiau vietos vyskupas ir klebonas nusprendė, kad jos turi vykti islandų kalba.\n\n„Žmonės džiaugiasi, kad Islandijoje yra kunigas, kalbantis lietuviškai, nes ilgą laiką nebuvo. Viena problema Islandijoje – kad daug katalikų negali atskirti savos konfesijos nuo liuteronų. Jiems kartais atrodo, kad tai yra tas pats. Viena liuteronė kunigė atvažiavo į mokyklą, sako, galiu suteikti Sutvirtinimą. Viena mokinė tarė: ‚Aš esu katalikė.‘ Kunigė atsakė: ‚Tai čia tas pats.‘ Tad mergina ir priėmė Sutvirtinimo sakramentą Liuteronų Bažnyčioje“, – prisimena kunigas, kuris kartu prašo maldų už lietuvius, gyvenančius Islandijoje.\n\nNors Vilniuje vyko Europos lietuvių dvasininkų susitikimas, kun. Juozas Deveikis atskrido iš Australijos. Jis ten dabar yra vienintelis lietuvių kapelionas, daugiausia laiko praleidžiantis Melburne. Dvasininkas ypač džiaugiasi Brisbano miesto lietuviais, kurių bendruomenė auga ir gražiai tvarkosi, turi lietuvišką mokyklą. Kitur situacija ne tokia gera; Sidnėjaus bendruomenė pardavė lietuvių centrą, tad dabar tautiečiai glaudžiasi pas latvius.\n\nO kokie įsimintini kultūriniai skirtumai? „Atsiranda naujų elementų, integruotų iš vietinių papročių. Australijoje ypač populiaru, kad laidotuvės neapsieina be panegirikos, svarbus dalykas yra pasakyti kalbą apie mirusįjį“, – sako kun. J. Deveikis.\n\nKur kas arčiau Lietuvos yra Punskas – lietuviškumo salelė Lenkijoje; šiame kaime gyvena 80 procentų lietuvių, susibūrusių į vieną parapiją. Ten tarnauja kunigas Povilas Slaminis:\n\n„Žmonės turi vieną ir tą pačią veiklą – ūkininkavimą, kuris perduodamas iš kartos į kartą. Kas labai gražu, kad yra išsaugotas tautiškumas ir religingumas. Tai atspindi tam tikros pamaldumo praktikos: gegužinės pamaldos, laukų šventinimo praktika, vadinamoji rožančinė spalio mėnesį, Žolinės atlaidai.“\n\nTuo metu kitoje Lenkijos dalyje, Seinų mieste, vietinių lietuvių jau mažiau – tačiau, pasak kun. Jaroslavo Kalinovskio, jie labai gražiai įsitraukia į bažnytinę veiklą, ruošiasi ir puošiasi šventėms, gražina bažnyčias, o po pamaldų neskuba išsilakstyti. Kiek kitaip – su atvykstančiais lietuviais: „Pajuokaudamas galiu sakyti, kad daugiausia lietuvių galima sutikti Seinuose. Nes nuo penktadienio iki sekmadienio jie atvažiuoja apsipirkti. Bažnyčią tik pamato, bet neužeina…“\n\nPunsko Švč. M. Marijos Dangun Ėmimo bažnyčia. Sławomiro Milejskio / „Wikimedia Commons“ nuotrauka\n\nDaug kas priklauso nuo pasauliečių\n\nVisi kalbėję renginio dalyviai akcentavo pasauliečių katalikų svarbą išeivijos sielovadoje. Kuo aktyvesnė bendruomenė – tuo ir kunigui lengviau, ir patys lietuviai gali turėti daugiau dvasinės naudos. Štai ką sako kun. Virginijus Grigutis iš Vokietijos:\n\n„Mano patirtis labai skirtinga. Yra Štutgarto bendruomenė, kurioje labai aktyvūs pasauliečiai. Veikia choras, krepšinio klubas, šeštadienio mokyklėlė. Atvažiuoju ten tik Mišių aukoti, o pati bendruomenė tarpusavyje labai aktyvi.\n\nFrankfurte kartais sunku. Ateina žmonės, pabūna Mišiose ir dingsta. Bendruomenė ten gyvena jau seniai, bet nėra linkusi prisiimti atsakomybę ir įsitraukti į sielovadą. Vokiečiai gal labiau angažuoti, jų visa katalikų bendruomenė paremta pasauliečių savanoriška veikla parapijose. O lietuviai tą sunkiai priima ir sunkiai vienijasi. Gimnazijose gal kitaip.“\n\n„Latvijoje Katalikų Bažnyčios ryšio užmezgimas su lietuviais yra labai sudėtingas, – pastebi Rygoje tarnaujantis kun. Gintaras Vitkus. – Tradicinis parapijų vaidmuo, kuris išeivijoje visąlaik turėjo įtakos lietuvybei palaikyti, vis silpsta. Naujai atvykstantys lietuviai vis mažiau ir mažiau ieško pagalbos ir atramos parapijoje, religinėje bendruomenėje. Juos dabar labiau buria sporto ir kiti klubai.“\n\nPasak dvasininko, jaunesnioji lietuvių verslininkų karta į Rygą atvažiuoja tik darbo dienomis, o savaitgaliais grįžta į Lietuvą ir religinių patarnavimų neieško, todėl pastoracija daugiau dėmesio skiria seniesiems lietuviams Rygoje. Kita vertus, vietos lietuvių vidurinė mokykla, kaip lietuvybės židinys, tampa vis svarbesne vieta. „Tik klausimas, ar mes, katalikų kunigai, galime prisijungti prie mokyklų katechizacijos proceso ir pasitarnauti. Čia labai priklauso nuo santykio su mokyklos vadovybe ir galiojančių tos šalies įstatymų.“\n\nĮdomu? Prenumeruokite naujienlaiškį ir skaitykite mus kasdien Susipažinau su taisyklėmis\n\nAnglijoje tarnaujantis kun. Petras Gucevičius dalijasi, kad šioje šalyje yra labai aktyvių lietuviškų parapijų. Štai Londone 60 pasauliečių savanorių padeda kunigams rengti katechezes, tvarko ir puošia bažnyčią, gelbsti kitur, kur tik reikia.\n\n„Žiūrint į mažesnius miestus, kaip Piterboras, Bostonas ar Kings Linas, daug kas priklauso nuo bendruomenių. Kai kur labai aktyviai veikia savanoriai: kai kunigas atvyksta į Mišias (nes laikas nepatogus, atstumai dideli), pasauliečiai jau būna viską suruošę: ir Žodžio liturgiją, ir chorą, ir patarnavimus. Kai kur turi viską pats padaryti, o kai kur viskas būna parengta aktyvių savanorių. Priklauso nuo žmonių noro pagelbėti“, – pasakoja kunigas.\n\nPasauliečių įsitraukimu džiaugiasi ir Punsko parapijos vikaras kun. Povilas Slaminis: „Kai vyksta atlaidai, žmonės turi labai didelį supratimą, kad tai yra jų parapijos reikalas. Kas vainikus pina, kas sriubą verda ant laužo, kas liturgija pasirūpina – ir viskas eina kaip sviestu patepta. Pastaruoju metu pabandėm keletą inovacijų, tokių kaip Biblijos pamokėlės ar jaunimo chorelis. Žmonės yra imlūs, bet jiems reikia aiškumo. Kai atsakai į visus klausimus, paaiškini, kokia to prasmė, tada jie tuos dalykus priima išskėstomis rankomis.“",
    "Nuolat sirgusio Jokūbo negalavimų priežastis paaiškėjo, kai jam buvo 3,5 metų: gydymo būdas buvo vienintelis": "Viena iš dviejų dešimtmečių sėkmės priežasčių – bendradarbiavimas su kitų šalių medikais: „Profesine prasme dėl sudėtingų ir itin retų ligų gydymo turime galimybių tartis su aukščiausio lygio Europos specialistais ir kartu rasti tinkamiausius gydymo metodus, leidžiančius pasiekti 80 procentų išgyvenamumo rodiklį, – sako Vaikų onkohematologijos centro vadovė vaikų onkohematologė prof. dr. Jelena Rascon. – Vienas iš tokių pavyzdžių – bendradarbiavimas su Šiaurės šalių medikais.\n\nTurėjome pacientą, kuriam mūsų šalyje taikomi gydymo būdai nepadėjo įveikti ligos, todėl jis ląstelinei imunoterapijai (mediciniškai – CAR-T ląstelių terapija) buvo išsiųstas į Oslo (Norvegija) ligoninę“.\n\nJelena Rascon © Santaros klinikos\n\nSvarbu paminėti, kad didelis įdirbis šioje srityje laikui bėgant sureguliavo ir visą vadinamąjį biurokratinį kelią – tam, kad pacientas galėtų vykti gydytis į kitą šalį, reikia greitų valstybės atsakingų institucijų sprendimų dėl gydymo apmokėjimo: „Medicininį darbą suderiname per asmeninius kontaktus. Labai svarbu, kad Lietuvoje operatyviai sutvarkomi dokumentai ir apmokėjimas už inovatyvias paslaugas“, – apie dviejų dešimtmečių įdirbį, sukurtą reputaciją, pasiektus pacientų išgyvenamumo rodiklius pasakoja prof. dr. J. Rascon.\n\nKita bendradarbiavimo sritis – Latvijos vaikų gydymas VUL Santaros klinikų Vaikų onkohematologijos centre. Pasak vaikų onkohematologės prof. dr. J. Rascon, vaikų vėžio atvejų yra nedaug lyginant su suaugusiųjų skaičiais. Kasmet kraujo vėžiui ir kitoms ligoms gydyti atliekama apie 15 kraujodaros kamieninių ląstelių transplantacijų: „Latvijos vaikų kasmet gydome apie 4–5. Mūsų centras yra pajėgus gydyti Lietuvos ir Latvijos pacientus – turime pakankamai resursų ir žinių. Taip pat galime pasidžiaugti, kad sklandžiai vyksta biurokratinis procesas, susijęs su šių paslaugų apmokėjimu – Lietuvos medikai gali skirti laiką pacientams gydyti“.\n\nKraujodaros kamieninių ląstelių (kaulų čiulpų) transplantacijos – galimybė išgelbėti vaikų gyvybes: pacientų istorijos\n\nJokūbui kraujodaros kamieninių ląstelių (kaulų čiulpų) transplantacija atlikta dėl sunkaus kombinuoto imunodeficito\n\nJokūbo mama Birutė Sedziakienė pasakoja, kad nuo pat gimimo Jokūbas buvo ligotas vaikas – ir bronchitai vargino, ir mažakraujystė, infekcijos, bėrimai. Ir vis nebuvo žinoma, kodėl vaikas taip serga.\n\nKai jam buvo treji su puse, galiausiai paaiškėjo negalavimų priežastis – diagnozuotas įgimtas sunkus kombinuotas imunodeficitas.\n\nJokūbas © Santaros klinikos\n\nPranešdami šią diagnozę gydytojai pasakė ir apie vienintelį šios ligos gydymo būdą – kaulų čiulpų transplantaciją: „Jau buvome labai pavargę nuo mažyliui įtariamų vis sunkesnių ligų, dėl pasikartojančių ligos epizodų nuolatinio gydymo ligoninėse – klaikių bėrimų, bronchitų kaskart peraugančių į plaučių uždegimą, cistinės fibrozės įtarimų (plaučių liga), todėl paaiškėjus tiksliai diagnozei, mes tarsi nusiraminome, – pasakoja Jokūbo mama. – Nors tai buvo labai sunki liga, tarsi atradome tvirtą pagrindą, nuo kurio gali atsispirti ir tikslingai gydyti savo vaiką. Aišku, kad buvo baisu: informacijos apie kaulų čiulpų transplantaciją yra nemažai – ir apie šio gydymo sudėtingumą, galimas sunkias komplikacijas ir pan. Šokas, nerimas ir trečio sūnelio laukimas, aišku, kad visos emocijos maišėsi kartu ir jas reikėjo išgyventi“.\n\nNegiminingas donoras buvo rastas Vokietijoje ir Jokūbas buvo ruošiamas transplantacijai. Šeima planavo šiek tiek paauginti mažąjį brolį, kad galėtų turėti daugiau laiko ir jėgų slaugyti Jokūbą. Tačiau laukti negalėjo: Jokūbą užklupo sepsis, transplantaciją reikėjo atlikti kuo skubiau.\n\n„Buvome nusiteikę transplantacijai, pasitikėjome gydytojų kompetencija ir medicina, bendradarbiavome su gydytojais ir stengėmės padėti jiems ir savo vaikui kuo galėjome. Tačiau labiausiai bijojome, kad kokios nors aplinkybės nesutrukdytų donorui dovanoti ląsteles: kad nesusirgtų, kad nepersigalvotų, kad neatsirastų kažkokių jam kliūčių ir kad jis galėtų donuoti. Nes jis buvo vienas vienintelis, turintis specifines kraujodaros ląsteles, kurių reikėjo mūsų sūnui“, – pasakoja mama Birutė.\n\nKliūčių neatsirado, donoras galėjo donuoti ir transplantacija buvo atlikta šiemet sausį, po pusantro mėnesio Jokūbas grįžo namo. Tai buvo ypač gera žinia visiems artimiesiems, nes pagal pradines prognozes, šis laikas ligoninėje po transplantacijos turėjo būti dvigubai ilgesnis. Vėliau buvo ištikusios komplikacijos, teko ir ligoninėje pasigydyti. Tačiau kaulų čiulpai prigijo ir šeima gali džiaugtis gydymo rezultatu.\n\nTimočio mama Sandra: mūsų vaiką užaugino gydytojai\n\nSandra Martinonytė sako, kad savo vaiko ligos istorija – patirtais išgyvenimais, gydymu, emocijomis – atvirai dalinasi dėl to, kad ši informacija ypač naudinga išgirdusiems retos ligos diagnozę – kai žemė slysta iš po kojų, kitų išgyventos patirtys padeda susikaupti ir pradėti gydytis: „Mus susiranda žmonės, kuriems diagnozuojama ta pati liga. Jau ne kartą esame kalbėjęsi su siaubo ištiktais žmonėmis – jie klausia, kokia sveikatos būklė šiandien, koks buvo gydymas, kiek viso reikėjo žinoti apie gyvenseną, vaistus ir pan.\n\nVisiems atsakau į visus klausimus ir visada akcentuoju, kad mūsų istorija yra tokia, o jūsiškė gali būti visai kitokia. Kiekvienas esame unikalus, gydymo etapai gali būti skirtingi. Turime tikėtis geriausio, o ruoštis blogiausiam – kad nebus lengva. Daug priklauso nuo žmogaus nusiteikimo, nuo pozityvumo, nuo nuotaikos. Eikite su šypsena, visko klauskite gydytojų, kurkite ateities planus ir tikėkite, kad viskas bus gerai“.\n\nKaulų čiulpų transplantacija © Santaros klinikos\n\nTimočiui kitąmet sueis 18. Liga užklupo, kai jam tebuvo penkeri, transplantacijai jis buvo ruošiamas lankant III klasę. „Po transplantacijos jau praėjo 10 metų. Visa jo vaikystė praleista ligoninėje, todėl ir sakau, kad mūsų vaiką užaugino medicina ir gydytojai: dėl jų milžiniškų pastangų – gydymo sprendimų paieškų – Timotis yra gyvas“.\n\nJis buvo pirmasis vaikas su tokia patvirtinta diagnoze, šios ligos vienintelis gydymas – kaulų čiulpų transplantacija. Gyvenimo kelionė po transplantacijos buvo sunki, sudėtinga, su daugybe komplikacijų: „Bet dabar Timotis gyvas! Siekėme ir stengėmės padaryti viską, ką galėjome. Esame dėkingi donorui iš Vokietijos“, – sako mama Sandra. – Iki 18-ojo gimtadienio Timotis vaikų gydytojus aplankys paskutinįsyk – vėliau jau lankysis pas suaugusiųjų. Tikrai jų pasiilgsime... Šitiek metų mus gydė ir konsultavo, jie suteikė antrą gyvenimą. Tikiuosi ateityje Timotis visuomenės ir ligoninės naudai padarys gražių ir gerų darbų“.\n\nAušrinė mokosi specialybės, nes tokios pagalbos jai pačiai reikėjo\n\n23 metų Aušrinė Kėvalaitė studijuoja klinikinės sveikatos psichologiją, ji pasirinkusi onkopsichologijos specializaciją. Į tokią sritį mergina gilinasi neatsitiktinai – ji žino, kad onkologine liga sergančių pacientų psichologinė būsena labai sudėtinga.\n\nAušrinė Kėvalaitė © Santaros klinikos\n\nBūdama 13 metų išgirdo žandikaulio Juingo sarkomos diagnozę: „Būdama vaikas iš pradžių nelabai žinojau, kokia tai liga ir kas manęs laukia. Suaugusieji žino, kad vėžys gydomas keliais etapais. Aš juos perėjau visus: iškenčiau 7 chemoterapijos kursus, tada man buvo atlikta žandikaulio operacija – pašalintas auglys. Tada – kaulų čiulpų transplantacija. Po tyrimų buvo nuspręsta, kad reikalinga ir antra kaulų čiulpų transplantacija, kad būtų išnaikintos vėžinės ląstelės“.\n\nĮ šias kelias eilutes sutilpęs gydymo aprašymas slepia jauno žmogaus skausmą, pykinimą, silpnumą, baimę, liūdesį ir galybę kitų neigiamų emocijų.\n\n„Stiprybės suteikė tikėjimas ir malda. Būdama 13 metų ir sirgdama turėjau vienintelį tikslą – pasveikti. Meldžiau Dievą, kad suteiktų sveikatos ir stiprybės, kad padėtų iškęsti gydymą ir išgyventi. Po antros kaulų čiulpų transplantacijos, kai buvo ypatingai sunku, prašiau stiprybės. Ir ištvėriau“. Mergina dabar šypsosi prisimindama dar vieną gydymo etapą – ji atsisakė švitinimo procedūrų: „ Aš nebeturėjau jėgų... Būdama 170 cm ūgio tesvėriau 38 kg. Paprašiau parodyti, kokiu būdu vyks švitinimo procedūra – uždės kaukę ir galvą stabilizuos, kad nesujudėčiau... O aš turiu uždaros erdvės baimę (klaustrofobiją)! Ir atsisakiau“.\n\nPo ilgo gydymo atsigauti ir jėgoms sugrįžti prireikė daug laiko: „Laiptais neužlipdavau. Savarankiškai tepaeidavau po keletą metrų – kabindavausi į parankę arba nešdavo tėtis. Kol atsigavau, ir depresija buvo prasidėjusi, atrodė, kad viskas taip lėtai gerėja. O dar praeivių žvilgsniai nuolat primindavo ir apie kreivą mano veidą – juk neturėjau pusės apatinio žandikaulio...\n\nKai sustiprėjau turėjau dar vieną – žandikaulio – sudėtingą rekonstrukcinę operaciją, buvau pirmoji pacientė Lietuvoje ir Baltijos šalyse: rekonstrukcijai buvo panaudota mano klubo sąnario dalis ir implantas. Operavo gydytojas veido ir žandikaulių chirurgas doc. m. dr. Linas Zaleckas“.\n\nAušrinė sako, kad jos imunitetas silpnesnis, peršalimo ligos prilimpa dažniau nei kitiems, tačiau ji džiaugiasi, kad dabar gali gyventi ir džiaugtis visaverčiu gyvenimu.\n\nKonferencija „Vaikų kraujodaros kamieninių ląstelių transplantacija Lietuvoje – 20 metų pažangos ir bendradarbiavimo“\n\n20-mečiui paminėti – rugsėjo 22–23 dienomis rengiama tarptautinė konferencija. Renginys skirtas apžvelgti dvidešimties metų patirtį ir pasiekimus. Joje pranešimus skaitys Lietuvos ir užsienio pranešėjai.\n\n„Moksline prasme tai ypač naudinga, nes medikai turės galimybę išklausyti pranešimų vėžio gydymo, inovacijų pritaikymo temomis, – sako prof. dr. J. Rascon. – Konferencijos dalyviai turės unikalią galimybę išklausyti garsių lektorių pranešimų iš JAV, Vokietijos, Italijos, Danijos. Rugsėjo mėnuo tradiciškai minimas vaikų onkologijos mėnesiu, todėl iš užsienio kolegų tikimasi išgirsti naujausių žinių. Taip pat bus apžvelgiama situacija visose trijose Baltijos šalyse, kurias sieja daug panašumų“.\n\nKonferencijoje pranešimą skaitys ir gydytojas iš Ukrainos, kuris prieš metus stažavosi Santaros klinikų Vaikų onkohematologijos centre. Atskira pranešimų sekcija organizuojama ir slaugytojoms, kurios yra nepamainoma komandos dalis. Slaugytojos iš Baltijos šalių ir Ukrainos turės galimybę pasidalinti patirtimi ir aptarti rūpimus klausimus.\n\nRugsėjis tradiciškai skiriamas vaikų vėžio žinomumui, o transplantacija yra vienas iš būdų, kuris leidžia pasveikti agresyvia onkologine liga sergantiems vaikams.\n\nApie vaikų vėžio gydymo galimybes VUL Santaros klinikų Vaikų onkohematogijos centre ir pacientų patirtys šiame videosiužete:",
    "7 mažiau žinomi bunkeriai Baltijos jūros regione, kuriuos verta aplankyti": "Praėjus 70-iai metų, didžioji dalis Atlanto sienos ir daugelis kitų II pasaulinio karo bunkerių vis dar stovi ir traukia lankytojus.\n\n„Pandemijos gniaužtams atsileidus, ir vėl keliaujama drąsiau, tačiau kiek kitaip: tendencijos rodo, kad vis dažniau ieškoma papildomos prasmės kelionei – norisi ne tik pamatyti gražius vaizdus, bet ir sužinoti kažką naujo, aplankyti išskirtines vietas.\n\nNe nuostabu, kad dėl to grįžo ir kelionių automobiliu bumas, nes savu transportu galima išvysti ir viešuoju transportu nepasiekiamas vietas“, – sako keltų operatoriaus „DFDS Seaways“ Rinkodaros kampanijų vadovė Neringa Sinkevičienė.\n\nPasak jos, tai ypač aktualu kalbant apie karinius reliktus, mat daug jų išsibarstę pakrantėse, izoliuoti miškuose arba paslėpti nuo prašalaičių akių giliai kalnuose.\n\nKlaipėdos „Memel-Nord“, „Vilko guolis“ Lenkijoje, iš vandens niūriai kyšančios Liepojos tvirtovės baterijos – lietuviai šiuos karo reliktus puikiai žino ir mėgsta lankyti, bet šiam rudeniui DFDS siūlo aplankyti dar 7 bunkerius, tvirtoves ir įtvirtinimus netoli nuo Lietuvos:\n\nVisai šalia – Bunkerių kompleksas Mamerkuose (Lenkija)\n\n„Dažnas mėgstantis keliones automobiliu slaptą Adolfo Hitlerio bunkerių miestą „Vilko guolis“ netoli sienos su Lietuva jau yra išvaikščioję. Tačiau ne visi girdėję, kad vos už 20 km nuo jo – puikiai išsilaikęs dar vienas Vermachto bunkerių kompleksas su II pasaulinio karo muziejumi. Mamerkuose esančios nacių slėptuvės yra vienos geriausiai išsilaikiusių Lenkijoje“, – atkreipia dėmesį N.Sinkevičienė.\n\nLenkijos šiaurėje, Mamerkų miškuose, naciai 1940–1944 m. pastatė apie 250 pastatų, tarp jų – 30 tvirtų betoninių bunkerių. Karą bepralaimintys ir besitraukdami vokiečiai nespėjo jų susprogdinti, tad jie liko nepaliesti. Dabar čia galima apžiūrėti žolėmis ir medžių žievėmis užmaskuotus bunkerius, požeminių koridorių tinklą su dvi slėptuves jungiančiu 30 m ilgio tunelio, pakilti į 38 m aukščio apžvalgos bokštą.\n\n„Beje, buvo įtariama, kad būtent prie šių bunkerių galėjo būti paslėptas Gintaro kambarys, ir po karo lenkų žvalgai bunkerį Nr. 31 sprogdino ne kartą, tačiau lobio taip ir nerado. Visgi, II pasaulinio karo muziejuje galima apžiūrėti Gintaro kambario kopiją“, – pasakoja N.Sinkevičienė.\n\nNeįprastasis Aeroziejus (Švedija)\n\n„Aeroziejus“ – tai buvusiame Švedijos karinių oro pajėgų požeminiame bunkeryje įkurtas aviacijos muziejus. Čia veikė ypač slaptas karinis kompleksas, iškaltas iš tvirtos uolienos 30 metrų po žeme ir galėjęs atlaikyti branduolinę ataką. Dabar čia įrengtame muziejuje gausu ir civilinių, ir karinių orlaivių, galima pasėdėti naikintuvo ar sraigtasparnio kabinoje.\n\n„Angaras po kalnu Antrojo pasaulinio karo metais buvo įrengtas naikintuvų daliniui „F9 Air Wing“, kuris saugojo tiek Geteborgo, tiek strategiškai svarbios vakarinės Švedijos pakrantės oro saugumą.\n\nŠis kompleksas yra visai netoli Geteborgo miesto. Iki jo – vos kelios valandos automobiliu nuo Švedijos uosto Karlshamno, į kurį plaukia keltai iš Lietuvos, tad šis išskirtinis muziejus nėra taip sunkiai pasiekiamas, kaip gali pasirodyti pažvelgus į žemėlapį“, – sako N.Sinkevičienė.\n\nĮspūdingiausioje gamtoje – Skageno bunkeriai (Danija)\n\nUž jūros „sienos“ nuo Geteborgo, Danijoje, rasite be galo įdomią Europos vietą, kuri patiks ne tik karinės istorijos, bet ir gamtos mėgėjams. Skagenas garsėja dviem dalykais: po pakrantę ilga linija išsibarsčiusiais II pasaulinio karo bunkeriais ir vieta, kur galima pasivaikščioti taku tarp dviejų susijungiančių jūrų.\n\nDauguma bunkerių čia – nebenaudojami, palikti gamtos ir likimo valiai, tačiau viename jų veikia muziejus, kuriame galima apžiūrėti, kaip bunkeris atrodė nacių valdymo metais. Viduje rasite filmavimo, operacijų kambarius, uniformų, ginklų ir kt. Antrojo pasaulinio karo metais jis veikė kaip sanitarinis bunkeris sužeistiems vokiečių kariams.\n\n„Dar didesnį įspūdį čia sukuria išskirtinė gamta, į kurios peizažą jie įsibrovė. Būtent čia, Greneno kyšulyje pačioje Danijos šiaurėje, viena į kitą bangas plaka dvi jūros – Skagerakas ir Kategatas. Nuolatinė mūša čia suformavusi ilgą ir siaurą smėlio taką, kuriuo galima pasivaikščioti ir iš vienos pusės kojas įmerkti į Skageraką (susiliejantį su Šiaurės jūra), iš kitos – Kategatą (susiliejantį su Baltijos jūra)“, – pataria DFDS atstovė.\n\nGigantiškasis Hanstholmo bunkerių muziejus (Danija)\n\nPiečiau esantis Hanstholmo bunkerių muziejus Thy mieste yra ne tik didžiausias tokio pobūdžio muziejus Danijoje, bet ir didžiausi likę II pasaulinio karo įtvirtinimai visoje Šiaurės Europoje.\n\nDaniją okupavę naciai, baiminęsi invazijos, 1942 m. pradėjo statyti 5500 km ilgio įtvirtinimus – Atlanto sieną (Atlantikwall), kuri turėjo neleisti sąjungininkams priartėti jūra. 19 didelių bunkerių Hanstholmo pakrantėje tapo pirmuoju kompleksu strategiškai svarbioje vietoje Šiaurės jūros ir Skagerako sąsiaurio atžvilgiu.\n\n„Muziejaus teritorija su daugybe betoninių bunkerių driekiasi net 55 km iš šiaurės į pietus, per Jutlandijos pakrantės kopas ir viržynus. Tiek vaikams, tiek suaugusiems patiks po teritoriją lankytojus vežiojantis siaurasis geležinkelis, kuriuo iš požeminių saugyklų buvo gabenami sviediniai.\n\nEksponuojama daug II pasaulinio karo artefaktų, tarp jų – vietovės gynybai skirti ginklai ir įvairios karinės transporto priemonės“, – vardija N.Sinkevičienė.\n\nFjell tvirtovė su pasakiška panorama (Norvegija)\n\nKitoje Šiaurės jūros pusėje galima aplankyti Fjell tvirtovę Norvegijoje, kuri buvo ypač svarbi Bergeno gynyboje ir dabar likusi kaip vienas didžiausių II pasaulinio karo laikų Norvegijos karinių objektų.\n\n„Pirmiausia, kas atims žadą – tai nuo jos atsiverianti Norvegijos gamtos panorama. Net ir darganotu oru vaizdai paliks įspūdį, mat buvusio bokštelio vietoje pastatytas šiuolaikinis stiklinių sienų pastatas su jame veikiančia kavine. Tuomet nustebins net ir patekimas į tvirtovę: į vidų dabar žengiama iš 14 m gylio šulinio, kuriame kadaise buvo sumontuota patranka“, – sako N.Sinkevičienė.\n\nPožeminiuose tuneliuose sužinosite daugiau apie juose laikytą amuniciją, rasite ekspozicijas apie kareivių gyvenimą, sovietų karo belaisvius, kurie statė tvirtovę, kovinį kreiserį „Gneisenau“. Uoloje iškasti tuneliai raizgosi apie 450 metrų, o požeminėse salėse kadaise galėjo tilpti iki 200 karių.\n\nPožeminiais nacių tuneliais pasivaikščioti leidžiantys Narviko bunkeriai (Norvegija)\n\nPeršokime į pačią Norvegijos šiaurę ir jos miestą Narviką, kuris dėl savo strateginės padėties ir neužšąlančio uosto II pasaulinio karo metais buvo viena labiausiai puolamų vietų.\n\n„Šiandien tai gana nedaug turistų sulaukianti vieta, tačiau iš tiesų ji gali pasiūlyti labai daug: galima pajusti poliarinę dieną ar naktį, pasivažinėti Arktiniu traukiniu, leistis į kruizus po fjordus, aplankyti išties įdomų karinį muziejų ir leistis į turą požeminiais nacių tuneliais“, – pasakoja DFDS Rinkodaros kampanijų vadovė.\n\n2,5 km pasivaikščiojimas siaurais ir tamsiais požeminiais nacių bunkeriais, kurie kadaise buvo pilni kareivių ir ginklų, tinka visiems, net ir šeimoms. Ypač laukiami kiek ūgtelėję (8–14 m.) vaikai, kurie ekskursijos metu sulaukia staigmenų bei suvenyrų.\n\nIzoliuotasis Raudonojo kalno fortas (Švedija)\n\nSkandinavijos šiaurėje nepraleiskite progos aplankyti ir Bodeno įtvirtinimus su juose esančiu įspūdingu fortu. Ši teritorija vadinama vienu įspūdingiausių karinių objektų Švedijoje.\n\nBodeno įtvirtinimai – didžiausi, buvę labiausiai įslaptinti ir brangiausi iš visų Švedijoje esančių. Iš viso komplekse yra 5 fortai su stacionaria artilerija, tačiau lankytojams atviras tik Rödbergo (Raudonojo miško) fortas.\n\n„Fortas sugebėjo veikti izoliuotai, nes turėjo tam visas būtinas patalpas: ne tik skirtas ginkluotei ir jos valdymui, bet ir elektrinę, technines dirbtuves, ligoninę, parduotuvę, administracines patalpas ir t.t.\n\nViskas čia buvo įrengta taip, kad jame 2 mėnesius galėtų išgyventi 500 karių. Dabar galima apžiūrėti ir gerai išlaikytas patalpas, ir pakilti ant paties forto, nuo kur atsiveria įspūdingas kraštovaizdis. Beje, ir pats vingiuotas kelias bunkerio link yra lyg atskira fantastiško grožio kelionė“, – pasakoja N.Sinkevičienė.",
    "Pagal EK Lietuva galės gauti dalį viršpelnio už elektrą iš kitų šalių, bet įpareigojimo tokią dalį mokėti EK siūlymuose nėra": "Europos Komisija pateikė pasiūlymus, kaip Bendrija turėtų spręsti elektros kainų šuolį, kuris grasina išvirsti į protestus šalių narių gatvėse arba net nulemti vyriausybių likimus. Lietuvos pasiūlymas – nustatyti dujų kainų lubas, nes būtent dėl dujomis kūrenamų elektrinių taip pakilo elektros kaina, panašu, nebus priimtas.\n\nDaug realiau atrodo Europos Komisijos nusitaikymas į alternatyvios energetikos generatorių – saulės, vėjo, branduolinių jėgainių – pelnų apmokestinimą. Sprendimas turėtų būti priimtas šio mėnesio paskutinę dieną energetikos ministrų taryboje. Iki to laiko turėtų paaiškėti ir energetikos ministro Dainiaus Kreivio interpeliacijos likimas. Opozicija jau surinko reikiamą skaičių parašų, ministras turės atsakyti į 23 klausimus. Opozicija be daugybės priekaištų ministrui išsako ir tai, kad jis atsisako rimtai veikti tarptautiniu lygiu, dėl to padėtis elektros ir šilumos ūkyje kritinė. Beje, toks priekaištas liečia ir užsienio reikalų ministrą Gabrielių Landsbergį.\n\nEK vadovė Ursula von der Leyen pareiškė, kad iš situacijos, kurią išprovokavo Vladimiro Putino sukeltas karas, energetikos bendrovės gauna pajamas, kokių niekada neplanavo ir net nesapnavo.\n\n„Mūsų socialinėje rinkos ekonomikoje pelnas yra gėris. Tačiau šiuo metu neteisinga vartotojų sąskaita žertis pasakiškus pelnus ir gauti naudą iš karo“ – kalbėjo U. von der Leyen.\n\nŠalyse, kurios gamina elektrą vėjo, saulės, hidro ir branduolinėse jėgainėse, MWh kaina svyruoja nuo 54 iki 136 eurų. Tačiau didžioji dalis Europos dažniausiai elektrą gamina iš dujų, tai brangiau, jos kaina svyruoja nuo 407 iki 478 eurų už MWh. Rekordininkės – Lietuva ir Latvija. Čia, lyginant su šiaurine Norvegijos dalimi, kainos skiriasi maždaug 8 kartus. Norvegijoje MWh 54, o Lietuvoje 478 eurai.\n\nŠvedijoje, iš kurios Lietuva perka daugiausiai – svyruoja tarp 67,67 – 93,38 eurų. Estijoje MWh – 95, o Lenkijoje – 136,20 eurai\n\nTad lietuvių pinigai neša viršpelnius užsienio tiekėjams.\n\nEK siūlo perskirstyti viršpelnius: vėjo, saulės, hidroelektrinėms, atliekas ir branduolinį kurą deginančioms jėgainėms planuojama nustatyti už MWh 180 eurų kainos lubas. Taip tikimasi surinkti 140 mlrd. eurų. Jie būtų panaudoti vartotojams dotuoti.\n\nEnergetikos ministras D. Kreivys sako, kad Lietuva turės sudaryti dvišales sutartis ir dalį viršpelnio pasidalyti.\n\nDainius Kreivys / P. Peleckio/BNS nuotr.\n\n„Tai reiškia, kad jei mes pasigaminame mažai elektros, Švedija eksportuoja pas mus elektrą, tai dalį viršpelnio, kuris susikaups Švedijoje, Švedija turės pasidalinti su Lietuva“, – aiškino energetikos ministras.\n\nEurokomisaras Virginijus Sinkevičius pripažįsta, kad pagal dabartinę formuluotę dvišalės sutartys nėra privalomos, tačiau jas pasirašę apie tai EK turės informuoti iki gruodžio.\n\n„Aišku, tai yra ne galutinė formuluotė ir rugsėjo 30 (energetikos) ministrų taryboje gali būti, ieškoma dar galbūt priimtinos formuluotės, bet aš manau, ši yra jau įveiklinanti valstybes nares ieškoti to bendro sutarimo, kurį prižiūrėtų EK“, – akcentavo eurokomisaras.\n\nLietuvoje atsinaujinanti energetika dar tik pradeda vystytis, pagamina vos ketvirtadalį šalyje pagaminamos elektros, tad iš uždirbamų viršpelnių lėšų būtų surinkta nedaug. Pasak Vėjo jėgainių asociacijos vadovo Edgaro Maladausko, šiomis lėšomis būtų dotuojama visa rinkoje parduodama elektra.\n\n„Tokiu mechanizmu tvarios energetikos sąskaita iš dalies bus kompensuojama ir dujų kaina, kas man atrodo nelogiška, nes atsinaujinančių išteklių industrija iš dalies rems dujų ir naftos pramonę“ – nurodė Vėjo jėgainių asociacijos vadovas Edgaras Maladauskas.\n\nPasak finansų eksperto Aleksandro Izgorodino, EK turėtų visų pirma taikytis į senąsias energetikos milžines, kurios pasinaudodamos krize uždirba pelnus.\n\nAleksandras Izgorodinas / D. Umbraso/LRT nuotr.\n\n„Atsinaujinančią energetiką šiuo metu reikia skatinti, nes ilguoju laikotarpiu tai vienareikšmiškai yra tas sektorius, kuris galėtų Europą ištraukti iš dabartinės krizinės situacijos“ – nurodė Komunikacijos agentūros „Brandnomika“ partneris A. Izgorodinas.\n\nDar ketinama įpareigoti dujų, anglies ir naftos perdirbimo įmones mokėti solidarumo mokestį, kuris būtų skaičiuojamas atsižvelgus į pastarųjų trejų metų finansinius įmonių rodiklius. Tai gali paliesti bendrovę „Orlen Lietuva“. Energetikos ministras pabrėžia, kad šiam sektoriui išimčių nebus.\n\n„Orlen Lietuva“ duomenimis, pernai grynasis pelnas siekė 87 mln. dolerių. Palyginimui, grynasis pelnas, per tuos pačius ketvirčius 2021 ir 2022 metais, šiemet išaugo 4 kartus.\n\n„Čia priklausys viskas ar tie pelnai augo drastiškai. Šitas mokestis galėtų paliesti ir įmones, kurios dirba šiame sektoriuje Lietuvoje. [...] Naftos sektorius visoj Europoj yra vieningas, tai šitoj vietoj nei Lenkija prašė kažkokių išimčių, nei mes prašėm išimčių“, – nurodė D. Kreivys.\n\nAnot Pramonininkų konfederacijos viceprezidento Martyno Nagevičiaus, paimti dalį pelno iš Lietuvoje veikiančios naftos perdirbimo bendrovės nėra sudėtinga. Didieji naftos ir dujų gigantai, panorėję, tokių rinkliavų Europoje lengvai išvengs.\n\n„Jos turi savo kompanijas įvairiuose pasaulio regionuose, jos labai lengvai gali tą pelną buhalteriniu būdu pervesti iš vieno regiono į kitą ir iš JAV į Aziją, iš Europos dingti. Aš skeptiškai žiūriu į šitą galimybę“, – sakė M. Nagevičius.\n\nMartynas Nagevičius / BNS nuotr.\n\nEK kol kas neplanuoja įvesti kainų lubų „Gazprom“ ar kitų tiekėjų dujoms. To siekė Lietuva ir dar kelios šalys. Eurokomisaras V.Sinkevičius pabrėžia, kad per metus Europos Sąjungoje rusiškų dujų sumažėjo nuo 40 iki 9 procentų.\n\n„Mes sudarėme naujas sutartis tiek su JAV, Norvegija, tiek su Azerbaidžanu ir dabar juos statyti prieš faktą irgi būtų nesąžininga. Vyksta diskusijos su Norvegija ir kitais partneriais būtent kalbant apie solidarumą apie galimą įvedimą. Tai šis klausimas nėra uždarytas, jis yra diskutuojamas ir tos priemonės, kurias Komisija pasiūlė, jos tikrai nėra galutinės“, – sakė V. Sinkevičius.\n\nEK praneša svarstanti energijos rinkos reformą, galbūt dujų ir elektros kainų atsiejimą, dėl ko taip pučiasi elektros kainos Lietuvoje. Kol kas vyksta diskusijos, vizijos nėra. Komisija sulaukia kritikos dėl vėluojančių sprendimų.\n\nAnot profesoriaus Ramūno Vilpišausko, vėluota per visas krizes. Pirmiausia reagavo valstybės narės, EK – tik po kurio laiko.\n\n„Tam, kad būtų rasti bendri sprendimai reikia visų sutarimo. Na, tai yra demokratijos kaina, kurią mes mokam tame laike išsitęsusiam procese“, – nurodė VU TSPMI profesorius.\n\nEK siūlymus kaip švelninti pastarosios krizės padarinius, galutinai įvertins ir sprendimus priims už energetiką atsakingi Bendrijos ministrai rugsėjo 30-ją.",
    "Lietuvė vos netapo Tarptautinės biatlono sąjungos vykdomojo komiteto nare – pritrūko balso": "Pastarąjį sudaro devyni asmenys – 6 nariai, IBU prezidentas, viceprezidentas bei antrasis viceprezidentas, atsakingas už finansus. Visus juos balsuodamos renka IBU priklausančios federacijos. IBU prezidentu perrinktas švedas Olle Dahlinas, viceprezidentais – čekas Jiri Hamza bei austras Christianas Schereris. 18 šalių palaikė lietuvės Alionos Sosunovos kandidatūrą į vykdomąjį komitetą, tačiau jame atsidūrė ne mūsiškė, o vos vienu balsu daugiau surinkusi bulgarė Jekaterina Dafovska.\n\nAtsakingas pareigas „Vinted“ įmonėje užimanti A.Sosunova – buvusi Lietuvos rinktinės narė, pasaulio ir Europos čempionatų dalyvė. Nuo šio pavasario ji yra viena iš Lietuvos biatlono federacijos vykdomojo komiteto narių.\n\n„Kai buvau 15-18 metų, turėjau svajonė dirbti IBU. Išgirdusi pasiūlymą keliauti į kongresą ir teikti savo kandidatūra, sutikau tą su džiugesiu. Tai, kad likome tik per vieną balsą nuo išrinkimo šalia tokių šalių kaip Norvegija, Prancūzija, Vokietija, Italija parodo, kiek patobulėjome tiek sportininkų rezultatais, vadyba Lietuvoje ir Baltijos šalyse, tiek šalių mus palaikė ir matė sprendžiant visos IBU problemas“, – sakė A.Sosunova.\n\nVilnietė dalyvavo 2011 ir 2012 pasaulio biatlono čempionatuose bei buvo pirmosios istorijoje Lietuvos moterų estafetės nare.\n\n„Didžiuojuosi tuo, kad sugebėjau ir sportuoti, ir kurti puikią karjerą. Mano darbinė patirtis ir išsilavinimas leidžia rimtai pretenduoti į aukštu IBU postus bei sulaukti komplimentų dėl savo karjeros kelio, komunikacijos bei būti matomai kaip tinkama kandidate kurti drauge su IBU. Ar apmaudu, kad nebuvau išrinkta? Apmaudu, bet džiaugiuosi, kad šalia visų mano iniciatyvų liks daugiau laiko šeimai“, – teigė A.Sosunova.\n\nIBU ir toliau pratęsė Rusijos bei Baltarusijos sportininkų suspendavimą: už tokį sprendimą pasisakė 40 narių, prieš – vienas. Kongreso metu taip pat paaiškėjo, kur vyks 2027 metų pasaulio biatlono čempionatas – po mažiau nei penkerių metų pajėgiausi planetos biatlonininkai dėl apdovanojimų kovos Otepėje, Estijoje. Beje, šį savaitgalį būtent šioje žiemos sporto bazėje vyks Lietuvos vasaros biatlono čempionatas.",
    "Paaiškėjo Farerų salų sudėtis mačams su Lietuva ir Turkija": "Farerų salų nacionalinės rinktinės trenerių štabas pasirinko sudėtį, su kuria stos į paskutines dvi dvikovas šių metų UEFA tautų lygos turnyre, rašo LFF.lt.\n\nFarerų salų rinktinė kitą savaitę atvyks į Vilnių, kur ketvirtadienį susitiks su Lietuvos nacionaline rinktine.\n\nPirmas rungtynes Farerų salų sostinėje Torshaune birželio mėnesį rezultatu 2:1 laimėjo šeimininkai.\n\nTą sykį šeimininkų gretose įvarčiais pasižymėjo Jakupas Andreasenas bei Viljormuras Davidsenas. Abu jie bus savo rinktinės sudėtyje ir šiose rungtynėse.\n\nPilnas Farerų salų rinktinės sąrašas dvikovoms su Lietuva ir Turkija\n\nVartininkai\n\nGunnaras Nielsenas (FH „Hafnarfjørður“, Islandija), Teituras Matrasas Gestssonas (HB „Tórshavn“), Mattiasas Heðinssonas Lamhauge („B36 Tórshavn“).\n\nAikštės žaidėjai\n\nHørðuras Askhamas (HB „Tórshavn“), Sonni Ragnaras Nattestadas („B36 Tórshavn“), Heini Vatnsdalas (KÍ „Klaksvík“), Viljormuras Davidsenas („Helsingborgs IF“, Švedija), Gunnaras Vatnhamaras („Víkingur“), Jákupas Biskopstø Andreasenas (KÍ „Klaksvík“), Rene Shaki Joensenas (KÍ „Klaksvík“), Gilli Rólantssonas Sørensenas („Odds Ballklub“, Norvegija), Ári Mohras Jónssonas („HB Tórshavn“), Heðinas Hansenas (HB „Tórshavn“), Halluras Hansssonas (KR „Reykjavík“, Islandija), Sølvi Vatnhamaras („Víkingur“, suspenduotas dvikovai su Lietuva), Andrassas Johansenas („B36 Tórshavn“), Jóannesas Bjartalíð (KÍ „Klaksvík“), Meinhardas Egilssonas Olsenas („Mjøndalen“, Norvegija), Hannesas Agnarssonas („B36 Tórshavn“), Madsas Boe Mikkelsenas (KÍ „Klaksvík“), Jóanas Símunas Edmundssonas (S.K. „Beveren, Belgija), Klæmintas Andrassonas Olsenas (NSÍ „Runavík“), Patrikas Johannesenas („Keflavík“, Islandija), Pæturas Petersenas (HB „Tórshavn“).\n\nLietuvos rinktinės rugsėjo mėnesio tvarkaraštis:\n\nRugsėjo 22 diena (ketvirtadienis), 21.45 val. Lietuva – Farerų Salos (LFF stadionas)\n\nRugsėjo 25 diena (sekmadienis), 21.45 val. Liuksemburgas – Lietuva",
    "Lietuvos rankininkai užsienyje – devynios šalys įvairiuose Europos kraštuose": "Europos turnyruose šį sezoną neturėsime savo šalies atstovų EHF Čempionų lygoje. Antrame pagal pajėgumą turnyre – EHF Europos lygos grupių varžybose varžysis „Aix“ klubo naujokas Gerdas Babarskas ir Gintaro Savukyno treniruojamas Zaporižios „Motor“ klubas, kuriam atstovauja Jonas Truchanovočius. Europos lygos atrankos turnyre rungtyniauja Karolis Antanavičius iš Hardo „Alpla“ ir Rolandas Bernatonis iš „Benidorm“ komandos.\n\nVOKIETIJA\n\nStipriausiame Europos šalių nacionaliniame čempionate – Vokietijos Bundeslygoje šį sezoną debiutuos Aidenas Malašinskas. 36-erių metų įžaidėjas pasirašė sutartį su „Melsungen“ klubu. Praėjusį sezoną Bundeslygoje „Melsungen“ užėmė 8 vietą, tačiau šį sezoną kelia gerokai aukštesnius tikslus. A.Malašinskas nuo 2015 m. atstovavo Zaporižios „Motor“ komandai, tačiau Ukrainą užpuolus Rusijai, lietuvis praėjusį sezoną buvo priverstas pasitraukti iš Ukrainos ekipos ir sezoną baigė Ispanijoje „Ademar“ klube. I ture „Melsungen“ svečiuose rugsėjo 3 d. susitiks su „Rhein-Neckar“ komanda.\n\nPauliaus Peleckio / 15min nuotr./Aidenas Malašinskas\n\nAntrojoje Vokietijos Bundeslygoje rungtyniaus keturi lietuviai ir Gintaro Savukyno treniruojama Zaporižės „Motor“ komanda. Ukrainos čempionus priglaudė Diuseldorfo miestas, o Vokietijos rankinio federacija suteikė galimybę žaisti antrojoje Bundeslygoje. Rugpjūčio 31 d. vykusiose debiutinėse rungtynėse „Motor“ rankininkai namuose 28:33 pralaimėjo Dormageno „Bayer“ ekipai. „Motor“ klubui priklausantis Jonas Truchanovičius dėl traumos nerungtyniavo. Tikimasi, kad lietuvis prie „Motor“ komandos prisidės spalio ar lapkričio mėnesį.\n\nPauliaus Peleckio / 15min nuotr./Gintaras Savukynas\n\nSavaitgalį antrojoje Bundeslygoje į aikštę turėtų išbėgti dar trys lietuviai. Iš Bundeslygos iškritusiam „N-Lubbecke“ klubui ir toliau atstovaus Benas Petreikis, Drezdeno „Elbflorenz“ garbę gins Mindaugas Dumčius, o „Grosswallstadt“ gretose karjerą tęs Povilas Babarskas.\n\nLietuvos rinktinės kandidatai Benas Butkus ir Eimantas Grimūta rungtyniaus trečioje Vokietijos lygoje, atitinkamai „Eintracht Hildesheim“ ir „LIT1912 Tribe“ komandose.\n\nPRANCŪZIJA\n\nPrancūzijos čempionate debiutas „Pays d’Aix Université“ komandoje laukia Gerdo Babarsko. Į Prancūzijos čempionato prizininkų „Aix“ gretas 28 metų G.Babarskas perėjo iš kito šios šalies klubo „Chambery Savoie“. Praėjusį sezoną lietuvis padėjo savo buvusiai komandai įvykdyti iškeltus tikslus – patekti į geriausiųjų penketuką ir iškovoti kelialapį į EHF Europos lygą. Bronzos medalius laimėjęs „Aix“ ir komandos debiutantas G.Babarskas rungtyniaus Europos lygos grupių varžybose.\n\nChambery klubo nuotr./Gerdas Babarskas atsisveikino su „Chambery“ klubu.\n\n„Istres“ klubo gretose Prancūzijos čempionate ir toliau rungtyniaus 25-erių Lukas Simėnas. „Istres“ rankininkams išsaugoti vietą aukščiausioje Prancūzijos lygoje padėjo trys iš eilės pergalės praėjusio sezono pabaigoje ir užimta 14 vieta. L. Simėnas „Istres“ ekipą papildė 2021 m. gruodį.\n\nRugsėjo 9 d. vyksiančiame „Starligue“ I ture „Aix“ išvykoje susitiks su „Chartres“, o „Istres“ namuose priims „Montpellier“.\n\nAntrojoje Prancūzijos lygoje debiutuos Lukas Gurskis. Praėjusio sezono Lietuvos rankinio lygoje naudingiausiu rankininku išrinktas buvęs Kauno „Granito-Kario“ vartininkas pasirašė kontraktą su „Bordeaux Bruges Lormont“ klubu.\n\nISPANIJA\n\nAukščiausioje Ispanijos lygoje artėjantį sezoną rungtyniaus trys Lietuvos rankininkai. Praėjusį sezoną ketvirtą vietą užėmusį ir kelialapį į EHF Europos lygą iškovojusį „Benidorm“ klubą papildė Rolandas Bernatonis. 35-erių metų lietuvis į Ispanijos lygą grįžta po ketverių metų, praleistų Vengrijos „Eger“ klube.\n\nAntrą sezoną Ispanijoje Leono „Ademar“ gretose pradės 25-erių Gabrielius Virbauskas. Greta jo petys į petį stos dvejais metais vyresnis brolis Deividas Virbauskas. Pastarasis „Ademar“ gretas papildė šių metų balandį, kai po pradėto karo paliko Rusijos Taganrogo „Donskyje kazaki“ komandą. Praėjusį sezoną „Ademar“ šalies čempionate užėmė 7 vietą.\n\nAFP/„Scanpix“ nuotr./Žanas Gabrielius Virbauskas\n\nRugsėjo 9 d. prasidėsiančiame Ispanijos čempionato I ture „Benidorm“ namuose susitiks su „Bidasoa Irun“, o „Ademar“ rungtyniaus su „Quabit Guadalajara“.\n\nRUMUNIJA\n\nĮ EHF reitingo dešimtuką patenkančioje Rumunijos lygoje rungtyniauja Lukas Juškėnas. Į HC „Buzau“ ekipą lietuvis perėjo iš Vokietijos antrosios Bundeslygos „Coburg“ klubo. Pirmose Rumunijos čempionato rungtynėse rugpjūčio 26 d. „Buzau“ namuose 22:34 pralaimėjo Čempionų lygoje rungtyniaujančiai Bukarešto „Dinamo“ komandai.\n\nNORVEGIJA\n\nLietuvos jaunių ir jaunimo rinktinių narys 18-etis Nojus Šlimas pasirašė pirmą savo karjeroje profesionalų kontraktą su Kristiansando KIF klubu. Pirmas sezono rungtynes Kristiansando ekipa Norvegijos čempionate žais rugsėjo 4 dieną. Į žemesnės Norvegijos lygos „Bergsoy IL“ komandą iš Kauno „Granito-Kario“ perėjo vienas Lietuvos vicečempionų lyderių Deividas Jovaišas.\n\nAUSTRIJA\n\nAustrijos vicečempionė Hardo „Alpla“ su Karoliu Antanavičiumi jau pradėjo tarptautinį sezoną. Europos lygos atkrintamųjų varžybų pirmame etape rugpjūčio 27 d. „Alpla“ namuose 24:21 įveikė „Pelister“ septynetą. K.Antanavičius prie pergalės pridėjo 2 įvarčius. Atsakomosios rungtynės vyks rugsėjo 4 d. Šiaurės Makedonijoje. Austrijos čempionatą „Alpla“ rankininkai pradės rugsėjo 7 dieną.\n\nISLANDIJA\n\nRugsėjo 8 d. prasidėsiančiame Islandijos čempionate, kaip ir praėjusį sezoną, išvysime tris lietuvius. Vartininkas Vilius Rašimas ir Karolis Stropus ir toliau gins praėjusiame sezone iki pusfinalio nukeliavusios „Selfoss“ ekipos komandos garbę.\n\n„Scanpix“ nuotr./Vilius Rašimas\n\nHafnarfjorduro „Haukar“ komandą papildė paskutinę vasaros dieną kontraktą su Islandijos klubu pasirašęs vartininkas Matas Pranckevičius, perėjęs iš Vilniaus „Šviesos“. Praėjusį sezoną Hafnarfjorduro FH komandoje rungtyniavęs Gytis Šmantauskas grįžo į Klaipėdos „Dragūną“.\n\nNYDERLANDAI\n\nGeriausiu praėjusio sezono Nyderlandų čempionato rankininku išrinktas Vaidas Trainavičius tęs karjerą „Aalsmeer“ komandoje. „Aalsmeer“ gretose V. Trainavičius Nyderlandų čempionu tapo jau trečią kartą. Buvęs „Šviesos“ vartininkas Domantas Jonušauskas ketina papildyti Roterdamo „Feyenoord“ gretas. Nyderlandų čempionatas prasidės rugsėjo 10 d.\n\nDANIJA\n\nDanijos aukščiausios lygos „Skjern“ klubo jaunimo akademijoje treniruosis ir rungtyniaus Lietuvos jaunimo rinktinės lyderiai Matas ir Romas Aukštikalniai. Praėjusį sezoną broliai Aukštikalniai rungtyniavo Vilniaus „Amber“ komandoje.",
    "Draminis serialas „Laimės pažadas“ 1/8 s.": "Man jau yra 14 metų",
    "Per mėnesį už 500 eurų plušanti Irena: nežinau, kas bus toliau": "Per mėnesį už 500 eurų plušanti Irena: nežinau, kas bus toliau",
    "„JATO Dynamics“: Kas už naujus automobilius sumoka brangiausiai?": "REKLAMA\n\nAgentūros tyrimo metu buvo siekiama sužinoti kaip stipriai išaugo naujų automobilių kainos JAV, Europoje ir Kinijoje – trijose didžiausiose automobilių rinkose.\n\nJungtinėse Valstijose vidutinė automobilio kaina 2015 - 2022 m. laikotarpiu padidėjo nuo 39,143 iki 44,641 JAV dolerio. Kinijoje, kurioje vidutinė naujo automobilio kaina būdavo arba didesnė, arba mažesnė, per pastaruosius porą metų išaugo iki beveik 48 tūkst. eurų. Nors tyrimo autoriai nurodo, jog 2015 - 2022 m. laikotarpiu vidutinė automobilio kaina išaugo tik 5 procentais, kainų mažėjimo ir augimo grafikas rodo ypatingai didelius kainų mažėjimo ir augimo šuolius.\n\nREKLAMA\n\nREKLAMA\n\nTuo tarpu Europoje – tolygus naujų automobilių kainos augimas. Vidutinė automobilio kaina Europoje 2015 m. siekė 35 tūkst. eurų, o šiandien – 44,101 eurą. Paprasta matematika rodo, kad europiečiai dabar vidutiniškai turi sumokėti 24% daugiau, arba 10% daugiau už JAV gyventojus, tačiau gerokai mažiau už Kinijos gyventojus.\n\nJeigu pažvelgsime į Europą ne į kaip vieną, didelį regioną, bet į atskiras rinkas, kainų skirtumai labiausiai išryškėja tarp šalių, kurios šiuo metu siūlo įvairias skatinamąsias priemones elektromobiliams įsigyti. Puikus to pavyzdys – Norvegija.\n\nŠioje šalyje elektromobiliai užima ypatingai didelę rinkos dalį, todėl nenuostabu, jog 2015 m. vidutinė naujo automobilio kaina šioje šalyje siekė 42,199 eurus, o šiandien ši suma siekia 68,677 eurus, arba 26,478 eurais daugiau. Jungtinėje Karalystėje vidutinė naujo automobilio kaina išaugo ne ką mažiau – 43%.\n\nREKLAMA\n\nREKLAMA\n\nNors vidutinė naujo automobilio kaina Europoje yra viena didžiausių, tačiau už elektromobilius brangiausiai sumoka Jungtinių Valstijų gyventojai.\n\n„JATO Dynamics“ duomenimis, vidutinė naujo elektromobilio kaina Europoje siekia 55,821 eurą, o JAV – 62,889 eurus.\n\nTyrimo autoriai pripažįsta, kad tokių kainų, išskyrus Norvegiją, likusi pasaulio dalis negali sau leisti. Jei ne kai kurių šalių siūlomos elektromobilių įsigijimo lengvatos, elektrinių automobilių paklausa smarkiai sumažėtų.",
    "Į Lietuvą atvykstanti knygų iliustratorė Kristin Roskifte: vaikai padeda pažvelgti į viską iš kitos perspektyvos": "Kristin Roskifte – pasaulyje pripažinimą pelniusi kūrėja ir iliustruotoja iš Norvegijos. Lietuvos skaitytojams jau pažįstama iš knygos „Vienas ir kiekvienas“ („Raštinė“, 2021). Jos knygoje, skirtoje tiek vaikams, tiek suaugusiesiems, atsiskleidžia šimtai įvairiausių pasakojimų ir personažų. Kiekvienas jos vaizduojamas žmogus – svarbus ir ypatingas, rašoma literatūrinio festivalio „Vaikų knygų sala“ pranešime žiniasklaidai.\n\nPrisipažįstu, esanti šios autorės gerbėja, tad be galo džiaugiuosi turėjusi progos su ja susipažinti. O šis interviu atsirado dėl kitų puikių būsimų įvykių, nes lapkričio 19–20 d. Vilniaus mokytojų namuose vyks literatūros festivalis „Vaikų knygų sala“.\n\nŠių metų festivalio tema – žmogaus teisės ir įvairovė vaikų literatūroje. Taip pat lapkričio 16–19 d. „Planetos“ kino ir medijų erdvėje, Vilniaus dailės akademijoje, Vilniaus universiteto Filologijos fakultete vyks vaikų literatūros lauko dalyviams skirtos vaikų literatūros industrijos dienos „Kūrėjų sala“.\n\nKristin Roskifte – viena iš festivalio ir industrijos renginio viešnių. Ji ne tik dalyvaus susitikimuose su skaitytojais ir lietuvių kūrėjais, bet ir skaitys atvirą paskaitą Vilniaus dailės akademijoje (VDA) bei vadovaus meistriškumo klasei VDA Grafikos katedros studentams. Būtent šios kūrėjos piešinys papuošė festivalio „Vaikų knygų sala“ plakatą.\n\n– Miela Kristin, papasakokite apie save. Kokioje aplinkoje užaugote? Ar Jūsų šeimoje yra menininkų?\n\n– Užaugau mažame Norvegijos miestelyje, šeimoje, kurioje nei kultūra, nei menas nebuvo labai svarbu. Mano aplinkoje labiau buvo vertinamas sportas. Bet aš gana anksti supratau, kad piešimas ir menas mane traukia stipriau nei kitus mano pažįstamus. Visada daug piešdavau, o pasitikėjimo savo meniniais sugebėjimais gavau iš močiutės. Ji mane dar mažą išmokė nerti vąšeliu, megzti ir naudotis nėrimo raštų instrukcijomis. Mokėdama jas perskaityti ir žingsnelis po žingsnelio sekdama raštą, galėdavau šį bei tą sukurti – tai man atrodė lyg koks stebuklas. Taip pat anksti išmokau skaityti, buvau penkerių. Pamenu, kokia išdidi jaučiausi žinodama, kad sugebu viską perskaityti, ypač vėliau, kai atradau savo miestelio biblioteką. Ten aptikau ir Betty Edwards knygą „Pažadink savyje dailininką“ (Drawing on the Right Side of the Brain). Ji man atvėrė visiškai naują pasaulį ir nuo to laiko nepaliauju mokytis.\n\nKristin Roskifte / Festivalio organizatorių nuotr.\n\n– Kaip prasidėjo Jūsų kūrybinis kelias? Ar Norvegijoje jaunam menininkui sunku įsitvirtinti?\n\n– Piešimas mano gyvenime visada užėmė svarbią vietą. Buvau, rodos, dvylikos, kai apsisprendžiau šį užsiėmimą paversti pragyvenimo šaltiniu. Baigusi vidurinę mokyklą išvykau į Angliją, ten iliustravimo mokiausi pirmiausia Kembridžo menų mokykloje, o vėliau Kingstono universitete, esančiame už Londono. Paskui grįžau į Norvegiją, bet nepažinojau nė vieno žmogaus, kuris būtų dirbęs šioje srityje. Tai buvo nepaprastai sunkus etapas. Užtruko labai ilgai, kol užsimezgė pažintys, tekdavo su savo darbų pavyzdžiais vaikščioti pas leidėjus ir tenkintis labai mažomis pajamomis. Tačiau galiausiai mano darbai buvo pastebėti, keletas jų net laimėjo apdovanojimų ir metai po metų man sekėsi vis geriau.\n\nŠiandien viskas kitaip nei tada, kai pradėjau savo veiklą. Dėl socialinių tinklų dabar daug lengviau parodyti savo darbus pasauliui. Kita vertus, tapo sudėtingiau būti pastebėtam tarp daugybės kitų kūrėjų.\n\nKai pradėjau kurti, susidurdavau su kitokiais iššūkiais. Dabar jau neišsiversčiau be mobiliojo telefono kameros ar gūglo! O kur dar galimybė persiųsti savo darbus skaitmeniniu formatu! Pirmuosius užsakymus atlikdavau tradiciniu (analoginiu) būdu, o neturėdama pinigų kurjerio paslaugoms, pati sėsdavau ant dviračio ir išvežiodavau juos po Oslą.\n\n– Kokias knygas vaikams pavadintumėte svarbiausiomis savo gyvenime?\n\n– Didžiausią įtaką man turbūt padarė Astridos Lindgren knygos. Bet mane be galo traukė ir Richardo McClure'o Scarry bei Martino Hanfordo kūryba. Galėdavau sklaidyti šių autorių knygas valandų valandas. Vis dar tai darau!\n\nKūrėjų salos plakatas / Festivalio organizatorių nuotr.\n\n– Ar kai augote Norvegijoje buvo knygų apie įvairovę ir žmogaus teises? Kokia, Jūsų manymu, šiandieninė tokios literatūros vaikams padėtis?\n\n– Norvegijoje turime gilias tradicijas knygose vaikams nagrinėti įvairias temas. Iš vaikystės pamenu knygas apie aplinką, lygybę, negalią bei psichikos sveikatą. Vėliau, kai į šalį atvyko imigrantų ir pabėgėlių, pradėjo rastis knygų apie etninius, religinius ir kultūrinius skirtumus. Šis darbas vyksta ir toliau, nes mums dar labai toli iki to, kad įvairios grupės būtų matomos ir tinkamai atstovaujamos. Vaikai iš daugiakultūrės aplinkos labai skirtingi, todėl ir įvairios istorijos juos veikia nevienodai. Aš esu už kuo didesnę knygų įvairovę.\n\nKristin Roskifte pasakoja apie savo knygas / S. Størksen nuotr.\n\n– Ar prisimenate pirmąjį / -ąją rašytoją, su kuriuo / -ia susipažinote? Kokį įspūdį jis ar ji Jums paliko?\n\n– Taip! Man buvo šešiolika, kai mano klasę aplankė norvegų rašytojas Arildas Nyquistas. Tai man paliko didžiulį įspūdį. Jis pasakojo, kad niekada nepradeda rašyti knygos nuo pirmo puslapio, o rašo tai, ko tuo metu norisi. Aš darau taip pat – tiesiog pradedu ten, kur nuklysta mintis, ir keliauju toliau. Dažnai prisimenu jo žodžius. Ir tai, kad mums – suaugusiesiems ar profesionalams – dabar akivaizdūs dalykai kadaise taip pat buvo nepažįstami. Stengiuosi neužmiršti to, kai pati lankausi mokyklose.\n\n– Ar iliustracijų piešimas savajai istorijai skiriasi nuo to, kaip iliustruojate kitų autorių knygas?\n\n– Tai yra labai skirtingi dalykai. Mano pačios knyga yra mano pasaulis, ten sprendžiu viską. Nukeliauju į tą pasaulį ir visiškai į jį pasineriu.\n\nMėgstu iliustruoti ir kitų parašytas istorijas, bet tada būnu labiau lankytoja. Lankytoja, gavusi užsakymą. Piešdama kitiems jaučiu didelę atsakomybę. Tai nėra blogai, tiesiog dirbdama prie savo knygos jaučiuosi laisviau.\n\n– Kaip atrodo Jūsų darbo diena, kai ruošiate iliustracijas vaikų knygai?\n\n– Man labai pasisekė, nes sode turiu mažą namelį, kurį naudoju kaip savo studiją. Rytais, kai visi trys mano vaikai išeina į mokyklą, išsiverdu kavos ir nusinešu ją aštuonis žingsnius nuo savo namų iki studijos, ten užsirakinu. Visada labai mėgaujuosi akimirka, kai įžengiu į erdvę, priklausančią tik man ir talpinančią visas mano piešimo priemones bei mėgstamiausias knygas. Turiu visą darbo dieną ir ją pradedu tikrindama elektroninį paštą ar tvarkydama dokumentus.\n\nTada įsijungiu savo mėgstamiausios muzikos tinklalaidę ir pradedu piešti. Jeigu viskas klostosi gerai, iki vakarienės turiningai dirbu apie aštuonias valandas. Grįžę iš mokyklos, pas mane užsuka vaikai. Jiems visada įdomu, kokią knygą kuriu ir kas tą dieną nutiko. Kartais jie turi patarimų ir klausimų, kurie man padeda į tą patį dalyką pažvelgti iš kitos perspektyvos. Jeigu artinasi galutinis terminas, dirbu ir po vakarienės. Vos nepamiršau – neretai darbo dienos viduryje išbėgu pabėgioti į mišką ar prie Oslo fiordo. Geriausi mano sumanymai dažnai kyla bėgiojant.\n\nKristin Roskifte pasakoja apie savo knygas, iliustracijas / S. Størksen nuotr.\n\n– Kaip ruošiatės sumaniusi kurti naują istoriją? Ir kaip nusprendžiate, kokią techniką naudosite iliustruodama knygą?\n\n– Man labai patinka pats idėjos vystymo etapas, kai viskas yra įmanoma ir jokie sprendimai dar nepadaryti. Daug laiko skiriu tyrimui ir eskizų ruošimui: einu pasivaikščioti, aplankau muziejų, keliauju į kitą miestą ar tiesiog vaikštinėju stebėdama aplinką. Labai mėgstu piešimo sąsiuvinius, jų per dvidešimt penkerius metus esu prikaupusi labai daug. Šios knygelės man visada yra ir buvo neįkainojamas įkvėpimo šaltinis.\n\nTechniką renkuosi vėliau, kai jau būnu išbandžiusi skirtingus dalykus. Dvi paskutinės mano knygos buvo nupieštos iPad planšetėje. Bet kūrybinių sprendimų būna daug, dažnai darau pakeitimus jau dirbdama. Šis darbo skaitmeniniu būdu aspektas reikalauja nemažai laiko: neprivalai visko galutinai nuspręsti iš karto, gali ir toliau kaitalioti spalvas, ką nors keisti vietomis ar net visai pašalinti.\n\n– Ar savo piešiniuose vaizduojate pažįstamus žmones, situacijas?\n\n– Turbūt tam tikra prasme viskas, ką darau, yra įkvėpta mano pažįstamųjų. Net kai pati to nepastebiu, draugai kartais sako, kad tam tikras personažas mano knygoje jiems primena kurį nors iš man artimų žmonių. Knygoje „Vienas ir kiekvienas“ nupiešiau savo šeimą ir keletą draugų. Kai turiu tokią galimybę, man tai tikras malonumas!\n\n– Gal galite daugiau papasakoti apie savo knygą „Vienas ir kiekvienas“? Kaip ji atsirado? Kiek laiko ją kūrėte?\n\n– Šios knygos atsiradimą lėmė daug įvairių dalykų. Kai buvau maža, savęs klausdavau: „Kodėl knygos apie skaičiavimą visada baigiasi skaičiais 10 arba 20?” Buvo smalsu, kaip atrodo skaičiai 50, 100 ar net 1000! Man taip pat be galo įdomu stebėti žmones ir juos piešti. Ir tada dingtelėjo, kad kiekvieną dieną mes kuriame ryšius su tiek daug skirtingų žmonių grupių. Norėjau šias grupes patyrinėti ir pasvarstyti, kodėl vienose jų jaučiamės patogiai, o kitose nepritampame. Žmogiškasis ryšys yra neišsenkantis įkvėpimo šaltinis!\n\nPrie knygos dirbau ketverius metus, bet šalia turėjau ir kitų projektų. Atrodytų, ilgokai, bet manau, kad knyga nuo to tik geresnė, nes turėjau daugiau laiko idėjoms, kurių nebūčiau sugalvojusi, jeigu būtų reikėję skubėti.\n\n– Kaip jaučiatės būdama pasaulinio garso rašytoja? Ar rašytumėte bei iliustruotumėte knygas net ir tada, jeigu jos būtų nepopuliarios?\n\n– Ha ha! Aš tikrai nesijaučiu esanti pasaulinio garso rašytoja. Bet ačiū už komplimentą. Tikrai nuostabu, kad knyga „Vienas ir kiekvienas“ išversta į 38 kalbas. O smagiausia tai, kad galiu pabendrauti su žmonėmis iš viso pasaulio. Tai praplečia mano akiratį ir praturtina gyvenimą. Argi galima iš knygos tikėtis daugiau?\n\nTaip, esu įsitikinusi, kad net jei mano knygos ir nesulauktų populiarumo, vis tiek jas kurčiau. Bet tada pati turėčiau labai stipriai jomis tikėti. Prireiktų ir vilties, kad vieną dieną mano knygos kažką sudomins. Esu parašiusi knygų, kurios nesulaukė daug dėmesio. Bet ir toliau kūriau, nes man pačiai jos labai patiko ir į jas žiūrėjau kaip į dar vieną laiptelį naujų darbų link.\n\nSusitikimas su Kristin Roskifte / S. Størksen nuotr.\n\n– Kaip apibūdintumėte knygos „Vienas ir kiekvienas“ iliustracijų stilių?\n\n– Man pačiai labai sunku jį apibrėžti, nes tiesiog darau tai, kas man atrodo natūralu. Mano piešimo stilius lyg rašymas ranka. Jis yra toks, koks yra. Jis atspindi mano charakterį ir aš stengiuosi tai panaudoti kuo efektyviau. Mano piešiniai atskleidžia, kaip aš matau pasaulį. „Vieną ir kiekvieną“ kaip visada pradėjau nuo analoginių eskizų sąsiuvinyje. Bet galutinis variantas buvo nupieštas su iPadPro, naudojantis Adobe Photoshopu ir programėle „Astropad“.\n\n– Jeigu Jums reikėtų iliustruoti šią knygą tik viena spalva, kokią rinktumėtės?\n\n– Tikriausiai juodą.\n\n– Kokie šios knygos pristatymai labiausiai įsiminė? Skirtingų šalių auditorijos turbūt skiriasi viena nuo kitos? Ar teko susidurti su įdomiomis situacijomis, netikėtomis interpretacijomis, keistenybėmis?\n\nPirmiausia atmintyje iškyla mano apsilankymas vaikų darželyje Varšuvoje. Visi buvo taip puikiai pasiruošę! Kiekvienas vaikas buvo sugalvojęs man po klausimą. Taip nuostabiai paplepėjome, kad išvykau pasisėmusi dar daugiau motyvacijos ir energijos.\n\nTaip pat įsiminė knygos skaitymas kartu su grupe indų vaikų Naujajame Delyje. Jie taip aiškiai reiškė savo nuomones. Iš pradžių vaikai visiškai nesuprato mano knygos. Bet kai baigiau ją skaityti, viena mergaitė atsistojo ir tarė: „Man atrodo, kad aš supratau! Šioje knygoje kiekvienas skaitytojas pamatys skirtingas istorijas!”. Šis sakinys mane taip pradžiugino. Niekada neužmiršiu tos mergaitės ir tos vaikų grupės.\n\n– Kaip šiandien matote knygą „Vienas ir kiekvienas“ karo kontekste?\n\n– Per ketverius metus nuo tada, kai knyga buvo išleista, pasaulis labai pasikeitė. Todėl net jeigu jos siunčiama žinia yra nepakitusi, manau, šiandien ji dar prasmingesnė. Kiekviena gyvybė yra brangi. Aš dažnai mąstau apie tai, kokias baisias nelaimes kasdien žmonėms atneša karas. Kiekviena prarasta gyvybė – tai pradangintos galimybės ir svajonės, sugriauti gyvenimai. Man neįsivaizduojama, kaip Putinas ar bet kuris kitas pasaulio lyderis gali manyti, kad karas to vertas.\n\n– Labai laukiame Jūsų atvykstančios į „Vaikų knygų salą“. Ar esate pažįstama su Lietuvos iliustruotojais? Kokiomis temomis planuojate kalbėti per savo paskaitą ir meistriškumo klasę?\n\nMan labai patinka 1960–1970m. lietuviškų knygų vaikams estetika. Esu mačiusi ir labai įdomių šiuolaikinių darbų. Nekantrauju sužinoti ir pamatyti dar daugiau, kai atvyksiu į Vilnių!\n\nPer paskaitą kalbėsiu apie savo knygas ir darbo procesą, kuriame svarbią vietą užima eskizų sąsiuviniai. Tai bus paskaita daugiausia apie stebėjimo džiaugsmą ir mano aistrą piešti.\n\nVaikų literatūros industrijos dienas organizuoja VšĮ „Mokyklų tobulinimo centras“ įkurta literatūros pažinimo programa „Vaikų žemė“, Lietuvos kultūros institutas, organizacija „Pop Up Projects“ (JK).",
    "Portugalų kerštas: už prakirstą Ronaldo nosį – negailestingas sutriuškinimas": "Į pirmą vietą 2 grupėje pakilusiai Portugalijos rinktinei du įvarčius pelnė gynėjas Diogo Dalotas, po vieną pridėjo Bruno Fernandešas ir Diogo Jota.\n\n12 min. Portugalijos rinktinės lyderis Cristiano Ronaldo varžovų baudos aikštelėje susidūrė su Čekijos rinktinės vartininku Tomašu Vacliku. Susidūrimo metu čekas alkūne pataikė portugalui į veidą ir prakirto nosį.\n\nCristiano Ronaldo in tonight’s game against Czech Republic! 😳 pic.twitter.com/l0zvKUsZK6 — SPORF (@Sporf) September 24, 2022\n\nNors iš žaizdos sruvo kraujas, tačiau po medikų apžiūros C. Ronaldo sugrįžo į aikštę ir žaidė visas rungtynes. Jų pabaigoje 37-erių futbolininkas rezultatyviu perdavimu prisidėjo prie ketvirtojo įvarčio.\n\nJOTA SCORES A GOAL WITH A WORLD CLASS OUT OF THIS WORLD ASSIST BY CRISTIANO RONALDO 🤯😳🐐 pic.twitter.com/z43Y50A0Up — RonaldoFan7 (@ManUtdRonaldo7) September 24, 2022\n\nTuo metu Ispanijos futbolininkai Šveicarijoje patyrė pirmąją nesėkmę. Ispanai atsiliko po 21 min. pelnyto Manuelio Akanji įvarčio, bet 55 min. Jordi Alba rezultatą išlygino.\n\nVis dėlto, po 3 min. Ericas García nukreipė kamuolį į savus vartus po Breel Embolo smūgio, o per likusį laiką pakeisti rezultato ispanams nepavyko.\n\nAntradienį paskutinėse rungtynėse dėl pirmos vietos grupėje grumsis Portugalija ir Ispanija, o Šveicarija susitiks su Čekija.\n\nStandings provided by SofaScore\n\nKiti rezultatai:\n\nB lyga, 1 grupė\n\nArmėnija – Ukraina 0:5\n\nŠkotija – Airija 2:1\n\nStandings provided by SofaScore\n\nB lyga, 2 grupė\n\nIzraelis – Albanija 2:1\n\nStandings provided by SofaScore\n\nB lyga, 4 grupė\n\nSerbija – Švedija 4:1\n\nSlovėnija – Norvegija 2:1\n\nStandings provided by SofaScore\n\nC lyga, 2 grupė\n\nŠiaurės Airija – Kosovas 2:1\n\nKipras – Graikija 1:0",
    "Lietuvos futbolo rinktinė žada kilti iš dugno": "„Turiu labai gerą jausmą, viskas labai gerai“, – pareiškė Lietuvos futbolo rinktinės strategas Reinholdas Breu. Ko jau ko, bet pasitikėjimo iš 52 metų vokiečio neatimsi. Šįvakar paaiškės, ar tai virs pirmaisiais lietuvių taškais UEFA tautų lygos turnyre.\n\nTenkins tik pergalė\n\nNiūrius rezultatus demonstruojantys lietuviai Tautų lygos C divizione pralaimėjo visas ketverias žaistas rungtynes ir yra absoliutūs 1-osios grupės autsaideriai. Šiandien 21.45 val. mūsų šalies futbolininkai LFF stadione priims Farerų salų komandą.\n\nPirmąsias rungtynes Toršaune birželio mėnesį 2:1 laimėjo šeimininkai. Jei šiandien lietuviams pavyktų pasiekti revanšą, jie liktų grupės dugne, bet atsilikimą nuo Farerų salų (4 taškai) sumažintų iki minimalaus. Tokiu atveju lemiama jiems taptų sekmadienį Liuksemburge vyksianti akistata su šios šalies reprezentantais (7 taškai). Jei pavyktų laimėti ir čia, o Farerų salos paskutiniame savo mūšyje neįveiktų grupės lyderės Turkijos (12 taškų), tuomet lietuviai pabėgtų iš paskutinės pozicijos ir išsaugotų vietą C divizione. Tačiau, jei šiandien Farerų futbolininkai LFF stadioną paliks nepralaimėję, visas šis planas žlugs ir kitame turnyre mūsų šalies komandai jau tektų kapstytis žemiausiame D divizione.\n\nĮ naujojo stratego R.Breu diriguojamą treniruočių stovyklą Vilniuje visi kandidatai susirinko savaitės pradžioje. Vertindamas nuotaikas rinktinėje ir situaciją grupėje treneris spinduliavo optimizmu.\n\n„Yra nedidelių traumų, bet tikiu, kad ketvirtadienį visi bus sveiki ir pasiruošę geroms rungtynėms“, – vylėsi jis.\n\nPeržiūrėjo per 40 žaidėjų\n\nR.Breu pabrėžė vertinąs varžovų pajėgumą, žinąs jų stiprybes, todėl su asistentais parengęs atitinkamą žaidimo planą.\n\n„Farerų salos gal ir yra nedidelė šalis, bet nėra silpna komanda, turi savo stiprybių. Mes su štabu turime idėją, ką norime daryti, o svarbiausia – norime laimėti rungtynes. Žinome apie savo stiprybes ir silpnybes, mūsų žaidėjų kokybė tikrai nebloga, turėtume rasti gerą idėją, kaip galime įveikti varžovus. Noriu matyti 90 minučių kovos, charakterio, komandinio žaidimo. Manau, kad viskas bus gerai“, – dėstė specialistas.\n\nPatikrinome daugiau kaip 40 kandidatų, žiūrėjome daug įrašų, mūsų analitikas turėjo tikrai daug darbo.\n\nBuvusio rinktinės stratego Valdo Ivanausko darbą iš arti stebėjęs vokietis, iki tol dirbęs LFF rinktinių techniniu direktoriumi, pripažino puikiai suprantantis dabartinę mūsų futbolininkų nuotaiką, bet žinąs, kaip pakeisti pralaimėtojų mentalitetą.\n\n„Situacija nelengva, pastaraisiais mėnesiais pralaimėjome nemažai rungtynių, tačiau nenoriu kalbėti apie tai, kas buvo; kalbu su žaidėjais, ką norime pasiekti. Pirmiausia norime turėti stabilią komandą, ypač ginantis, bet žaidžiame savo namuose, turime žaisti ir su kamuoliu“, – atskleidė jis.\n\nNaujasis vairininkas pabrėžė su kolegomis atlikęs nemažai parengiamojo darbo, kol atsirinko pagrindinį rinktinės kandidatų sąrašą.\n\n„Mums svarbu atrasti, kokias savybes mes, kaip komanda, turime. Patikrinome daugiau nei 40 kandidatų, žiūrėjome daug įrašų, mūsų analitikas turėjo tikrai daug darbo. Dabar stovykloje turime 23 žaidėjus, bet rinktinės durys atviros visiems, ypač jaunoji karta atrodo labai įdomi“, – mintimis dalijosi R.Breu.\n\nLaukia klubų pasiūlymų\n\nVienas rinktinės senbuvių – gynėjas Rolandas Baravykas teigė kalbėjęsis su naujuoju rinktinės treneriu ir supratęs jo idėjas.\n\n„Kalbėjome su treneriu ir anksčiau, ir dabar. Jis skambino, teiravosi, kaip jaučiamės, klausė, kada pats žaisiu klube, norėjo atvykti į Rumuniją rugpjūčio mėnesį. Treneris tikisi, kad visi žaidėjai bus pasiruošę. Turime pasiekti maksimalų rezultatą, laimėti abejas rungtynes“, – dėstė 27 metų gynėjas.\n\nTiesa, klubinė R.Baravyko karjera šiuo metu šiek tiek pristojo – visai neseniai jis atsisveikino su Klužo „Universitatea“ komanda Rumunijoje ir šiuo metu nėra pasirašęs jokios sutarties.\n\n„Atėjo naujas treneris, dar nepraėjus savaitei jis norėjo atsisveikinti su šešiais septyniais žaidėjais ir pasakė labai paprastai – aš nematau jūsų savo planuose, eikite ir tarkitės su sporto direktoriumi. Taip ir susitarėme. Dabar svarbiausia pasirodyti rinktinėje. Jei viskas bus gerai, bet kada gali paskambinti ir atsirasti pasiūlymas iš klubo“, – apie ateitį pasakojo žaidėjas.\n\nPrisimindamas pirmąjį tarpusavio mačą su Farerų salų rinktine, futbolininkas teigė, kad lietuvių žaidimas Toršaune nebuvo prastas, tačiau dabar žaisti reikės dar geriau.\n\n„Varžovai tada pataikė labai gerą smūgį. Kovojome, viskas buvo kaip ir gerai, bet norisi dar geriau. Atvyko senbuviai, tikiu, kad galime pasiekti dar geresnių rezultatų, juo labiau namie, palaikomi savų sirgalių“, – vylėsi R.Baravykas.\n\nŠansas debiutantams\n\nAkistatoms Vilniuje ir Liuksemburge Lietuvos rinktinės gretose ruošiasi 23 kandidatai, tarp kurių yra ir naujokų, ir po pertraukos į sudėtį grįžtančių futbolininkų. Vartininkų liniją sudarys Džiugas Bartkus, Edvinas Gertmonas ir Ignas Plūkas; be jų, rinktinėje bus ir 20 aikštės žaidėjų.\n\nIntriga: ar neprisvils pirmasis R. Breu blynas prie Lietuvos rinktinės vairo? / Ž. Gedvilos / BNS nuotr.\n\nPo ilgokos pertraukos į rinktinės sudėtį grįžta saugai Modestas Vorobjovas ir Domantas Šimkus, konfliktavę su V.Ivanausku. Dar sykį kvietimo sulaukė jaunieji Natanas Žebrauskas ir Artemijus Tutyškinas.\n\nRinktinėje yra ir du nauji veidai – saugas Tomas Kalinauskas, rungtyniaujantis Anglijos žemesniuose divizionuose, ir „Šiaulių“ saugas Deividas Dovydaitis. 22 metų T.Kalinauskas pernai jau buvo išplėstiniame rinktinės sąraše, tačiau dabar kartu su 19-mečiu D.Dovydaičiu jau bus pagrindinėje komandoje.\n\nVaržovų sudėtis\n\nVartininkai\n\nG.Nielsenas (FH „Hafnarfjordur“, Islandija), T.Gestssonas (HB „Torshavn“), M.Lamhauge („B36 Torshavn“).\n\nAikštės žaidėjai\n\nH.Vatnsdalas, J.Andreasenas, R.Joensenas, J.Bjartalis ir M.Mikkelsenas (visi iš KI „Klaksvik“), H.Askhamas, A.Jonssonas, H.Hansenas ir P.Petersenas (visi iš HB „Torshavn“), S.Nattestadas, H.Agnarssonas ir A.Johansenas (visi iš „B36 Torshavn“), V.Davidsenas („Helsingborgs IF“, Švedija), G.Vatnhamaras („Vikingur“), G.Sorensenas („Odds Ballklub“, Norvegija), H.Hansssonas (KR „Reykjavik“, Islandija), M.Olsenas („Mjondalen“, Norvegija), J.Edmundssonas (S.K.„Beveren“, Belgija), K.Olsenas (NSI „Runavik“), P.Johannesenas („Keflavik“, Islandija).",
    "ŠALTINIAI: JK, UKRAINA, TURKIJA BUS PAKVIESTOS Į EUROPOS POLITINĖS BENDRIJOS SUSITIKIMĄ": "Jungtinė Karalystė, Ukraina ir Turkija turėtų būti kelios iš Europos Sąjungai nepriklausančių šalių, pakviestų dalyvauti kitą mėnesį Prahoje vyksiančiame pirmajame Europos politinės bendrijos viršūnių susitikime, trečiadienį pranešė šaltiniai Bendrijoje.\n\n„Netrukus bus išsiųsti kvietimai“ į spalio 6 dieną įvyksiantį aukščiausiojo lygio susitikimą, kuriuos taip pat turėtų gauti šešių Vakarų Balkanų šalių, Norvegijos, Šveicarijos, Moldovos, Sakartvelo, Armėnijos ir Azerbaidžano vadovai, teigė šaltiniai.\n\n27 ES šalys kviečiamos automatiškai.\n\nIdėją sukurti politinio dialogo ir bendradarbiavimo platformą su panašiai mąstančiomis viso žemyno šalimis anksčiau šiais metais iškėlė Prancūzijos prezidentas Emmanuelis Macronas (Emaniuelis Makronas).\n\nPraėjusį mėnesį paramą šiai iniciatyvai išreiškė Vokietijos kancleris Olafas Scholzas (Olafas Šolcas).\n\nPlanuojama, kad ši platforma apims šalis, norinčias prisijungti prie ES, pavyzdžiui, Ukrainą, Turkiją, Moldovą, Sakartvelą ir Vakarų Balkanų valstybes, taip pat šalis, kurios mielai lieka už ES ribų, tokias kaip Šveicarija ir Norvegija.\n\nBritanija yra vienintelė buvusi Europos Sąjungos narė.\n\n„Sąrašas yra galutinis“, – sakė vienas Europos diplomatas, o kitas teigė, kad „dar vyksta konsultacijos“.\n\nPirmasis naujojo formato viršūnių susitikimas įvyks spalio 6–7 dienomis Prahoje, nes Čekija šiuo metu rotacijos tvarka pirmininkauja ES.\n\nPagrindinis tikslas – „surengti politinę diskusiją Europos žemynui svarbiais strateginiais klausimais“, sakė šaltinis bloke.\n\n„Pagrindiniai klausimai bus Rusijos karas prieš Ukrainą, energetikos krizė ir ekonominė padėtis“, – pridūrė jis.\n\nPraėjusią savaitę vykusiose diskusijose su ambasadoriais Prancūzijos prezidentas E. Macronas pareiškė, kad naujasis Europos politinis forumas rinksis kas pusmetį.\n\nJis pridūrė, kad Turkijos, kuri turi įsisenėjusių pasienio ginčų su ES narėmis Graikija ir Kipru, dalyvavimo klausimas buvo iškeltas daugelio kitų narių ir bus svarstomas.\n\nKas dėl JK, kvietimas bus išsiųstas naujajai ministrei pirmininkei Liz Truss (Liz Tras).",
    "LLRI: Lietuva – tarp didžiausią vargą patiriančių šalių, kurti gerovę darosi vis sunkiau": "2022 m. I ketv. duomenimis, Lietuvos pozicija Ekonomikos vargo indekse pasikeitė: šalis atsidūrė penktoje didžiausią ekonominį vargą patiriančių valstybių sąrašo vietoje.\n\n„Analizuojant Ekonomikos vargo indekso rodiklius: infliaciją, bendrojo vidaus produkto (BVP) augimą ir nedarbo lygį, pastebime, būtent rekordinis kainų augimas padarė didžiausią įtaką ekonomikos padėčiai“, – teigia LLRI komunikacijos vadovė Kotryna Tamkutė.\n\nLLRI teigimu, kainų augimas 2022 m. I ketv. Lietuvoje siekė net 6,2 proc., o europiečiai vidutiniškai susidūrė su 3,8 proc. ketvirtine infliacija. Insitutas prognozuoja, jog kainoms vartotojams net ir pradėjus vytis kainas gamintojams, absoliučia išraiška bendras kainų lygis liks iškilęs ir nemažės, net ir tuo atveju, jei mėnesinė infliacija taps neigiama.\n\n„Infliacija mažina realias gyventojų pajamas ir perkamąją galią. Vis dėlto skaudžiausiai veikia tai, kad dėl itin didelio kainų augimo ir didelio neapibrėžtumo ateityje pinigai nebetenka vertės, negali tarnauti kaip taupymo priemonė. Tiek gyventojams, tiek įmonėms darosi vis sunkiau prognozuoti savo išlaidas ir pajamas, investuoti“, – teigia K. Tamkutė.\n\nMažiausiai ekonomiškai vargstančios šalys 2022 m. pirmame ketvirtyje buvo Airija, Malta, Slovėnija, Norvegija, Lenkija. Kiek didesnį vargą nei Lietuva patyrė Ispanija, Graikija, Slovakija, Italija.\n\nEkonomikos vargo indeksą 1970-aisias sukūrė amerikiečių ekonomistas Arthuras Okunas, o vėliau patobulino taip pat amerikiečiai Robertas Barro bei Stevas Hanke. Į šalies ūkio padėtį jis leidžia pažvelgti iš šalies ir atveria kelią diskusijai, kaip spręsti ją kamuojančias problemas.",
    "Lietuvos rankininkė ruošiasi debiutuoti Čempionių lygoje": "Sistema\n\nČempionių lygos turnyras prasidės šį savaitgalį. „Banik“ rankininkės pirmąsias rungtynes žais sekmadienį. Čekijos čempionės Chomutovo mieste priims Vokietijos čempionę „Bietigheim“ komandą. Vos prieš kelias dienas sutartį pasirašiusi 21 metų A.Šponė per šias rungtynes dar neturėtų būti registruota.\n\nMoterų Čempionių lygos turnyras rengiamas pagal tą pačią sistemą, kaip vyrų Čempionų lygos. Pirmajame etape žaidžia 16 komandų, kurios yra suskirstytos į dvi grupes. Grupių varžybose visos komandos iki vasario mėnesio sužais po 14 rungtynių.\n\nPo dvi geriausias grupių komandas iškart pateks į ketvirtfinalį, o komandos, kurios užims trečiąją-šeštąją vietas, gaus teisę žaisti aštuntfinalyje. Per grupių varžybas bus nusijotos tik keturios komandos – po dvi silpniausias abiejose grupėse.\n\nAtkrintamosios varžybos prasidės 2023 metų kovo mėnesį, o finalo ketvertas bus surengtas birželio pradžioje Budapešte.\n\nMostas\n\nPavasarį devintąjį iš eilės Čekijos čempionės titulą iškovojusi Mosto komanda Čempionių lygoje žais antrą kartą. Pirmą kartą „Banik“ su stipriausiomis žemyno komandomis varžėsi 2019–2020 metų sezone.\n\nPo to „Banik“ vadovai vis paduodavo prašymą gauti vardinį kvietimą, bet Europos rankinio federacija užpernai ir pernai pasirinko kitus klubus.\n\nŠiais metais konkurencija tarp vardinių kvietimų siekiančių klubų sumažėjo, nes iš visų varžybų buvo pašalintos Rusijos komandos. Šios šalies rankinio lyderės Maskvos CSKA ir „Rostov-Don“ kelis praėjusius sezonus kovojo dėl teisės žaisti finalo ketverte, bet jas išbraukus iš dalyvių sąrašo, Čempionių lygoje atsirado laisvos vietos kitų šalių klubams.\n\nNors „Banik“ atstovauja 63 tūkstančius gyventojų turinčiam Mosto miestui, Čempionių lygos rungtynes žais truputį mažesniame Chomutovo mieste. Moste nėra EHF reikalavimus atitinkančios arenos. Tuo tarpu Chomutovas anksčiau turėjo gana pajėgią ledo ritulio komandą ir pasistatė 5,2 tūkstančio vietų turinčią areną.\n\nMosto sirgaliams didelių problemų nekils. Iki Chomutovo – vos apie 20 kilometrų, o „Banik“ klubas ketina per Čempionių lygos varžybas rankinio aistruolius į gretimą miestą vežti autobusais.\n\nVaržovės\n\n„Banik“ rungtyniaus A grupėje, į kurią taip pat pateko Kristiansando „Vipers“ (Norvegija), „Odense“ (Danija), Budapešto „Ferencvaros“ (Vengrija), Bukarešto CSM (Rumunija), „Brest-Bretagne“ (Prancūzija), „Bietigheim“ (Vokietija) ir Liublianos „Krim“ (Slovėnija).\n\nB grupėje žais Djoro „Audi“ (Vengrija), „Metz“ (Prancūzija), „Esbjerg“ (Danija), „Storhamar“ (Norvegija), Bukarešto „Rapid“ (Rumunija), Podgoricos „Budućnost“ (Juodkalnija), Zagrebo „Lokomotiva“ (Kroatija) ir „Kastamonu“ (Turkija).\n\nČekijos komanda bus aiški Čempionių lygos autsaiderė. Net ir pačios „Banik“ rankininkės pripažįsta, kad laimėti bent vienerias rungtynes bus labai sunku.\n\n„Būsime patenkintos, jei po rungtynių galėsime pasakyti, kad atidavėme visas jėgas. Mėgausimės žaidimu su stipriausiomis komandomis, net jei neiškovosime taškų. Tačiau varžovių mes nebijome, – prieš sezono pradžią „Dnes“ leidiniui sakė „Banik“ kapitonė Lucia Mikulčik. – Mes pakeitėme žaidimo braižą ir turime keletą slaptų ginklų, bet jų neatskleisiu. Bandysime remtis tvirta gynyba ir puikia vartininke“.\n\nPraėjusį sezoną Čempionių lygos nugalėtoju antrą kartą paeiliui tapo „Vipers“. Finale Norvegijos klubas nugalėjo „Audi“ komandą.\n\nŠio sezono favoritės bus abi Vengrijos („Audi“ ir „Ferencvaros“), abi Prancūzijos („Metz“ ir „Brest-Bretagne“), „Esbjerg, Bukarešto CSM komandos.\n\n„Vipers“ galimybės vertinamos prasčiau, nes iš šios komandos išvyko kelios pagrindinės žaidėjos. Kita vertus, Kristiansando komanda nebuvo laikoma favorite ir du praėjusius sezonus, tačiau lemiamu metu sugebėjo įveikti visas varžoves.\n\nVyrai\n\nVyrų Čempionų lygos turnyras prasidės rugsėjo 14 dieną. Šį sezoną jame nežais nė vienas Lietuvos rankininkas.\n\nPraėjusiais metais Čempionų lygoje rungtyniavo keli Lietuvos rankininkai, „Montpellier“ aprangą vilkėjęs Jonas Truchanovičius prieš ketverius metus tapo Čempionų lygos nugalėtoju, o ilgiausiai šiame turnyre žaidė Ukrainos rankinio lyderiui Zaporižės „Motor“ atstovavęs Aidenas Malašinskas.\n\nTačiau prasidėjus karui, Vokietijoje laikinus namus radęs „Motor“ nebegavo vardinio kvietimo, o dauguma buvusių šios komandos lyderių išvyko į kitus klubus. Gintaro Savukyno treniruojamas „Motor“, kurio gretose liko visą praėjusį sezoną dėl traumos nežaidęs J.Truchanovičius, šį rudenį dalyvaus antrajame pagal rangą Europos lygos turnyre.\n\nČempionų lygos A grupėje šį sezoną žais „Magdeburg“ (Vokietija), Paryžiaus PSG (Prancūzija), „Veszprém“ (Vengrija), Plocko „Wisla“ (Lenkija), „Gudme“ (Danija), „Porto“ (Portugalija), „Zagreb“ (Kroatija) ir Bukarešto „Dinamo“ (Rumunija).\n\nB grupėje rungtyniaus „Kiel“ (Vokietija), „Barcelona“ (Ispanija), „Nantes“ (Prancūzija), „Kielce“ (Lenkija), „Szeged“ (Vengrija), „Aalborg“ (Danija), „Elverum“ (Norvegija) ir „Celje“ (Slovėnija).\n\nPraėjusį sezoną Čempionų lygos nugalėtoja tapo „Barcelona“, finale įveikusi „Kielce“ rankininkus.",
    "Lietuva yra lyg oazė Europos sausros dykumoje, bet nežinia, ar kitais metais taip pasiseks": "Apie tai portalo 15min videolaidoje „15/15“ diskutavo Lietuvos hidrometeorologijos tarnybos Klimato ir tyrimų skyriaus vedėjas dr. Donatas Valiukas ir Vilniaus universiteto Hidrologijos ir klimatologijos katedros profesorius dr. Egidijus Rimkus.\n\n– Kodėl Europoje patiriame galimai didžiausią sausrą per pastaruosius 500 metų?\n\nD.Valiukas: Todėl, kad turime kritulių trūkumą ir kritulių trūkumą turime ne tik dabar. Tas kritulių trūkumas buvo ir žiemą, nusitęsė į pavasarį, toliau – į vasarą, ir dabar, vasarą, dar turėjome vieną po kitos slenkančias karščio bangas, kai oro temperatūra virš 40 jau kyla ne tik kažkur Ispanijoje, Italijoje ar Pietų Prancūzijoje, bet ir nukeliavo karščio banga daug toliau į Europos gilumą ir pasiekė Britaniją, kur oro temperatūra taip pat viršijo 40 laipsnių.\n\nSakykime, Skandinavijoje, Šiaurės Norvegijoje irgi buvo kur kas karščiau negu įprasta. Tad dabartinę sausrą lėmė kritulių trūkumas, kuris tęsiasi jau nuo žiemos, o dabartiniai karščiai, labai paskatinę garavimą, taip pat gerokai prisidėjo.\n\n– Lietuvoje mus truputį gelbėjo pavasaris, nes upės tada prisipildė, bet, kita vertus, rugpjūtį, pavyzdžiui, lietaus beveik ir nebuvo. Aišku, ūkininkai džiaugiasi, nes javapjūtėje smagu. Bet kada gi ateis tas lietus į Lietuvą?\n\nD.Valiukas: Lietuva iš tikrųjų netgi tam Europos kontekste pakankamai išskirtinė teritorija, kur sausros grėsmės kol kas nematoma.\n\nMinėjote rugpjūtį, per jį, ypač antrąjį dešimtadienį, kritulių beveik nebuvo, bet mes kritulių Lietuvoje turėjom ir birželį, ir liepą. Iš tikrųjų pasiskirstymas jų buvo labai netolygus, bet labai didelio kritulių trūkumo ar sausros Lietuvoje nebuvo, skirtingai nuo didesnės dalies Europos.\n\nLuko Balandžio / 15min nuotr./Donatas Valiukas\n\nO dabar artimiausiomis dienomis ir pas mus turėtų palyti, skirtingos teritorijos, ko gero, gaus skirtingą kiekį. Bet, kaip ir minėjau, Lietuvoje kažkokios labai didelės sausros grėsmės, bent jau lyginant su tuo, ką matome Europoje, nėra ir šiuo metu, nebuvo ir prieš keletą dienų ar savaičių.\n\n– O kodėl mums taip pasisekė, kodėl mes išsiskiriame netgi lyginant su Norvegija?\n\nD.Valiukas: Todėl, kad, kaip ir kiekvienos teritorijos, orus lemia keliaujančios oro masės. Ir pas mus buvo laikotarpis, būtent vėlyvesnis pavasaris – birželis, liepa – kai keliavo pas mus oro masės nuo Atlanto pakankamai drėgnos, su krituliais, ir mes tų kritulių gavome.\n\nTuo tarpu Europoje tuo metu buvo anticiklonas ir kritulių neiškrito arba iškrito nedaug.\n\n– Galima teigti, kad mums šiais metais tiesiog pasisekė?\n\nD.Valiukas: Na, ko gero, taip galime teigti, kad pasisekė, nes, bendrai imant, tai, kas šiuo metu vyksta Europje, yra kaip ir klimato kaitos padarinys. Be klimato kaita kiekvieną kartą gali paveikti skirtingus regionus. Tai šįkart, galima sakyti, kad mums pasisekė, mes nepatekome į didelę sausros zoną.\n\n– Vis pažymima 500 metų riba. O kodėl būtent tokia riba, kas buvo prieš 500 metų, kitaip tariant?\n\nD.Valiukas: Čia, ko gero, gana geras indikatorius yra upių nusekimas ir iškalti vienokie ar kitokie užrašai akmenyse.\n\nPrieš 500 metų meteorologinių stebėjimų dar nebuvo, jie atsirado prieš keletą šimtų metų. Šiuo atveju labai patikimas šaltinis yra būtent tai, ką mes turime upėse, kas užfiksuota įvairiuose rašytiniuose šaltiniuose. Pavyzdžiui, akmenyse iškalant vienokį ar kitokį užrašą, bylojantį apie tuo metu buvusią sausrą.\n\n– Ar jūs per savo karjerą pamenate tokius upių nusekimus, kad būtų galima pamatyti užrašus ant akmenų apie kažkada buvusią sausrą?\n\nD.Valiukas: Ne, tikrai ne. Europoje yra tų nusekimų buvę ir prieš keletą metų. 2018 metais buvo nusekusios upės, 2017 metais buvo daug gaisrų.\n\nBet kad tai būtų masiškai ir tokioje didelėje teritorijoje, kad nusektų didžiausios Europos upės ligi tokio lygio – tai tikrai ne.\n\n– Ką tai reiškia, kokios pasekmės to, kad net didžiosios upės, pavyzdžiui, Reinas, nusenka?",
    "EK žada kitą savaitę pateikti priemonių sparčiai kylančioms energijos kainoms kontroliuoti": "Dėl Maskvos invazijos gamtinių dujų kaina pasiekė rekordines aukštumas, todėl Europos Sąjungos ekonomika atsidūrė didelėje nežinomybėje, ir visi laukia, ar Rusijos prezidentas Vladimiras Putinas visiškai nutrauks dujų tiekimą.\n\nES energetikos ministrai pavedė Europos Komisijai per savaitgalį parengti teisinius dokumentus, į kuriuos būtų įtraukta skubi pagalba vartotojams, paveiktiems didėjančių sąskaitų už energiją.\n\nKitą savaitę Komisija pateiks „precedento neturinčias priemones dėl precedento neturinčios situacijos“, po susitikimo su ministrais sakė už energetiką atsakinga EK narė Kadri Simson.\n\nJi teigė, kad kompensacijos sunkumų patiriantiems namų ūkiams ir įmonėms bus padengtos iš įnašo, taikomo, pavyzdžiui, branduolinės, saulės ar atsinaujinančiosios energijos bendrovėms, kurios dėl aukštų elektros energijos kainų gauna dideles pajamas.\n\nElektros energijos rinkos kaina Europoje glaudžiai susijusi su dujų kaina, o tai reiškia, kad elektrą ne iš dujų gaminančios bendrovės gauna didžiules pajamas, nors jų sąnaudos gerokai mažesnės.\n\nK.Simson sakė, kad iškastinio kuro bendrovėms taip pat bus taikomas mokestis už jų milžinišką pelną, gaunamą dėl aukštų energijos kainų.\n\nViršutinė dujų kainų riba\n\nNepaisant karštų diskusijų tarp Europos šalių, ES taip pat bandys mažinti gamtinių dujų kainą, galbūt nustatydama viršutinę rusiškų dujų kainos ribą arba derėdamasi su kitais tiekėjais.\n\nES pirmininkaujančios Čekijos pramonės ir prekybos ministras Jozefas Sikela teigė, kad tarp bloko šalių „vyrauja nuomonė“, jog būtina nustatyti tam tikrą viršutinę kainų ribą.\n\nTačiau jis paragino žmones būti kantrius, „kad būtų galima tiksliai nustatyti, kur turėtų būti viršutinė riba“, ir pridūrė, kad šiame etape dar nieko nenuspręsta.\n\nBaiminamasi, kad vien tik prieš Rusiją nukreiptos priemonės tik dar labiau supykdys Maskvą, kuri pagrasino visiškai nutraukti tiekimą į Europą, jei bus nustatytas apribojimas.\n\nPraėjusią savaitę Rusija sukėlė didelį išgąstį, kai neribotam laikui sustabdė dujų tiekimą į Vokietiją svarbiu dujotiekiu, o Kremlius dėl to kaltino Vakarų sankcijas.\n\nDar vienas variantas būtų ES šalims kartu derėtis su pagrindiniais tiekėjais, pavyzdžiui, Norvegija, Alžyru ar Jungtinėmis Valstijomis, siekiant išsiderėti geresnes sąlygas.\n\n„Šalys ragina naujai galvoti apie dujų kainos ribojimą... ir šis klausimas keliamas įvairiais techniniais terminais“, – sakė Prancūzijos energetikos transformacijos ministrė Agnes Pannier-Runacher.\n\nJi pridūrė, jog „įdomu tai, kad yra bendras noras judėti į priekį šiuo klausimu“, nepaisant tam tikrų nuomonių skirtumų.",
    "Plungės rajono savivaldybė": "Rugsėjo 22 dieną sueina metai, kai Plungės rajono Kulių krašto bendruomenė „Alantas“ pradėjo vykdyti projektą „Atvira bendruomenės kultūros erdvė Kuliuose“.\n\nVienas pagrindinių šio projekto tikslų – gerinti vietos kultūrinio verslumo įgūdžius, atkūrus ir kultūros poreikiams pritaikius kultūros paveldo pastatą.\n\nPer metus įgyvendinta nemažai projekto veiklų: vyko suaugusių ir jaunimo kūrybinio verslumo mokymai, konferencija, parodos, vasaros kino akademija ir hakatonas jaunimui, sukurti ir visuomenei pristatyti nauji kultūriniai istoriniai turai po Kulius, patirčių turas į Reiskių tyrą, teatralizuotas jomarkas, į Kulių kultūros centrą kvietė spektaklio „Miškelis“ premjera ir kt. Artimiausiu metu profesionalūs aktoriai iš „Taško“ teatro, kuris yra projekto partneris, pakvies Plungės rajono moksleivius į 12 teatro dirbtuvių užsiėmimų – vaikai turės galimybę geriau pažinti ir vystyti savo talentus įvairiose meno srityse.\n\nNuo birželio 3 dienos pradėti tvarkybos ir remonto darbai Kulių Šv. Vyskupo Stanislovo bažnyčios pastatų komplekso Šiauriniame pastate, pritaikant jį atviram kultūros centrui. Darbus, kurių vertė 502 760,95 eurai (su PVM), atlieka UAB „Virbarta“. Darbai bus atlikti per 12 mėnesių. Pastato viduje jau atliktas sienų ir lubų valymas, rūsyje išardyta apmūryta, kolūkio laikais naudota, šaldymo patalpa, įrengtos vandens įvado ir nuotekų sistemos. Šiuo metu vyksta stogo konstrukcijų remonto ir dangos keitimo darbai, artimiausiu laiku bus pradėta keisti sena pastato elektros instaliacija.\n\nŠiame pastate Kulių krašto bendruomenė įkurdins daugiafunkcį kultūros ir bendruomenės centrą. Lankytojams atsivers unikalūs raudonų plytų mūro rūsiai, kuriuose įsikurs parodų, ekspozicijų, edukacijų erdvės. Pirmo aukšto erdvėse įsikurs kamerinės aplinkos salė renginiams, edukacinė virenės erdvė bei galerija – arbatinė, o pastogė bus skirta kūrybinėms dirbtuvėms, darbo vietoms bei poilsio erdvei.\n\nProjektas „Atvira bendruomenės kūrybos erdvė Kuliuose“ finansuojamas Europos ekonominės erdvės finansinių mechanizmų ir Lietuvos Respublikos valstybės biudžeto lėšomis.\n\nProjekto vykdytojas: Plungės rajono Kulių krašto bendruomenė „Alantas“.\n\nProjekto partneriai: Kulių kultūros centras, VšĮ „Domus alba“, Taško teatras, VšĮ Kintai Arts Residency, M. K. Čiurlionio namai , Asociacija Mano miestas Klaipėda, MB Classics – Opera Opus (Norvegija), Company B. Valiente (Norvegija), Plungės rajono savivaldybė, Klaipėdos jaunimo teatras, Kulių Gimnazija.\n\nKartu už žaliąją, konkurencingą ir įtraukią Europą.\n\nPlungės rajono Kulių krašto bendruomenės „Alantas“ inf.",
    "Panagrinėjus laimės indeksą, nesueina galai: kas vienija laimingiausias pasaulio tautas?": "Kas žmonėms suteikia laimės? Siekiant atsakyti į šį klausimą, labai praverstų žinoti, kurios visuomenės iš tiesų laiko save žymiai laimingesnėmis už kitas. Nuo 2012 m. tai padaryti labai lengva, pakanka pasitikrinti naujausią „Pasaulio laimės indekso“, kurį kas metus Niujorke publikuoja Jungtinių Tautų darnaus vystymosi sprendimų tinklas, leidimą.\n\nTai ištrauka iš leidyklos „Liūtai ne avys“ išleistos Vaclavo Smilo knygos knygos „Skaičiai nemeluoja. 71 dalykas, kurį turite žinoti apie pasaulį“. Vertėjas Mantas Tamulevičius.\n\n2019 m. (apibendrinus 2016–2018 m. duomenis bei apklausas) laimingiausia pasaulio šalimi antrus metus iš eilės tapo Suomija, toliau ėjo Danija, Norvegija ir Islandija; Nyderlandai bei Šveicarija šiek tiek aplenkė Švediją, o tai reiškia, kad Šiaurės šalys užėmė penkias iš septynių aukščiausių pozicijų. Pirmąjį dešimtuką užbaigė Naujoji Zelandija, Kanada bei Austrija. Antrasis dešimtukas prasidėjo nuo Australijos, o baigėsi Čekijos Respublika: JK užėmė 15 vietą, Vokietiją – 17, o JAV – 19 poziciją.\n\n\n\nApie tai praneša žiniasklaida, neslepianti susižavėjimo amžinai laimingais šiauriečiais ir pabrėžianti, kad Amerikos (prastai paskirstyti) turtai negali nupirkti laimės. Bet retai užsimenama, kas iš tikrųjų įtraukiama į šiuos nacionalinius įvertinimus:",
    "Festivalyje BLON apdovanoti geriausi Lietuvos, Ukrainos ir tarptautinės konkursinės programos animacijos kūrėjai": "Keturias dienas vykęs festivalis sulaukė gausybės lankytojų. Be animacijos ir virtualios realybės programos viena populiariausių festivalio naujovių tapo vaizdo žaidimų programa, sudaryta bendradarbiaujant su pasaulinio garso žaidimų festivaliu Berlyne – „A MAZE. / Berlin!“. Animacijos industrijos profesionalams buvo skirta gausi paskaitų ir seminarų programa.\n\n„Šiais metais pamatėme tikrą festivalio proveržį. Visas keturias dienas pripildytos kino salės, užimti vaizdo žaidimų kompiuteriai ir visų norinčių negalėjusi sutalpinti virtualios realybės paroda atskleidė, kad žmonės vis labiau susidomi kokybiškomis pramogomis, o animacija yra ne tik vaikams, bet ir suaugusiems skirtas turinys, galintis sudominti, prajuokinti ar net pravirkdyti“, – kalbėjo festivalio vadovė Laura Almantaitė.\n\nGeriausias Tarptautinės konkursinės programos prizas\n\nDėl geriausio trumpo metro animacinio filmo titulo konkursinėje programoje varžėsi net 27 išskirtiniai filmai iš Danijos, Vokietijos, Lenkijos, Norvegijos, Švedijos, Estijos, Suomijos, Latvijos ir Lietuvos. Šių metų tarptautinės konkursinės programos laimėtoja išrinkta Ida Melum (Švedija, Jungtinė Karalystė) ir jos animacinis darbas „Gyvųjų siaubų naktis“, pasakojantis apie pagrindinės herojės Rubės naktį, kurią sudrumsčia neprašyti atvykėliai iš praeities.\n\nŽiuri vertinimu, šiuo trumpo metro animaciniu filmu autorė sukūrė intriguojančią vidinę istoriją, kuri drąsiai papasakojo kiekvienam iš mūsų pažįstamą situaciją. „Nuostabūs vaizdai bei animacija, naktį neleido miegoti ir mums“, – sakė komisijos nariai „Cineuropa\" žurnalistė Susanne Gottlieb (Austrija), režisierius Gungli Liu (Prancūzija), prodiuseris Ole Wendorff-Østergaard (Danija).\n\nPirmą kartą festivalyje be tarptautinės konkursinės programos buvo apdovanoti dar du – lietuvių bei ukrainiečių kūrėjai. Konkursinės lietuvių kūrėjų programos laimėtoja – Eva Rodz ir jos darbas „Aš pavargau“. Kūrinys – trumpa istorija apie mažą mergaitę, laukiančią namo grįžtančio tėčio.\n\n„Prisimenu, kaip laukiau jo pargrįžtančio iš darbo. Vaikystėje jaučiausi įžeista, nes jis nuolat neturėdavo laiko, vis buvo pavargęs, tačiau visos akimirkos, kurias praleidome ir leidžiame kartu, man neįkainojamos. Tegul ši trumpa animacinė istorija tampa priminimu tėvams, jog vaikai, kad ir kaip bebūtų, juos labai myli, ima iš jų pavyzdį ir visad laukia“, – pasakojo animatorė Eva Rodz.\n\nKonkursinės ukrainiečių kūrėjų programos laimėtoja tapo Anna Dudko ir jos darbas „Gilus vanduo“, pasakojantis apie vienišą undinę, vieną dieną įsimylinčią vyriškį ir atsiduriančią jo bute, kad patenkintų įsižiebusią aistrą.\n\n„Tai filmas, kuriame animacija, kaip medijos priemonė, panaudota tiksliai ir organiškai išpildyta. Vizualinė koncepcija perteikia centriškumą ir kūno pozityvumą. Istorija įtraukianti ir pristatanti universalias bei amžinas vertybes“, – teigia žiuri nariai: režisierius Edmundas Jansonas (Latvija), festivalų vadovai Andres Narverud Moen (Norvegija) ir Rimantė Daugėlaitė (Lietuva).\n\nVisų trijų konkursinių programų laimėtojams festivalis BLON kartu su audiovizualinių kūrinių autorių teisių asociacija „AVAKA“ įteikė po 1000 Eur vertės piniginius prizus.\n\nSpecialūs apdovanojimai verti paminėjimo\n\nBe trijų pagrindinių konkursinės programos apdovanojimų įteikti dar trys specialūs festivalio BLON prizai. Tarptautinės programos specialusis apdovanojimas skiriamas režisieriui Lukas von Berg ir jo darbui „Šventas androidas“, lietuvių kūrėjų programoje šį apdovanojimą pelnė režisierės Birutės Sodeikaitės kūrinys „Elena“, o ukrainiečių kūrėjų programoje specialusis apdovanojimas atiteko režisierei Polina Piddubna ir jos animaciniam filmui „Štai kaip“.\n\nKetvirtą kartą BLON festivalyje buvo įteiktas ir Lietuvos animacijos asociacijos apdovanojimas. Šis apdovanojimas yra įteikiamas animacijos kūrėjui už jo indėlį į Lietuvos animacijos industriją. Šias metais jis atiteko kino režisieriui, animatoriui ir iliustratoriui Robertui Neveckai.\n\nFestivalį finansavo Klaipėdos miesto savivaldybė, Lietuvos kultūros taryba bei Lietuvos kino centras.",
    "Banko SEB vadovė: ne kartą sulaukiau komentarų, kad vadove tapau tik todėl, kad esu moteris": "Banko SEB vadovė Sonata Gutauskaitė-Bubnelienė sako ne kartą sulaukusi komentarų apie tai, kad vadove ji tapo tik todėl, kad yra moteris. Jos teigimu, nesvarbu, kokia lytis, įmonėms turi vadovauti talentingiausi žmonės.\n\nApie vadoves moteris ir vadovus vyrus S. Gutauskaitė-Bubnelienė pasakojo vadovų konferencijoje „EBIT“.\n\n„Kaip manote, kiek kartų man tapus SEB banko vadove teko girdėti tiek iš vyrų, tiek iš moterų pasakymus „Sonata, tave paskyrė, nes dabar moterų era, dabar taip madinga, esate švediško kapitalo bankas“? Žodžiu, visiška sėkmė“, – sako S. Gutauskaitė-Bubnelienė.\n\nEBIT / D. Umbraso/LRT nuotr.\n\nJos teigimu, tokį įspūdį žmonės neretai susidaro todėl, kad šiuo metu išties aukštas pareigas svarbiose institucijose eina moterys.\n\n„Jei peržvelgtume antraštes, susidaro įspūdis, kad sprendimų priėmimas, bent jau Vakarų pasaulyje, yra perimamas į moterų rankas. Europos Centrinio Banko vadovė Christine Lagarde, Europos Komisijos pirmininkė Ursula von der Leyen, Europos Parlamento vadovė Roberta Metsola, Tarptautinio valiutos fondo pirmininkė Kristalina Georgieva, Jungtinės Karalystės premjerė Liz Truss. Tą sąrašą galima tęsti ir tęsti. Kai pradedi galvoti apie Baltijos ir Šiaurės šalių vyrus premjerus, tai tos informacijos reikia ieškoti archyvuose“, – dėsto S. Gutauskaitė-Bubnelienė.\n\nChristine Lagarde / AP nuotr.\n\nKvotos problemos neišspręs\n\nNors situacija tarptautinėse institucijose rodo viena, versle vyrauja kiek kitokia praktika.\n\n„Dar prieš 10 metų, kada buvo kalbama apie lyčių lygybę įmonių valdybose, tai situacija buvo toli gražu nuo to idealo, kada užėjęs į valdybą galėdavai pasakyti „bonjour, Monsieur, bonjour, Madame“ (liet. – sveiki, pone, sveiki, ponia)“, – sako banko vadovė.\n\nEBIT / D. Umbraso/LRT nuotr.\n\nAnot jos, siekdama pataisyti šią situaciją Europos Komisija pasiūlė sprendimą – valdybose įvesti lyčių kvotas.\n\n„Kai kurios šalys šį žingsnį žengė dar anksčiau. Pavyzdžiui, Norvegija įvedė kvotas dar prieš 16 metų, kad valstybės valdomų įmonių valdybose būtų bent 40 proc. moterų. Toks pat procentas šiuo metu yra nustatytas ir Ispanijos ar Islandijos akcijų biržose listinguojamoms bendrovėms. Nyderlanduose, įmonėse, kuriose yra daugiau nei 250 darbuotojų, reikalaujama bent trečdalio moterų valdybose. Net Vokietija praėjusiais metais įvedė reikalavimą, kad įmonės valdyboje būtų bent viena moteris“, – pažymi S. Gutauskaitė-Bubnelienė.\n\nVis dėlto ji įsitikinusi, kad vien kvotomis problemos neišspręsi. Priešingai, priverstinių normų įvedimas gali tik pabloginti situaciją.\n\n„Tų, kurie siūlo kvotas, intencijos yra pačios geriausios. Norima pakeisti situaciją, kuri susidarė per ilgą laiką. Norima, kad geriau būtų jau šiandien, o ne rytoj. Kitą vertus, evoliucinis procesas yra ilgalaikis ir tvarus, nes jis yra evoliucinis.\n\nSonata Gutauskaitė-Bubnelienė / J. Stacevičiaus/LRT nuotr.\n\nJei klaustumėte manęs – sprendimas yra ne kvotos. Aklas sprendimų įgyvendinimas vadovaujantis kvotomis gali būti netgi žalingas, o tam tikrose situacijose gal net ir katastrofiškas. Todėl daug svarbiau kalbėti apie du dalykus. Pirmiausia – apie laisvę rinktis ir tą laisvę palikti tiek vyrams, tiek moterims. Galbūt kai kurios moterys net nenori galvoti apie karjerą“, – svarsto S. Gutauskaitė-Bubnelienė.\n\nBe to, jos teigimu, svarbu ieškoti talentų ir juos iškelti į dienos šviesą. „Man labai įstrigęs vieno pasaulinio lygio dirigento Leonardo Bernsteino pasakymas jo mokinei, dirigentei Marinai Alsop. Jis pasakė – kada užmerkiu akis, negaliu pasakyti, kad esi moteris. Ir jis buvo teisus, nes talentas per se neturi lyties. Todėl ieškokime, puoselėkime ir auginkime talentus“, – pataria S. Gutauskaitė-Bubnelienė.\n\nVis dėlto SEB banko vadovė sako, kad stereotipai vis dar trukdo atrasti talentų tarp moterų.\n\n„Noriu su jumis pasidalyti neseniai mūsų atlikto tyrimo rezultatais. Mes paėmėme dalį vieno gerai Lietuvoje žinomo žurnalo numerių. Atrinkome juose buvusius interviu su vadovais vyrais ir vadovėmis moterimis. Išanalizavome jiems užduodamus klausimus. Pamatėme, kad moterims vadovėms du kartus dažniau buvo užduodamas klausimas, kurio aš ir pati dažnai sulaukiu, kaip moterys suderina karjerą su šeima. (...) Rezultatai galėjo būti dar prastesni, kadangi dalis moterų, mano spėjimu, šio klausimo nesulaukė, nes buvo nesukūrusios šeimų. Tad kiek toli mes nuėjome nuo tų pirmykščių stereotipų?“ – retoriškai klausia S. Gutauskaitė-Bubnelienė.\n\nKinijoje moterų vadovių daugiau nei Europoje\n\nS. Gutauskaitės-Bubnelienės teigimu, nors susidaro įspūdis, kad moterų vadovių daugiausia Vakarų pasaulyje, tai nėra tiesa.\n\nSkandinavijoje verslo pasaulyje yra tik 5 proc. moterų vadovių, JAV – 5 proc., Europos Sąjungoje – 9 proc.\n\n„Net Kinijoje moterų vadovių yra beveik 2 kartus daugiau nei ES – 17 proc. Pasaulio lyderis šioje srityje yra Tailandas. Ten net 30 proc. įmonių yra moterų rankose. Natūraliai kyla klausimas, kodėl ten stereotipų įtaka yra mažesnė nei Vakarų šalyse? Aš neturiu atsakymo. Galbūt tai lemia auklėjimas, buitinės sąlygos, socialinių tinklų įtaka“, – svarsto S. Gutauskaitė-Bubnelienė.\n\nTačiau gerai tai, kad bent jau yra progresas, sako ji. Geriausių metų vadovių sąraše „Fortune 500 CEO“ pirmoji moteris atsidūrė 1972 m., o šiemet prestižiniame sąraše jų yra jau 44.\n\n„Jeigu čia pritaikytume aritmetinę progresiją, tai moterų vadovių skaičius viršytų vyrų vadovų skaičių jau 2085 m. Jeigu tą progresiją pagreitintume ir perskaičiuotume geometriniu būdu – tą patį pokytį pamatytume 2040 m.“, – dėsto S. Gutauskaitė-Bubnelienė.\n\nAr taip ir nutiks, ji sako nežinanti, tačiau, anot jos, svarbu klausti ne tik to, kada bus vis daugiau vadovaujančių moterų, tačiau ir to, kada netinkami vadovai virs nykstančia rūšimi.\n\n„Netinkami ne dėl kvotų, mados, kitų priežasčių, o todėl, kad akcininkams, visuomenei, klientams negali duoti vertės, kurios iš jų tikimasi. Į šį klausimą aš neturiu atsakymo. Alfredas Nobelis yra pasakęs, kad didelę dalį savo palikimo jis skirs taikai skatinti, tačiau pridūrė nelabai tikintis, kad tai padės pasiekti ryškių rezultatų. Taip ir mes, net nebūdami tikri, ar prisikasime iki tikrųjų atsakymų, turime užduoti klausimus“, – kalbėjo S. Gutauskaitė-Bubnelienė.",
    "Pirmosios pergalės teks palaukti: šveicarams į atlapus kibęs „Žalgiris“ patyrė nesėkmę": "Pagirtinai gynyboje žaidę V. Čebutino auklėtiniai išsaugojo savo vartus sausus iki 62 min. Po žaibiškai suregztos atakos vienintelį įvartį pelnė Andi Zeqiri.\n\nVilniaus komanda drąsiai žaidė ir puolime. Viena pavojingiausia žalgiriečių proga buvo sukurta baigiantis pirmajam kėliniui, kai Petaro Mamičiaus smūgiuotas kamuolys pataikė į vartų skersinį.\n\nKitas rungtynes „Žalgiris“ žais spalio 6-ą dieną išvykoje su Jerevano „Piunik“, kuris ketvirtadienį namie 2:0 nugalėjo Bratislavos „Slovan“.\n\nPrieš savaitę pirmame ture „Žalgiris“ svečiuose 0:0 išsiskyrė su Bratislavos „Slovan“, „Basel“ namie 3:1 pranoko Jerevano „Piunik“.\n\nRezultatas:\n\n„Žalgiris“ 0 – 1 „Basel“\n\n62' [0 – 1] Andi Zeqiri\n\n\n\n\n\n„Žalgirio“ sudėtis: vartininkas Gertmonas, gynyboje – Bopesu, Paveličius, Ljubisavljevičius, Mamičius, saugų grandyje – Gorobsovas, Buffas, Miličkovičius, Ourega, priekyje – Oliveira ir Kyeremeh.\n\n„Basel“ sudėtis: vartininkas Hitzas, gynyboje – Lopezas, Comas, Adamsas, Katterbachas, saugų grandyje – Xhaka, Ndoye, Burger, Diouf, Malesas, priekyje – Zeqiri.\n\nStandings provided by SofaScore LiveScore\n\nKonferencijų lyga: \"Žalgiris\" - \"Basel\" https://www.facebook.com/fkzalgiris/posts/pfbid033uCNvrFmNsNk232hGhVdjfxzc5YRAnRiHtzDf4C1A7cFkvpfV6ESX2QWs8aASQi3l Kitas rungtynes „Žalgiris“ Konferencijų lygoje žais spalio 6-ą dieną Jerevane prieš „Piunik“ ekipą. 90+4' rungtynių pabaiga. Pergalę 1:0 (0:0) iškovojo „Basel“. 90+3' Gorobsovo smūgis virš vartų. 90' pridėtos 4 min. 89' Oyewusi smūgis galva virš vartų. 87' kamuolys varžovų baudos aikštelėje, tačiau už jo nepavyko užsikabinti nė vienam žalgiriečiui. 85' į aikštę Čeburinas meta Gustą Jarusevičių, jis keičia M. Miličkovičių. 82' \"Žalgirio\" atakos, tačiau bevaisės. 77' Oliveirą keičia Donatas Kazlauskas. 76' pranešėjas paskelbė, jog mačą stebi 4821 žiūrovas. 72' kampinis prie \"Basel\" vartų. 65' pavojingą varžovų ataką nutraukė Gorobsovas ir už tai buvo nubaustas geltona kortele. 67' pavojingas Wouterio Burgerio smūgis, kamuolys skriejo greta virpsto. 61' kai atrodė, jog \"Žalgiris\" perima rungtynių kontrolę ir kuria vis pavojingesnes atakas, įvartis krenta į \"Žalgirio\" vartus, 0:1. Po D. Maleso perdavimo iš dešiniojo krašto kamuolį į Gertmono vartus nukreipė Andi Zeqiri. 61' Francis Kyeremeh keičia Matthias Ouewusi. 59' dar viena standartinė situacija prie \"Basel\" vartų, įžaistas kamuolys, kažko rimtesnio nuveikti nepavyko. 56' labai pavojingą \"Žalgirio\" ataką nutraukė gynėjas Arnau Comas, kuris baudžiamas geltona kortele. Oliveira smūgis galva į vartų plotą, kamuolį sugavo vartininkas Hitzas. 57' \"Basel\" ataka, perdavimas iš krašto, kamuolys Gertmono rankose. 54' perspektyvi \"Žalgirio\" ataka, į priekį nusiųstą kamuolį pirmas pasiekė vartininkas, kuris jį nukreipė už šoninės linijos. 52' tačiau svečiai didelio pavojaus prie šeimininkų vartų nesukūrė. Pozicinė \"Žalgirio\" ataka. 50' veiksmas \"Žalgirio\" aikštės pusėje. 47' pavojingas \"Žalgirio\" išpuolis, į vartų plotą smūgiavo Ourega, tiesiai į vartininką. ANTRAS KĖLINYShttps://www.facebook.com/fkzalgiris/posts/pfbid02CYh3fxY7iqQKGAmJq97DLCgzRgeZMJsn8tpkvJjkBZDk7wZGVb8TA7KMQ2sTLWVKl Armėnijoje \"Piunik\" po pirmo kėlinio 2:0 pirmauja prieš \"Slovan\". Remiantis UEFA pateikiama statistika „Basel“ į vartus smūgiavo 6 kartus, į vartų plotą kamuolys skriejo du kartus, pro šalį – 3 kartus. „Žalgiris“ smūgiavo tris kartus, nė karto nepataikė į vartų plotą, kartą kamuolys pataikė į skersinį (po kampinio), svečiai kėlė 4-is kampinius, šeimininkai – tris kartus. Geltona kortele baustas tik „Žalgirio“ saugas Francis Kyeremeh. PERTRAUKA 45+2' arbitras skelbia kėlinio pabaigą, 0:0. 45+1' svečiai apsigina. 45' kampinis prie \"Basel\" vartų. Arbitras prie pirmo kėlinio laiko pridėjo 2 min. 45' standartinė situacija prie \"Basel\" vartų. 44' ėmė lyti. 40' kamuolys pataikė į skersinį, vėliau žalgiriečiams didesnio pavojaus sukurti nepavyko. 40' kampinis prie svečių vartų... 39' du kampiniai prie \"Žalgirio\" vartų, šeimininkai apsigina. 37' \"Žalgirio\" atakos metu geltoną kortelę užsidirbo Kyeremeh už netyčinį smūgį ranka varžovui į veido sritį. 35' geras 10 minučių atakas rezga tik svečiai, \"Žalgiriui\" tenka kantriai gintis ir laukti savo šansų. 34' pasiseka \"Žalgiriui\", po perdavimo iš krašto D. Malesas kone iš pusantro metro smūgiuoja virš vartų. 28' - dvikovą stebi beveik pilnas stadionas, laisvų kėdžių yra tik svečių sektoriuje, kurių į Vilnių atvyko apie 5-ios dešimtys. 26' - žaibiškas \"Žalgirio\" išpuolis kairiuoju flangu, į baudos aikštelę įsiveržęs Bopesu smūgiavo pro šalį. 25' standartinė situacija prie \"Žalgirio\" vartų, po Diouf smūgio galva kamuolys atsidūrė Gertmono rankose. 25' kampinis prie \"Žalgirio\" vartų, šeimininkai apsigina. 23' - kiek dažniau kamuolį kontroliuoja \"Basel\", tačiau be 8-ą minutę turėtos progos kol kas nieko rimtesnio prie \"Žalgirio\" vartų nuveikti nepavyko. 15' standartinė situacija prie \"Basel\" vartų, kamuolį iškumščiuoja vartininkas. 12' - smūgis iš toli į \"Žalgirio\" vartus, virš skersinio. 8' - labai pavojinga svečių ataka, po perdavimo į priekį vienas prieš vartus atsidūrė Darianas Malesas, nuo įvarčio gelbsti tik Gertmonas. Kampinis prie \"Žalgirio\" vartų. 6' kampinis prie \"Basel\" vartų, didelio pavojaus sukelti svečiams nepavyko. RUNGTYNIŲ PRADŽIA Tiesa, aktyviausios \"Žalgirio\" sirgalių tribūnos už vartų jau užpildytos. https://twitter.com/JociusLinas/status/1570451669284179969?ref_src=twsrc%5Etfw Iki rungtynių pradžios liko apie 15 min, kol kas stadione pusiau užpildytos tribūnos. „Basel“ sudėtis: vartininkas Hitzas, gynyboje – Lopezas, Comas, Adamsas, Katterbachas, saugų grandyje – Xhaka, Ndoye, Burger, Diouf, Malesas, priekyje – Zeqiri. Atsargoje: vartininkas De Molas, Augustinas, Chipperfieldas, Fink, Frei, Lang, Millar, Pelmard, Salvi, Sene, Szalai. „Žalgirio“ sudėtis: vartininkas Gertmonas, gynyboje – Bopesu, Paveličius, Ljubisavljevičius, Mamičius, saugų grandyje – Gorobsovas, Buffas, Miličkovičius, Ourega, priekyje – Oliveira ir Kyeremeh. Atsargoje: vartininkas Duka, Burba, Jarusevičius, Kazlauskas, Kažukolovas, Mikoliūnas, Mikulėnas, Oyewusi, Tadičius, Tatomirovičius, Verbickas.https://www.facebook.com/fkzalgiris/posts/pfbid02mno764PA65jvSA7n4DxYq44rXbDQvCahDBsMLcYVg1KpJjKmwXWNNFAfnRQy419Vl https://www.facebook.com/fkzalgiris/posts/pfbid0wUuDrQuKqd9aTgXQoAoQnyLiwUCtCLGSimfER5c1B7h1EHmzjpCxXWTTXDKPU2ztl Rungtynių pradžia – 19:45 val. Rungtynėms vadovaus arbitrų delegacija iš Velso, aikštės teisėjas Iwan Arwel Griffith, jo asistentai Danielis Beckettas ir Johnathonas Bryantas, ketvirtas arbitras – Brynas Markham-Jonesas.\n\nUEFA Europos Konferencijos lygos pirmųjų namų rungtynių išvakarėse „Žalgirio“ treneris Vladimiras Čeburinas kalbėjo apie agresyvų futbolą žaidžiantį varžovą, o Saulius Mikoliūnas pažymėjo, jog žalgiriečių pasitikėjimas auga.\n\n„Turi gerą, subalansuotą sudėtį. Dėl to rungtynės bus įdomios. „Basel“ žaidžia agresyvų futbolą. Galbūt galima sakyti kad nemėgsta gintis. Daugiau užsiima atakos veiksmais.\n\nŽinoma, analizavome savo rungtynes Bratislavoje. Darėme korekcijas pagal savo veiksmus. „Basel“ yra visai kitokia komanda. Todėl reikės taikytis prie jų žaidimo stiliaus. Tai atakuojanti komanda. Yra stiprūs šiuo požiūriu. Reikia mums sudėlioti savo žaidimą taip, kad turėtume kontrargumentų varžovams“, – prieš dvikovą komentavo V. Čeburinas.\n\n„Istorinis momentas priimti komandas žaisdami namie. Net neabejoju, kad vėl bus pilnos tribūnos ir puiki atmosfera kaip visuomet. Tikėkimės, kad komanda džiugins savo žaidimu ir geru rezultatu“, – vylėsi S. Mikoliūnas.\n\nDebiutas Konferencijų lygoje „Žalgirio“ kišenę papildys mažiausiai 2,94 mln. eurų – tokią išmoką gaus kiekviena grupių etapą pasiekusi ekipa.\n\nPapildomai užsidirbti sostinės klubas gali aikštėje: kiekviena pergalė bus įvertinta 500 tūkst. eurų premija, lygiosios – 166 tūkst. eurų.\n\nBe to, grupių nugalėtojams atiteks dar 650 tūkst. eurų, antrą vietą užimsiančioms komandoms – 325 tūkst.\n\nTarptautinį pasirodymą šią vasarą „Žalgiris“ pradėjo iš Čempionų lygos kvalifikacijos eliminuodamas „Ballkani“ (Kosovas, 1:1 ir 1:0) bei „Malmo“ (Švedija, 1:0 ir 2:0), tačiau užkliuvo už trečiojo barjero – Budės „Glimt“ (Norvegija, 0:5 ir 1:1).\n\nEuropos lygos lemiamame atrankos etape bendru rezultatu 3:4 (0:1, 3:3) nusileista Razgrado „Ludogorec“ (Bulgarija) ekipai.\n\nPraėjusiame sezone, kuris buvo inauguracinis, pirmąjį Konferencijų lygos titulą iškovojo „Roma“ (Italija).",
    "G-20 šalių BVP antrąjį ketvirtį sumenko 0,4 proc., EBPO – tiek pat augo": "Pažymima, jog bendras G-20 ekonominis nuosmukis kontrastuoja su augimu EBPO narėse 0,4 procento.\n\nAtaskaitoje nurodoma, jog nuosmukis atspindi staigų Kinijos ekonomikos kritimą 2,6 proc., kurį nulėmė nauji ribojimai COVID-19 infekcijos plitimui stabdyti.\n\nBVP sumažėjimas taip pat užfiksuotas Indijoje (1,4 proc.), Pietų Afrikos Respublikoje (0,7 proc.), Jungtinėje Karalystėje ir Jungtinėse Amerikos Valstijose (po 0,1 proc.).\n\nAugimas sulėtėjo Saudo Arabijoje, Indonezijoje, Meksikoje ir Vokietijoje, o spartesnis jis buvo Australijoje, Brazilijoje, Italijoje, Japonijoje, Pietų Korėjoje ir Turkijoje.\n\nDviejų G-20 narių – Meksijos ir PAR – BVP antrąjį šių metų ketvirtį buvo žemiau ikipandeminio lygio (žemiau atitinkamai 1,1 proc. ir 0,5 proc.).\n\nG-20 sudaro Argentina, Australija, Brazilija, Indija, Indonezija, Italija, Japonija, JAV, Jungtinė Karalystė, Kanada, Kinija, Meksika, Pietų Afrikos Respublika, Pietų Korėja, Prancūzija, Rusija, Saudo Arabija, Turkija, Vokietija ir Europos Sąjunga.\n\nEBPO dabar priklauso 38 valstybės: Airija, Australija, Austrija, Belgija, Čekija, Čilė, Danija, Estija, Islandija, Ispanija, Italija, Izraelis, Japonija, JAV, JK, Graikija, Kanada, Kolumbija, Kosta Rika, Latvija, Lietuva, Lenkija, Liuksemburgas, Meksika, Nyderlandai, Naujoji Zelandija, Norvegija, Pietų Korėja, Portugalija, Prancūzija, Slovakija, Slovėnija, Suomija, Švedija, Šveicarija, Turkija, Vengrija, Vokietija.",
    "Lietuvoje dėl karinės paramos Ukrainai kilo dar neregėtas sąmyšis: kur yra riba?": "Jau kurį laiką plačiai siauruose ratuose aptarinėjamas klausimas dėl vokiškų savaeigių haubicų perdavimo Ukrainai pirmadienį, prieš pat Valstybės gynimo tarybos (VGT) posėdį tapo tikra karšta bulve. Lietuva dar 2015-siais įsigijo 21 tokią haubicą už 58,3 mln. eurų, tačiau pilnai šis pajėgumas artilerijos batalione suformuotas tik šiemet.\n\nKaras Ukrainoje parodė tokių haubicų vertę – ukrainiečiai keliolika jų yra sulaukę iš Vokietijos ir Nyderlandų. Ir nors jau buvo mestas šešėlis būtent dėl šios ginkluotės naudojimo jos poreikis yra akivaizdus, mat ukrainiečiai yra išsakę pageidavimus įsigyti per 100 tokių haubicų.\n\nLietuva yra viena nedaugelio valstybių, turinčių tokią ginkluotę ir jau pasisiūliusi ją remontuoti, bet kai Ukrainos prašymuose galiausiai nuskambėjo ir pačių haubicų perdavimo klausimas, tada ir prasidėjo sąmyšis.\n\n🇱🇹Lithuania's military support to 🇺🇦Ukraine continues. Howitzers with battlefield injuries are on their way to Lithuania, where we will organise their repair. At the same time, our M113 armoured personnel carriers continue their journey to the battlefield in🇺🇦. Разом до перемоги! pic.twitter.com/c93xCxMdJR — Lithuanian MOD 🇱🇹 (@Lithuanian_MoD) September 16, 2022\n\nAr Lietuva turėtų atiduoti tokią ginkluotę ukrainiečiams, nes jiems jos dabar labiau reikia? Ar nenukentėtų Lietuvos gynybiniai pajėgumai, o jei taip – kuo tai grėstų kariuomenei?\n\nGal jau sukurtas gudrus planas ir mainais jau numatyta, kuo pakeisti dovanas, ar viskas daroma gerai neapgalvojus, vien iš noro trūks-plyš padėti ukrainiečiams, būti pirmiems, pavyzdiniams prieš visą pasaulį tik su viltimi, kad Lietuvoje jau bus „kaip nors“ su kompensacija?\n\nO galbūt tokie svarstymai iš viso tėra „makaronai“ ir „gandai“, kurie „surankioti pakampėse“ ir „jais netikslingai dalijamasi“, kaip viename komentare pažymėjo Krašto apsaugos ministras Arvydas Anušauskas?\n\nIš pradžių neigė, dabar jau „svarstytina“\n\n\n\nPrieš pat VGT posėdį chaoso įnešė Seimo NSGK pirmininko L. Kasčiūno komentarai, kuriais jis tikino, kad idėja perduoti PzH2000 yra svarstytina.\n\n„Nesu tikras ar Ukraina paprašė, bet manau, kad turi pagrindo tokia informacija. Ieškome įvairiausių būdų padėti Ukrainai“, – prieš pat VGT posėdį kalbėjo L. Kasčiūnas. Kelis sykius perklaustas būtent dėl PzH2000 perdavimo, ar tai svarstytinas klausimas, jis pripažino „reikia svarstyti viską“, o Lietuva „negali sustoti, turi tęsti paramą ir todėl viską svarstyti“.\n\nArgumentų „už“, regis, netrūksta: Ukrainai tų ginklų dabar reikia labiau, nes jie juos realiai naudoja mūšių laukuose.\n\n„Reikia įsivertinti nacionalinį pajėgumą, tai, kad ukrainiečiai kaunasi ne tik dėl savęs, bet ir dėl mūsų, pasižiūrėti, ką galime duoti, tai ir padaryti“, – teigė L. Kasčiūnas. Kita vertus, gali susidaryti įspūdis, kad pati idėja tarsi nukrito iš giedro dangaus ir iki pirmadienio nebuvo žinoma.\n\nDar savaitgalį viešojoje erdvėje kilus audringoms diskusijoms dėl PzH2000 perdavimo Ukrainai Krašto apsaugos ministras A. Anušauskas po karybos apžvalgininko Dariaus Antanaičio pasidalintu įrašu išjuokė komentarus, esą iš viso nėra net siūlymų.\n\n„Nei tokių sprendimų, nei tokių pasiūlymų dar nėra. Kai bus, tai pasidalinsiu. O kol kas makaronai tikrąja to žodžio prasme. Tą patį sakau ir autoriui.\n\nNemanau, kad ekspertų tikslas yra rankioti gandus iš pakampių ir jais dalintis“, – rašė Krašto apsaugos ministras. Tačiau VGT šis klausimas „netikėtai“ atsidūrė darbotvarkėje, o neoficialios kalbos apie Ukrainos ambasadoriaus Lietuvoje Petro Beštos prašymus jau kurį laiką nėra vien gandai.\n\nBe to, L. Kasčiūno kalbos, kad „reikia svarstyti viską“ nebuvo vien teoriniai pasvarstymai, mat jis neslėpė, kad jau pagalvota ir apie kompensacijos mechanizmą.\n\n„Labai svarbu, kad kompensacija įvyktų iš karto, kad pajėgumai būtų atstatyti, jei tai išpildoma, tai svarbus argumentas“, – pažymėjo parlamentaras.\n\nKaip atrodytų tokia kompensacija, iš kokios šalies ir ar tai iš viso yra įmanoma, jis nedetalizavo, tačiau priminė savo jau keltą mintį, kad NATO šalių biudžetuose atsirastų eilutė Ukrainai remti. Kol kas tokio mechanizmo nėra, tik vadinamosios Ramšteino grupės iniciatyvos.\n\nKita vertus NSGK vadovo mintis, jog privalo būti išlaikyta pusiausvyra tarp nacionalinių pajėgumų bei tęstinės paramos Ukrainai rodo, kad esama nemenko sąmyšio ir netgi nesusikalbėjimo dėl PzH2000, jei jau tenka viešai aiškinti, regis, elementarius dalykus.\n\n„Tai pusiausvyros klausimas: Ukrainiečiai kaunasi, stabdo rusus, silpnina juos, atitolina nuo mūsų. Suprasdami tai, turime padėti jiems. Bet lygiai taip pat pagalba negali silpninti mūsų nacionalinio saugumo ir gynybinių pajėgumų“, – atsargiai užsiminė L. Kasčiūnas. Antra vertus realiai tai įgyvendinti ne taip jau paprasta.\n\nIšsakė argumentus, kodėl tai klaida\n\nKą tai reiškia, savo įraše paaiškino gynybos apžvalgininkas Aleksandras Matonis, kuris bene pirmasis viešai pasisakė prieš tokią idėją perduoti Lietuvos turimas savaeigės artilerijos sistemas Ukrainai.\n\n„Šį postą rašyti nelengva, nes jis susijęs su Lietuvos karine parama kariaujančiai Ukrainai. Būdamas tvirtas tokios paramos rėmėjas, visgi manau, kad dėl nacionalinių saugumo interesų yra paramos ribos.\n\nIš patikimo šaltinio sužinojau, ir iš dar dviejų tarpusavyje nesusijusių šaltinių gavau patvirtinimą, jog prezidento vadovaujamai VGT gali būti teikiamas siūlymas pritarti keleto, galbūt penkių, savaeigių haubicų PzH-2000 perdavimui Ukrainai“, – rašė A. Matonis, feisbuke dar žinomas ir kaip Lietuvos Gynybos blogeris.\n\nJis priminė, kad šiuo metu Gen. Romualdo Giedraičio artilerijos batalionas, priklausantis „Geležinio Vilko“ brigadai, turi 16 kovinių, visiškai sukomplektuotų ir gamykloje iš pagrindų modernizuotų savaeigių haubicų ir dar vieną mokomąją, kuriai pakeitus vamzdį, per kelias valandas gali būti suteiktas kovinis statusas. Dar kelios savaeigės haubicos yra skirtos atsarginėms dalims, mat toks ir buvo sumanymas pasirašant sutartį 2015 metais.\n\nArtilerijos pajėgumų stiprinimo projektui iš pradžių buvo skirta 58,3 mln. eurų. Iš šios sumos 16,2 mln. eurų sumokėta Vokietijai techniką – ne tik pačias haubicas, o už likusias lėšas (42,1 mln. eurų) modernizuotos haubicos, į jas sumontuota mūšio valdymo sistema, ryšių ir vadovavimo priemonės, pritaikyta karinė infrastruktūra, apmokytas personalas.\n\nArtilerijos batalionas pernai žiemą po vertinamųjų pratybų pasiekė iš esmės pilnus operacinius pajėgumus. Haubicoms diegiama visiškai nauja vokiška ugnies valdymo sistema „Adler 3“, kurią taip pat diegia ir Vokietijos Bundeswehras.\n\nBatalionas visiškai sukomplektuotas kvalifikuotu personalu ir aprūpintas visomis būtinomis kovinei paramai ir aprūpinimui priemonėmis – šarvuotaisiais visureigiais JLTV, vikšriniuose šarvuočiuose M-577 įrengtais ugnies valdymo centrais (UVC), sunkiasvorių krovinių didelio pravažumo vilkikais MB Zetros, didelio pravažumo aprūpinimo sunkvežimiais MB Arocs su palečių krovos sistema ir kt.\n\nBataliono artileristai jau įvaldė įvairias šaudymo taktikas, įskaitant ir PzH-2000 haubicos turimą MRSI (Multiple Rounds Simultaneus Impact) galimybę, kai per minutę skirtingomis trajektorijomis iššaunami šeši sviediniai smogia taikiniui vienu metu.\n\nPraėjusią vasarą į taikinius Baltijos jūroje pirmą kartą buvo šaudoma didesniu nei įprasta, 40 km nuotoliu, naudojantis LK įsigyta tam skirta amunicija.\n\n© Lietuvos kariuomenės nuotr.\n\n„Pabandysiu šaltai ir be emocijų išdėstyti argumentus, kodėl perduoti šių haubicų Ukrainai NEGALIMA (net dalies).\n\n1. Bus suardytas VIENINTELIS kariuomenės turimas šių dienų grėsmes ir iššūkius atitinkantis paramos ugnimi pajėgumas, smarkiai sumažės Lietuvos kariuomenės atgrasymo faktorius.\n\n2. Suardžius bataliono struktūrą, nukentės Lietuvos kariuomenės taktinio ir operacinio lygmenų gynybos planavimo galimybės.\n\n3. Nukentės Lietuvos, kaip NATO narės, sąveikos su sąjungininkais galimybės.\n\n4. Bus suardytas artilerijos bataliono ir brigados kovinio rengimo ciklas.\n\n5. Nukentės karių moralė.\n\n6. Iškils didelių kliūčių Lietuvos ir NATO narės Vokietijos gynybos bendradarbiavimui ir planams Lietuvos gynybai skirti Bundeswehro brigadą.\n\n7. Nukentės Lietuvos ir Vokietijos gynybos sektoriaus bendradarbiavimas.\n\n8. Bus iššvaistytos Lietuvos ir Vokietijos materialinės ir žmogiškosios investicijos perginkluojant R. Giedraičio artilerijos batalioną iki šiol mūsų kariuomenėje beprecedentės ugnies galios ginklų sistemomis“, – rašė A. Matonis.\n\nJis taip pat užsiminė apie keistą sutapimą, kad kai pradėjo rimčiau sklisti kalbos apie būsimam VGT posėdžiui numatytą PzH2000 perdavimo Ukrainai klausimą, KAM atstovai kaip tik lankėsi Pietų Korėjos ginkluotės parodoje ir įmonėse.\n\n„Kuluaruose kalbama apie Pietų Korėjos siūlymus, susijusius su antrojo, Žemaitijos brigados artilerijos bataliono perginklavimu. Pietų Korėjos įmonė „Hanhwa“ gamina pažangias, tačiau PzH-2000 daugeliu kriterijų neprilygstančias savaeiges vikšrines haubicas K9, kurių įsigijo Estija ir planuoja įsigyti Lenkija ir Norvegija, be to, Lenkija jau naudoja dešimtis savaeigių haubicų „Krab“, kurių gamybai naudojamos K9 platformos“, – rašė A. Matonis.\n\nBuilt by Hanwha Defense, the K9 Thunder is the world’s best-selling Self-Propelled Howitzer (SPH) with nearly 1,700 K9 variants in service with seven countries _ South Korea, Turkey, Poland, Finland, India, Norway, Estonia. https://t.co/JxgoU2SE9b pic.twitter.com/DZaj9sQyVo — Military Leak (@militaryleakcom) September 5, 2021\n\nJo manymu, Pietų Korėjos haubicų įsigijimo M. Pečiulionio batalionui atrodo įdomiai ir svarstytinai, žinant, kad ketinimai pirkti prancūziškas ratines savaeiges haubicas „Caesar“ išsitęsia laike, ir ypač atsižvelgiant į faktorių, jog pasirinkta naujos kartos sustiprinta „Renault“ važiuoklė kol kas egzistuoja tik piešiniuose.\n\nTačiau K9 nėra paplitusi tarp NATO valstybių, jos gamybos ir aptarnavimo infrastruktūra Lenkijoje – tik užuomazgų stadijoje, atsarginės dalys nėra NATO logistikos sistemoje, o gamintojas – kitoje pasaulio pusėje.\n\nAnot A. Matonio, nelogiška ir nerealistiška korėjietiškais pabūklais pakeisti tą PzH2000 dalį R.Giedraičio batalione, kuri teoriškai būtų perduota Ukrainai.\n\n„Artilerijos batalionas negali egzistuoti su skirtingomis pabūklų sistemomis, skirtingu aptarnavimu ir logistika, skirtinga amunicija, skirtingomis ugnies valdymo ir balistinėmis sistemomis“, – tikino A. Matonis. Tokie skirtumai gali lemti logistinį košmarą, nesugebėjimą vykdyti užduočių.\n\n„Mano žiniomis, aprašyti siūlymai dėl dalies PzH perdavimo Ukrainai yra kilę ne krašto apsaugos sistemoje ir prieštarauja kariuomenės vadovybės kariniam patarimui“, – intriguojančiai pažymėjo A. Matonis.",
    "JT: pandemija ir kitos krizės žmonijos pažangą nubloškė atgal 5 metais": "JT plėtros programa (UNDP) skelbia, kad pirmą kartą nuo jos įkūrimo prieš daugiau kaip 30 metų žmogaus socialinės raidos indeksas (HDI), kuriuo matuojama pasaulio valstybių gyventojų vidutinė gyvenimo trukmė, raštingumo lygis, švietimo lygis ir pragyvenimo lygis, mažėjo dvejus metus iš eilės – 2020 ir 2021 metais.\n\n„Tai reiškia, kad anksčiau mirštame, prastesnis mūsų išsilavinimas, mažėja mūsų pajamos“, – interviu naujienų agentūrai AFP sakė UNDP vadovas Achimas Steineris.\n\n„Vos pagal tris parametrus galima suprasti, kodėl tiek daug žmonių ima jausti neviltį, nusivylimą, nerimą dėl ateities“, – sakė jis.\n\nHDI dešimtmečius nuosekliai augo, bet 2020-aisiais ėmė smukti, o 2021-aisiais smuko toliau. Indeksui smunkant buvo panaikinti ankstesnių penkerių metų pasiekimai, sakoma ataskaitoje.\n\nJoje COVID-19 pandemija vadinama svarbiu pasaulinio smukimo veiksniu, tačiau taip pat sakoma, kad dėl visos virtinės krizių – politinės, finansinės, susijusios su klimatu – populiacijos neturėjo laiko atsigauti.\n\n„Katastrofų būta ir anksčiau. Būta konfliktų. Tačiau samplūdis, kurį išgyvename dabar, yra didelė kliūtis žmonijos raidai“, – sakė A.Steineris.\n\nSmukimas stebimas visame pasaulyje – daugiau kaip 90 proc. valstybių, rodo tyrimas.\n\nŠveicarija, Norvegija ir Islandija išlaikė savo pozicijas sąrašo viršuje, o jo apačioje yra Pietų Sudanas, Čadas ir Nigeris.\n\nNors kai kurios šalys jau buvo pradėjusios atsigauti po pandemijos, daugelis kitų valstybių Lotynų Amerikoje, Užsachario Afrikoje, Pietų Azijoje ir Karibuose nespėjo to padaryti iki naujos krizės: karo Ukrainoje.\n\n„Prarastas pasitikėjimas“\n\nNors Rusijos invazijos į Ukrainą poveikis maisto ir energijos saugumui dar nebuvo vertinamas sudarant šiemetinį indeksą, „be jokios abejonės, perspektyva 2022-iesiems atrodo niūri“, sakė A.Steineris.\n\nPrie HDI smukimo nemažai prisidėjo vidutinės gyvenimo trukmės mažėjimas visame pasaulyje. 2019-aisiais ji buvo 73 metai, o 2021-aisiais – 71,4 metų.\n\nPagrindinis ataskaitos autorius Pedro Conceicao stebimą smukimą pavadino „beprecedenčiu šoku“ ir pažymėjo, kad kai kurios šalys, įskaitant Jungtines Valstijas, smuko dvejus metus ar ilgiau.\n\nAtaskaitoje taip pat aprašoma, kaip transformacinės jėgos, tokios kaip klimato kaita, globalizacija ir politinė poliarizacija, lemia „per žmonijos istoriją dar neregėtą“ nežinią, savo ruožtu kurstančią nesaugumo jausmą.\n\n„Reuters“/„Scanpix“ nuotr./Achimas Steineris\n\n„Žmonės prarado pasitikėjimą vieni kitais“, – sakė A.Steineris.\n\n„Mūsų kaimynas dabar kartais tampa didžiausia mus paralyžiuojančia grėsme, ar kalbėtume tiesiogine prasme apie bendruomenes, ar pasauliniu mastu“, – kalbėjo jis.\n\n„Nebegalime toliau vadovautis praėjusio amžiaus metodais“, – tvirtino A.Steineris. Pasak jo, reikia sutelkti dėmesį į ekonominę transformaciją, o ne į priklausomybę nuo augimo, kaip panacėjos.\n\n„Atvirai kalbant, dėl dabar mums reikalingų transformacijų turime įdiegti ateities rodiklius – mažą [išmetamų] anglies [junginių kiekį], mažesnę nelygybę, didesnį tvarumą“, – teigė A.Steineris.\n\nAtaskaitoje yra pozityvumo gaida – sakoma, kad gerinti padėtį būtų galima akcentuojant tris svarbiausias sritis: investicijas į atsinaujinančius energijos šaltinius ir pasirengimą būsimoms pandemijoms, draudimą sukrėtimams švelninti, inovacijas siekiant didinti pajėgumus dorotis su būsimomis krizėmis.\n\nA.Steineris taip pat paragino stabdyti pastarojo meto smukimo tendenciją kalbant apie pagalbą pažeidžiamiausių šalių vystymuisi.\n\nJo teigimu, toliau eiti šiuo keliu būtų rimta klaida ir „poveikio mūsų, kaip valstybių, sugebėjimui dirbti drauge“ nuvertinimas.",
    "Į ką atkreipti dėmesį prieš geriant vandenį iš čiaupo: kai kurie gyventojai turėtų būti atsargūs": "\n\n\n\nAplinka Į ką atkreipti dėmesį prieš geriant vandenį iš čiaupo: kai kurie gyventojai turėtų būti atsargūs\n\n\n\n\n\n\n\n\n\nSpecialistai tvirtina, kad daugeliu atvejų gerti vandenį Lietuvoje galima tiesiai iš čiaupo. Vis dėlto, kartais vanduo būna užterštas, jame pasitaiko cheminių elementų anomalijų. Todėl malšinti troškulį vandeniu iš čiaupo gali būti saugu ne visada ir ne visose vietovėse. Susiję straipsniai Rugsėjo 1-ąją studentus pasitinka apleisti ir pergrūsti bendrabučiai: nepatenkintiems siūlo ieškotis būsto mieste\n\nKą tik susodinti medžiai Vilniuje atrodo kraupiai: turėjo būti „Žalioji banga“, o išėjo „netikras ruduo“ Daugiau nei milijardas pasaulio gyventojų neturi prieigos prie gėlo vandens, o net 2,7 mlrd. žmonių jo trūksta bent vieną mėnesį per metus. Valstybėms susiduriant su katastrofine vandens trūkumo problema, Lietuva savo ruožtu tikrai turi kuo pasidžiaugti. Pavyzdžiui, sostinėje vandens yra maždaug 6 kartus daugiau nei miestui apskritai reikia. Išskirtiniai visame pasaulyje Lietuvoje 100 proc. geriamojo vandens yra išgaunama iš požeminio vandens gręžinių – tokių šalyje yra net 280. Šiuo aspektu išsiskiriame ne tik Europoje, bet ir visame pasaulyje. Nors požeminį vandenį naudoja ir kitos Europos valstybės, tačiau Lietuvai neprilygsta nė iš tolo. Pavyzdžiui, Prancūzija, Švedija, Didžioji Britanija bei Norvegija savo reikmėms naudoja vos 40 proc. požeminio vandens. Taip pat puikiai kaip Lietuva požeminiu vandeniu apsirūpinusi yra tik Danija, pastebi UAB „Vilniaus vandenys“ komunikacijos skyriaus vadovė Renata Saulytė–Smalskė. Viešai tiekiamą vandenį Lietuvoje vartoja apie 82 proc. gyventojų. Kita dalis geriamuoju vandeniu apsirūpina individualiai iš privačių gręžinių ar šachtinių šulinių. Valstybinės maisto ir veterinarijos tarnybos (VMVT) Maisto skyrius vyr. specialistės Vilijos Galdikienės teigimu, viešai tiekiamas geriamasis vanduo yra kokybiškas ir saugus gerti, tačiau atskirais atvejais jame nustatomi padidėję cheminių (toksinių) elementų rodikliai: fluoridų, boro (šiaurės vakarinėje Lietuvos dalyje), arseno (Vilkaviškio r. sav., Raseinių r. sav., Kauno r. sav., Šilalės r. sav. ir kt.), geležies, mangano, amonio bei kitų. Pasak pašnekovės, viešai tiekiamo geriamojo vandens kokybę lemia įvairūs veiksniai, todėl ji skiriasi tiek atskiruose regionuose, tiek atskiruose vandentiekiuose, tiek konkrečiose geriamojo vandens vartojimo vietose. Vis dėlto vandenį Lietuvoje galima gerti iš čiaupo ir nevirintą, sako V. Galdikienė, bet reikėtų atsižvelgti į vidaus vandentiekio tinklų būklę, vandens sunaudojimą ir jo kokybę. Anot specialistės, kokybiškas vanduo yra skaidrus, bespalvis, neturintis specifinio skonio bei kvapo.\n\nŠiuo metu dėl normą viršijančio arseno kiekio geriamojo vandens tiekimas maistui sustabdytas dviejose vandenvietėse: Duonelaičių (UAB „Vilkaviškio vandenys“ Vilkaviškio r. sav.) ir Kiaušiadalos (UAB „Nemenčinės komunalininkas“ Vilniaus r. sav.).\n\nPagal dantų būklę nuspėdavo, ar žmogus – iš pajūrio Dažnai manoma, kad pajūryje vandens iš čiaupo gerti nevertėtų. Tačiau bendrovės „Klaipėdos Vanduo“ atstovė teigia, kad tai – jokiais tyrimais nepagrįstas mitas. „Galime spėti, kad šis mitas buvo aktualus daugiau nei prieš dešimtmetį, kai dėl per didelio fluoridų kiekio vandenyje nebuvo rekomenduojama gerti vandens iš čiaupo. Buvo net paplitę stomatologų pasakojimai, kad pagal dantų būklę galima nuspėti, ar asmuo yra iš Klaipėdos, mat dėl per didelio fluoridų kiekio dantys tampa balti ar atsiranda baltos dėmės, – komentavo „Klaipėdos vanduo“ atstovė. – Tačiau 2013 metais Klaipėdos I-oje vandenvietėje, iš kurios vanduo tiekiamas centrinei miesto daliai, buvo įrengti osmoso įrenginiai, kurių pagalba iš vandens pašalinamas fluoridų kiekis. Įdiegus naujas technologijas, šių problemų Klaipėdoje nebeliko.“\n\nMano giliu įsitikinimu, vandenį gerti iš čiaupo Neringoje yra saugu. Netgi saugiau, nei gerti vandenį iš plastikinių butelių. Dangeras Aleksandrovas\n\nVisgi Vakarų Lietuvos regione, dėl hidrogeologinių sąlygų, daugiau nei 200 m gylio vandeningame sluoksnyje be indikatorinių rodiklių, tokių kaip geležis, amonis ar manganas, dažnai aptinkama padidėjusi toksiško vandens kokybės rodiklio – fluorido – koncentracija. Dėl to, priešingai nei kitoms vandentvarkos įmonėms, Klaipėdos regiono vandens tiekėjams geriamojo vandens paruošimas vartojimui yra sudėtingesnis ir reikalaujantis didelių investicijų. Tačiau, nepaisant nepalankių hidrogeologinių sąlygų, Klaipėdos mieste ir rajone yra užtikrinamas kokybiško vandens tiekimas, o vandenyje aptinkamas fluoridas yra pašalinimas naudojant atbulinio osmoso įrenginius, tvirtina bendrovės atstovė: „Klaipėdoje ir rajone vanduo iš giluminių gręžinių yra prisotintas naudingų mineralinių medžiagų, tokių kaip magnis, kalcis, kalis. Net atlikome analizę, palygindami parduotuvėje parduodamą vandenį su tiekiamu iš čiaupo Klaipėdoje. Galime teigti, kad vandenyje iš čiaupo kai kurių mineralinių medžiagų yra daugiau nei vandenyje iš plastiko butelių.“\n\n© Orijus Gasanovas\n\nSavo ruožtu „Kretingos vandenys“ ir „Neringos vanduo“ bendrovių atstovai tvirtina, kad šių miestų vandens kokybė taip pat yra atitinkanti visus higienos normos reikalavimus, t. y. vanduo čia tinkamas ir saugus gerti iš čiaupo. Vis dėlto, bendrovės „Neringos vanduo“ direktorius Dangeras Aleksandrovas akcentuoja, kad Nidoje ir Preiloje bei Pervalkoje iš žemės pumpuojamas vanduo yra itin prastos kokybės, todėl jo išvalymas reikalauja daug lėšų ir pastangų. „Nidos ir Preilos–Pervalkos vandenviečių vandens technologija yra viena sudėtingiausių ir brangiausių Lietuvoje. Vandens valymui naudojama daug chemijos (rūgštis, šarmas, dezinfekcinis tirpalas ir pan.)“, – sako D. Aleksandrovas. Taip pat jis pažymi, kad vandens spalva ir skonis Neringoje kartais gali pablogėti dėl prastos pastatų vidaus tinklų būklės ar įvykus avarijai vandentiekio trasose. Avarijos atveju, vandens pablogėjimas būna laikinas ir vėliau jo kokybė grįžta į reikiamas normas. „Mano giliu įsitikinimu, vandenį gerti iš čiaupo Neringoje yra saugu. Netgi saugiau, nei gerti vandenį iš plastikinių butelių, – tvirtina pašnekovas. – Vandenį plastikiniuose buteliuose reikia saugoti nuo tiesioginių saulės spindulių ir panašiai, o vandentiekio vanduo vamzdynuose yra izoliuotas nuo aplinkos poveikio ir kol jis bėga iš čiaupo, tol jis yra saugus.“ Problemas kelia pasenę vamzdynai Geriamojo vandens kokybei įtaką daro ir vamzdžiai, kuriais jis atiteka iki čiaupo. Sunerimti turėtų senos statybos daugiabučių gyventojai, nes čia išsiskiria daugiau geležies ir mangano. UAB „Vilniaus vandenys“ atstovė R. Saulytė–Smalskė pastebi, kad vanduo yra vienas geriausių tirpiklių ir negali būti visiškai grynas, nes jame yra ištirpę daug įvairių medžiagų ir natūralių mineralų: „Pavyzdžiui, išvalytame, saugiame bei kokybiškame vandenyje yra ir plika akimi nematomų geležies bei mangano dalelių, kurios po kontakto su deguonimi tekėdamos magistraliniais ir skirstomaisiais tinklais, nusėda ant vamzdynų sienelių. Ant senų vamzdžių sienelių šios dalelės nusėda daug lengviau, taip sudarydamos natūralias nuosėdas bei geležies ir mangano sankaupas.“ Nuo vamzdžio sienelės atsiskyrusios geležies ir mangano dalelės sukelia vandens drumstumą, kuris yra iš čiaupo bėgančio rudo, juodo ar su nuosėdomis vandens priežastis, tvirtina specialistė.\n\nTurime vamzdynų, kurie įrengti dar praėjusio šimtmečio pradžioje. Todėl nereikėtų stebėtis, kad juose fiksuojami vandens nutekėjimai, avarijos ar laikini vandens kokybės suprastėjimai. Renata Saulytė–Smalskė\n\n„Vilniaus vandenys“ atstovė teigia, kad unikalaus sprendimo vamzdynų problemai nėra. Dažniausiai jie Lietuvoje ir kitose Europos šalyse plaunami specialios įrangos pagalba. „Visa Vilniaus miesto vandens tiekimo infrastruktūra yra perkelta į hidraulinį modelį, kuriame miesto vandentiekis suskirstytas į zonas. Skirtinguose taškuose įrengus skaitmeninius prietaisus, per nuotolį stebimas ir fiksuojamas tiekiamo vandens kiekis ir slėgis, – aiškina R. Saulytė–Smalskė. – Tai leidžia mums tiksliau planuoti vandens poreikį mieste ir užtikrinti reikiamą jo kiekį, vykdyti sistemos plėtrą ir prijungti naujus vartotojus, greičiau identifikuoti avarines vietas ir jas lokalizuoti, užsiimti vandentiekio avarijų prevencija.“\n\nKitas būdas problemai spręsti – vamzdynų renovacija ar jų keitimas naujais, įvardija pašnekovė. Tačiau tai – laikui ir investicijoms imlus procesas. „Absoliuti dauguma vandentiekio tinklų Vilniuje skaičiuoja jau kelias dešimtis metų. Kad būtų galima geriau įsivaizduoti, daugiau kaip 60 proc. mūsų eksploatuojamo vandentiekio ir nuotekų tinklo yra senesni nei 30 metų, ir šis skaičius yra pasiektas jau po kiekvienais metais mūsų vykdomų tinklų atnaujinimo darbų. Nenuostabu, jog dėl ilgų eksploatavimo metų kai kuriose miesto dalyse vamzdynai yra susidėvėję. Turime vamzdynų, kurie įrengti dar praėjusio šimtmečio pradžioje. Todėl nereikėtų stebėtis, kad juose fiksuojami vandens nutekėjimai, avarijos ar laikini vandens kokybės suprastėjimai“, – sako „Vilniaus vandenų“ atstovė. Taip pat vamzdynai gali sukelti dar vieną problemą – išskirti žmonių sveikatai kenksmingo švino. VMVT specialistės Vilijos Galdikienės teigimu, ši toksinė medžiaga į vandentiekio vandenį gali patekti jam tekant vamzdžiais, turinčiais švino lydinių. „Tam, kad geriamasis vanduo būtų saugus vartoti, jis yra nuolat tikrinamas. Geriamojo vandens tiekėjai, vykdydami geriamojo vandens programinę priežiūrą, 2020 m. atliko daugiau kaip 180 tūkstančių geriamojo vandens tyrimų. Daugiau kaip 1800 iš jų – švinui nustatyti. Normą viršijantis švino kiekis nustatytas 3 atvejais. Pakartotinai atlikti tyrimai (tiekėjo bei VMVT paimtų valstybinių mėginių) pažeidimo nepatvirtino“, – teigia specialistė. Be kita ko, R. Saulytė–Smalskė visiems rekomenduoja kurį laiką nebuvus namuose, ar po nakties, šiek tiek „nuleisti“ vandenį, bėgantį iš čiaupo, nes jis gali būti užsistovėjęs namo ar buto vamzdžiuose. Taip pat vandenyje gali būti susikaupę apnašomų, jei, pavyzdžiui, gyventojui nesant bute buvo dingęs vanduo. Tokiu atveju dažniausiai taip pat reikia „nuleisti“ susidrumstusį vandenį. Pasakė, kur vandens iš čiaupo geriau negerti Lietuvoje iš čiaupo bėga požeminis vanduo. Iš čia jis išgaunamas gręžiniais. Lietuvos geologijos tarnybos Hidrogeologijos skyriaus vyr. specialistė Jurga Arustienė pastebi, kad negiliai slūgsantį arba atviresnių sluoksnių požeminį vandenį pasiekia nuo žemės paviršiaus atsklindanti žmogaus ūkinės veiklos sukelta tarša. Taip susiformuoja kiekvienai vietovei būdinga požeminio vandens sudėtis, kuri lemia vandens saugumą ir patogumą naudojant jį kaip geriamąjį vandenį. „Vienas iš požeminio vandens kaip geriamojo vandens šaltinio privalumų – jame neišgyvena patogeniniai mikrobai, todėl jį galime gerti tiesiai iš čiaupo, su sąlyga, kad vandens paėmimo, tiekimo, gerinimo sistema yra tinkamai įrengta ir prižiūrima“, – teigia specialistė. Jos tvirtinimu, požeminio vandens kokybė Lietuvoje daugeliu atveju yra gera, tačiau beveik visur yra per didelė geležies koncentracija, todėl vandenį prieš teikiant vartortojams reikia gerinti.\n\nBajorų, Avižienių, Visorių, Mažųjų Pupojų apylinkėse tarša yra pasklidusi visame sluoksnyje – vanduo yra nesaugus ir tikrai nerekomenduojamas gerti. Jurga Arustienė\n\nAnot J. Arustienės, daug ir didžiąją dalimi geros kokybės požeminio vandens yra aukštumose, o žemumose jo kokybė dažniau yra prastesnė dėl jame esančių gamtinės kilmės sulfatų ir chloridų. „Sulfatai ir chloridai nėra toksiniai rodikliai, tačiau didesnės jų koncentracijos keičia vandens skonį, kelia nepatogumų naudojant jį buityje, – sako specialistė. – Didelės sulfatų koncentracijos būdingos gipso turintiems vandeningiems sluoksniams (Šiaurės ir Vidurio Lietuva), o chloridų – vietose, kur iš gilesnių sluoksnių pakyla mineralinio vandens srautas. Druskininkuose ir Birštone toks vanduo naudojamas kaip natūralus mineralinis, tačiau, pavyzdžiui, Suvalkijoje ir Vidurio Lietuvoje, kur anomalijos yra dažnos, tokia vandens sudėtis kelia nepatogumų jo vartotojams.“"
}