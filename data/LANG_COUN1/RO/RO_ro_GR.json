{
    "Erdogan, avertisment pentru Grecia, după desfășurarea unor vehicule blindate pe cea mai apropiată insulă de Turcia": "Erdogan, avertisment pentru Grecia, după desfășurarea unor vehicule blindate pe cea mai apropiată insulă de Turcia\n\nPreşedintele turc Recep Tayyip Erdogan a denunţat luni „politica provocatoare” a Greciei în Marea Egee şi „jocul periculos” al Atenei după desfăşurarea militară greacă în două insule.\n\n„Monitorizăm politica provocatoare a Greciei”, a declarat Erdogan în finalul reuniunii cabinetului său.\n\nAnkara a denunţat duminică desfăşurarea unor vehicule blindate în insula Samos - cea mai apropiată de Turcia, la numai 1,3 km distanţă - şi Lesbos (15 km distanţă de coasta turcă).\n\n„Este un joc periculos pentru poporul grec, care este utilizat ca o marionetă”, a declarat preşedintele turc, potrivit căruia această „acumulare de mijloace militare, asemănătoare unei invazii, trebuie să-i îngrijoreze într-o mai mare măsură pe greci decât pe noi”, turcii.\n\n„Aceşti paşi greşiţi nu fac decât să împingă Grecia înapoi în mocirlă”, a mai denunţat Erdogan, avertizând că „va utiliza toate mijloacele de care dispune” pentru a apăra Turcia.\n\nPotrivit lui Erdogan, a cărui armată este a doua ca mărime din Alianţa Nord-Atlantică, „aceste eforturi nu vor permite niciodată Greciei să se ridice la nivelul Turciei”.\n\nMinisterul turc de Externe l-a convocat luni pe ambasadorul Greciei la Ankara pentru a denunţa „încălcări” ale statutului insulelor din Marea Egee.\n\nReprezentantului Greciei i s-a cerut ca ţara sa \"să pună capăt încălcărilor în insule şi să restabilească statutul lor non-militar”, conform agenţiei oficiale turce de presă Anadolu.\n\nSimultan, o „notă de protest” a fost transmisă SUA în care „Turcia a cerut să fie respectat statutul insulelor din partea de est a Mării Egeee” şi „să ia măsuri pentru a împiedica utilizarea armelor” americane în zonă.\n\nDupă o scurtă apropiere în martie, tensiunea a crescut permanent între cei doi vecini în decurs de câteva luni.\n\nLa jumătatea lunii septembrie, Recep Tayyip Erdogan a acuzat Grecia - de asemenea ţară membră NATO - de „ocuparea” insulelor din Marea Egee, care au fost înapoiate Atenei după destrămarea Imperiului Otoman, dar în care nu pot staţiona soldaţi greci.\n\nErdogan avertizase că armata turcă „ar putea să descindă peste noapte” şi „să facă ceea ce este necesar” pentru ca statutul lor să fie respectat.\n\nÎn replică, premierul grec Kyriakos Mitsotakis a afirmat că ţara sa este „pregătită să înfrunte” orice ameninţare împotriva suveranităţii sale.\n\nSursa: Agerpres Etichete: , , , Dată publicare: 26-09-2022 19:43\n\n",
    "Eveniment crucial pentru piața energetică din Estul Europei: deschidere gazoductului dintre Grecia și Bulgaria": "Eveniment crucial pentru piața energetică din Estul Europei: deschidere gazoductului dintre Grecia și Bulgaria\n\nSâmbăta viitoare, 1 octombrie, se deschide o nouă eră pentru harta energetică a Europei de Sud-Est, întrucât se va da drumul fluxului de gaze naturale dinspre Grecia către Bulgaria și de acolo (ulterior) către restul Balcanilor până în Ucraina, prin intermediul conductei interconectoare Grecia – Bulgaria, arată o analiză a publicației elene Efimerida, preluată de Rador.\n\nÎn cadrul unei ceremonii solemne la Sofia, lideri din Balcani, precum și președinta Comisiei Europene, Ursula von der Leyen vor ”întâmpina” primele cantități de gaze venite din sud.\n\nPreședintele bulgar Rumen Radev i-a invitat pe premierul grec, Kyriakos Mitsotakis, care va fi însoțit de ministrul Energiei, Kostas Skrekas, precum și pe președinții Serbiei și Macedoniei de Nord, Aleksandar Vucic și, respectiv, Stevo Pendarovski, pe prim-ministrul României, Nicolae Ciucă, și pe președintele Azerbaidjanului Ilham Aliev.\n\nPe măsură ce se apropie o iarnă dificilă din punct de vedere energetic, Bulgaria își consolidează „depozitele” cu gaz natural azer, care va sosi via Grecia. Conducta IGB lungă de 182 km pleacă de la Komotini și intră în rețeaua bulgară în orașul Stara Zagora. În prima fază, va transporta 3 miliarde de metri cubi de gaze naturale pe an, dar capacitatea totală de transport va fi de 5 miliarde de metri cubi.\n\nOperarea sa comercială începe cu un flux de gaz din Azerbaidjan, care va „intra” în IGB printr-o ramificație a conductei TAP care trece prin Komotini, urmând ca apoi să ajungă în Bulgaria și de acolo, mai târziu, prin alte conducte interconectoare, în Serbia, Macedonia de Nord, România, Moldova și Ucraina – și poate chiar și mai departe.\n\nDe la sfârșitul anului 2023, vor intra în conductă și cantități semnificative de GNL de la stația de la Alexandroupolis, unde GNL-ul va ajunge pe cale maritimă sub formă de coloane înghețate pentru a fi regazeificat în instalațiile stației plutitoare FSRU aflate în construcție.\n\nDe pe platforma maritimă va fi direcționat prin conducte către conducta TAP, iar în dreptul orașului Komotini, va pleca prin IGB spre piețele din sud-estul Europei.\n\nÎn luna mai, la Alexandroupolis, liderii țărilor balcanice direct interesate s-au întâlnit pentru inaugurarea lucrărilor de construcție a FSRU, iar acolo a fost anunțat angajamentul grupului de construcție ca proiectul să fie finalizat până la sfârșitul anului viitor, fiind anunțat și un plan de construire a unei a doua platforme de regazificare GNL la vest de Alexandroupolis.\n\nDevine clar, după toate acestea, că Grecia se transformă într-o poartă de intrare a energiei spre Europa de Sud-Est, ajutând în același timp în demersul de obținere a independenței față de sursele rusești de energie.\n\nȚările balcanice au fost, până acum, cele mai dependente de gazele naturale și petrolul rusești, Bulgaria acoperindu-și 90% din nevoile de energie din Rusia. De altfel, Moscova, din cauza poziției Sofiei în problema ucraineană, a întrerupt deja furnizarea de gaze naturale. Odată cu începerea funcționării gazoductului IGB, peisajul energetic se schimbă, iar monopolul rusesc este eliminat, primul pas fiind operarea axei greco-bulgare. O altă conductă care va „lega” Grecia încă și mai puternic de rețelele energetice europene, s-a convenit să fie construită pe axa Salonic – Skopje, pentru a transporta gaze către Macedonia de Nord și de acolo mai la nord spre Serbia, Kosovo etc.\n\nPotrivit analiștilor, prin construirea acestor conducte energetice, precum și a unor axe rutiere, terestre și maritime (porturi), poziția geopolitică a Greciei în regiunea Europei de Sud-Est devine mult mai importantă. (Traducerea: Carolina Ciulu)\n\nCitește și...",
    "Grecia şi-a redus la jumătate importurile de gaze ruseşti în acest an": "Grecia şi-a redus la jumătate importurile de gaze ruseşti în acest an, graţie majorării livrărilor din partea altor producători de gaze la singurul său terminal de gaze lichefiate, amplasat pe insula Revithoussa, în apropiere de Atena, spune directorul operatorului sistemului de conducte de gaze din Grecia, DESFA, pentru Reuters.\n\nTimp de mai mulţi ani Grecia a depins de Rusia pentru 40% din necesarul său de gaze naturale însă în ultima perioadă a majorat achiziţiile de gaze lichefiate din alte ţări, în linie cu planul Uniunii Europene vizând reducerea dependenţei de energia furnizată de Rusia. Grecia a primit gaze ruseşti via conducta Turkstream, care aprovizionează şi Ungaria via Serbia.\n\nTerminalul de gaze lichefiate de la Revithoussa, o mică insulă amplasată la 40 de kilometri de capitala Atena, poate stoca 225.000 de metri cubi de gaze şi de asemenea poate regazifica 1.400 de metri cubi de gaze pe oră.\n\nAceastă facilitate a generat un interes crescut din partea importatorilor interni şi regionali de gaze şi a jucat un rol crucial în strategia energetică a Greciei şi în eforturile de a-şi asigura aprovizionarea înainte de venirea iernii, a declarat directorul general de la DESFA, Maria Rita Galli.\n\n„În contextul crizei energetice, Revithoussa este o infrastructură importantă, fiind un terminal de import care permite aprovizionarea din diferite surse, pentru ca diferite surse de gaze lichefiate să ajungă pe piaţa de gaze din Grecia”, a spus Maria Rita Galli. „Deja în acest an, am maximizat gradul de utilizare a terminalului de la Revithoussa, în condiţiile în care importul de gaze din Rusia a scăzut de la 40% până la mai puţin de 20%”, a adăugat directorul DESFA.\n\nChiar dacă există o cerere crescută pentru gaze lichefiate la nivel mondial, numărul cargourilor care au ajuns la terminalul de la Revithoussa s-a dublat comparativ cu anul trecut.\n\nÎn paralel, Bulgaria a început să importe gaze lichefiate prin terminalul de la Revithoussa, după ce livrările de gaze ruseşti au fost oprite ca urmare a deciziei autorităţilor de la Sofia de a nu plăti factura în ruble, cum a cerut grupul rus Gazprom.\n\nPrezent joi la o conferinţă organizată la Bucureşti, ministrul grec al Energiei, Kostas Skrekas, a spus că, de la începutul acestui an şi până în prezent, ţara sa a exportat două miliarde de metri cubi de gaze naturale spre Bulgaria, în creştere faţă de 700 milioane de metri cubi în 2021.\n\n„Există un interes crescut. Avem multe părţi interesate să îşi rezerve sloturi la terminal. În luna octombrie vom organiza licitaţia pentru 2023 şi ne aşteptăm la un interes puternic din partea jucătorilor naţionali şi internaţionali”, a subliniat directorul DESFA.\n\nAproape două treimi din cantitatea de 6,5 miliarde metri cubi de gaze naturale pe care Grecia o consumă în fiecare an este utilizată pentru producţia de electricitate. La fel ca şi alte state europene, Grecia se confruntă cu o explozie a preţurilor la energie şi, începând de anul trecut, a cheltuit aproximativ nouă miliarde de euro pentru a subvenţionat facturile la electricitate pentru gospodării şi firme.\n\nÎn luna iulie, DESFA a închiriat o navă de tip FSU (floating storage unit -unitate de stocare plutitoare- nr) care este ancorată în apropiere de insula Revithoussa şi poate creşte capacitatea de stocare a terminalului cu 145.000 de metri cubi suplimentari, dacă va fi nevoie. Nava ar urma să rămână pe loc până la finele lui 2023, până când DESFA va găsi o soluţie permanentă, care ar putea implica cumpărarea unei nave care va fi conectată, prin intermediul unei conducte, de terminalul de la Revithoussa, a spus Galli.\n\n„Dacă nu am fi avut astăzi terminalul de la Revithoussa am fi fost într-o situaţie similară cu alte ţări din Balcani, total dependenţi de importurile de gaze ruseşti”, a subliniat directorul DESFA.",
    "Presa greacă: Ar putea Erdogan să atace Grecia? - Patru factori hotărâtori": "INTERNATIONAL Miercuri, 14 Septembrie 2022, 01:12\n\nHotNews.ro\n\nDin mai multe motive, Recep Tayyip Erdoğan face aproape zilnic declarații împotriva Greciei. Același tipar este urmat și de demnitari turci de top, în timp ce analiștii turci nu încetează să vorbească despre - și să prezinte(!) - modalități de invadare a Greciei de către trupele turcești, scriu grecii de la IN, citați de Rador.\n\nNave de razboi din Turcia Foto: Handout / AFP / Profimedia\n\nChiar dacă discuțiile despre o posibilă confruntare greco-turcă durează de mulți ani, cu o intensitate fluctuantă, este evident că în prezent disputa a luat amploare, pe fondul invaziei rusești în Ucraina - pentru mulți neașteptată la început.\n\nCe se întâmplă? Ce vrea Erdogan și cât de mare este riscul unei confruntări militare cu Grecia?\n\nAcestea sunt întrebările puse de Michael Rubin în analiza sa pentru rețeaua American Enterprise Institute.\n\nLista țărilor supuse agresiunii turcești este lungă. Turcia ține sub ocupație o treime din Cipru. Și-a folosit avioanele F-16 și forțele speciale împotriva armenilor.\n\nPotrivit unor oficiali irakieni, Turcia a instalat 68 de avanposturi pe teritoriul Irakului - de la spații mici la nivel de pluton până la baze militare în toată regula. Forțele aeriene turcești bombardează Irakul în fiecare noapte. Turcia „anihilează” zone întregi din nordul Siriei.\n\nÎn acest context, amenințările tot mai intense ale președintelui Recep Tayyip Erdogan la adresa Greciei ar trebui să ne îngrijoreze. Într-adevăr, tensiunea dintre cei doi membri NATO nu este nimic nou și datează de decenii, de dinainte de actualul lider instabil al Turciei. Însă există patru factori care fac ca actuala criză să fie diferită.\n\nÎn primul rând, Erdogan este un revanșard. El urmărește să revizuiască - întotdeauna în favoarea Turciei - Tratatul de la Lausanne, vechi de un secol, care a stabilit granițele Turciei cu Grecia și Bulgaria.\n\nEl susține în mod fals că Grecia încalcă acordurile de demilitarizare, în timp ce politicienii turci - inclusiv partenerul de coaliție al lui Erdogan și liderul partidului naționalist, Devlet Bahçeli, dar și ministrul Apărării, Hulusi Akar, - susțin în continuare că Turcia ar trebui să dețină toate insulele aflate la est de linia mediană din Marea Egee.\n\nTurcia nu limitează această atitudine provocatoare doar la prezentarea unor hărți. Avioanele turcești încalcă în mod regulat spațiul aerian al insulelor grecești, cum e cazul insulei Kastellorizo. Declarațiile Departamentului de Stat – care păstrează echidistanța – înrăutățesc lucrurile.\n\nMai simplu spus, Turcia încalcă spațiul aerian grecesc și ține sub ocupație o parte din teritoriul cipriot, și nu invers. Secretarul de Stat american Antony Blinken ar trebui să spună răspicat acest lucru. Relativizarea morală și minciunile nu reprezintă o bază pentru pace și dreptate.\n\nÎn al doilea rând, economia Turciei se prăbușește. Erdogan a ajuns la putere în urmă cu două decenii pe un fond de nemulțumire larg răspândită față de inflație, slăbirea lirei turcești și corupția elitei conducătoare. Astăzi, inflația este de peste 80%, lira turcească și-a pierdut peste 80% din valoare în ultimii cinci ani, iar Erdogan și familia sa au devenit miliardari.\n\nDin moment ce președintele turc guvernează prin practici dictatoriale, după ce a reprimat, a băgat în închisoare sau a marginalizat orice fel de voce de opoziție, el nu poate nega responsabilitatea ce îi revine pentru situația dificilă a Turciei.\n\nÎn schimb, el caută o criză pentru a distrage atenția. Ocuparea unor insule grecești și provocarea Atenei pentru ca aceasta să treacă la acțiune ar fi diversiunea perfectă.\n\nAceeași dinamică este valabilă și acum, când Turcia se îndreaptă spre alegeri. În cadrul Departamentului de Stat, există o tendință spre vise deșarte: mulți partizani ai relațiilor dintre SUA și Turcia recunosc cât de problematic poate fi Erdogan, dar speră că alegătorii, obosiți de excesele sale, îl vor înlătura pur și simplu la alegerile de anul viitor. Ei folosesc această speranță pentru a limita orice acțiune care ar trage Turcia la răspundere.\n\nProblema este însă că ei presupun că Erdogan - care s-a descris pe sine drept un slujitor al shariei și un imam al Istanbulului - va accepta voința populară.\n\nRealitatea este următoarea: dacă Erdogan crede că ar putea suferi o înfrângere la urne cu o diferență care ar face orice... intervenție imposibilă, atunci va declanșa o criză și va declara o stare de urgență națională, folosind-o ca scuză pentru a evita alegerile. Pentru Erdogan, un război cu Grecia ar fi soluția perfectă.\n\nÎn ultimul rând, administrația Biden a avut o abordare greșită. Chiar dacă președintele SUA și-a preluat mandatul afișând o rezistență mai mare decât președinții George W. Bush, Barack Obama sau Donald Trump la tentativele de seducție ale lui Erdogan, echipa sa a făcut un pas semnificativ înapoi în ultimele luni, în special în ceea ce privește vânzarea de F-16 către Turcia.\n\nPoate că Biden și consilierul pentru Securitate Națională Jake Sullivan au crezut că acest lucru îl va calma pe Erdogan după pierderea contractului pentru F-35 și va încuraja Turcia să ajute Ucraina.\n\nDar a avut efectul opus: Erdogan a interpretat mișcarea lui Biden atât ca o „undă verde” de a intensifica atacurile împotriva vecinilor săi, cât și ca un semnal că Turcia ar putea cumpăra rachete S-400 suplimentare de la Rusia fără a suferi consecințe.\n\nÎntre timp, Turcia face un joc dublu în Ucraina, ajutând Rusia să scape de consecințele diplomatice și economice ale acțiunilor sale.\n\nUn război cu Grecia ar putea avea loc, nu din cauza unei greșeli a Atenei, ci pentru că Erdogan încearcă cu disperare să distragă atenția de la eșec și faliment.\n\nÎntrebările la care va trebui probabil să răspundă administrația Biden în următorul an sunt ce se poate face pentru a descuraja agresivitatea Turciei, ce pot face Statele Unite pentru a ajuta Grecia să combată mai bine dronele fără pilot, avioanele și rachetele Turciei și dacă Statele Unite vor rămâne inactive în cazul în care un membru NATO atacă un aliat loial, potrivit IN.",
    "Grecia, mesaj pentru aliați: liniștiți Turcia sau putem avea o nouă Ucraină!": "Atena a trimis scrisori către instituțiile internaționale, în care își exprimă neliniștea că tensiunile bilaterale actuale ar putea escalada într-un al doilea conflict deschis pe teritoriul european, scrie ziarul grec Kathimerini..\n\nÎn scrisorile, ale căror copii au fost văzute miercuri de Associated Press, ministrul grec de externe Nikos Dendias a spus că atitudinea rivalului istoric regional al țării sale – totodată aliat în NATO – ar trebui să fie cenzurată de cele trei organisme.\n\nAltfel, \"există riscul să asistăm din nou la o situație similară cu cea care se desfășoară în prezent în altă parte a continentului nostru\", a scris șeful diplomației elene, făcând aluzie la războiul din Ucraina.\n\nScrisorile, datate luni și marți vin într-un moment de minim în relațiile dintre cei doi vecini, care împărtășesc o istorie amară de secole. Există însă și teme contemporane de dispută, cum ar fi granițele la Marea Egee sau imigrația.\n\nMesaje amenințătoare de la Ankara\n\nNeliniștea a crescut în Grecia după ce, la începutul acestei săptămâni, președintele Turciei a reiterat amenințările privind o intervenție militară.\n\nPreședintele Recep Tayip Erdogan s-a referit din nou la „ocupația\" grecească a insulelor Mării Egee și a sugerat că Turcia ar putea veni \"într-o noapte\".\n\nLiderul de la Ankara le-a transmis grecilor să nu uite de lecțiile trecutului – o referire la intervenția de acum un secol, sub comanda lui Mustafa Kemal Ataturk, când trupele grecești au fost alungate de pe coastele Anatoliei.\n\nTurcia este nemulțumită de acumularea de forțe grecești pe insulele din Marea Egee, dar și de sprijinul militar occidental pentru Grecia și de prezența militară americană în creștere în orașele de frontieră grecești.\n\nTocmai acest sprijin occidental a determinat Ankara să renunțe, acum un an, la un controversat plan de explorări gazifere în Marea Egee și Marea Mediterană, Grecia și Cipru reclamând atunci încălcarea frontierelor lor maritime.\n\nAlegerile pot tensiona și mai mult situația\n\nExistă două elemente care tensionează și mai mult situația. Unul este caracterul tranzacționist al regimului de la Ankara, vizibil în atitudinea față de Rusia. Ankara joacă ba în tabăra occidentală, ba aproape de Moscova, după cum îi dictează interesul de moment.\n\nA condamnat invazia, a furnizat armament valoros Ucrainei, precum dronele Bayraktar și a mijlocit un important acord cu Rusia pentru deblocarea exporturilor de cereale prin porturile de la Marea Neagră. În același timp, a condamnat plafonarea de către europeni a prețului gazelor rusești și ține în șah Suedia și Finlanda, care au cerut aderarea la NATO.\n\nUn alt detaliu deloc liniștitor este acela că atât în Grecia, cât și în Turcia vor avea loc alegeri importante în anul următor. În iunie vor fi alegeri prezidențiale și legislative în Turcia, chiar în anul în care se vor sărbători 100 de ani de la proclamarea republicii. În Grecia vor fi alegeri legislative, cel mai târziu în iulie.\n\nIar problema este că liderii celor două țări sunt slăbiți.\n\nKiriakos Mitsotakis se află în mijlocul unui scandal legat de programe-spion instalate ilegal în telefoanele unor politicieni de opoziție, activiști civici și jurnaliști. În timp ce, în Turcia lui Erdogan, situația economică s-a degradat puternic în ultimii ani și cele mai afectate categorii au fost cele mijlocii și paupere, adică principalul bazin electoral al partidului islamist AKP.\n\nÎn aceste condiții, cresc îngrijorările legate de posibile acțiuni nesăbuite.\n\nAscultați rubrica ”Eurocronica”, cu Ovidiu Nahoi, în fiecare zi, de luni până vineri, de la 8.45 și în reluare duminica, de la 15.00, numai la RFI România\n\nToate Eurocronicile lui Ovidiu Nahoi: http://www.rfi.ro/tag/eurocronica",
    "Tensiunile dintre Turcia și Grecia cresc. Premierul elen a anunțat că țara lui este „pregătită”": "Tensiunile dintre Turcia și Grecia cresc. Premierul elen a anunțat că țara lui este „pregătită”\n\nGrecia este „pregătită să înfrunte” orice amenințare împotriva suveranității ei, a spus prim-ministrul Kyriakos Mitsotakis luni, la Paris.\n\nDeclarațiile premierului elen au fost făcute în legăturp cu Turcia, care acuză Grecia că „i-ar ocupa” insulele din Marea Egee, potrivit France Presse, citată de Agerpres.\n\n„Suntem pregătiţi să-i înfruntăm pe toţi cei care ne ameninţă să debarce în insulele noastre, pe teritoriul nostru”, a spus Mitsotakis, primit de preşedintele francez Emmanuel Macron la Palatul Elysee.\n\nPremierul Greciei a mulțumit Franței pentru sprijinul său în fața „provocărilor” Turciei\n\nEl a citat cele şase avioane de luptă Rafale şi cele trei fregate de apărare şi intervenţie (DFI), cumpărate în martie de Atena şi a mulţumit Franţei pentru sprijinul său în faţa „provocărilor” Turciei.\n\n„Suntem întotdeauna deschişi discuţiei şi dialogului”, a spus premierul grec.\n\nAcuzațiile lui Erdogan\n\nPreşedintele turc Recep Tayyip Erdogan a acuzat recent Grecia că „ocupă” insulele sale din Marea Egee, care sunt greceşti, dar în care soldaţi greci nu pot staţiona şi a avertizat că forţele armate turce ar putea „sosi peste noapte” şi „să facă ceea ce este necesar”.\n\nMacron a denunţat la rândul său „provocări şi afirmaţii inacceptabile, care pun sub semnul întrebării suveranitatea Greciei” şi a reiterat cu „claritate şi fermitate” sprijinul Franţei pentru Atena.\n\n„Nu vom lăsa să se instaleze nicio dezordine, în special în Mediterana orientală”, a spus el.\n\nSursa: Agerpres Etichete: , , Dată publicare: 12-09-2022 23:06\n\n",
    "Grecia spune că a luat măsuri pentru a trece peste iarnă: „Suntem pregătiți pentru cel mai rău scenariu posibil”": "INTERNATIONAL Duminică, 11 Septembrie 2022, 15:38\n\nHotNews.ro\n\nPremierul grec Kyriakos Mitsotakis a declarat duminică că Grecia a luat măsuri pentru a asigura o aprovizionare suficientă cu energie în timpul iernii în cazul în care fluxurile de gaz rusesc către țară vor fi întrerupte, transmite Reuters.\n\nCentrală electrică din Arcadia, Grecia Foto: DreamsTime\n\n„Suntem pregătiți pentru cel mai rău scenariu posibil, și anume oprirea de către Rusia a fluxurilor de gaze naturale\", a spus Mitsotakis în cadrul unei conferințe de presă în orașul Salonic.\n\nMitsotakis a afirmat că Grecia rezervat suficiente nave încărcate cu gaze naturale lichefiate, că mai multe centrale electrice sunt pregătite să treacă de la gaz la petrol, iar capacitatea de alimentare cu cărbune a fost crescută.\n\nEntitățile de stat rămân fără buget dacă risipesc energie\n\nEntitățile de stat grecești vor risca să piardă finanțarea guvernamentală dacă nu reușesc să implementeze un plan de economisire a energiei, au anunțat miercuri miniștrii eleni.\n\nÎn iunie, Atena a anunțat un plan prin care clădirile guvernamentale ar urma să reducă utilizarea aerului condiționat și a încălzirii, să instaleze ferestre și să închidă computerele după orele de lucru pentru a reduce consumul de energie cu 10% pe termen scurt.\n\nDar din cele 2.495 de entități de stat, doar aproximativ 221 au început până acum să pună în aplicare planul prin numirea unui angajat care să îl supravegheze, a declarat miercuri ministrul de interne Makis Voridis, în cadrul unei conferințe de presă.\n\nCând, în aceste condiții asimetrice, le spunem tuturor să economisească energie, sectorul public ar trebui să fie liderul. Este important să facem acest lucru, deoarece este o chestiune de etică și este o chestiune de economie\", a spus el.\n\nEntitățile de stat care nu reușesc să implementeze planul vor risca să piardă finanțarea care le-ar ajuta să își acopere facturile la energie, care s-au ridicat la aproximativ 700 de milioane de euro anul trecut, a declarat ministrul adjunct de finanțe Thodoros Skylakakis la aceeași conferință.\n\nStimulente pentru cei care fac economie de electricitate\n\n„Dacă economisim energie, economia greacă... va reduce o cheltuială care este de 12 sau 14 ori mai mare decât înainte, cu (prețul gazelor) la 240 de euro pe megawatt\", a spus Skylakakis.\n\nVoridis a spus că guvernul ar putea, de asemenea, să înghețe angajările pentru aceste entități.\n\nÎntre timp, entitățile de stat care vor depăși ținta de 10% pentru reducerea consumului de energie vor fi eligibile pentru finanțare suplimentară.\n\nMinistrul Energiei, Kostas Skrekas, a declarat, de asemenea, că Grecia va anunța în curând stimulente financiare pentru ca gospodăriile și, eventual, întreprinderile să își reducă consumul de energie electrică.\n\nUn total de 212.000 de unități de stat au consumat anul trecut 5.340 de gigawați-oră de energie, aproximativ 10,8% din consumul total de energie al Greciei.",
    "Răzvan Lucescu va avea un adversar de top în Grecia! Olympiakos și-a prezentat noul antrenor": "Cupa României : Steaua - Chindia , marți, 18:45, Digi Sport 1\n\nLiga Națiunilor: Portugalia - Spania, marți, 21:45, Digi Sport 1\n\nConducerea clubului grec de fotbal a oficializat miercuri înţelegerea cu Michel fără a preciza detaliile financiare ale contractului sau durata acestuia.\n\nMichel, noul antrenor al lui Olympiakos\n\nAntrenorul în vârstă de 59 de ani se întoarce la Olympiakos după şapte ani. De atunci, el a mai pregătit pe Olympique Marseille, Malaga, UNAM (Mexic) şi Getafe.\n\nMichel a antrenat pe Olympiakos din 2013 până în 2015, câştigând două campionate şi o Cupă Greciei. Michel a condus echipa din Pireu în 90 de meciuri, cu un bilanţ de 64 de victorii, 11 egaluri şi 15 înfrângeri.\n\nCorberan a fost numit la începutul lunii august în fruntea lui Olympakios în locul portughezului Pedro Martins, demis după eşecul de acasă cu Maccabi Haifa (0-4), care a dus la eliminarea din Liga Campionilor. Corberan, în vârstă de 39 de ani, venea de la Huddersfield Town.\n\nEl a rezistat doar şase săptămâni şi a lăsat clubul din Pireu la şapte puncte în spatele liderului ligii elene, Panathinaikos, şi la 3 puncte de ocupanta locului 2, PAOK Salonic, antrenată de Răzvan Lucescu, după cinci meciuri.\n\nOlympiakos este deţinut de Evangelos Marinakis, care este şi proprietarul clubului englez Nottingham Forest. Săptămâna trecută clubul grec s-a întărit cu atacantul congolez Cedric Bakambu şi cu fostul star de la Real Madrid, James Rodriguez.\n\nAGERPRES\n\nEtichete: grecia , paok , olympiakos , michel\n\nUrmărește știrile digisport.ro și pe Google News",
    "Grecia va folosi veniturile din turism pentru a subvenţiona în continuare facturile la electricitate": "INTERNATIONAL Luni, 05 Septembrie 2022, 16:27\n\nHotNews.ro\n\nGrecia intenţionează să utilizeze profiturile peste aşteptări generate în acest an de sectorul turismului, cea mai importantă sursă de venituri pentru Grecia, pentru a putea subvenţiona în continuare facturile la electricitate, a declarat luni purtătorul de cuvânt al Executivului de la Atena, Giannis Oikonomou, potrivit Reuters și Agerpres.\n\nAtena Foto: Nick Potts / PA Images / Profimedia\n\nPotrivit sursei citate, în acest an veniturile din sectorul turismului ar urma să depăşească performanţele record înregistrate în anul 2019, fiind prognozate să treacă de 18,2 miliarde euro.\n\nAceste venituri ar urma să ajute Grecia să finanţeze o parte din subvenţiile pe care le-a oferit gospodăriilor şi firmelor începând încă din 2021, în ideea de a reduce povara creată de explozia preţurilor la energie apărută după ce Rusia a redus livrările de gaze spre Europa.\n\nO parte importantă a gospodăriilor din Grecia utilizează energia electrică în loc de păcură pentru a-şi încălzi locuinţele în timpul lunilor de iarnă, iar creşterea preţurilor în ultimele luni a creat dificultăţi pentru gospodăriile din Grecia.\n\n„Există un spaţiu fiscal suplimentar graţie unei execuţii bugetare bune şi a creşterii solide, în pofida crizei energetice. Desigur, performanţele impresionante înregistrate de sectorul turismului au ajutat şi ele în mod semnificativ”, a spus Giannis Oikonomou.\n\nAnterior, ministrul elen al Finanţelor, Christos Staikouras a spus şi el că autorităţile de la Atena vor cheltui peste 10 miliarde de euro, faţă de ţinta iniţială de 8,5 miliarde de euro, pentru a proteja consumatorii de creşterea preţurilor la gaze şi electricitate în acest an. Cu toate acestea, Staikouras a tras un semnal de alarmă cu privire la riscul ca cheltuielile suplimentare să submineze ţintele fiscale ale Greciei, inclusiv cu privire la un deficit bugetar primar de 2% din PIB în acest an. „Ar trebui să fim foarte atenţi cu privire la atingerea ţintelor fiscale pentru că pieţele financiare iau în serios aceste ţinte”, a spus Christos Staikouras pentru un post de radio.\n\nTurismul generează 20% din PIB-ul Greciei\n\nPe lângă subvenţii, Grecia a introdus un plafon asupra plăţilor către producătorii de electricitate, care să reflecte costurile lor reale de producţie, ceea ce a împiedicat practic încărcarea facturilor la electricitate, iar sumele strânse de această schemă sunt direcţionate spre finanţarea subvenţiilor.\n\nPotrivit unui document consultat de Reuters, miniştrii europeni ai Energiei urmează să discute luni opţiunile pentru a ţine sub control creşterea preţurilor la energie, inclusiv plafonarea preţului gazelor şi linii de credit în regim de urgenţă pentru participanţii de pe piaţa energetică.\n\nTurismul este responsabil pentru 20% din Produsul Intern Brut al Greciei şi totodată pentru unul din cinci locuri de muncă. În 2019, Grecia a înregistrat un număr record de 32 de milioane de vizitatori, care au generat venituri de aproximativ 18 miliarde de euro. 2020 a fost cel mai slab an din istorie, în condiţiile în care pandemia de COVID a paralizat călătoriile la nivel global, însă între timp sectorul şi-a revenit.",
    "Grecia extinde ajutoarele de stat acordate pentru plata facturilor la energie": "Din septembrie 2021, Grecia acordă subvenţii gospodăriilor şi firmelor, în ideea de a reduce povara creată de explozia preţurilor la energie apărută după ce Rusia a redus livrările de gaze spre Europa.\n\nPână acum, Grecia a alocat peste nouă miliarde de euro pentru subvenţii la energie şi alte măsuri, pentru a-i ajuta pe cetăţeni, oameni de afaceri şi fermieri să-şi plătească facturile la electricitate şi gaze.\n\n„Guvernul va continua să implementeze politici care să atenueze povara asupra consumatorilor a impactului negativ al războiului energetic declanşat de Rusia contra Europei. Toţi împreună vom lupta în bătălie în următoarele luni de iarnă, ne vom confrunta cu dificultăţi în războiul energetic care afectează continentul”, a declarat Skrekas.\n\nÎncepând din octombrie, Executivul va implementa trei tipuri de subvenţii pentru facturile la electricitate, în valoare totală de 1,1 miliarde de euro, a adăugat oficialul elen.\n\nPentru gospodăriile un un consum lunar de electricitate de până la 500 kilowaţi-oră (kWh) – majoritatea locuinţelor din Grecia – subvenţia va ajunge la 436 euro euro per MWh, absorbind 90% din creşterile din facturi.\n\nPentru cei care consumă lunar 501 – 1.001 kWh, şi cei care consumă peste 1.001 kWh, subvenţia va absorbi 70-80% din creştere.\n\nConsumatorii care îşi reduc consumul lor zilnic cu 15%, comparativ cu factura de anul trecut, vor primi o subvenţie suplimentară de 50 de euro per MWh, a anunţat Skrekas.\n\nCompaniile care consumă peste 2.000 kWh, subvenţia va ajunge la 398 euro per MWh, în timp ce fermierii vor primi o subvenţie de 436 euro per MWh.\n\nPe lângă subvenţii, Grecia a introdus un plafon asupra plăţilor către producătorii de electricitate, care să reflecte costurile lor reale de producţie, ceea ce a împiedicat practic încărcarea facturilor la electricitate, iar sumele strânse de această schemă sunt direcţionate spre finanţarea subvenţiilor.\n\nOperatorul elen de gaze DESFA a anunţat o subvenţie de 90 euro per MWh pentru 700.000 de gospodării în octombrie, care va acoperi 50% din creşterile lunare din facturi.\n\nSursa foto: Greeceinvestorguide.com",
    "Cristian Bărhălescu: Românii au plecat în Grecia pentru că Horia Constantinescu a găsit carne stricată în Costinești. „Ne face rău”": "Horia Constantinescu, președinte ANPC, și Cristian Bărhălescu, membru în Consiliul Director ANAT\n\nRecent a avut loc o dezbatere în Constanța despre înființarea unei Organizații de Management a Destinației (OMD). Cristian Bărhălescu, membru în Consiliul Director al Asociaţiei Naţionale a Agenţii de Turism (ANAT) și proprietar de agenție de turism care se ocupă mai ale de destinații externe, a declarat că Grecia a fost plină anul acesta de români care au ajuns acolo din cauza mesajelor negative lansate pe litoralul românesc.\n\n„Trebuie să aducem anul viitor un alt suflu pe litoral, să blocăm acele mesaje negative. Personal, am fost în Grecia și acolo românii spuneau că peste tot pe litoralul românesc este mâncare stricată, carne de trei ani. De aceea am venit în Grecia. Datorită lui Horia Constantinescu, cel care s-a dus în Costinești și care a găsit carne expirată de trei ani la un restaurant din Costinești. Trebuie să înțelegem că ne face rău!”, a declarat în timpul discuțiilor Cristian Bărhălescu.\n\nAcesta a precizat că, datorită numărului mare de turiști, Grecia a majorat extrem de mult prețurile.\n\n„În Corfu până anul trecut veneau turiști din Austria și Germania. Anul acesta au 86 de orașe din Europa care își trimit turiștii către Corfu. De la 25 de euro mașina anul trecut, anul acesta aceeași mașină era 65 de euro pe zi. Opel Corsa sau Fiat Panda. Exagerat de scump. Prețul la cazare este aproape triplu, pentru că a crescut fabulos cerea. De ce? Datorită incoming-ului.”, a spus acesta.\n\nBărhălescu a subliniat că punga de clienți din România este exactă sau chiar în scădere, din cauza veniturilor, de aceea cei din industria ospitalității de pe litoralul nostru trebuie să se concentreze pe atragerea de turiști străini.\n\nNu este prima persoană nemulțumită de modul în care procedează ANPC.\n\nIonuț Nedea, CEO LitoralulRomanesc.ro și proprietar de hotel și restaurant pe litoral, a declarat în emisiunea „Punctul pe i”, de la Tomis TV, la modul în care sunt prezentate controalele este un lucru rău.\n\n„Faptul că sunt prezentate în felul în care sunt prezentate evident că este un lucru rău. Faptul că sunt descoperite este un lucru bun. Poate că sunt prea târziu descoperite. Eu nu am întâlnit o astfel de prezentare în altă parte decât în România și călătoresc foarte mult. Locuiesc în Franța timp de 3 – 4 luni pe an, știu foarte bine ce se întâmplă acolo. Nu am văzut nicăieri lucrul acesta, nu am văzut nicăieri autoritate de control însoțită de presă în control. Nicăieri nu am văzut. Și nu am văzut nicăieri tipul acesta de comunicate care să vină din partea autorităților de control în care să se blameze în ansamblu mediul de afaceri sau un sector economic în ansamblu din cauza unor indivizi care nu respectă legea și care trebuie eliminați din circuitul economic sau sancționați.” a spus Ionuț Nedea.",
    "Turcia acuză Grecia că a deschis focul asupra unei nave în apele internaţionale": "Două ambarcaţiuni greceşti au deschis focul asupra unei nave sub pavilion Comore numită Anatolian, a relatat agenţia de stat Anadolu, citând Garda de Coastă turcă. Vasul avea 18 persoane şi nu au existat răniţi, a precizat Anadolu.\n\nNava nu emitea niciun semnal, potrivit unui oficial al Ministerului grec al Transporturilor Maritime, astfel că Paza de Coastă elenă a cerut ca aceasta să se oprească. Căpitanul a refuzat şi a accelerat, ceea ce a determinat Paza de Coastă să tragă focuri de avertisment în aer şi nu asupra navei, a declarat oficialul.\n\nIncidentul aminteşte că tensiunile sunt în creştere în regiune. Înaintea alegerilor de anul viitor, preşedintele turc Recep Tayyip Erdogan a intensificat criticile la adresa a ceea ce Turcia numeşte o creştere a numărului de militari greci pe insulele din apropierea coastelor sale, precum şi a sprijinului militar occidental acordat Atenei, cu care Ankara are dispute teritoriale de lungă durată.\n\nVorbind sâmbătă târziu la Târgul Internaţional de la Salonic, în nordul Greciei, Mitsotakis a abordat situaţia generală, afirmând că Grecia nu va ceda în faţa ameninţărilor.\n\nGrecia spune că retorica turcă riscă o escaladare pe care NATO nu şi-o poate permite\n\n",
    "Coșmarul unui român în Grecia: ”M-au transformat în sac de box, am leșinat. Au dat și în soție”": "Bărbatul și soția au fost bătuți cu bestialitate de un grup de greci, în timp ce soții se plimbau liniștiți pe stradă.\n\nCoșmarul prin care a trecut acesta a fost chiar la final de vacanță. A fost atacat pe o plajă din Thassos de trei indivizi care vorbeau limba greacă. Așa a rămas fără ceas, fără bani și a încasat o bătaie zdravănă, iar soția sa a rămas și fără bijuterii.\n\n”Ne plimbam liniștiți pe o plajă din Thassos, era cred ora 3-3.30 și ne pregăteam să mergem spre hotel ca să ne culcăm. De nicăieri parcă ne-au ieșit în cale trei persoane, trei bărbați care au sărit ca la un semn asupra noastră.\n\nA urmat o ploaie de pumni, au dat și în soția mea și i-au smuls cerceii din urechi și au lovit-o. Am încercat să intervin și să o apăr și l-am lovit zdravăn chiar pe cel care i-a smuls cerceii.\n\nCred că e ultimul lucru pe care mi-l amintesc, pentru că imediat m-a lovit unul pe la spate și cred că am leșinat, din acel moment nu mai știu ce s-a întâmplat. Soția mi-a spus că m-au transformat într-un sac de box, deși eu nu mai puteam să mă apăr pentru că leșinasem”, povestește bărbatul.\n\nA doua zi, cei doi s-au dus la poliție și au reclamat cele întâmplate, însă cazul lor a rămas nerezolvat.\n\n”Polițiștii mi-au spus că ar fi ca și cum ar căuta acul în carul cu fân. Au spus că sunt mulți infractori aici, greci și străini, că mulți dintre ei vin aici pe timpul sezonului estival, iar apoi se fac nevăzuți în te miri ce colț al lumii.\n\nLe-am spus că probabil că erau greci, pentru că vorbeau limba greacă, dar ei au replicat că există mulți muncitori străini care lucrează în Grecia și care au învățat limba. Deși le-am dat toate indiciile, nu au reușit să rezolve acest caz.\n\nNu știu dacă suntem noi ghinioniști sau dacă au mai pățit-o și alți turiști români, dar noi nu o să ne mai întoarcem niciodată aici”, a concluzionat turistul ghinionist.",
    "Turcia acuză Grecia că i-a blocat cu sistemul de apărare S-300 avioanele aflate în misiune": "Turcia acuză că avioanele sale aflate în misiune în Marea Egee şi în estul Mării Mediterane au fost vizate de sistemul de apărare aeriană S-300 al Greciei şi a calificat această acțiune ca fiind \"ostilă\".\n\nSistemul de apărare aeriană grec desfăşurat în Creta \"a blocat\" marţi avioane F-16 turce, aflate în misiune de recunoaştere la 3.000 de metri vest de insula Rodos, au declarat surse din Ministerul turc al Apărării, scrie Agerpres.\n\nAcest lucru echivalează cu \"acte ostile\" conform regulilor angajamentului NATO, au spus aceleaşi surse.\n\nAvioanele cu reacţie turce \"şi-au îndeplinit totuşi misiunile prevăzute şi s-au întors la bază în securitate\", au precizat sursele.\n\nÎn ultimele luni, Turcia s-a plâns de acţiunile Greciei, care în opinia sa sunt provocatoare şi dăunează eforturilor de pace. Cei doi vecini, ambii membri ai NATO, au neînţelegeri vechi privind frontierele lor maritime şi aeriene, ceea ce a determinat forţele aeriene să efectueze patrule şi misiuni de interceptare aproape zilnice, în principal în jurul unor insule greceşti apropiate de coastele Turciei.\n\nAtena acuză Ankara că survolează insulele greceşti. În schimb, Turcia afirmă că Grecia staţionează trupe pe insule din Marea Egee şi că încalcă astfel tratate de pace semnate după cele două războaie mondiale.\n\nEditor : G.M.",
    "De ce este mai bine să mergi în Grecia în septembrie și nu în lunile de vară: detaliile care fac diferența dintre o vacanță ratată și una reușită": "Grecia este una dintre țările care primește anual sute de mii de turiști români, situându-se, laolaltă cu Bulgaria, în topul preferințelor estivale, atât pentru noi, cât și pentru cei din alte colțuri ale Europei și chiar a lumii, chiar dacă din motive diferite.\n\nIar dacă pentru noi, românii, a merge în Grecia este ceva normal, luând în calcul proximitatea, nu același lucru se poate spune despre americani sau asiatici, spre exemplu. De vreme ce noi „ne-am săturat de-atâta Grecia”, turiștii de pe alte continente parcă apreciază un pic mai mult această țară, ceea ce, în definitiv, poate că n-ar fi rău să facem și noi.\n\nFără dar și poate, Grecia oferă de toate, pentru toți, după cum îți voi povesti în cele ce urmează, și merită din plin să fie considerată și de noi o minune a acestei planete, nu doar o modalitate ieftină de a ne petrece vacanța și altundeva decât pe litoralul nostru. Ba chiar, ar trebui să ne bucurăm că nouă, românilor, ne este atât de ușor să ajungem aici (o oră și douăzeci de minute cu avionul), să ne considerăm norocoși.\n\nMergi în Grecia în septembrie dacă vrei să ai parte de temperaturi decente și de liniște\n\nCa oricare alt român dornic de vacanță, plajă și soare, m-am dus, la rândul meu, în Grecia anul acesta. După câteva aventuri pe care le voi povesti într-un articol ulterior, am ajuns în Corfu, una dintre multele insule de basm ale acestei țări.\n\nSpre deosebire de oricare alt român, am ales să fac asta în septembrie, lună în care am sperat (și mi s-a îndeplinit dorința) că am să scap de familiile cu copii gălăgioși. Nu aș putea spune că am ceva împotriva acestui tip de turiști, însă nevoia de liniște de anul acesta a făcut ca alegerea să mă îndrepte înspre prima lună a anotimpului de toamnă.\n\nDe cum am ajuns la cazare, doamna Maria, gazda mea extrem de amabilă, m-a felicitat pentru alegere, de vreme ce, dacă am fi venit cu minim o lună în urmă, spune dumneaei, pe lângă aglomerația de turiști, m-aș fi trezit învăluită și de o căldură insuportabilă. „Am locuit toată viața mea în Grecia, dar până și mie mi se pare prea cald vara acum, din cauza încălzirii globale”, mi-a mărturisit doamna Maria, proprietara unei mici pensiuni cochete din Benitses, Corfu.\n\nȘi pentru că tot am menționat de Benitses, mica localitate situată la aproximativ 13 kilometri de orașul Corfu, la malul mării Ionice, în mod clar aici trebuie să ajungi dacă îți dorești să ai aproape plaja, magazinele și stația de autobuz de unde vei lua un mijloc de transport spre alte stațiuni ale insulei.\n\nTot aici vei găsi o apă curată și clară, plină de pești care, dacă nu ești atent, te vor mușca de picioare, probabil confundându-te cu o sursă de mâncare. Nu te teme, nu vei muri dintr-atâta lucru, cu siguranță. Tot ce trebuie să faci este să „dai din picioare” cât mai mult pentru a-i speria, iar asta nu va fi foarte greu, de vreme ce salinitatea apei este atât de ridicată aici (38 ‰, comparativ cu ‰ în Marea Neagră) încât până și cel mai neexperimentat înotător poate avea impresia că e noul David Popovici.\n\nCa să mă conving dacă liniștea absolută din Benitses se întâmplă, sau nu, numai acolo în septembrie, am profitat de sistemul de transport în comun foarte bine pus la punct, așadar am ajuns să vizitez mai multe stațiuni din insula Corfu.\n\nCe-i drept, în ciuda lunii „școlare”, încă am întâlnit suficient de mulți turiști în Paleokastritsa. De altfel, apa este atât de albastră și de frumoasă aici, complimentată de munți înverziți care fac ca totul să pară cu atât mai feeric, încât nici nu-i de mirare că aici vine toată lumea – da, inclusiv eu, până la urmă.\n\nIar dacă alegi să faci o excursie de 10 euro cu vaporul, care durează aproximativ patruzeci de minute, vei vedea cum culoarea mării se schimbă din turcoaz în albastru marin (cerneală), de la val la val.\n\nÎn cazul în care vrei să lenevești o zi întreagă pe plajă, lângă o mare curată și sigură, poate că n-ar fi rău să mergi la Issos, o plajă lată, cu dune de nisip absolut impresionante.\n\nCu toate că, la o primă vedere, această stațiune te poate face să crezi că este una sălbatică, ai să găsești aici tot ce îți trebuie (șezlogn, băuturi, mâncare). Se poate spune că Issos este combinația perfectă dintre sălbăticie și sătescul-litoral.\n\nKavos, un fel de Vama Veche de Grecia, dar pentru englezi\n\nȘi, pentru că la începutul articolului spuneam că în Corfu este loc pentru absolut toată lumea, aici există și Kavos, o stațiune care amintește destul de mult de Vama Veche: cluburi de noapte, hoteluri un pic mai scumpe, magazine cu suveniruri și foarte-foarte multă culoare. Tot aici vei avea impresia că ești în Londra, de vreme ce britanicii petrecăreți preferă stațiunea când vor „să se pună în cap”.\n\nPentru a înțelege în două secunde cam care este atmosfera pe aici, tot ce trebuie să faci este să citești sloganul de pe tricourile din magazinele de suveniruri, puse la intrare, la loc de cinste: „I survived Kavos” (Am supraviețiut în Kavos).\n\nAchilleion, palatul împărătesei Sissi\n\nÎn imediata apropiere a orașului „capitală” vei găsi, undeva sus, pe munte, și Achilleion, palatul lui Sissi, despre care se spune că n-ar fi fost întocmai pe gustul împărătesei, atunci când a fost construit, însă insula Corfu i-ar fi fost atât de dragă încât ar fi „lăsat de la ea”.\n\nCu cea mai mare sinceritate, clădirea merită vizitată numai dacă nu te lasă nostalgia istorică să dormi. Altminteri, bucură-te de frumosul sat Gastouri, de tavernele mici și primitoare, de pisici și de flori. Iar dacă te țin picioarele, coboară muntele prin sălbăticie, mușcă dintr-un lime pe care l-ai „furat” dintr-un copac și admiră împrejurimile.\n\nCentrul vechi al orașului Corfu, mica Veneție pe care trebuie neaparat să o vezi, dar tot în septembrie\n\nM-am bucurat, din nou, nespus că am ajuns în centrul vechi al orașului Corfu în septembrie. Fără niciun dubiu, dacă aș fi venit cu o lună înainte, micul orășel construit de venețieni mi s-ar fi părut sufocant. Septembrie m-a lăsat să privesc în tihnă, fără să stau în calea altui turist și, mai ales, să fotografiez fără să prind o mână, un picior, un cap sau orice altă parte a corpului de turist. Mai mult, am făcut asta la temperaturi mai mult decât decente care au fost atât de prietenoase cu mine încât m-au lăsat să fac și plajă, dar și să simt că pot respira.\n\nÎn concluzie, dacă vrei să evadezi în Grecia, dar nu simți nevoia să faci baie în mulțime, ci numai în apele clare și curate, poți face ca mine și să alegi luna septembrie, perioada în care prețurile sunt mai mici, oamenii mai puțini și temperatura perfectă pentru a te bucura de litoral și de plimbări în natură.",
    "Cutremur în Insulele Ionice din Grecia. Cât de tare s-a simţit": "Cutremurul s-a produs la o adâncime mică de 10 km sub epicentrul din apropierea oraşului Argostoli, Kefallonia, Insulele Ionice, Grecia, joi, la ora locală 10:36.\n\nPe baza datelor seismice preliminare, cutremurul a fost probabil resimţit de multe persoane din zona epicentrului.\n\nÎn Lixouri, la 36 km de epicentru, Argostoli, la 38 km şi Valsamata, la 45 km, cutremurul ar fi trebuit să fie resimţit ca o zguduire uşoară.\n\nCutremurul a fost resimţit şi în Zakynthos, situat la 70 km de epicentru, Gastouni, la 99 km, Pyrgos, la 119 km şi Agrinio, la 132 km.\n\nNu există informaţii că ar fi fost pagube foarte mari sau persoane rănite.",
    "MAE, atenţionare de călătorie pentru Grecia: Precipitaţii abundente, grindină şi vijelii": "MAE, atenţionare de călătorie pentru Grecia: Precipitaţii abundente, grindină şi vijelii\n\nMAE informează cetăţenii români care se află, tranzitează sau care intenţionează să călătorească în Grecia că Serviciul Naţional de Meteorologie elen (EMY) a emis o prognoză meteo de fenomene extreme, pentru perioada 2-3 septembrie 2022, în special în regiunile din centrul, nordul şi vestul ţării.\n\nPentru cele mai importante ştiri ale zilei, transmise în timp real şi prezentate echidistant, daţi LIKE paginii noastre de Facebook!\n\nUrmărește Mediafax pe Instagram ca să vezi imagini spectaculoase și povești din toată lumea!\n\nRăspunde pe site-urile Aleph News, Mediafax, Ziarul Financiar și pe paginile noastre de social media - ȘTIU și Aleph News. Vezi răspunsul la Știu, de la ora 19.55, Aleph News.\n\nConținutul website-ului www.mediafax.ro este destinat exclusiv informării și uzului dumneavoastră personal. Este interzisă republicarea conținutului acestui site în lipsa unui acord din partea MEDIAFAX. Pentru a obține acest acord, vă rugăm să ne contactați la adresa vanzari@mediafax.ro.",
    "Grecia: Portul de la Alexandroupoli ar putea fi transformat într-o nouă bază militară americană": "Portul de la Alexandroupoli ar putea fi transformat într-o ”a doua Souda” (baza militară americană n.trad.), căpătând un caracter strategic în calculele și estimările forțelor armate americane, notează cotidianul Kathimerini.\n\nÎn ultimele aproape șapte luni de la începutul invaziei ruse în Ucraina, ruta ocolitoare prin portul Alexandroupoli s-a dovedit a fi o alternativă de încredere la Strâmtoarea Bosfor, închisă în prezent pentru navele de război. Acest lucru a fost dovedit de miile de trupe, tancuri, elicoptere și alte echipamente militare ale SUA și ale altor state NATO care au fost transferate rapid și eficient pe flancul estic al NATO – din Bulgaria și România până în Polonia – prin acest port necunoscut până atunci marii majorități a aliaților.\n\nÎn contextul modernizării capacităților portului Alexandroupoli, americanii au propus deja Atenei, prin diverse canale, dar în principal prin înalți oficiali militari, dragarea suplimentară a portului și extinderea lui, eventual chiar crearea unei noi dane.\n\nScopul – potrivit informațiilor obținute de ziarul nostru – este într-o primă etapă să poată acosta și să poată fi deservite de către port distrugătoare de mărimea și capabilitățile clasei „Arleigh Burke” a Marinei SUA. Aceste distrugătoare sunt vârful de lance al marinei militare americane, deoarece transportă rachete ghidate și dispun de capacități semnificativ crescute de război electronic (inclusiv bruiaj).\n\nDistrugătoare de această dimensiune sunt deja deservite de baza militară de la Souda din Creta, însă discuțiile privind extinderea și dragarea portului Alexandroupoli, de cealaltă parte a Mării Egee, dincolo de natura lor pur operațională, adică crearea infrastructurii într-un zonă aflată foarte aproape de Marea Neagră și flancul estic al NATO, arată intenția SUA de a crea o rețea de infrastructură balcanică, ce va porni din Marea Egee și va ajunge în România, iar de acolo în Ungaria și Polonia. În acest context se discută și despre posibilitățile unei legături fiabile între Alexandroupoli și zona balcanică prin intermediul căii ferate, precum și despre consolidarea infrastructurii existente, cum ar fi conductele militare pentru transportul de combustibil. În acest sistem de infrastructură militară din nordul Greciei intră și Portul Kavala, care a fost deja atribuit unui grup de companii cu capital american.\n\nSurse cunoscătoare ale discuțiilor care au avut loc în perioada anterioară au subliniat că dacă portul Alexandroupoli dobândește capacitatea de a deservi distrugătoarele americane, pe termen lung nu trebuie exclusă posibilitatea găzduirii temporare a unor unități de luptă și mai mari. Însă totul va depinde de viteza cu care se vor desfășura procedurile de privatizare a portului Alexandroupoli.\n\nImplicarea SUA nu se limitează la Alexandroupoli. În ultimele luni, prezența forțelor armate americane la baza Souda a crescut și ea exponențial. Pe lângă prezența constantă a unităților navale și aeriene la baza Souda, există o discuție în curs cu privire la modernizarea infrastructurii astfel încât să poată găzdui sisteme din ce în ce mai avansate. Fie că este vorba de UAV-uri de înaltă capacitate sau de aeronave de generația a cincea, cum ar fi F-35, americanii par dornici să transforme baza Souda într-un hub care să deservească un ansamblu de forțe armate, atât la nivel aerian, cât și naval. Transferarea la Souda a unor echipamente care până acum erau staționate permanent la alte baze din interiorul sau din afara Europei indică această tendință. Acordul multianual consolidat de Cooperare Mutuală în domeniul Apărării (MDCA) dintre Grecia și SUA acționează ca un cadru care permite procese mai rapide de adoptare în Congres, dar și alocarea de fonduri americane mai mari pentru consolidarea infrastructurii și bazelor militare.\n\nÎn plus, invazia rusă în Ucraina a crescut nevoile de supraveghere a sectorului maritim al NATO și al SUA. Ziarul nostru a dezvăluit că în 2020 Congresul a aprobat fonduri pentru instalarea unui radar de suprafață de mare precizie (Maritime Awareness Domain) în toată Marea Egee. Acest proiect a fost demarat, în sfârșit, și progresează într-un ritm rapid, sporind posibilitatea de monitorizare a mișcărilor pe suprafața Mării Egee atât pentru NATO, cât și pentru Forțele Armate Elene. Americanii doresc o mai bună monitorizare a Mării Egee pentru a avea o imagine operațională mai clară a mișcărilor unităților navale rusești care rămân active în toată Mediterana de Est.\n\nSe observă, așadar, că acest arc imaginar care pleacă de la Alexandroupoli, traversează Marea Egee și ajunge în Creta este văzut de americani drept un spațiu operațional unitar în care doresc să-și consolideze prezența nu numai prin forțele detașate, ci și prin dezvoltarea infrastructurii. La aceasta se adaugă prezența SUA la baza aeriană Larissa, care, în esență, a fost reconstruită pentru a putea deservi în timp util și pe termen lung UAV-uri și aeronave cisternă. Este evident că dincolo de dimensiunea operațională pe care o are consolidarea prezenței americane la Alexandroupoli și Souda, există și o semnificație politică enormă. În esență, reprezintă o mobilizare care la nivelul alianței este percepută drept o încercare a Washingtonului de a se proteja de instabilitatea predominantă în această regiune în sens larg.\n\nImediat după tentativa de lovitură de stat din Turcia și tratamentul în mod deschis ostil acordat forțelor americane la baza crucială de la Incirlik, la Washington au început să aibă loc discuții fără prea mult tam-tam, dar semnificative cu privire la rolul Ankarei lui Recep Tayyip Erdogan în cadrul NATO. Această dimensiune geopolitică a întăririi prezenței americane în Grecia nu trece neobservată la Ankara, de unde în ultimele luni au fost transmise aproape pe un singur ton mesaje de iritare crescândă cu privire la presupusa instrumentalizare a Atenei în planul Occidentului de „slăbire” a Turciei.\n\nSursa: RADOR\n\n",
    "Grecia se aşteaptă la venituri record din turism, în 2022": "Grecia se aşteaptă la venituri record din turism, în 2022\n\nTurismul în Grecia, un pilon vital al economiei ţării, este în grafic pentru a înregistra venituri record anul acesta, depăşind nivelul de dinaintea pandemiei, susţin oficialii locali, experţi din industrie şi analişti, transmite Xinhua, preluată de Agerpres.\n\n„2022 a fost extraordinar pentru turism, sunt foarte încântat să spun că atât destinaţiile celebre, cât şi cele alternative, Grecia continentală sau insulele, au fost pline de călători şi de turişti anul acesta, urmând să depăşim în 2022 numărul de vizitatori străini înregistrat în 2019, care până acum a fost un an record în domeniul turismului”, a afirmat Vassilis Kikilias, ministrul elen al Turismului, într-un interviu acordat recent Xinhua.\n\nÎn 2019, au sosit 32 milioane de turişti iar veniturile s-au situat la 18 miliarde de euro (18 miliarde de dolari), potrivit datelor publicate de Banca Centrală a Greciei (BoG).\n\nDatele de până acum indică o revenire solidă. Veniturile din turism au urcat cu 224,5% în iunie şi cu 329,3% în perioada ianuarie-iunie 2022, faţă de perioadele similare din 2021. Faţă de 2019, veniturile din turism au urcat cu 2,3% în iunie 2022.\n\nCreditorul elen Alpha Bank se aşteaptă ca veniturile Greciei din turism să ajungă la 20 miliarde de euro anul acesta, în urma reluării călătoriilor după pandemie.\n\n„După doi ani foarte dificili pentru turism, anul acesta avem o redresare robustă, care va sprijini semnificativ economia Greciei. În condiţiile în care în mod obişnuit turismul este responsabil pentru 25% din Produsul Intern Brut al Greciei, evoluţia foarte bună a turismului este importantă pentru economie”, a apreciat Alexandros Vassilikos, preşedintele Asociaţiei hotelierilor eleni (HCH).\n\nTurismul a reprezentat motorul creşterii economiei Greciei cu 7,7% în trimestrul doi din 2022, faţă de perioada similară din 2021, conform datelor Oficiului elen de statistică (ELSTAT).\n\nPerformanţa impresionantă a turismului din Grecia – în pofida dificultăţilor legate de pandemie, războiul din Ucraina şi criza energiei – este rezultatul unei bune planificări, a muncii intense şi a colaborării în rândul tuturor celor implicaţi, a explicat Kikilias.\n\nCitește și...",
    "Germania și Grecia au ajuns la un acord pentru a furniza Ucrainei vehicule Blindate": "Germania și Grecia au ajuns la un acord pentru a furniza Ucrainei vehicule Blindate\n\nGuvernul german a ajuns la un acord cu Grecia pentru a furniza Ucrainei mai multe vehicule blindate de luptă pentru infanterie, relatează Agerpres.\n\nGrecia va furniza Ucrainei 40 de vehicule de luptă pentru infanterie BMP-1 proiectate de sovietici, în timp ce Atena va primi 40 de vehicule de luptă pentru infanterie Marder din stocurile industriale ale Germaniei, a declarat Ministerul Apărării de la Berlin.\n\nMinistrul apărării Christine Lambrecht şi omologul său grec Nikolaos Panagiotopoulos au ajuns la acord, a cărui implementare trebuie să înceapă imediat, a transmis ministerul.\n\nMotivul din spatele acordului este că ucrainenilor le vor fi furnizate sisteme sovietice pentru care nu au nevoie de nicio instruire suplimentară, a mai informat ministerul.\n\nCitește și...",
    "Ansamblul \"Bujorul de Munte\" din Gura Râului, ambasador al tradiţiilor româneşti în Grecia": "Ansamblul \"Bujorul de Munte\" din Gura Râului, ambasador al tradiţiilor româneşti în Grecia\n\nTinerii gureni au fost mesageri ai tradiţiilor românești în cadrul evenimentelor organizate în festival: spectacole în aer liber, parada portului popular și seri interculturale.\n\n\"Cu mare bucurie și sufletele pline de mândrie, i-am urmărit pe tinerii noștri la parada portului popular, în spectacolele susţinute în amfiteatrul din orașul Potos și la serile interculturale, când au arătat pașii jocurilor noastre populare celorlalţi participanţi în festival. Membrii Ansamblului \"Bujorul de Munte\" au primit ropote de aplauze din partea spectatorilor, a celorlalte ansambluri și a organizatorilor festivalului. Mulţumim tinerilor artiști care formează Ansamblul \"Bujorul de Munte\" și care au făcut cinste comunităţii noastre; mulţumim coordonatorilor Silvia Macrea și Ioan Crăcea; mulţumim familiilor, sponsorilor, Asociaţiei de Înfrumuseţare a Comunei Gura Râului și tuturor celor care au susţinut deplasarea ansamblului\", declară Gheorghe Călin, primarul comunei Gura Râului.\n\nDe-a lungul anilor, Ansamblul Folcloric \"Bujorul de Munte\" a efectuat turnee în România, Grecia, Polonia, Cehia și Austria.",
    "TAROM trimite sâmbătă două curse speciale în Grecia pentru repatrierea românilor abandonaţi de Blue Air": "TAROM trimite sâmbătă două curse speciale în Grecia pentru repatrierea cetăţenilor români abandonaţi de Blue Air pe aeroporturile din Europa, a anunţat, vineri seara, ministrul Transporturilor şi Infrastructurii, Sorin Grindeanu, pe pagina sa de Facebook.\n\nPotrivit ministrului, prima cursă va pleca la ora 5:25 spre aeroportul Zakynthos, după care va continua zborul spre aeroportul Heraklion, pentru a repatria 160 de cetăţeni aflaţi în Grecia.\n\nA doua cursă va pleca la ora 22:20 direct spre Heraklion, pentru a repatria alţi 189 de cetăţeni români.\n\n„TAROM a mai trimis până acum o cursă specială la Heraklion (Grecia), dar şi la Tel Aviv (Israel), Larnaka (Cipru) şi Malaga (Spania), pentru aducerea în România a cetăţenilor români în condiţii de siguranţă. Mulţumim TAROM pentru răspunsul prompt şi pentru asumarea acestor misiuni speciale!”, a mai notat şeful de la Transporturi.\n\nBlue Air Aviation a anunţat marţi, 6 septembrie, că suspendă până luni, 12 septembrie, toate cursele programate a pleca de pe aeroporturile din România, din cauza popririi tuturor conturilor companiei de către Ministerul Mediului, care pune compania în imposibilitatea achitării costurilor curente, necesare pentru operarea zborurilor zilnice.\n\nDeşi Administraţia Fondului pentru Mediu a anunţat miercuri, pe 7 septembrie, că a decis suspendarea popririi asupra disponibilităţilor băneşti ale companiei Blue Air Aviation şi stabilirea unui grafic pe 12 luni pentru achitarea creanţei, operatorul aerian low-cost a anunţat vineri că va relua zborurile abia din 10 octombrie, precizând că pentru moment nu dispune de fondurile necesare plăţii combustibilului şi celorlalte cheltuieli operaţionale, necesare pentru zborurile planificate începând cu data de 12 septembrie.\n\nTotodată, operatorul aerian a transmis pasagerilor cu zboruri programate până în data de 10 octombrie 2022 să nu se mai prezinte la aeroporturile de plecare pentru că aceste zboruri nu pot fi operate.\n\nÎn acest context, Executivul a aprobat alocarea sumei de 5 milioane de lei din fondul de rezervă aflat la dispoziţia Guvernului pentru suplimentarea bugetului Ministerului Transporturilor în vederea aducerii românilor blocaţi pe aeroporturi din străinătate ca urmare a anulării zborurilor de către compania Blue Air, a anunţat miercuri purtătorul de cuvânt al Guvernului, Dan Cărbunaru.\n\nCall centerul MAE, misiunile diplomatice şi oficiile consulare ale României au primit, în total, până pe 8 septembrie, 2.663 de solicitări de ajutor din partea românilor afectaţi de suspendarea zborurilor Blue Air, a informat Guvernul.\n\nMinisterul Afacerilor Externe a pus la dispoziţia cetăţenilor români aflaţi în străinătate, afectaţi de anularea recentă a zborurilor companiei Blue Air, două numere de telefon la care aceştia îşi pot notifica situaţia, pentru a solicita sprijin în vederea repatrierii.\n\nAstfel, românii blocaţi în străinătate din cauza situaţiei amintite pot solicita asistenţă la numărul 004 021 4311869, dar şi la numărul 004 0751084537. De asemenea, au la dispoziţie şi adresa de email callcenter@mae.ro.\n\nEditor : I.C",
    "Un cutremur puternic a lovit insula Creta din Grecia": "Seismul a avut magnitudinea de 5,8, potrivit EMSC.\n\nEpicentrul cutremurului a fost în Creta și s-a produs la o adâncime de 2 kilometri, transmite Reuters.\n\nsursa: INFP.ro\n\nCreta este cea mai sudică insulă greacă la Marea Egee, constituind una din provinciile Greciei. La rândul ei, provincia Creta cuprinde următoarele 4 prefecturi: Chania, Heraklion, Lasithi și Rethimno.\n\nCu o suprafață de 8.261 km², Creta este cea mai mare insulă din Grecia și a cincea ca mărime din Marea Mediterană. Linia de coastă are o lungime totală de 1.040 km, potrivit Wikipedia.\n\nCapitala insulară este Heraklion cu 137.711 locuitori (anul 2001). Alte orașe importante sunt Rethymnon (47.272 loc. în 2001) și Chania (55.838 loc. în 2001).",
    "Grecia anunță 21 de măsuri pentru a ajuta familiile lovite de creșterea rapidă a inflaţiei": "Premierul grec, Kyriakos Mitsotakis, a anunţat sâmbătă 21 de măsuri pentru a veni în ajutorul familiilor care suportă cu greu o inflaţie galopantă şi pentru a promova creşterea economică.\n\nÎn discursul său anual de politică economică susţinut la cea de-a 86-a ediţie a Târgului Internaţional de la Salonic (TIF), cel mai mare eveniment de acest gen din Grecia, Kyriakos Mitsotakis a promis că va acorda 250 de euro în decembrie celor 2,3 milioane de compatrioţi săi aflaţi într-o situaţie precară şi că va creşte alocaţia de locuinţă pentru studenţi de la 1.000 la 1.500 euro, relatează AFP, citată de Agerpres.\n\nEl a mai promis că va majora subvenţia pentru combustibil pentru încălzire la 300 de milioane de euro, prin lărgirea criteriilor de obţinere a acesteia cu scopul să beneficieze 1,3 milioane de locuințe suplimentare, precum şi crearea unui dispozitiv special de reducere a costului uleiului de încălzire. O subvenţie de urgenţă de aproximativ 140 de milioane de euro va fi plătită şi fermierilor.\n\n„Luăm o serie de măsuri permanente, care vor intra în vigoare în ianuarie. În acest fel, este introdusă o plasă de siguranţă pentru societate şi se pun bazele unui viitor mai bun”, a spus şeful guvernului de la Atena.\n\nAproximativ opt miliarde de euro ar urma deja să fie cheltuite pentru reducerea facturilor la electricitate de anul trecut în Grecia.\n\nKyriakos Mitsotakis a mai promis o creştere a pensiilor şi a salariului minim, precum şi reducerea TVA-ului în anumite sectoare, ceea ce aduce costul total al acestui nou pachet de ajutoare la 5,5 miliarde de euro.\n\nCreşterile de preţ legate de energie au provocat cea mai mare inflaţie în Grecia din ultimele trei decenii.\n\nAcesta a rămas în două cifre pentru a cincea lună consecutiv, situându-se la 11,4% în august faţă de 11,6% în iulie, potrivit datelor furnizate vineri de Autoritatea elenă de statistică (ELSTAT).\n\nEditor : M.B.",
    "El este Liviu, tânărul român care s-a înecat în Grecia, după ce s-a aventurat în valurile periculoase": "Liviu și alți opt prieteni au închiriat plăci pentru paddling - un sport care presupune manevrarea cu o padelă a ambarcațiunii de mici dimensiuni.\n\nÎn ziua respectivă erau valuri foarte mari și turiștii au fost avertizați să nu facă acest lucru.\n\nEi au ignorat avertismentele și au pornit în larg iar aventura s-a terminat tragic, pentru că plăcile s-au răsturnat.\n\nSurse: Liviu nu purta vestă de salvare\n\nConform unor surse, Liviu era singurul care nu purta vestă de salvare, pentru ca se baza pe aptitudinile sale de înotător.\n\nZeci de ore, echipele de salvare i-au căutat pe mare.\n\nOpt dintre membrii grupului au fost găsiți mai repede şi salvați. Pentru Liviu, însă, medicii nu au mai putut să facă nimic.\n\n\"Era un sportiv, Liviu, Dumnezeu să-l odihnească în pace. Era un sportiv înnăscut, un înotător foarte bun\", își amintește primarul din Fierbinți.\n\nȘi consătenii lui Liviu au cuvinte frumoase la adresa celui decedat, iar pe rețelele de socializare curg mesajele de condoleanțe.\n\n\"Drum lin, prieten drag!\" sau \"Cuvintele nu-şi au rostul\" sunt doar câteva dintre mesajele apropiaților.\n\nUn alt tânăr român a murit în luna iulie, înecat în Grecia\n\nAcum, familia și cunoscuții se pregătesc de înmormântare.\n\nLiviu va fi adus în țară în zilele următoare.\n\nÎn luna iulie, o altă tragedie se petrecea în Grecia.\n\nPrimarul din Amărăştii de Jos, Constantin Dinu, și-a pierdut unicul fiu în vârstă de doar 25 de ani.\n\nTânărul s-a înecat chiar în prima zi de vacanță.",
    "Scandal în Grecia, după ce un episcop ortodox a spus că „o femeie nu este violată decât dacă vrea”": "„O femeie nu este violată decât dacă vrea”, a spus episcopul Chrysostomos de Dodoni, la o dezbatere despre avort găzduită de televiziunea națională.\n\nÎnaltul prelat a mai susținut că o femeie „nu poate rămâne însărcinată” în urma unui viol şi că este nevoie de „participarea” acesteia pentru a concepe un copil.\n\nEpiscopul Chrysostomos a calificat, apoi, avortul drept „crimă”.\n\nDeclaraţiile sale au fost condamnate rapid de ministrul Educaţiei şi Problemelor Religioase, Niki Kerameus, care le-a calificat drept „de neconceput şi condamnabile”..\n\nAstfel de propuneri „şochează brutal societatea şi nu sunt conforme cu poziţia Bisericii, care susţine femeile victime ale abuzurilor şi violurilor”, a adăugat oficialul guvernamental.\n\nBiserica din Grecia, puternic înrădăcinată în conservatorism\n\nBiserica din Grecia, gardian al credinţei ortodoxe dominante din ţară, în conformitate cu Constituţia, este exclusiv masculină şi extrem de conservatoare, notează AFP.\n\nEa se opune relaţiilor homosexuale, relaţiilor sexuale înainte de nuntă şi avortului şi s-a opus, de asemenea, eforturilor de limitare a ceremoniilor religioase în timpul pandemiei de coronavirus.\n\nFoto: EPA\n\nUrmărește-ne pe Google News\n\nGSP.RO Cum arăta impresara după bătaia cu Reghecampf. Este ajutată de o prietenă să meargă, primele imagini\n\nPlaytech.ro ȘOC! Meghan Markle l-a AMENINȚAT pe Prințul Harry. SCANDALUL uriaș despre care tocmai s-a aflat: 'I-a spus că...'\n\nViva.ro Mesajul transmis de Sarah, fiica vitregă a lui Reghe, după ce antrenorul a bătut-o pe Prodanca în plină stradă. Cuvintele ei au stârnit un val de reacții\n\nObservatornews.ro Situaţia e-commerce-ului în România: de ce ţara noastră este mult înaintea Bulgariei, însă în spatele Ungariei\n\nȘtirileprotv.ro Haos în Rusia! Un bărbat a deschis focul într-un birou de recrutare din Irkuţk. Șeful unității se află în stare critică\n\nFANATIK.RO Invitații nu s-au uitat la bani. Cât a fost darul la botezul lui Liam, fiul lui Laurențiu Reghecampf\n\nOrangesport.ro Revolta oligarhilor! Cunoscutul lui Putin anunţă data la care va fi dat jos preşedintele Rusiei. Cât de aproape e momentul istoric\n\nHOROSCOP Horoscop 27 septembrie 2022. Scorpionii trebuie să aibă puțin mai multă răbdare, dar dacă nu vor reuși, o abordare mai pozitivă e soluția\n\nPUBLICITATE Care este diferența dintre precalificarea creditului ipotecar și preaprobarea?",
    "Plantație de canabis în valoare de două milioane de dolari, descoperită la o mănăstire din Grecia": "Peste 1.000 de plante de canabis au fost descoperite de autoritățile elene pe terenul unei mănăstiri din Grecia. Valoarea lor pe piață se ridică la două milioane de euro.\n\nPolițiștii greci au precizat că nu este cunoscută identitatea infractorilor. Se pare că aceștia ar fi tăiat gardul de la mănăstire şi au construit căi de aprovizionare şi de evacuare şi chiar un bazin pentru a uda plantele.\n\nDe asemenea, se precizează că doar recolta din acest an ar fi fost de aproximativ o tonă de canabis, cu o valoare pe piaţă de 2 milioane de euro (1,98 milioane de dolari).\n\nPopulația a fost revoltată de folosirea proprietăţii mănăstirii. Unele plante au fost atârnate cu rozalii, iar suspecţii s-ar fi dat drept pelerini pentru a introduce plantele de pe terenul mănăstirii, potrivit Agerpress.",
    "Insula din Grecia unde poți să-ți faci vacanța și iarna: Zeci de hoteluri rămân deschise": "Sezonul estival se apropie de final, odată cu venirea toamnei și începerea școlilor, însă nu sunt puțini cei care merg în vacanță în Grecia în luna septembrie, când vremea rămâne caldă, nu mai este la fel de aglomerat, iar prețurile scad.\n\nInsula Rodos se așteaptă să aibă turiști în hoteluri până pe 15 noiembrie, cu rate de ocupare relativ ridicate, a declarat duminică, 28 august, consilierul municipal din Rhodos, Thanassis Vyrinis, agenției de știri de stat Amna.\n\nEl și-a exprimat satisfacția față de sezonul turistic de pe insulă de până acum.\n\nVyrinis a remarcat că anul acesta a doborât toate recordurile anterioare pentru sectorul turismului, inclusiv cel din 2019, cu sosiri depășind 1,8 milioane de turiști și estimându-se să ajungă până la 2,3 milioane până la sfârșitul anului.\n\nIndustria turistică locală își concentrează acum eforturile pe atragerea turiștilor în timpul sezonului rece, în special a pensionarilor europeni care doresc să petreacă lunile de iarnă în climat mai blând.\n\nPotrivit lui Vyrinis, aproximativ 20 de hoteluri cu 5.000 de paturi intenționează să rămână deschise în această iarnă, în timp ce unele restaurante de pe insulă vor rămâne deschise și pot sprijini un plan al ministerului turismului de a atrage pensionari în Grecia în noiembrie și decembrie, când costul ridicat al încălzirii. din cauza crizei energetice va compensa costul călătoriilor.\n\nAds\n\nEl a menționat că este prima dată când se încearcă acest lucru în Grecia într-un mod organizat, nu doar în Rodos, ci în toată țara, potrivit keeptalkinggreece.com.\n\nMinistrul Turismului din Grecia, Vassilis Kikilias, a declarat sâmbătă, 27 august că au fost luate toate măsurile necesare pentru ca sezonul să se termine cât mai târziu anul acesta.\n\n„Mesajele pe care le primim de la operatorii din domeniu sunt foarte încurajatoare; există cerere de pachete turistice pe tot parcursul toamnei și chiar în decembrie”, a spus ministrul.\n\n„Și pentru că este extrem de important să fim mereu cu un pas înainte, de ceva timp am început discuții pentru a atrage pensionari nord-europeni și germani să petreacă aceste luni în Grecia, unde iarna este mai blândă și consumul de energie este mai mic în comparație cu propriile tari.\n\nÎn acest fel, vor economisi bani pe care i-ar cheltui pe încălzire dacă ar rămâne acasă și, în același timp, vor avea ocazia de a se bucura de frumusețea Greciei și de a cunoaște ospitalitatea greacă.”\n\nAds",
    "Grecia, România, Polonia şi Lituania vor un tratament special pentru apărare în cadrul normelor UE": "Miniştrii de finanţe ai UE vor începe sâmbătă discuţiile privind modul de modificare a normelor fiscale pentru a le adapta la realitatea post-pandemică a datoriei publice ridicate şi la investiţiile mari necesare pentru combaterea schimbărilor climatice.\n\nÎntr-un document pregătit pentru reuniune, cele patru ţări susţin că normele UE, concepute iniţial pentru a limita împrumuturile guvernamentale în vederea protejării valorii euro, ar trebui să contribuie, de asemenea, la răspunsul la riscurile la adresa suveranităţii şi integrităţii teritoriale a UE.\n\n\"Grija pentru binele comun, care este libertatea şi securitatea înţeleasă în sens larg, necesită o schimbare imediată în ceea ce priveşte tratamentul cheltuielilor de apărare ale statelor membre individuale\", au scris cele patru ţări într-un document comun, consultat de Reuters.\n\nGermania se opune identificării unor sectoare individuale care ar trebui să beneficieze de un tratament special în cadrul normelor, însă Comisia a arătat o oarecare înţelegere pentru o astfel de abordare.\n\n\"Este timpul să includem cheltuielile pentru apărare în acest tablou\", a declarat la începutul acestei săptămâni comisarul european pentru piaţa internă, francezul Thierry Breton, adăugând că discuţia privind modificarea regulilor UE privind datoriile ar trebui să fie \"fără tabuuri\".\n\n\"De la crearea zonei euro, ţările europene au acumulat un deficit de 1.300 de miliarde de euro în ceea ce priveşte cheltuielile de apărare, faţă de obiectivul de 2% din PIB (din cheltuielile cerute de statutul de membru NATO)\", a spus Breton, într-o referire voalată la Germania, care a rămas mult timp în urma cerinţei NATO.\n\n\"Dacă fiecare ţară şi-ar fi îndeplinit obiectivele de investiţii în domeniul apărării, nivelul datoriei lor ar fi crescut cu cel puţin o duzină de puncte procentuale din PIB\", a spus el.\n\nDocumentul a precizat că, pe termen scurt, în cazul în care ia în considerare măsuri disciplinare împotriva unei ţări care înregistrează un deficit peste limita de 3% din PIB impusă de UE, Comisia ar trebui să ia în considerare cheltuielile de apărare ale ţării respective ca factor de atenuare.\n\nPe termen mai lung, UE ar trebui să introducă o scutire de la plata deficitului, precum cea introdusă în 2011 pentru punerea în aplicare a reformei pensiilor, se arată în document.\n\nO astfel de derogare permite unui guvern să se abată de la obligaţiile sale de reducere a deficitului dacă o reformă structurală pe care o implementează creşte costurile în prezent, dar se aşteaptă ca mai târziu să aducă economii şi o îmbunătăţire a finanţelor publice.",
    "CE Polo (f): România, surclasată de Grecia în al doilea meci din Grupa A": "ALTE SPORTURI Duminică, 28 August 2022, 15:13\n\nSilviu Dumitru • HotNews.ro\n\nReprezentativa feminină a României a fost învinsă categoric de selecționata Greciei, scor 24-3, în al doilea meci din Grupa A a Campionatului European de la Split.\n\nEchipa nationala de polo feminin a Romaniei Foto: Facebook - Federatia Romana de Polo\n\nScorul pe reprize a fost 8-1, 4-0, 8-0, 4-2.\n\nÎn meciul de debut, România a pierdut, sâmbătă, cu Germania, scor 10-15.\n\nDin grupă mai fac parte echipele Croaţia, Ungaria şi Olanda. Tricolorele vor întâlni în partida următoare Croaţia, marţi, de la ora 18.30.\n\nPrimele patru clasate din fiecare din cele două grupe se vor califica în sferturile de finală.\n\nNaţionala masculină a României va debuta la Campionatul European, tot în Croaţia, luni, în grupa C, alături de Germania, Spania şi Olanda. Primul meci, cu Spania, de la ora 10.00.\n\nPrima clasată se va califica direct în sferturile competiţiei, iar echipele de pe locurile 2-3 vor juca în play-off, tot pentru sferturile de finală.\n\nRomânia are în premieră la Campionatul European echipa masculină şi pe cea feminină, scrie News.ro.",
    "10 motive să mergi în Grecia în septembrie. Care sunt cele mai bune locuri de vizitat": "Nu se poate nega că vara este o perioadă frumoasă pentru a fi în Grecia, cu toate acestea, dacă nu puteți ajunge acolo în vârful verii sau nu sunteți fan al căldurii și al aglomerației, nu există niciun motiv pentru care să nu vă puteți bucura de Grecia la fel de mult, dacă nu mai mult, în septembrie.\n\nDe ce să vizitezi Grecia în septembrie?\n\nPe lângă plajele și apele extra-curate ale țării, vremea grozavă și tarifele de avion și prețurile de cazare mai bune, există mult mai multe de oferit odată cu noua inițiativă intitulată \"Septembrie în Grecia\".\n\nNoul proiect se concentrează pe extinderea perioadei de turism grecesc pentru luna septembrie și le oferă călătorilor posibilitatea de a rezerva hoteluri care se potrivesc stilului lor, fără taxe suplimentare pentru hotelurile participante sau oaspeții lor.\n\nTop 10 motive pentru a ajunge în Grecia în septembrie\n\nIată primele 10 motive ale proiectului „Septembrie în Grecia” pentru care ar trebui să vizitați țara în această lună.\n\nVremea perfectă: încă cald, dar nu atât de cald!\n\nPrețuri mai mici: obțineți prețuri mai mici, chiar și la cele mai luxoase hoteluri.\n\nGăsiți întotdeauna un șezlong: Plajele nu sunt atât de aglomerate.\n\nGata cu cozile: siturile arheologice și muzeele au mai puțini vizitatori.\n\nServiciu îmbunătățit: mai puțini oaspeți conduc la servicii personalizate.\n\nBilete de avion mai ieftine: ajungeți în Grecia la un cost mult mai mic.\n\nApe calde: Marea este mai curată și apa caldă.\n\nFaceți fotografii mai bune: cerul este mai senin, astfel încât să puteți face cele mai bune fotografii.\n\nMănânci cât vrei: vara se termină, așa că nu e cazul să ții diete.\n\nStart bun pentru iarnă: luând o vacanță în septembrie, vă veți umple bateriile pentru iarna care vine.\n\nAds\n\nCele mai bune locuri de vizitat în Grecia în această lună\n\nAtena\n\nNimic nu se compară cu a petrece timpul în capitala Greciei în luna septembrie - nu numai datorită centrului vibrant al orașului, concertelor și teatrelor de la poalele antice ale Partenonului, ci și pentru că majoritatea localnicilor s-au întors din vacanța de vară - relaxați și gata de toamnă.\n\nAcum este momentul să vă bucurați de toate restaurantele, barurile, viața de noapte, cumpărăturile și monumentele antice ale orașului. De la Kifisia, Glyfada și Gazi, există atât de multe suburbii grozave unde puteți petrece ore întregi explorând mâncare fabuloasă, muzee, artă, muzică, parcuri și situri istorice.\n\nDacă vremea este caldă, puteți merge la plajele din jurul Glyfada sau puteți face o excursie de o zi la Hydra, Poros, Spetses sau Aegina.\n\nSalonic\n\nSalonic este o destinație sigură pentru „septembrie în Grecia”, datorită numeroaselor festivaluri și evenimente culturale care au loc în această perioadă, plus Târgul Internațional anual de la Salonic, care are loc în perioada 10-18 septembrie.\n\nAds\n\nÎn afară de toate activitățile care au loc, trebuie amintite monumentele istorice ale Macedoniei, buticurile șic, cafenelele și barurile pline de viață, plus scena gastronomică delicioasă care include irezistibile „trigona” și „bougatsa”.\n\nDacă vreți un shot de băuturi spirtoase distilate local, încercați „ouzo” și „tsipouro” făcute în regiunea de nord a Greciei.\n\nDe asemenea, în apropiere se află frumosul oraș Veria și dacă doriți să înotați, nu uitați să vizitați Halkidiki, care are niște plaje minunate și se află la doar o oră și puțin cu mașina de aeroportul din Salonic.\n\nPeloponez\n\nPeloponezul este inima Greciei antice și locul de naștere al Jocurilor Olimpice. Vizitarea în afara sezonului vă permite să vedeți obiectivele turistice fără aglomerație.\n\nPe lista locurilor de văzut se află Olympia antică, Epidaur, Micene, biserici bizantine, așezări unice și castele uimitoare. Frumusețile naturale includ munți, păduri, peșteri și râuri, toate înconjurate de mare.\n\nAds\n\nNafplio și Monemvasia sunt două dintre cele mai rafinate orașe din Peloponez, cu un peisaj pitoresc și o atmosferă magică care trebuie văzută pentru a fi crezută.\n\nÎn zilele calde asigurați-vă că vă îndreptați spre Koroni, Methoni, Finikounda sau Elafonisos - care sunt înconjurate de cele mai splendide plaje.\n\nCreta\n\nVă puteți pierde cu ușurință pe insula Creta în orice moment al anului, deoarece este plină de istorie bogată, cultură, gastronomie și tradiții locale.\n\nDe la biserici, inclusiv Agios Georgios Galatas și Panagia Kaliviani, până la siturile istorice Agia Triada și Muzeul Arheologic din Heraklion - unde se găsesc majoritatea comorilor minoice din Creta - există atât de multe de văzut și de făcut. Mergeți pe străzile orașului vechi din Chania și bucurați-vă de clădirile și aleile uimitoare care sunt pline de atâta istorie.\n\nDieta cretană este renumită pentru ingredientele sale simple, inclusiv ulei de măsline, iaurt, Mizithra grecească și diferite tipuri de produse de patiserie.\n\nAds\n\nDakos este un mezedaki cretan foarte popular, care constă dintr-un biscuit de orz garnisit cu roșii tocate, ulei de măsline, feta mărunțită și stropită cu oregano.\n\nMâncărurile delicioase cretane includ kaltsounia (plăcinte mici umplute cu brânză sau ierburi), staka (o brânză cremoasă sărată locală), boureki (o rețetă locală cu brânză, legume și mentă) și tradiționala kreatopita (plăcintă cu carne).\n\nDe asemenea, încercați să vizitați Piața Chania, care este una dintre cele mai populare piețe alimentare zilnice din Grecia și situată în inima orașului - funcționează din 1913.\n\nEste o piață interioară situată în interiorul unei clădiri minunate, care conține 76 de magazine și cafenele. Deliciile locale populare care sunt grozave de luat acasă includ mierea cretană, uleiul de măsline și raki.\n\nAr trebui să verificați și podgoriile cretane care produc vinuri lăudabile.\n\nAceastă insulă uimitoare este cunoscută și ca având unele dintre cele mai uimitoare plaje, așa că în zilele mai calde nu veți fi dezamăgiți.\n\nAds\n\nRodos\n\nAceastă frumoasă insulă grecească este favorita artiștilor, realizatori de film și scriitori, datorită orașelor sale antice uimitoare și porțiunilor de coastă pustii - este de vizitat în orice perioadă a anului.\n\nPe lista de locuri de văzut ar trebui să fie Agios Nikolaos Foundoukli - o capelă de munte bizantină, cu vechea reședință a guvernatorului italian și Mănăstirea Metamorfossi la Asklipio.\n\nAsigurați-vă că vizitați și Kamiros și Lachania - cu situri arheologice și ecologice și opriți-vă în orașul popular Lindos, care este plin de arhitectură tradițională frumoasă și conace construite de proprietarii de nave comerciale în secolele al XVII-lea și al XVIII-lea.\n\nUna dintre cele mai populare atracții turistice din Rodos este Petaloudes, unde vizitatorii se îngrămădesc pentru a vedea fluturi care acoperă fiecare copac din zonă și să nu uităm de orașul vechi, care este împărțit în două părți și se mândrește cu străzi pietruite uluitor de frumoase și străzi umplute cu un varietate de istorie, cultură, grădini, taverne, baruri și magazine.\n\nPentru cei spirituali, asigurați-vă că vizitați Panagia Tsambika - o mănăstire mică, pe vârful unei stânci, care are o icoană sfântă a lui Panagia Tsambika - cunoscută pentru numeroasele ei minuni, iar mersul până la biserică vă oferă o vedere superbă a sudului -coasta de vest a insulei.\n\nDacă sunteți în căutarea unui loc pentru a înota, unele dintre cele mai bune plaje din Rhodos includ Kallithea, St Paul's at Lindos, Anthony Quinn și Tsambika, scrie greekcitytimes.com.",
    "Insula din Grecia pe care românii revin ani la rând: \"Când am plecat, proprietarul m-a strâns în brațe ca pe un fiu\"": "Anul acesta numărul românilor care au ales Grecia și au abandonat litoralul romanesc a crescut. În timp ce unii au bifat în premieră experianța, alții au revenit pe tărâmul elen ani la rând.\n\nSunt români care schimbă locul din Grecia în care merg, dornici să descopere zone noi, în timp ce unii preferă să revină unde le-a plăcut cel mai mult.\n\nInsula Thassos este una dintre destinațiile populare. O româncă a fost curioasă să afle de ce românii revin ani la rând aici, după cum a întrbat pe Facebook:\n\n\"Pură curiozitate. Cu ce vă motivează insula Thassos de faceți ani sau zeci de ani concediile aici?\", a scris românca pe Forum Thassos.\n\nDe ce nu se mai satură românii de Thassos\n\n\"Grecia are multe insule, dar Thassos este cea mai aproape de România! Este unul dintre motive!\"\n\n\"Am fost doar o dată și asta pentru că lumea asta are așa de multe locuri frumoase ce merită descoperite încât mi-ar fi ciuda să mă întorc în același loc și să zic \"nu\" la toate experiențele ce le-aș fi putut avea în altă parte. În Thassos eram gata să mă mut pt că fiului meu alergic i-a mers extraordinar de bine acolo, dar dacă ar fi să revin ar fi pentru:\n\nAds\n\n*Plajă minunată și ascunsă aproape de kinira\n\n*Alfas restaurant din skala Marion (pun la pachet cu plajă astpas)\n\n*Apă frumoasă.\"\n\n\"Combinația munte mare e super! Multe locuri de vizitat. Plaje frumoase! Aici chiar ai ce să faci! Depinde de ce anume îți dorești de la o vacanță și personal cred că gusturile diferă de la o persoană la alta și nu trebuie să ții neapărat cont de părerea altora.\"\n\n\"Eu și familia am fost de trei ori, ultima dată în 2019. Motive:\n\n1) Thassos este relativ aproape de RO\n\n2) Acces facil cu ferry\n\n3) Cazare ok în Limenaria și chimie cu proprietarul (asta după prima cazare, la Golden Beach)\n\n4) Taverna Molos, mâncare și oameni faini.\n\n5) Peisaje frumoase\"\n\n\"Faptul că este un fel de litoral românesc dar puțin mai civilizat și mai curat. Acum 15 ani nu era așa dar azi s-a schimbat mult. Românilor le place aici pentru că se simt cumva că la noi pe litoral. Și grecii s-au adaptat să ofere ce se așteaptă românii plus prețuri tot mai nesimțite că să poată ei să doarmă de amiază zilnic. Pentru mine a fost ultimul an.\"\n\nAds\n\n\"Cea mai apropiată altă mare decât Marea Neagră. Foarte convenabil, logistic vorbind (10 ore cu mașina din București, fără să ieși din UE, facilitate la traversat cu ferry etc). Diversitatea plajelor și a tipurilor de activități posibile pe insulă. Prețuri decente, pentru toate bugetele. Opțiunea e foarte rațională - un calcul banal, nimic magic.\"\n\n\"Pentru că e de 2 ori mai aproape decât Lefkada/ Corfu. Pentru că raportul calitate-preț e imbatabil. Pe românește așa, dacă ar fi să compari insula cu o mașină, acesta ar fi un Passat 2.0TDI. Exact ce-i place romanului. Compromisul perfect.\"\n\n\"Este mai frumos, mai ieftin decât litoralul românesc, servicii și personal ce respectă clienții.\"\n\n\"Când urc pe Fery mă cuprinde o liniște și o senzație de bine, asta e de nedescris în cuvinte apoi apă,oamenii, plajele,mâncarea, uleiul de măsline (autohton) și nu în ultimul rând Deșertul de la San Antonio.\n\nAds\n\nPS. Anul acesta am descoperit dulceața de fistic.\"\n\n\"Apa mării, aerul, peisajele marine și peștele proaspăt.\"\n\n\"Apusul! Plajele cu nisip și intrare lînă în apă! Plaje ușor accesibile cu mășînă! Distanță mai mică față de alte insule! - în comparație cu alte zone din Grecia. În comparație cu România: prețurile și serviciile oferite. De curiozitate: la care restaurant/ terasă din România primești la deșert fructe sau înghețată? Nu pentru asta merg în Grecia, dar aceste gesturi ne fac să ne simțim bine primiți.\"\n\n\"Trebuie să recunoască toți că distanța este factorul principal pentru care revin mulți pe această insulă. Restul motivelor le gășiți și în altă parte.\"\n\n\"Apa face toți banii!!! În fiecare an, cel .ai mult îmi doresc să fac baie în apă perfectă!!! Iată unul din motive!\"\n\n\"Un sentiment inexplicabil că aparțin acestor locuri.\"\n\n\"Simplu: ieftină și aproape.\"\n\n\"Eu zic că este alternativă mării de la noi și din punct de vedere financiar probabil oricum raportul calitate preț este incomparabil cu litoralul românesc.\"\n\nAds\n\n\"Ospitalitatea, peisajele, mâncarea bună, prețurile ok.plaje multe și diverse.Grecia are ceva magic.\"\n\n\"Merg de 12 ani, asta a fost ultimul an nu mai este ce a fost.\"\n\n\"Noi ne întoarcem an de an la aceeași cazare și fix ei sunt cei care ne fac să revenim. Cam așa se întâmplă când proprietarii îți devin prieteni și îți sunt dragi. Și sentimentul e reciproc.\"\n\n\"Peisajele de vis: munte, mare, păduri de pin, apă mării curată și limpede, mâncare excelentă, vinurile dulci, hoteluri elegante, vile cochete, vegetația luxuriantă, livezi de mășini, fructe specifice mediteraneene, plajă cu nisip fin, terase prietenoase la malul mării, magazine cochete, locuitori primitori, prețuri accesibile, climă blândă însoțită de ușoară briza a marii, plus drumul cu ferry- ul până acolo în compania dansului făcut de pescăruși!\"\n\n\"În primii ani colinzi insula să vezi locuri pe care nu le vezi mereu, colinzi și restaurante că de, trebuie încercate și astea, locul unde te-ai cazat, condiții, ospitalitatea. Apoi (în cazul nostru) venim unde ne-a plăcut cel mai mult, unde copii se pot juca în apă fără frică, în 5 minute suntem pe plajă, restaurantele pe care le-am îndrăgit și hotelul cu piscină. Soarele, măslinii, brânza, ce mai lungesc vorba Thasso pământ grecesc!\"\n\nAds\n\n\"Cel mai mult mă motivează faptul că Thassos chiar dacă e plin de români, nu e în România.\"\n\n\"În primul rând sunt nerăbdător să mă lovesc de relaxarea de care dau dovadă locuitorii insulei. Locul ăsta, prin natură oamenilor de aici, mă liniștește. Au o bucurie încă neatinsă de mizeriile vieții. Pur și simplu te primesc cu brațele deschise. Când am plecat, proprietarul insulei m-a strâns în brațe că pe un fiu pe care nu l- a avut niciodată. În acel moment am regretat că nu știu greacă pentru ai spune tot ce simt.\n\nOamenii nu sunt așa agitați că noi, au alt ritm al vieții. Sunt veseli și foarte deschiși. Iar veselia asta a lor te molipsește. Când vin în Thassos parcă mă întorc acasă. Cânt trec de Kulata am un sentiment de liniște pe care nu îl simt în altă parte. În Thassos nu mă simt străîn, pentru că oamenii de aici mă fac să mă simt de-al lor. Anul acesta a fost prima dată când am fost duminică la Mânăstirea Sfântului Arhanghel Mihail. Chiar dacă nu am înțeles slujba am fost acasă.\n\nDin această cauză îmi este teamă să nu îmi fure anumiți oameni liniștea.\n\nOamenii de aici nu au fițe și figuri cu am întâlnit prin alte părți ale globului. Nu te privesc de sus, te tratează cu respect. Au și ei uscăturile lor, dar excepția confirmă regulă.\n\nPlajele sunt superbe, apă este curată iar animăluțele și peșții pe care le vezi în ea te fac să îți dorești să te întorci.\n\nÎmi place mâncarea lor tradițională, simplitatea ei plină de condimente. Prăjiturile, înghețata, mierea etc.\n\nFaptul că își păstrează tradițiile cu mândrie! O să observați că limba greacă este păstrată cu sfințenie! Vorbesc engleză dar nu o scriu și pe cutia cu lapte!\n\nSunt oameni care își păstrează credința și nu uită cum au fost crescuți!\n\nAș putea să tot scriu ….. pe scurt, asta mă motivează să mă întorc în Thassos!\"",
    "Dorin Rotariu a refuzat echipele din top din Superliga pentru a rămâne rezervă în Grecia": "Dorin Rotariu a rămas și pentru acest sezon la Atromitos, după ce și-a petrecut și a doua parte a sezonului 2021-2022 tot la formația din Grecia.\n\nÎn acest sezon, fostul fotbalist al celor de la Dinamo a primit și numărul 10 din partea grecilor, însă a jucat doar în 5 etape pentru aceștia, reușind doar un gol.\n\nIosif Rotariu, unchiul acestuia, a dezvăluit că fotbalistul în vârstă de 27 de ani a refuzat mai mule oferte pentru a rămâne la Atromitos.\n\nDorin Rotariu a refuzat echipele din top din Superliga pentru a rămâne rezervă în Grecia: „Nu a vrut pentru că știe ce e în România”\n\nIosif Rotariu (59 de ani) a anunțat că Dorin, nepotul său, a refuzat nu mai puțin de trei propuneri din Superligă.\n\nFotbalistul de atac a fost căutat de către cele mai importante formații din România, CFR Cluj, Universitatea Craiova și FCSB, însă a preferat să le refuze.\n\n„Dorin joacă la Atromitos, se pregătește, e foarte bine. S-a acomodat cu ritmul din străinătate, e de mulți ani afară, s-a maturizat. A fost cerut insistent de antrenorul de la Atromitos, cei de la club sunt foarte mulțumiți. Se simte foarte bine acolo. Nu cred că a fost urmărit de staff-ul echipei naționale.\n\nEl a fost căutat de primele trei echipe din România. FCSB, CFR și Craiova. A refuzat, pentru că a avut experiențe în România, știe ce este în România. În străinătate are toate condițiile necesare de pregătire. Noi încă nu suntem la nivelul echipelor din Grecia, Turcia. Ritmul antrenamentelor e mult mai bun decât în România.\n\nNu cred că a fost urmărit de staff-ul echipei naționale. Eu m-aș fi așteptat să fie convocat”, a spus Iosif Rotariu, la Digi Sport.\n\n500.000 de euro este cota de piață a lui Dorin Rotariu, potrivit Transfermarkt.\n\nÎntr-o singură etapă a fost folosit fotbalistul român titular de către Atromitos, joc în care a și marcat.\n\nTrimite pe: Facebook WhatsApp WhatsApp Twitter\n\nGeorge Constantin / Autor / Autor",
    "Un \"Watergate grec\" și dimensiunea sa europeană": "Să ne amintim: totul a început la sfârșitul lunii iulie, când Agenția de Securitate Cibernetică a Parlamentului European a descoperit programul spion Predator în telefonul politicianului de opoziție Nikos Androulakis, membru al adunării legislative de la Strasbourg.\n\nLa scurt timp, alți politicieni de opoziție precum și jurnaliști critici la adresa guvernului au reclamat, la rândul lor, că au fost spionați prin același program, numit Predator.\n\nScandalul a dus la demisia șefului agenției de informații a Greciei, dar premierul Kiriakos Mitsotakis s-a aflat mereu în mijlocul criticilor și suspiciunilor: ce a știut el despre toată această poveste? Și, în plus, a fost el beneficiar al informațiilor culese în mod ilegal?\n\nMitsotakis respinge orice amestec\n\nLa începutul acestei săptămâni, în cadrul unei audieri în Parlamentul de la Atena, premierul Mitsotakis a respins încă odată cererile de demisie. El a repetat că nu știa nimic despre ascultările ilegale.\n\nÎn plus, el a sugerat că niciun cetățean grec, fie el politician, jurnalist, om de afaceri sau simplu angajat nu este exclus de la supraveghere. O afirmație care a stârnit un val de critici în presa elenă.\n\nComentatorii se întreabă deja cum va afecta acest scandal viitoarele alegeri legislative, din vara anului viitor. Mitsotakis are de partea sa argumentul scoaterii țării din sistemul de supraveghere financiară, introdus după criza euro de acum mai bine de un deceniu. Cât va cântări, acum, scandalul ascultărilor telefonice?\n\nMai mult, comentatorii greci privesc cu îngrijorare către exemplul Italiei - o țară cu o economie mai puternică decât a Greciei - și unde șocurile politice rezultate din demisia premierului Mario Draghi au pus presiune asupra obligațiunilor. Își va vedea și Grecia situația financiară șubrezită, după ce a suferit mai bine de zece ani până să ajungă la o oarecare stabilitate?\n\nSă nu uităm de Pegasus\n\nDar povestea capătă dimensiuni europene, prin infectarea telefonului unui membru al legislativului Uniunii. Presa greacă susține că programul Predator poate fi achiziționat nu doar de către guverne și agenții antiterorism, dar și de către persoane interesate, de pe piața neagră, contra unei sume, e adevărat, deloc mici: circa 50 de milioane de dolari. Oficial, programul este vândut guvernelor și agențiilor antiterorism cu 8 milioane de dolari.\n\nIar acest adevărat \"Watergate grec\", cum l-a numit deja presa europeană, vine după un alt scandal, nici el elucidat pe deplin, al programelor-spion Pegasus.\n\nMai mulți politicieni, jurnaliști și activiști civici din Polonia și Ungaria au susținut că le-au fost infectate telefoanele și au acuzat pentru aceasta guvernele din țările lor.\n\nAscultați rubrica ”Eurocronica”, cu Ovidiu Nahoi, în fiecare zi, de luni până vineri, de la 8.45 și în reluare duminica, de la 15.00, numai la RFI România\n\nToate Eurocronicile lui Ovidiu Nahoi: http://www.rfi.ro/tag/eurocronica",
    "Grecia stabileşte un nou termen limită pentru vânzarea portului Alexandroupolis": "Grecia a stabilit în 22 septembrie noul termen limită pentru depunerea ofertelor angajante pentru o participaţie de 67% în portul Alexandroupolis, din nordul ţării, au declarat astăzi pentru Reuters surse care au dorit să-şi păstreze anonimatul, conform Agerpres.\n\nAgenţia elenă de privatizare stabilise anterior în 29 iulie termenul limită pentru oferte, dar ulterior a modificat termenul limită la solicitarea unui potenţial licitator, susţin sursele.\n\nÎncercarea autorităţilor de la Atena de a atrage investiţii private în unele din porturile regionale face parte dintr-un plan mai amplu de privatizare, menit să sprijine creşterea economiei. Planul se confruntă cu întârzieri, în special din cauza incertitudinilor legate de pandemie.\n\nPatru investitori, inclusiv Quintana Infrastructure and Development şi o societate mixtă alcătuită din Black Summit Financial Group, Euroports, EFA Group şi GEK Terna, erau anul trecut pe lista scurtă pentru preluarea portului Alexandroupolis.\n\nPortul este aproape de graniţele cu Bulgaria şi Turcia, este un important nod feroviar şi va beneficia de o instalaţie de înmagazinare a gazului natural lichefiat (GNL), având potenţialul de a deveni un hub de transport şi energie pentru Europa Centrală.",
    "Acordul Securității Sociale dintre Republica Moldova și Grecia, ratificat în Parlamentul elen": "Acordul Securității Sociale dintre Republica Moldova și Grecia, ratificat în Parlamentul elen\n\nCetățenii din Republica Moldova, care sunt angajați în câmpul muncii sau au desfășurat o activitate de muncă pe teritoriul Greciei vor putea beneficia de pensie din acest stat, la atingerea vârstei de pensionare. Se întâmplă după ce ieri, Acordul în domeniul Securității Sociale dintre Republica Moldova și Republica Elenă a fost ratificat de Parlamentul de la Atena, notează IPN.\n\n\n\n„Felicitări tuturor, dar în special potențialilor beneficiari ai Acordului - cetățenilor Republicii Moldova care lucrează legal în Grecia. Acordul respectiv a fost ratificat de către Parlamentul Elen! După dezbateri care au durat peste o oră „pentru” ratificarea Acordului au votat principalele patru partide din Parlament. Alte două grupuri parlamentare s-au abținut, dar nimeni nu a votat împotrivă”, este mesajul ambasadei Republicii Moldova în Grecia.\n\n\n\nPotrivit legii, după ratificarea acordului de către Parlamentul elen, urmează promulgarea documentului de către președintele Greciei cu ulterioară intrare în vigoare peste 2 luni după ce ambele state se vor notifica despre îndeplinirea procedurilor interne.\n\n\n\nImediat după intrarea Acordului în vigoare, Ambasada Republicii Moldova în Grecia va organiza întâlniri și reuniuni online cu reprezentanții diasporei noastre din Grecia pentru a oferi explicații și consultații privind prevederile documentului.\n\n\n\nAcordul în domeniul securității sociale dintre Republica Moldova și Republica Elenă a fost semnat pe 8 septembrie 2021. Conform documentului, fiecare stat contractant va achita partea de pensie calculată proporțional perioadei de asigurare realizate pe teritoriul său.",
    "Ultima ora local: Doua premii importante obtinute de Corala de fete Ciprian Porumbescu a Colegiului National Stefan cel Mare in Grecia » Monitorul de Suceava": "Două premii importante obținute de Corala de fete ,,Ciprian Porumbescu” a Colegiului Național ,,Ștefan cel Mare”, în Grecia\n\nLuni, 26 Septembrie 2022 (15:39:45)\n\nCorala de fete ,,Ciprian Porumbescu” a Colegiului Național ,,Ștefan cel Mare” din Suceava a obținut recent două premii importante la 4th Kalamata International Choir Competition and Festival, în Kalamata, Grecia, o competiție la care au participat coruri din toată lumea.\n\nSucevencele sunt câștigătoarele categoriei la care au participat: Coruri de tineri pe voci egale (obținând cu 17,96 de puncte), „diplomă de argint - nivel de dificultate VIII”. Alături de acest succes, s-a adăugat și decernarea Premiului Special pentru cel mai bun solist al concursului, premiu obținut de Adriana-Ioana Iacob, alături de care fetele au interpretat melodia „Floare Albastră”.\n\nÎn competiție au participat coruri din România, Danemarca, Spania, Estonia, Finlanda, Marea Britanie, Grecia, Croația, Letonia Norvegia. Au fost 22 de coruri în concurs. „Perioada pandemică a fost nefavorabilă pentru muzica corală ștefanistă, situația incertă și învățământul mutat în mediul online nepermițând activităților artistice din cadrul Colegiului a se desfășura. Fetele, eleve ale Colegiului Național <Ștefan cel Mare> din Suceava, au reînceput pregătirile pentru această competiție în martie, ulterior unei etape de selecție, iar astfel fenomenul ștefanist a reluat avânt. Și așa au ajuns acum, la finele lunii septembrie, performanța de a fi câștigătoarele a două premii importante”, ne-a transmis pr. profesor Lucian Tablan Popescu, dirijorul Coralei de fete ,,Ciprian Porumbescu” a Colegiului Național ,,Ștefan cel Mare” din Suceava.\n\nÎn perioada desfășurării Concursului-Festival dinKalamata, Corala a participat la Concertul Prieteniei, susținut în ,,Kalamata Music School „Maria Callas”, la Gala Concert, ca invitați speciali, în incinta ,,Kalamata Dance Megaron – Great Hall“ și s-a alăturat cu mândrie în a reprezenta România în cadrul Paradei Corurilor. Toate acestea au condus la promovarea Bucovinei și a Colegiului Național ,,Ștefan cel Mare” din Suceava, fetele împărțind tuturor celor prezenți steaguri și broșuri conținând informații privind municipiul Suceava.\n\n· Recital\n\nDin partea Inspectoratului Școlar Județean Suceava a fost prezentă ca însoțitoare a delegației inspector școlar pentru arte Loredana Mihaela Ceică.\n\nPrintre cele 57 de persoane care au făcut deplasarea în Grecia s-au numărat elevele talentate - membre ale corului, alături de părintele profesor dirijor Lucian Tablan Popescu, prof. Valentina Maria Tablan Popescu, pr. profesor Gheorghe-Florin Hostiuc, prof. Adrian-Mihai Frîncu, Dan Ceică și prof. Ioana Camară.\n\nTinerii coriști suceveni au impresionat juriul internațional de la competiția din Kalamata cu câteva melodii precum: Adiemus – compozitor Karl Jenkins, un amestec deosebit de melodii africane-tribale și celtice; Once Upon a December – o poveste a iubirii și nostalgiei în aranjamentul lui Audrey Snyder; „Doină”, aranjament muzical ce-i aparține părintelui profesor dirijor Lucian Tablan Popescu, solist: profesor Valentina Maria Tablan Popescu.\n\nRămânând pe plaiuri încărcate de cultură și lirism, coriștii au păstrat aceeași notă și s-au îndreptat către marele poet Mihai Eminescu cu a lui „Floare Albastră”, aranjament de Vasile Spătărelu, solist: Iacob Adriana, studentă a Universității Naționale de Arte ,,George Enescu” din Iași, piesă pe care au inclus-o cu mare dragoste în programul pe care l-au prezentat la competiția internațională din Grecia.\n\nRecitatul sucevenilor din concurs s-a încheiat cu „sânge vânjos care ne clocotește în vene, cu voioșie și inimă curată de român, interpretând <Sârba-n căruță>, compozitor – Gheorghe Danga”.\n\nAm aflat de la delegația suceveană care a făcut deplasarea în Grecia că Primăria municipiului Suceava a încheiat un parteneriat cu Asociația ,,Creștinii Bucovinei” Suceava, pentru perioada 6 septembrie - 7 octombrie, în vederea finanțării și realizării în comun a acțiunilor de interes local cuprinse în proiectul „Promovarea culturii muzicale sucevene la Festivalul-Concurs Internațional de Coruri din Kalamata”. „Sustenabilului ajutor financiar acordat de domnul primar Ion Lungu, împreună cu Consiliul Local Suceava, s-a alăturat în călătoria sucevenilor ajutorul sponsorilor: Burger Time, Darex Suceava, Medieval Gurmand, Delicatese Larisa, La căruța cu plăcinte, Souvlaki Yanaki, Klass Shaorma, Container Suceava, Sav-Com Suceava”, au mai spus organizatorii turneului în Grecia.\n\nCunoscută pentru performanțele deosebite obținute de-a lungul anilor, Corala de fete ,,Ciprian Porumbescu” face parte din topul celor mai bune ansambluri corale de tineret din Suceava. Mai mult, specialiștii susțin că sucevenii sunt printre cei mai buni din regiunea Moldovei.",
    "Povestea românului căruia o insulă din Grecia i-a schimbat viața. „Când m-am întors în țară, mi-am dat demisia”": "Grecia este destinația preferată de români în sezonul estival și reprezintă „acasă” pentru perioade scurte de timp pentru turiștii care se întorc acolo an de an.\n\nAceștia au ajuns să cunoască străzile, localurile și gazdele și ei sunt considerați, la rândul lor, „de-ai casei”.\n\nÎnsă sunt și români pentru care Grecia sau anumite insule înseamnă „acasă” pentru perioade mai lungi de timp.\n\nEste și cazul lui Nino Florin, un român care a renunțat la viața lui din țara noastră, după o vacanță în Insula Skiathos din Grecia. Impresionat de energia și frumusețea Eladei, și-a dat demisia și a început o nouă viață, de la zero.\n\nNino Florin este și vlogger de călătorii, după ce a renunțat la jobul pe care îl avea în România, în urmă cu șase ani, în televiziune, și pare că și-a găsit împlinirea personală și profesională.\n\nÎn prezent locuiește în Skiathos jumătate de an, cât durează sezonul estival. Decizia a luat-o după o vacanță în Grecia. Nino Florin a povestit într-un interviu pentru Ziare.com ce a simțit când a ajuns pe insula grecească și cum a decis să-și schimbe viața. Așa a devenit mult mai fericit și nu regretă nicio secundă decizia pe care a luat-o.\n\nDin România, în Grecia\n\n„În septembrie 2015 am ajuns pentru prima dată aici în Skiathos într-o vacanță. Nu știam nimic despre Skiathos în momentul acela, nici unde e, nici cum arată, nimic. Am ajuns în Amfilio, undeva după Volos, de acolo am luat vaporul, am ajuns în Skiathos, în portul vechi și în momentul în care am coborât de pe vapor, după vreo 20 și ceva de ore nedormite, un drum cu ferryboat-ul și cu vaporul, în momentul în care am pus piciorul în portul vechi m-am încărcat instant cu energie, nu mai eram obosit și am simțit o energie foarte faină, ca și cum în altă viață am trăit aici.\n\nAds\n\nDupă care a urmat o săptămână în care am bântuit insula în lung și în lat, am descoperit plaja, locuri faine, o mulțime de lucruri. Eram la hotel doar noaptea când dormeam. Atunci nu am făcut decât o excursie în Insula Tsugria, pe cont propriu, și aici m-am simțit foarte bine. În momentul în care m-am întors în România am decis să-mi dau demisia și să mă apuc să călătoresc. Am simțit nevoia să călătoresc. De atunci tot călătoresc.\n\nAm venit și anul următor tot ca turist, doar că am stat aproape o lună. M-am împrietenit cu reprezentantul unei agenții din România, aici în Skiathos, Ovidiu, și în urmă cu câțiva ani mă sună și mă întreabă dacă nu vreau să merg în locul lui în Skiathos că el nu mai merge. Acela a fost momentul în care am zis da. A doua zi eram cu bagajele făcute și plecam către Skiathos. Și de atunci sunt aici în Skiathos”, a declarat Nino Florin, vlogger de călătorie, pentru Ziare.com.\n\nAds\n\nAșa a ajuns Nino, așa cum este cunoscut de prieteni, să-și lase jobul din televiziune și radio din România și să se mute în Grecia. Peisajul Insulei Skiathos l-a fermecat. Verdele munților, combinat cu turcoazul mării și liniștea naturii l-au impresionat.\n\n„Nu mi-a fost greu să-mi schimb viața. Chiar mi-a fost foarte ușor si mă bucur că am făcut lucrul acesta. Dacă nu făceam acel pas, rămâneam acolo, 20 de ore din 24 munceam și nu înțelegeam nimic din viața mea. Simt că trăiesc cu adevărat de când am făcut pasul acesta și de când m-am mutat aici.\n\nE paradis aici. Insula e mică, are 48,7 de kilometri pătrați, dar are 69 de plaje. Are mare, are munte, te muți de la o plajă la alta, se schimbă peisajul, se schimbă tot, are o energie aparte. E ceva unic. Din cele aproape 59 de țări pe care le-am vizitat, Grecia e pe locul întâi și nu am găsit încă un loc care să detroneze Skiathos”, spune vloggerul.\n\nAds\n\nDorința de a călători\n\nNino Florin a început, între timp, să facă și vlogguri de travel, pentru a-i inspira și pe alții, dar colaborează și cu o agenție de turism și le oferă asistență turistică și recomandări românilor care ajung în Skiathos.\n\n„Aici asigur asistență turistică pentru turiștii români, dar și cei care mă contactează și au nevoie de informații sau vor să descopere insula așa cum am descoperit-o eu”, spune Nino.\n\nTot Insula Skiathos i-a deschis și „apetitul” pentru călătorii. De când a descoperit insula a tot început să călătorească, iar în extrasezon, când nu e în Skiathos, vizitează alte țări.\n\nDin țară în țară\n\n„Am început să călătoresc din 2015. Din 2016 stau cât pot de mult. Stau din mai până în octombrie aici. Viața în Grecia, din punctul meu de vedere, aici în Skiathos, e mai ieftină ca în București. Fac cumpărăturile de la supermarket, culmea, cumpăr cam aceleași produse pe care le cumpăram și în București de la supermarket și aici sunt mai ieftine și mai bune. Mult mai bune, mult mai calitative. Deci mie mi se pare viața mai ieftină aici, chiar dacă aici în insulă prețurile sunt mai mari decât pe continent pentru că toate produsele ajung cu ferryboat-ul. Și combustibilul și mâncarea și absolut tot ceea ce e pe insulă e adus cu ferryboat-ul. Când te duci pe continent prețurile sunt mult mai mici.\n\nAds\n\nÎn extra sezon călătoresc destul de mult. Anul trecut, din octombrie, de când am plecat din Skiathos și până m-am întors nu cred că am stat o lună în București, am fost plecat continuu. De foarte multe ori în Egipt, Iordania, Abu Dhabi, Quatar, Oman, Grecia, Italia, Spania, Dominicană, Zanzibar, Sri Lanka și lista poate continua. Călătoresc foarte mult în extrasezon.\n\nȘi acum planurile mele pentru momentul în care voi pleca din Skiathos sunt să „bântui” iarăși, să mai găsesc niște țări pe care nu le-am văzut încă și să mai văd câteva locuri din țările pe care le-am văzut”, spune Nino Florin.\n\nAds",
    "Grecia şi Serbia au defilat în grupe la EuroBasket 2022": "Echipele Serbiei şi Greciei au câştigat cu victorii pe linie grupele Campionatului European de baschet masculin - EuroBasket 2022.\n\nGrecia a dispus de Estonia cu 90-69 şi va juca în optimi contra Cehiei, însă elenii sunt îngrijoraţi din cauza uşoarei entorse suferite joi de vedeta Giannis Antetokounmpo.\n\n''The Greek Freak'' a marcat 25 de puncte în 19 minute petrecute pe parchet şi va avea nevoie de trei zile pentru a se reface după această accidentare. Fratele său Kostas, aflat în convalescenţă de la debutul competiţiei, a disputat primele sale minute (12).\n\nSerbia, condusă de Nikola Jokic, dublu MVP în NBA, a trecut joi de Polonia, cu 96-69, iar în optimi va înfrunta echipa Italiei. Jokic a reuşit, la rândul său, 19 puncte în 18 minute jucate.",
    "Un imens scandal de spionaj în Grecia pune pe jar întreaga Uniune Europeană": "Un scandal uriaș de spionaj, pornit din Grecia, amenință acum să cuprindă întreaga Uniunea Europeană. Este vorba despre temeri că un soft ilegal de spionaj, numit Predator, este accesibil oricui își permite să plătească prețul cerut pe piața neagră. După ce politicieni de opoziție și jurnaliști greci au reclamat că au fost spionați prin acest soft, acum există deja cereri în Parlamentul European ca Europol să deschidă o anchetă, de teamă că monitorizarea clandestină, accesibilă oricui are bani, a fost mult mai extinsă.\n\nScandalul a plecat în Grecia de la interceptarea convorbirilor unor persoane publice și jurnaliști incomozi. De atunci, presa elenă a făcut investigații în privința programului Predator, iar cotidianul grec „Documento” susține acum că are date conform cărora softul este vândut pe piaţa neagră - la un preţ de până la 50 de milioane de dolari - nu doar guvernelor şi agenţiilor antiterorism, ci şi persoanelor private.\n\nUn alt cotidian grec, „To Vima”, a relatat că programul ilegal ar fi fost vândut către 34 de clienţi în Grecia.\n\nAr fi vorba despre o variantă piratată a produsului care oficial era vândut doar guvernelor, la prețul de 8 milioane de dolari, sumă în care era inclusă pregătirea agenţilor care vor folosi programul, asistenţă tehnică non-stop şi monitorizarea conturilor de social media ale victimei.\n\nCa urmare, unii europarlamentari se tem acum că mercenarii din spionaj, care nu sunt ținuți de obligația serviciilor secrete de a respecta legislația europeană în domeniu, ar putea avea clienți și în alte state europene.\n\nEurodeputata olandeză Sophie in 't Veld (Grupul Renew Europe) a cerut Europol să lanseze o anchetă în urma dezvăluirilor făcute de presa elenă. „Ce opreşte Europol să îşi folosească noile puteri pentru a începe o investigaţie? Există un interes comun european: securitatea Uniunii Europene, a instituţiilor sale şi a cetăţenilor săi”, a scris Sophie in 't Veld pe Twitter.\n\nPersonajele scandalului din Grecia\n\nNikos Androulakis este europarlamentarul elen de opoziție (socialist) care a reclamat o dublă încercare de monitorizare a telefoanelor sale - o dată de către serviciul secret elen și a doua oară prin intermediul Predator, încercare ce ar fi fost, însă, evitată.\n\nLa începutul lunii august, la câteva zile de la izbucnirea scandalului de spionaj, șeful serviciului național de informații (EYP), Panagiotis Kontoleon, a demisionat.\n\nGuvernul grec a negat, public, achiziționarea softului Predator, produs de un mic startup din Macedonia de Nord, numit Cytrox. Dar dezvăluirile jurnaliștilor eleni care indică o utilizare la negru a softului de interceptare alimentează criticile la adresa guvernului elen.\n\nPremierul Kyriakos Mitsotakis a recunoscut interceptarea oponentului său, care însă ar fi încetat în momentul în care acesta a devenit lider al opoziției socialiste. Scandalul îi erodează însă popularitatea lui Mitsotakis, iar presa internațională scrie că deși și-a asumat să lupte împotriva corupției, nu a făcut altceva decât să îi încurajeze dezvoltarea.\n\nFenomenul spionajului accesibil oricui și-l permite pare a fi răspândit în special în state totalitare ori cu democrații tinere, neconsolidate. O investigație canadiană a scos la iveală că Grecia este printre posibilii clienți ai Cytrox, alături de state precum Armenia, Egipt, Indonezia, Madagascar, Oman, Arabia Saudită ori Serbia.",
    "Grecia | Peste 50.000 de cazuri noi de COVID, în ultima săptămână": "Autoritățile sanitare din Grecia au anunțat, marți, că în ultima săptămână s-au înregistrat 50.579 de cazuri noi de Covid-19 și 202 decese legate de virus, în timp ce 117 pacienți intubați sunt tratați în unitățile de Terapie Intensivă, scrie ekathimerini.com.\n\nNoile cazuri, care au scăzut cu 10% față de săptămâna anterioară, au fost identificate dintr-un total de 559.335 de teste, ceea ce reprezintă o rată de pozitivitate de 9,04%.\n\nNumărul total de cazuri confirmate de Covid-19 în Grecia de la începutul pandemiei a crescut la 4.762.827, cu un total de 32.552 de decese cauzate de virus.",
    "Munți de gunoaie pe o plajă foarte cunoscută din Grecia: \"Ambalajele sunt de la produse românești\"": "Plaja Livadi este cunoscută de toți românii care merg în Thassos FOTO Google Maps\n\nNumărul românilor care au ales anul acesta să petreacă vacanța în Grecia a crescut. Unii au mers pentru prima dată în aceasta țară, în timp ce alții au schimbat locul, dar au păstrat obiceiurile proaste din România.\n\nDe-a lungul verii au circulat nenumărate postări pe grupurile dedicate vacanțelor în Grecia în care românii s-au plâns unii de alții.\n\nPrintre temele frecvente au fost muzica care bubuie din boxe portabile pe plajă, mâncarea și băutura aduse de acasă, în ciuda interdicțiilor ferme, dar și gunoaiele lăsate la malul mării.\n\nO româncă a postat mai multe imagini vineri, 2 septembrie, în care apar grămezi de gunoaie pe o plajă foarte cunoscută din Thassos.\n\nTurista a precizat în textul care însoțește pozele că ambalajele sunt de la produse românești.\n\nPoza postată de tânara turistă din România FOTO Facebook/ Alexandra Iacob\n\n\"Cam așa arăta astăzi plaja Livadi. Ambalajele sunt produse românești. Păcat de plaja asta atât de frumoasă, nesimțirea este foarte mare\", a scris turista pe Forum Grecia.\n\nAds\n\nLa începutul lunii august, un turist a relatat pe Facebook cum i-au stricat niște conaționali o zi la plajă:\n\n\"Relaxare pe plajă sub umbreluță, o carte, un rebus, un Mythos, muzică în surdină de la băruletul de pe plajă. Deodată, pornește o mini boxă portabilă, care acoperă toate zgomotele din jur.\n\nDupă mai multe rugăminți, nu se dă volumul mai mic, dar proprietarul pleacă în apă cu familia și cu boxa pusă pe un colac, la fel de tare ca zgomot. Mare ți-e grădina, Doamne! Concurs cu premii: Ce nație sunt respectivii?\", a scris un român pe pagina Forum Halkidiki, de pe Facebook.",
    "„Caravana Luminii” se îndreaptă spre Europa. Unde au ajuns cei 100.000 de migranți cu care Turcia amenință Grecia și, mai nou, Bulgaria": "Un grup de traficanți turci se află în spatele „Caravanei Luminii”, noul val de refugiați, grupul este activ din 2015 și ar avea legături puternice cu Ankara\n\nAutoritățile din Grecia sunt pe urmele persoanelor care organizează așa-numita „Caravană a Luminii”, care a provocat o nouă alarmă în cadrul autorităților poliției de frontieră din Evros, deoarece amenință Republica Elenă cu o repetare a evenimentelor din martie 2020.\n\n„Frații Krupp” și legăturile cu Ankara\n\nAcest lucru se afirmă într-un reportaj al Real News de duminică, în care se mai precizează că este vorba de un grup de opt traficanți turci care au fost activi cel puțin din perioada anului 2015, când aproximativ 1 milion de refugiați și migranți au trecut granițele terestre și maritime ale Greciei. Potrivit informațiilor, acest grup de traficanți joacă un rol principal în gestionarea fluxurilor de migrație către Grecia în ultimii ani.\n\nMenținând legături puternice cu autoritățile turcești, se spune că oamenii din spatele „Caravanei Luminii” ajută la eliberarea fluxurilor migratorii atunci când aceasta servește politicii Ankarei, dar și la oprirea lor de fiecare dată când guvernul turc vrea să arate că cooperează cu țările din Vest.\n\nDe fapt, informațiile indică faptul că liderii acestui cerc au propriul nume. Cei opt membri ai grupului de traficanți se autointitulează „Frații Krupp”, un nume care face referire la o familie de afaceriști istorică și binecunoscută din Germania.\n\nAmprentele digitale\n\nAutoritățile au monitorizat amprentelor digitale lăsate de cei opt traficanți turci și de asociații lor. Investigând multiplele grupuri care au fost create în ultimele două săptămâni, în special pe aplicația Telegram, sub numele „Caravana Luminii”, serviciile competente din Grecia consideră că implicarea „Fraților Krupp” este certă.\n\nAșa cum au făcut și în alte cazuri în trecut, la fel și acum, aceștia postează anunțuri cărora le atribuie caracteristici ideologice mișcărilor migratorii. Bineînțeles, de fiecare dată când postează apar cu o identitate diferită.\n\nÎn cazul noii încercări de deplasare în masă spre granița greco-turcă, aceștia se prezintă drept rebeli sirieni. Se estimează că în următoarele zile în Evros vor începe să se vadă primele semne puternice ale noii tentative a traficanților turci.\n\nDe la jumătatea lunii august și până astăzi, autoritățile grecești au blocat intrarea a mii de imigranți în țară. Dar informațiile venite de pe Telegram le solicită o și mai mare vigilență. Autoritățile din Grecia își exprimă convingerea că imigranții nu vor putea traversa Evrosul. Cu toate acestea, de data aceasta, presiunea migratorie ar putea fi crescută pentru o perioadă foarte lungă de timp, chiar până în primăvara anului viitor.",
    "Nuntă subacvatică lângă o insulă din Grecia. Mirii și domnișoarele de onoare au făcut lecții de scufundare timp de 4 zile VIDEO": "O ceremonia de nuntă subacvatică a avut loc pentru prima dată la Alonissos, în Grecia, luni, 29 august.\n\nPetros și Myrto au făcut schimb de jurăminte de iubire eternă și loialitate într-un mediu cu adevărat unic și original: sub apă, pe fundul mării în largul insulei Alonissos.\n\nPrima nuntă subacvatică a avut loc în insula Sporade, luni, 29 august, la inițiativa municipalității.\n\nLa ceremonie au fost prezenți alături de cuplu și primarul din Alonissos, Petros Vafinis, domnișoarele de onoare, instructori de scufundări și un cameraman subacvatic. Decorul festiv în formă de inimă nu putea lipsi.\n\nMireasa a purtat o rochie albă, în timp ce mirele a fost îmbrăcat doar pe jumătate în ținută de gală. Ceilalți au purtat costumele specifice scufundărilor.\n\nDupă ce și-au făcut jurămintele, Petros și Myrto și-au scos măștile pentru primul lor sărut ca proaspăt căsătoriți.\n\nUn operator cu o cameră subacvatică a filmat întreaga ceremonie, care a fost transmisă în direct pe un ecran mare amplasat pe plajă pentru invitații la nuntă.\n\nPetros din Edessa, nordul Greciei, și Myrto din Komotini, în nord-estul țării, precum și domnișoarele de onoare au luat lecții de scufundări timp de patru zile pe insulă înainte de ceremonie, a informat postul de stat ERT.\n\nPrimarul Vafinis a obținut cu mult timp în urmă o licență de scufundare pentru a realiza nunți sub apele turcoaz ale insulei.\n\nAds\n\nPrezenți la ceremonia submarină au fost cele două domnișoare de onoare, președintele Comisiei de Turism Maia Agallou care a preluat și organizarea nunții, precum și trei instructori de scufundări voluntari de la centrul de scufundări Triton Dive Center.\n\n„Sentimentele care te inundă sub apă în timpul nunții sunt de nedescris. În condițiile ideale de liniște pe care mediul subacvatic le oferă, timpul se oprește și acest moment aparține exclusiv cuplului”, a spus primarul după ceremonie.\n\nDe Ziua Îndrăgostiților din februarie anul trecut, municipalitatea din Alonissos a făcut un apel către cupluri pentru organizarea de nunți subacvatice.\n\n„Scopul nostru este să „deschidem” o nouă piață pentru Grecia și insulă. Alonissos se dezvoltă într-o destinație internațională de scufundări care anul acesta a fost aleasă de sute de scafandri din întreaga lume. În general, insula a înregistrat un grad de ocupare foarte mare pe tot parcursul sezonului estival care a ajuns până la 100% pentru luna august, în timp ce traficul turistic va continua până în primele zece zile ale lunii octombrie”, a subliniat primarul Vafiniș, scrie keeptalkinggreece.com.",
    "Rugămintea unui grec care i-a topit pe români: \"Caut afinată. Dacă ai, vino la Papu Beach\"": "Imagine de pe plaja indicată de grec FOTO Facebook/ Tasos Manasaridis\n\nNumărul românilor care și-au petrecut vacanța în Grecia a crescut anul acesta. Turiștii sunt cuceriți de peisaje, de culoarea si limpezimea apei, dar și de mâncarea tradițională.\n\nAproape toți românii se întorc cu bagajele pline de produse din Grecia pe care le adoră. Se pare că și grecii au descoperit delicatesele românești.\n\nEste cazul unui grec care li s-a adresat românilor într-o postare pe un grup dedicat vacanțelor pe tărâm elen.\n\n\"Bună ziua! Sunt Tasos și caut afinată. Dacă ai, vino la PÁPU Beach\", a scris acesta pe Forum Thassos.\n\n\"Cea mai amuzantă postare de vara asta\"\n\nSolicitarea grecului a fost primită cu simpatie de români și mulți i-au promis că o vor onora.\n\n\"Îți voi aduce săptămâna viitoare!\"\n\n\"O poți prepara singur.\"\n\n\"O vreau pe cea adevărată, din munți\", a răspuns autorul postării.\n\n\"Dacă am fi știut când am venit! Dacă ai ocazia, încearcă și trandafirată, e făcută din trandafiri.\"\n\n\"La anul îți aduc, promit!\"\n\n\"Pălincă nu dorești?\"\n\n\"Pălinca poate muta mașinile\", a răspuns grecul.\n\n\"Afinata și vișinata sunt mai bune decât tzipouro. Dar putem schimba impresii anul viitor\".\n\n\"O să facem mojito cu afinată, mojito cu vișinată și pălincă cu lime\", a promis grecul.\n\n\"Prietene, dacă venim la anul în Thassos, sigur îți aduc niște afinată de casă.\"\n\n\"La anul toată lumea o să-ți aducă afinată și vișinată. Pregătește-te!\"\n\n\"Papu Beach trebuie rebranduită - Afinata Beach.\"\n\n\"Cea mai amuzantă postare de vara asta\".",
    "Sondaj: 64% dintre turci nu îi consideră pe greci un 'popor inamic'": "64% dintre turci nu îi consideră pe greci un ”popor inamic”, arată un sondaj de opinie realizat de compania Metropoll în Turcia. Sondajul este publicat într-un moment de escaladare a acțiunilor provocatoare și a retoricii extreme împotriva Greciei din partea a aproape întregii conduceri politice a Turciei.\n\nLa întrebarea „Poporul grec este prieten sau dușman?” 64% dintre respondenți au răspuns „Nu”, 31,3% „Da”, în timp ce 4,7% nu au răspuns. Una dintre concluziile spectaculoase ale sondajului este că majoritatea alegătorilor partidelor turcești care și-au făcut un ”portdrapel” din retorica naționalistă și extremistă împotriva Greciei - cum ar fi Partidul Justiției și Dezvoltării (AKP), de guvernământ, și Partidul Mișcării Naționaliste (MHP), de extremă-dreapta, de asemenea de guvernământ - nu-i consideră pe greci „dușmani”, informează protothema.gr citat de Rador.\n\nConcret, printre cei care nu consideră poporul grec ca fiind unul „inamic” se numără:\n\n• 60,3% dintre alegătorii AKP, aflat la guvernare\n\n• 73,8% dintre alegătorii Partidului Popular Republican (CHP), de opoziție\n\n• 65,1% dintre alegătorii Partidului Bun al lui Meral Akșener (İyi Parti).\n\n• 68,6 dintre alegătorii Partidului Democrat al Popoarelor (HDP)\n\n• 57,8% dintre alegătorii Partidului Mișcării Naționaliste (MHP), de extremă dreaptă\n\nÎntr-o postare pe rețelele de socializare, fondatorul și directorul MetroPOLL Research, Ozer Sencar, a comentat: „Marea majoritate a poporului nostru nu simte adversitate față de poporul grec”.\n\nÎntr-o altă întrebare a aceluiași sondaj, 51,5% dintre respondenți consideră că intensificarea tensiunilor de către Turcia cu Grecia sunt o mișcare preelectorală a guvernului Erdogan. Printre cei care sunt de acord cu această opinie se numără 36%, respectiv 38% dintre alegătorii AKP și respectiv MHP, care formează coaliția de guvernământ în Turcia.",
    "Poliţia din Grecia a descoperit o plantaţie de canabis pe Muntele Olimp": "Poliţia din Grecia a descoperit o plantaţie de canabis pe Muntele Olimp\n\nPoliţia greacă a descoperit o plantaţie de canabis pe Muntele Olimp cu peste 4.000 de plante individuale şi a arestat două persoane în legătură cu acest caz.\n\nDescoperirea survine după un anunţ făcut joi de poliţie potrivit căruia o plantaţie cu 2.400 de plante a fost găsită şi distrusă pe un munte lângă Volos, un oraş-port de pe coasta de est a Greciei continentale, a informat vineri televiziunea publică elenă ERT, relatează dpa.\n\nPoliţia a anunţat că valoarea drogurilor se ridică la 20 de milioane de euro (20 de milioane de dolari), a raportat ERT.\n\nGrecia şi statul vecin, Albania, sunt considerate ţările cu cea mai mare producţie de canabis din Europa. Plantele au nevoie de cantităţi mari de apă şi ambele ţări dispun de zone izolate care pot fi irigate cu surse de apă din munţii care le înconjoară.\n\nSursa: Agerpres Etichete: , , Dată publicare: 16-09-2022 13:45\n\n",
    "Surpriza de proporții a unui român după ce s-a întors la mașină, în Grecia: ”Nu sunt hoți pe aici?”": "Mașina găsită de român cu ușa larg deschisă, după câteva ore FOTO Forum Grecia\n\nUn român care este în concediu în Grecia a avut parte de câteva momente de panică când s-a întors la mașină și a văzut ușa deschisă, primul gând fiind că a fost spartă. Totuși, surpriza abia apoi a urmat.\n\nNu lipsea nimic din mașină, cu toate că ușa ar fi stat deschisă timp de câteva ore, astfel că, cel mai probabil, el a uitat să o închidă. Acesta a povestit întâmplarea pe Forum Grecia și a întrebat dacă ”nu sunt hoți pe aici”.\n\n”Primul gând - ni s-a spart mașina. Căutăm repede ce ar fi fost de valoare - mai mult acte. Toate la locul lor!\n\nMașina era blocată deci pe cheie am apăsat - chiar sa nu fi văzut 3 oameni ca aș fi lăsat o usa deschisă, mai ales ca am plecat pe partea cu ușa?\n\nAșadar, întrebarea zilei: nu sunt hoți pe-aici sau e o zonă suficient de aglomerată încât sa fi considerat orice potențial curios ca proprietarul e pe-aproape?”, a scris românul.\n\nPostarea a adunat 50 de comentarii în care numeroase persoane și-au dat cu presupusul față de situația atipică.\n\n”Probabil nu au găsit nimic interesant, valoros… nu au ce face cu actele”\n\n”Au văzut că e Logan”\n\n”Sunt convins că nici măcar nu s-a uitat cineva în mașină. Nu peste tot sunt hoți. Keep calm and think pozitive!”\n\n”Mai știu eu pe cineva care a plecat și a lăsat portbagajul deschis”\n\n”Eu am lăsat în parcarea supermarketului din Sarti geamurile deschise... peste 6 ore când am venit de la plajă să plecam acasă...am găsit totul intact..plus ceva praf mai mult!...acum...fiecare cu norocul lui!”\n\n”Până în urmă cu aproximativ 5-10 ani, nu exista noțiunea de furt pe Thassos. Grecii lăsau întotdeauna mașinile deschise, de multe ori chiar și geamurile. Pe plaja, protofelul rămânea singur chiar și o oră, cât dura înotul. Odată cu creșterea turismului, lucrurile s-au schimbat”\n\n”Voiam să iau ușa dar ați apărut imediat ce am plecat să iau cheia de 12.\n\nData viitoare să lăsați și un set de chiei în mașină vă rog frumos, să nu mai trebuiască să o cumpărăm noi!”\n\n”Sincer, pentru un Logan nu m-aș fi dus la pușcărie”, sunt câteva dintre comantarii.\n\nAds",
    "Răspunsurile primite de o româncă interesată să meargă pe cea mai scumpă insulă din Grecia „cu un bebe de trei ani”. Ce a făcut-o să renunțe la idee": "O româncă interesată să își petreacă vacanța de anul viitor pe insula grecească Mykonos, împreună cu încă un adult și „un bebe de trei ani”, a renunțat la idee după ce i s-a spus că Mykonos „este o insulă pentru adulți”.\n\n„Anul viitor îmi doresc să merg în Mykonos. Dacă a fost cineva și îmi poate spune aproximativ cam ce cheltuieli sunt petru doi adulți plus bebe 3 ani aș fi recunoscătoare. Cred că din ianuarie vor băga ofertele la agenție”, a scris românca pe grupul de Facebook Forum Grecia.\n\nPrima care i-a răspuns turistei a fost o femeie. „Mykonos nu e o insulă pentru concediu de familie cu copil așa mic. Este o insulă pentru adulți, nu este nevoie să îți dau mai multe detalii, sper să înțelegi”, a scris una dintre membrele grupului.\n\n„Mikonos este un fel de Ibiza a Greciei. Nu ai ce să cauți cu bebe acolo. O zi la o „plajă\" poate să te coste 500 euro (pe modulul economic care include șezlong și 2-3 drink-uri)”, a scris o altă femeie, în secțiunea de comentarii.\n\n„Am înțeles. Am scos-o din plan. O sa ne gândim la altceva”, a fost răspunsul autoarei postării.\n\n„Mykonos este o destinație mai puțin potrivită pentru o familie cu copii mici. Este recunoscută pentru viața de noapte, în special. Acolo se duc să se distreze vedete, milionari și cei mai low profile, dar care nu au strângere de mână și inima la buget, fiind o insulă foarte scumpă. Și când zic scumpă, înseamnă de la minim 3-4 ori mai scumpă decât, să zicem, Creta, Chania la sky is the limit. În general cei care merg acolo nu își pun problema unui buget”, a fost un alt comentariu.\n\nAds\n\nStațiunea grecească Mykonos, aflată în arhipelagul insulelor Ciclade, la Marea Egee, este recunoscută la nivel internațional drept destinația de vacanță a miliardarilor lumii, prețurile pentru o noapte de cazare fiind pe măsura renumelui.\n\nDacă vrei să-ți faci vacanța în același loc cu Leo DiCaprio, Ariana Grande, Usain Bolt sau cu CEO-ului Tesla și SpaceX, Elon Musk sau de vedetele autohtone este cazul să te aștepți la prețuri care pornesc de la 1500 de lei pe noapte doar cazarea, pentru o cameră, în plin sezon estival. Pentru pretențioșii care își permit extravaganțe, există varianta iahturilor care se pot închiria cu 20.000 de lei pe noapte.\n\nÎntr-o simulare făcută pe booking de reporterii ziare.com, pentru o vacanță de o săptămână în Mykonos, pentru două persoane, într-o vilă de patru stele, doar cu mic dejun inclus, prețul depășește lejer 5.000 de euro.\n\nAds",
    "Conducta de gaz Bulgaria – Grecia va fi gata în termen de o săptămână. Gazoductul, important și pentru România": "Conducta de gaz Bulgaria – Grecia va fi gata în termen de o săptămână. Gazoductul, important și pentru România\n\nÎntre 10 și 15 septembrie, construcția conexiunii de gaze dintre Grecia și Bulgaria este de așteptat să fie în sfârșit finalizată, a promis compania de construcții AVAX, în fața ministrului dezvoltării regionale de la Sofia, Ivan Șișkov, transmite publicația 24Chasa, preluată de Rador.\n\nEl a efectuat o nouă inspecție la interconector și a emis un ordin de repartizare a etapelor de finalizare a proiectului.\n\nAsfaltarea drumului și protecția împotriva incendiilor la stația de comprimare de lângă Stara Zagora ar urma să fie gata până la sfârșitul săptămânii. Asta ar face posibil ca actul 15 pentru gazoduct să fie emis săptămâna viitoare, iar pentru actul 16 mai trebuie depuse documente.\n\nPână săptămâna viitoare, va fi pregătită integral documentația și prima parte a proiectului, pentru a se asigura gaz pentru țară, a declarat ministrul Șișkov. El a explicat că racordul de gaze depinde de constructor, iar toți miniștrii care au făcut parte din punerea în exploatare a acestuia au lucrat intens. Șișkov a asigurat că este în contact permanent cu constructorii, proiectanții și supraveghetorii. Documentele sunt urmărite zilnic și se primesc fotografii, pentru a finaliza interconectorul cât mai curând posibil.\n\nSe așteaptă ca prefecții de Stara Zagora, Haskovo și Kârdjali să ofere poziții pozitive din partea tuturor primarilor municipalităților prin care trece conducta din Grecia – documentele sunt necesare pentru punerea în funcțiune a gazoductului. Și ICGB, firma care coordonează construcția interconexiunii, a asigurat că totul este în regulă, pentru ca Bulgaria să poată începe să primească gaz azer prin această conexiune de la 1 octombrie.\n\nÎntre timp, ministrul interimar al economiei, Nikola Stoianov, a discutat cu colegul său din Azerbaidjan, Mikayil Jabbarov, posibilitatea ca Bulgaria să dea energie electrică la schimb pentru a primi gaz. Bulgaria este unul dintre marii producători de energie electrică din regiune, în timp ce majoritatea centralelor electrice din Azerbaidjan funcționează în întregime pe gaz. În cazul în care Bulgaria poate garanta cantități suficiente de energie electrică, Azerbaidjan s-ar putea angaja să redirecționeze volumul de gaz eliberat către Bulgaria.\n\nÎn timpul vizitei sale, Stoianov s-a întâlnit și cu ministrul energiei, Parviz Shahbazov, și a vorbit de interesul Bulgariei de a crește livrările chiar și după finalizarea Coridorului de Sud de Gaze. „Suntem conștienți că aprovizionarea suplimentară prin intermediul acestuia va fi posibilă cel mai devreme în 2025, dar țara noastră trebuie să pună acum bazele unei diversificări reale”, a subliniat Stoianov. Shahbazov s-a angajat că Bulgaria va fi printre partenerii prioritari.\n\nVor fi studiate și posibilitățile de reluare a liniei aeriene directe între Baku și Sofia. Aprofundarea parteneriatului și schimbul de experiență în acest domeniu a fost discutat cu ministrul azer al apărării, Madat Guliyev. Principalul subiect de discuție a fost sectorul de apărare, blocat al Bulgariei până la începutul lunii august. Guliyev a subliniat că au fost primite zeci de plângeri de la companiile lor care achiziționează componente sau materiale din Bulgaria și ale căror activități au fost foarte îngreunate din cauza acțiunilor ministrului anterior. (Traducerea: Mirela Petrescu)\n\nCitește și..."
}