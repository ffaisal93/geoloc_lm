{
    "Slovacia anunță că nu va da vize tuturor rușilor doar ca să-i ajute să scape de încorporare": "Slovacia nu va acorda vize tuturor ruşilor care încearcă să scape de încorporare, după ce preşedintele Vladimir Putin a ordonat mobilizarea parţială a rezerviştilor din Rusia, transmite dpa.\n\nAutorităţile de la Bratislava \"analizează individual fiecare caz\", a răspuns duminică purtătorul de cuvânt al ministerului slovac de externe, Juraj Tomaga, la o întrebare a agenţiei de presă citate.\n\nÎn principiu, Slovacia acordă vize din motive umanitare, însă nu există o regulă clară pentru cei care obiectează din motive de conştiinţă la ordinele de mobilizare, astfel încât să se poată determina dacă acesta este un motiv suficient, scrie Agerpres.\n\nPotrivit lui Tomaga, unii cetăţeni ruşi consideră că Slovacia întârzie intenţionat eliberarea vizelor - atât a celor din motive umanitare, cât şi a altora, cum ar fi cele de studii - deoarece Rusia a redus personalul reprezentanţelor diplomatice slovace din Moscova şi Sankt Petersburg, conform unei \"decizii nefondate\".\n\nPurtătorul de cuvânt se referea, probabil, la un diferend diplomatic între ţara sa şi Rusia. La începutul lui martie, Slovacia a expulzat 35 de membri ai ambasadei ruse la Bratislava, suspectaţi de spionaj, iar Moscova a reacţionat pe bază de reciprocitate.\n\nPoziţia Slovaciei privind vizele este similară cu a republicilor baltice, a Cehiei şi a Poloniei.\n\nEditor : V.M.",
    "România 1-1 după prima zi, în Grupa Mondială I din Cupa Davis": "Nicholas David Ionel a fost învins, sâmbătă, cu scorul de 6-1, 6-1, de Alex Molcan, în al patrulea meci al întâlnirii de Cupa Davis dintre România şi Slovacia.\n\nCa urmare a acestui rezultat, scorul general a devenit 3-1 pentru Slovacia, astfel că România a pierdut confruntarea din primul tur al Grupei I mondiale.\n\nRomânia a suferit două înfrângeri azi, în condițiile în care Marius Copil și Victor Vlad Cornea au pierdut meciul de dublu.\n\nRomânia, eșec cu Slovacia în Cupa Davis\n\nNicholas David Ionel a rezistat pe teren puțin peste o oră, astfel că România a suferit al treilea eșec în confruntarea cu Slovacia.\n\nDupă succesul fără emoții pe care l-a obținut împotriva noastră, Slovacia va juca în calificările 2023 pentru turneul final al Cupei Davis.\n\nDe cealaltă parte, România, învinsă de Slovacia cu scorul de 1-3, va evolua în play-off-ul Grupei Mondiale 1.\n\nUPDATE: Perechea Marius Copil/Victor Vlad Cornea a pierdut împotriva slovacilor. Klein şi Zelezay s-au impus cu scorul de 7-6 (4), 6-2, într-o oră şi 26 de minute.\n\nAstfel, Slovacia conduce la general România cu scorul de 2-1.\n\nUPDATE 15:00 De la această oră, Marius Copil și Victor Vlad Cornea înfruntă perechea Lukas Klein/Igor Zelenay.\n\nSlovacia și România se află la egalitate după prima zi, 1-1 în turul inaugural al Grupei Mondiale I din Cupa Davis, Live Video Online pe www.prosport.ro. Nicholas Ionel (283 ATP) a adus primul punct al întâlnirii pentru „tricolori”, după 6-7(4), 7-5, 6-4 cu Norbert Gombos (99 ATP), iar Marius Copil (347 ATP) a fost învins de Alex Molcan (45 ATP) cu 7-5, 6-1.\n\nSlovacia a egalat România în Cupa Davis, scorul fiind 1-1 după prima zi! Alex Molcan a fost prea puternic pentru Marius Copil, iar arădeanul s-a recunoscut învins cu 7-5, 6-1. „Tricolorii” păstrează însă șanse să acceadă în calificările turneului final, datorită tânărului Nicholas Ionel, învingător la debutul în competiția inter-țări.\n\nZiua a doua a întâlnirii dintre România și Slovacia va începe cu partida de dublu, în care vor Marius Copil și Victor Vlad Cornea îi vor avea în față pe Lukas Klein și Igor Zelenay. Apoi sunt programate celelalte două meciuri de simplu: Alex Molcan – Nicholas David Ionel, respectiv Norbert Gombos – Marius Copil.\n\nUPDATE 23:05 Marius Copil a clacat în momentul în care a servit pentru tie-break, iar Alex Molcan și-a adjudecat primul break al partidei și inclusiv setul: 5-7!\n\nUPDATE 22:00 A început al doilea duel din cadrul întâlnirii Slovacia – România din Cupa Davis! Alex Molcan servește primul contra lui Marius Copil!\n\nUPDATE 21:35 Victorieee! Primul punct al întâlnirii de la Bratislava este câștigat de România, datorită lui Nicholas Ionel! Tânărul în vârstă de 19 ani a revenit fantastic în fața unui adversar mult mai experimentat, din Top 100 ATP, scor 6-7(4), 7-5, 6-4 cu Norbert Gombos! Ionel s-a apărat excelent, adjudecându-și o victorie uriașă care ne îndreptățește să sperăm la calificare. În NTC Arena din Bratislava urmează al doilea duel al zilei, Alex Molcan – Marius Copil, în direct la Digisport 4 și în timp real pe www.prosport.ro.\n\nUPDATE 20:45 Seeet România! Nicholas Ionel egalează, scor 6-7(4), 7-5! Românul preia inițiativa în meciul cu Norbert Gombos și trimite duelul în decisiv!\n\nUPDATE 19:30 Nicholas Ionel pierde la mare luptă primul set, 7-6(4) pentru Norbert Gombos! Sportivul nostru a irosit trei mingi de set la 5-4, fiind pedepsit apoi de mult mai experimentatul său adversar!\n\nUPDATE 18:20 A început primul meci din cadrul întâlnirii România – Slovacia! „Tricolorul” Nicholas Ionel servește în game-ul inaugural, contra lui Norbert Gombos!\n\nVineri și sâmbătă, la Bratislava, au loc meciurile din cadrul întâlnirii de Cupa Davis dintre echipele naționale ale României și Slovaciei, în primul tur din cadrul Grupei I mondiale! Partidele se desfășoară pe zgură (indoor), în NTC Arena din localitate.\n\nÎn prima zi, vor avea loc două partide de simplu, în care se vor afla față în față Norbert Gombos cu Nicholas David Ionel, respectiv Alex Molcan cu Marius Copil.\n\nSlovacia – România, în Grupa Mondială I din Cupa Davis, Live Video Online! Norbert Gombos și Nicholas Ionel deschid balul la Bratislava\n\nCăpitanul nejucător al României, Gabriel Trifu, îi trimite în teren pe Nicholas Ionel și Marius Copil în prima zi, ambii „tricolorii” având misiuni dificile cu Norbert Gombos, respectiv Alex Molcan!\n\nZiua a doua a întâlnirii dintre România și Slovacia va începe cu partida de dublu, în care vor Marius Copil și Victor Vlad Cornea îi vor avea în față pe Lukas Klein/Igor Zelenay. Apoi sunt programate celelalte două meciuri de simplu: Alex Molcan – Nicholas David Ionel, respectiv Norbert Gombos – Marius Copil.\n\nCine sunt „tricolorii” convocați pentru meciul cu Slovacia din Cupa Davis\n\nÎn vederea acestei confruntări, delegația României se află, de la începutul acestei săptămâni, la Bratislava, antrenorul federal Andrei Mlendea și căpitanul nejucător Gabriel Trifu având la dispoziție următorii jucători: David Nicholas Ionel (283 ATP la simplu, 614 ATP la dublu), Marius Copil (347 ATP la simplu, 592 ATP la dublu), Cezar Crețu (392 ATP la simplu, 407 ATP la dublu), Gabriel Adrian Boitan (613 ATP la simplu, 1263 ATP la dublu) și Victor Vlad Cornea (1025 ATP la simplu, 125 ATP la dublu).\n\nDelegația este completată de Lucian Nicolescu și Dan Cristea – ambii în calitate de preparator fizic și Dragoș Rusu – fizioterapeut. Vineri, meciurile încep la ora 18.00, ora României, iar jocurile de sâmbătă sunt programate să înceapă la ora 15.00, ora României. Partida Slovacia – România va fi transmisă în direct de Digi Sport.\n\nTrimite pe: Facebook WhatsApp WhatsApp Twitter\n\nAlexandru Tăcină / Autor / Autor A făcut primii pași în redacția ProSport în anul 2013, iar „universul\" presei l-a fascinat din prima! Culege știri de ultimă oră, realizează live bloguri, analize, interviuri cu sportivi de top, în special din lumea tenisului, căutând părțile nevăzute ale sportului alb. După cinci ... citește mai mult Andrei Preotu / Autor / Autor Aventura lui Andrei Preotu a început încă din 1996, atunci când a fost invitatul lui Ovidiu Ioanițoaia la „Procesul Europenelor”. În 2006 a ajuns la Fanatik, primul loc de muncă. Apoi, a semnat cu NewsIn. După aventura de la OnlineSport, a urmat o perioadă de aproape zece ani în care ... citește mai mult",
    "Liga Națiunilor, etapa 6. Anglia - Germania și Ungaria - Italia, Live Video, 21:45, Digi Sport 1 și 2. Programul zilei": "Cupa României : Steaua - Chindia , marți, 18:45, Digi Sport 1\n\nLiga Națiunilor: Portugalia - Spania, marți, 21:45, Digi Sport 1\n\nAnglia - Germania 3-3, Ungaria - Italia 0-2, Muntenegru - Finlanda 0-2, Macedonia de Nord - Bulgaria 0-1. Toate golurile\n\nÎn celălalt meci din grupa României, Muntenegru - Finlanda s-a terminat 0-2, rezultat care ne-a trimis pe noi în Liga C. Italia n-a avut probleme cu revelația Ungaria, pe care a bătut-o cu 2-0 în deplasare, iar Georgia și Bulgaria s-au impus și ele pe teren străin, cu Gibraltar, respectiv Macedonia de Nord.\n\nLIVE VIDEO Liga Națiunilor, etapa 6:\n\nLiga A\n\nAnglia - Germania 3-3\n\nMin. 87: Gol Germania. Șutul lui Sane e respins în față de portar, iar Havertz e atent și înscrie.\n\nMin. 83: Gol Anglia. Kane înscrie din penalty.\n\nMin. 75: Gol Anglia. Mount șutează surprinzător, din marginea careului și egalează.\n\nMin. 72: Gol Anglia. Shaw înscrie după o centrare de pe dreapta.\n\nMin. 67: Gol Germania. După o combinație frumoasă, ca urmare a unui contraatac, Havertz înscrie.\n\nMin. 52: Gol Germania. Gundogan deschide scorul din penalty.\n\nUngaria - Italia 0-2\n\nMin. 52: Gol Italia. Dimarco înscrie din pasa lui Cristante.\n\nMin. 27: Gol Italia. După o pasă greșită, Raspadori profită și deschide scorul.\n\nLiga B\n\nMuntenegru - Finlanda 0-2\n\nMin. 53: Gol Finlanda. Kallman înscrie cu capul, din apropierea porții.\n\nMin. 47: Gol Finlanda. Antman deschide scorul cu un șut plasat, cu efect, la colțul lung.\n\nMin. 17: Tomasevic (Muntenegru) primește al doilea cartonaș galben și este eliminat.\n\nMin. 86: Gol România! Pușcaș marchează cu un șut de la marginea careului.\n\nMin. 79: Gol România! După o combinație frumoasă cu Bancu, Rațiu reface diferența de scor cu un șut din careu.\n\nMin. 77: Gol Bosnia! Dzeko reduce diferența, din centrarea lui Dedic.\n\nMin. 74: Gol România. Pușcaș înscrie.\n\nMin. 38: Gol România! Din pasa lui Bancu, Man înscrie cu un șut cu stângul, din interiorul careului, însă centralul anulează pe moment reușita. După analiza VAR, golul e validat.\n\nLiga C\n\nGibraltar - Georgia 1-2\n\nMin. 75: Gol Gibraltar. Annesley înscrie, iar reușita e validată după consultarea VAR-ului.\n\nMin. 49: Gol Georgia. Tsitaishvili înscrie, după o acțiune personală.\n\nMin. 19: Gol Georgia. Kvaratskhelia înscrie din penalty.\n\nMacedonia de Nord - Bulgaria 0-1\n\nMin. 50: Gol Bulgaria. Despodov deschide scorul, după un contraatac.\n\nLiga D\n\nSan Marino - Estonia 0-3\n\nMin. 78: Gol Estonia. Sappinen pleacă la limita offside-ului, trece de portar și înscrie.\n\nMin. 56: Gol Estonia. Teniste înscrie cu capul, după o centrare de pe stânga.\n\nMin. 38: Gol Estonia. După o combinație cu pase din prima, Anier deschide scorul.\n\nLiga Națiunilor, etapa 6. Rezultatele partidelor de duminică\n\nCroația n-a avut nicio problemă pe terenul Austriei, unde a bătut cu 3-1. Un alt derby s-a jucat între Olanda și Belgia și a fost câștigat de gazde cu 1-0. Atât Croația, cât și Olanda s-au calificat în semifinale, iar Austria a retrogradat în Liga B.\n\nPolonia s-a impus la limită pe terenul Țării Galilor, iar Turcia a făcut două surprize negative la rând. După un 3-3 cu Luxemburg, turcii au pierdut rușinos cu Feroe, scor 0-2.\n\nPartidele din Liga Națiunilor, ediția 2022/2023, pot fi urmărite în format LIVE VIDEO fie pe canalele Digi Sport, fie EXCLUSIV pe digisport.ro, sau în aplicația Digi Sport (disponibilă pe Google Play și App Store), de către abonații RCS & RDS.\n\nLIVE VIDEO Liga Națiunilor, etapa 6, meciurile de duminică: Danemarca - Franța 2-0, Olanda - Belgia 1-0, Țara Galilor - Polonia 0-1, Austria - Croația 1-3\n\nLiga A\n\nDanemarca - Franța 2-0\n\nMin. 67: Ocazie mare Franța. Griezmann îl lansează pe Mbappe, cu o pasă filtrată, acesta rămâne singur cu portarul Schmeichel, care respinge cu piciorul.\n\nMin. 39: Gol Danemarca. După un corner, Delaney îi așează migea lui Skov Olsen, iar acesta înscrie cu un șut de la 16 metri.\n\nMin. 34: Gol Danemarca. Damsgaard centrează pentru Dolberg, care deschide scorul.\n\nOlanda - Belgia 1-0\n\nMin. 90+5: Bară Belgia. Foarfeca lui Lukebakio nimerește transversala, la ultima fază a meciului.\n\nMin. 73: Gol Olanda. Van Dijk înscrie cu capul, după o centrare din corner.\n\nMin. 32: Ocazie uriașă Belgia, irosită de Witsel.\n\nȚara Galilor - Polonia 0-1\n\nMin. 58: Gol Polonia. Lewandowski pasează din prima la Swiderski, care deschide scorul.\n\nMin. 32: Dublă ocazie Țara Galilor. Daniel James nu reușește să-l învingă pe portar din două șuturi în aceeași fază.\n\nAustria - Croația 1-3\n\nMin. 72: Gol Croația. Lovren înscrie cu capul, după ce primește o centrare în careu.\n\nMin. 69: Gol Croația. Livaja înscrie din apropierea porții, după o centrare cu boltă a lui Perisic.\n\nMin. 9: Gol Austria. Baumgartner înscrie, după ce deviază cu capul o centrare.\n\nMin. 6: Gol Croația. Modric intră în careu, primește o pasă perfectă și înscrie.\n\nFoto: Flashscore\n\nLiga C\n\nSlovacia - Belarus 1-1\n\nMin. 65: Gol Slovacia. Zrelak înscrie cu un voleu spectaculos, după ce a primit o centrare perfectă.\n\nMin. 45: Gol Belarus. După o centrare din corner și o minge deviată, Bakhar înscrie.\n\nMin. 33: Gol anulat Slovacia, pentru un henț. Arbitrul a consultat VAR-ul.\n\nAzerbaijan - Kazakhstan 3-0\n\nMin. 90+1: Gol Azerbaijan. Nuriev driblează scurt în careu și înscrie.\n\nMin. 74: Gol Azerbaijan. Ozobic profită de o indecizie a defensivei și înscie.\n\nMin. 66: Gol Azerbaijan (autogol). O minge șutată din apropiere sare în Marochkin care înscrie în propria poartă.\n\nMin. 35. Eliminare Alip (Kazahstan), pentru două cartonașe galbene.\n\nInsulele Feroe - Turcia 2-1\n\nMin. 89: Gol Turcia. Gurler înscrie cu un șut din voleu.\n\nMin. 59: Gol Feroe. Edmundsson îscrie cu un șut lobat, din unghi.\n\nMin. 52: Gol Feroe. Davidsen deschide scorul.\n\nLuxemburg - Lituania 1-0\n\nMin. 88: Gol Luxemburg. Rodrigues marchează din centrul careului.\n\nFoto: Flashscore\n\nLiga D\n\nAndorra - Letonia 1-1\n\nMin. 88: Gol Andorra. Încă o gafă uriașă, dar de această dată făcută chiar de portarul letonilor, a dus la golul egalizator marcat de Andorra, prin Rosas.\n\nMin. 50: Gol Letonia. După o gafă mare a apărării adverse, Gutkovskis deschide scorul.\n\nMoldova - Liechtenstein 2-0\n\nMin. 90+34: Gol Moldova. Stînă reușește dubla în două minute, cu o execuție din afara careului.\n\nMin. 90+2: Gol Moldova. Stînă înscrie cu un lob superb, din unghi.\n\nMin. 82: Gol anulat Moldova. Vadim Rață înscrie, după o centrare de pe stânga,dar reușita e anulată pentru un offside.\n\nFoto: Flashscore\n\nEtichete: franta , olanda , danemarca , belgia , liga natiunilor etapa 6\n\nUrmărește știrile digisport.ro și pe Google News",
    "Slovacia urmează exemplul Poloniei: Tancurile K2 Black Panther și aeronavele FA-50 coreene ar putea fi achiziţionate în baza planul de modernizare a forțelor armate": "",
    "Microbuz furat din Slovacia, depistat la Frontieră. Ce explicații a dat șoferul": "Poliţiştii de frontieră au depistat un microbuz declarat furat din Slovacia. Șoferul a spus că autovehiculul nu îi aparține și că l-a împrumutat de la un prieten.\n\nPotrivit Poliției de Frontieră Galați, vineri, în jurul orei 02.15, în Punctul de Trecere a Frontierei, s-au prezentat pentru efectuarea formalităţilor de control necesare trecerii frontierei, doi bărbaţi, ambii cu dublă cetățenie (Bulgaria și R. Moldova), călătorind cu un microbuz, înmatriculat în Bulgaria.\n\nLa controlul de frontieră, polițiștii de frontieră au constatat prezenta unor modificări la seria de șasiu marcată pe autovehicul.\n\n„Existând suspiciuni cu privire la situația juridică a autoturismului în cauză, colegii noștri au efectuat verificări suplimentare, ocazie cu care au constatat că, certificatul de înmatriculare al autovehiculului este semnalat ca bun supus confiscării, semnalare introdusă de Bulgaria. Totodată prin intermediul computerului de bord, a fost descoperită o alta serie de șasiu, care corespunde unui alt vehicul, semnalat ca fiind furat din Slovacia. Cu privire la aspectele constatate, şoferul a declarat că autovehiculul nu îi aparține și că l-a împrumutat de la un prieten”, a transmis Poliția de Frontieră.\n\nÎn acest caz, polițiștii fac cercetări pentru săvârşirea infracţiunii de furt, iar autoturismul, în valoare de aproximativ 55.000 de lei, a fost indisponibilizat în vederea continuării cercetărilor.\n\nLa volan cu permis de conducere fals\n\nTot vineri, în jurul orei 05.00, polițiștii de frontieră a depistat un bărbat, în vârstă de 22 de ani, care a prezentat un permis de conducere egiptean precum şi un permis de conducere cu însemnele autorităţilor din Ucraina, cu datele de identificare şi fotografia sa.\n\n„Având suspiciuni cu privire la autenticitatea permisului ucrainean, polițiștii de frontieră au efectuat verificări suplimentare şi au constatat că documentul nu îndeplineşte condiţiile de formă şi fond ale unuia autentic, fiind fals”, a transmis Poliția de Frontieră.\n\nCu privire la cele constatate, tânărul a declarat că la începutul acestui an a urmat cursurile unei şcoli de conducere în Ucraina, a obţinut ulterior permisul de conducere, fiind convins că este un document autentic.",
    "Două medalii de aur la Olympic Hopes din Slovacia": "Două medalii de aur la Olympic Hopes din Slovacia\n\nCanoiștii moldoveni au cucerit două medalii de aur la Olympic Hopes din Slovacia. Mihai Culceac s-a remarcat atât la simplu, cât și la dublu, transmite IPN.\n\n\n\nLa individual, el s-a impus pe distanța 1000 de metri, iar la dublu a triumfat alături de Stanislav Banaru. Mihai Culceac are 17 ani și este originar din Bălți.\n\n\n\nLa Olympic Hopes din Slovacia au mai evoluat doi sportivi moldoveni. Valentina Sandu s-a clasat pe locul 12 la 1000 de metri, iar Cezar Amari a ocupat poziția a 9-a.",
    "Polonia şi Cehia veghează cerul Slovaciei pentru ca Bratislava să trimită avioane MiG-29 Ucrainei": "Slovacia a semnat sâmbătă un acord prin care statele membre NATO, Cehia şi Polonia, vor supraveghea cerul slovac, în timp ce Bratislava îşi retrage din uz avioanele MiG-29 de fabricaţie sovietică, pentru a putea fi trimise în Ucraina.\n\nSlovacia a declarat că este pregătită să trimită cele 11 avioane de vânătoare MiG Ucrainei, a cărei armată se bazează de mult timp pe echipamente din epoca sovietică şi care a făcut apel la mai multe provizii din partea ţărilor NATO pentru a-şi spori capacitatea de a lupta împotriva forţelor ruseşti, conform agenţiei de presă Reuters.\n\nMinistrul slovac al Apărării, Jaroslav Nad, a declarat sâmbătă reporterilor că Bratislava rămâne pregătită să trimită avioanele în Ucraina vecină, dar că nu s-a ajuns încă la un acord.\n\n„Există o voinţă politică, şi are sens, de a-i ajuta pe cei care au nevoie de ajutor”, a declarat Nad. „Posibilitatea este pe masă şi, odată ce va exista un acord, vă vom informa”.\n\nNaţiunile occidentale şi aliaţii lor au sporit ajutorul militar acordat Ucrainei cu fonduri, echipamente şi instruire în conflictul cu Rusia, care durează de peste şase luni.\n\nSlovacia, cu o populaţie de 5,4 milioane de locuitori, a donat deja un sistem de apărare aeriană S-300, elicoptere militare, obuziere autopropulsate şi rachete Grad cu lansatoare multiple de rachete. Săptămâna aceasta a declarat că va trimite 30 de vehicule de luptă de infanterie cu şenile BVP-1.\n\nNad, care a evaluat MiG-urile la aproximativ 300 de milioane de euro (299 de milioane de dolari), a declarat că Slovacia va căuta o compensaţie financiară sau materială pentru donaţiile sale pentru a sprijini modernizarea armatei sale.\n\nConform înţelegerii de sâmbătă cu vecinii Slovaciei, Cehia şi Polonia, îi vor supraveghea cerul începând din septembrie, în timp ce Slovacia aşteaptă livrarea a 14 noi avioane de luptă F-16, fabricate în SUA. Acordul privind F-16 a fost semnat în 2018, iar avioanele urmează să fie livrate în 2024.",
    "Polonia şi Republica Cehă vor proteja spaţiul aerian slovac": "Republica Cehă şi Polonia vor proteja spaţiul aerian al Slovaciei cu care se învecinează, în timp ce această ţară membră a NATO renunţă la avioanele sale MiG-29 de fabricaţie rusească, a anunţat ieri Ministerul slovac al Apărării, citat de AFP, potrivit Agerpres.\n\nUn acord asupra protejării spaţiului aerian slovac de către forţele aeriene cehe şi poloneze a fost semnat ieri de ministrul slovac al apărării, Jaroslav Nad, cu omologii săi ceh, Jana Cernochova, şi polonez, Mariusz Blaszczak.\n\n\"Acordul va intra în vigoare la 1 septembrie, când avioanele de vânătoare MiG-29 slovace vor fi imobilizate\", a declarat purtătoarea de cuvânt a Ministerului Apărării, Martina Kakascikova, într-un comunicat.\n\nÎn cursul zilei, ministerul anunţase că va scoate din serviciu MiG-urile pentru că întreţinerea lor devenise prea costisitoare şi pentru că personalul rus părăseşte progresiv Slovacia.\n\nÎn aprilie, premierul slovac Eduard Heger declarase că ţara sa ar putea trimite avioanele MiG-29 în Ucraina, dar niciun detaliu nu fusese oferit.\n\nÎn 14 august, Nad a dezminţit informaţiile potrivit cărora Slovacia ar fi remis deja aceste aparate Ucrainei, adăugând că nicio decizie finală nu fusese încă luată.\n\nRepublica Cehă şi Polonia vor proteja spaţiul aerian slovac până când avioane de vânătoare F-16 americane vor fi furnizate Slovaciei pentru a înlocui aparatele MiG-29. Achiziţionarea lor a fost încheiată în 2018 şi livrarea e prevăzută în 2024.",
    "Criză guvernamentală în Slovacia – Q Magazine": "Opțiunile premierului Eduard Heger sunt fie de a merge înainte cu un guvern minoritar, fie să accepte alegeri anticipate, dar acest lucru este puțin probabil, întrucât ar avantaja opoziția.\n\nDe la ultimatum la demisii\n\nMinistrul de externe Ivan Korcok, ministrul Justiției Maria Kolikova și ministrul Educației Branislav Gröhling, toţi din partidul liberal Libertate și Solidaritate (SaS), și-au prezentat demisiile, urmând exemplul liderului partidului – Richard Sulik, până de curând ministru al Economiei.\n\nLiderul SaS, Richard Sulik, prezentându-și demisia din funcția guvernamentală / Foto: Facebook\n\nDeocamdată, premierul Heger plănuiește să prezinte președintelui Zuzana Caputova alți candidați pentru cele patru posturi ministeriale rămase vacante.\n\nÎn luna iulie deja cabinetul slovac devenise instabil, când SaS (Sloboda a Solidarita / Libertate și Solidaritate) a lansat un ultimatum, spunând că va părăsi coaliția dacă ministrul de Finanțe Igor Matovič (fostul premier slovac, schimbat de actualul premier – Heger) nu va fi înlăturat de la conducerea ministerului.\n\nAvând însă în vedere că guvernul slovac nu este tocmai un guvern „normal”, ci unul așa-zis „anticorupție”, lucrurile sunt mai nuanțate! Astfel, Matovič are sprijinul deplin al prim-ministrului Eduard Heger, altminteri adjunctul său pe linie de partid.\n\nSulik s-a ciocnit cu Matovič pe o serie de probleme, inclusiv legate de abordarea chestiunii inflației în creștere, determinată de prețurile ridicate la energie, cum anterior au avut dezacorduri privind gestionarea crizei de coronavirus.\n\nAdevărul este însă că partidul lui Sulik se pregătește pentru alegerile din 2024, principala temere a liberalilor fiind că s-ar putea eroda la guvernare și că social-democrații ar putea reveni la putere. Temerea este cel puțin justificată!\n\nSaga lui Igor Matovič\n\nMatovič a fondat în 2010 partidul numit Oameni Obișnuiți, așa-zis de centru-dreapta, anticorupție, pentru simplul motiv că lupta cu corupția ținea prima pagină a ziarelor, exact ca în România. Unde mai pui că Matovič era patron de trust media!\n\nOamenii Obișnuiți a fost reconstituit ulterior în OĽaNO (Oameni obișnuiți și personalități independente), ca partid politic independent. A participat la guvernare în coaliție cu SaS. Opoziția lui Matovič față de poziția guvernului a dus apoi la retragerea SaS din coaliție. Ca atare, în 2011, guvernul Ivetei Radičová s-a prăbușit, ceea ce a dus la noi alegeri în 2012. De aici cel puțin o parte a vrajbei!\n\nMatovič a câștigat apoi 8,55% și 16 locuri în Parlament. A rămas în opoziție, deoarece nu era dispus să lucreze cu social-democrații din Smer (conduși de „coruptul” Robert Fico, alt fost premier slovac). Fico și apoi Peter Pellegrini au împărțit apoi conducerea țării.\n\nÎn februarie 2020, Igor Matovič a câștigat 53 de locuri în Parlamentul de 150 de membri cu 25,02% din voturi tot pe platforma populistă anticorupție. Corupția a fost o temă majoră în alegeri, ceea ce l-a ajutat pe Matovič, el fiind un vocal activist anticorupție. În martie, Matovič a anunțat că a ajuns la un acord pentru o coaliție de guvernare cu celelalte partide de centru și de dreapta, inclusiv cu SaS, deși nu au convenit asupra unui program comun de guvernare.\n\nMatovič și-a prezentat cabinetul președintelui Zuzana Čaputová (fostă șefă Soros Slovacia, care a câștigat funcția prezidențială tot pe teme anticorupție), iar pe 16 martie, Čaputová a acceptat toate numirile.\n\nZuzana Čaputová, susține lupta anticorupție în mod necondiționat / Foto: Facebook\n\nÎn martie 2021, deputatul și președintele comisiei parlamentare pentru afaceri europene Tomáš Valášek și-a anunțat demisia din coaliția guvernamentală ca reacție la achiziționarea primelor 200.000 de doze de vaccin Sputnik V, dintr-un lot de 2 milioane, pe care Matovič și ministrul de la Sănătate, Marek Krajčí le procuraseră în isteria Covid de atunci. Pentru că, nu-i așa, „rușii sunt răi”, iar suplimentar, vaccinurile veneau prin mijlocirea lui Viktor Orban, iar naționaliștii slovaci depind politic de întreținuta spaimă legată de unguri.\n\nBratislava, actuala capitală slovacă a fost odinioară capitala Ungariei (1536 – 1783), purtând numele Pozsony, dar a aparținut Ungariei din 907, de după victoria împotriva bavarezilor. Potrivit recensământului din 1910, populația era 42% germană, 41% maghiară și 15% slovacă! După primul război mondial, compoziția etnică s-a modificat (36% germană, 33% slovacă și 29% maghiară), odată cu alipirea zonei la Cehoslovacia. Din 1993, după divorțul de cehi, a devenit capitala Slovaciei. În mod evident, există o puternică mișcare naționalistă, xenofobă, astfel că, pentru îndepărtarea lui Matovič acest element a jucat un rol esențial, fiind etichetat când „omul rușilor”, când „omul ungurilor” doar pentru că a procurat vaccinuri.\n\nDupă săptămâni de negocieri din timpul crizei guvernamentale care a urmat, Matovič a demisionat din funcția de prim-ministru, pe 30 martie 2021. Nu s-au ținut alegeri. A fost făcută o rocadă, fostul ministru de finanțe Eduard Heger din OĽANO devenind prim-ministru, iar Matovič a ajuns ministru al Finanțelor. Ceea ce nu înseamnă că vindicativa clasă politică slovacă a uitat de el!\n\nDe la ce a pornit criza guvernamentală\n\nDupă ce Matovič a promovat în luna mai un pachet „pro familie” de 1,2 miliarde de euro, menit să ajute cetățenii, adversarii lui „de dreapta”, în special SaS, au susținut că măsura va agrava situația și îi va împovăra și mai mult pe cei care muncesc fără să-i ajute cu adevărat pe „asistații sociali”. Sună cunoscut? Totuși, pachetul a fost promovat în Parlament cu ajutorul opoziției de extremă dreapta și folosind o procedură scurtă, destinată situațiilor de urgență.\n\nMinistrul Igor Matovič, constată pe propria piele că anticorupția nu mai aduce voturi / Foto: Facebook\n\nAșadar, SaS a decis să rupă coaliția! Fără SaS, celelalte trei partide din coaliția de guvernare nu au majoritatea în parlament, fiind nevoiți să încheie alianțe ad-hoc pentru a-și trece proiectele!\n\nLiderul SaS, Richard Sulik și-a argumentat ultimatumul spunând că, dacă lui Matovič i se permite să rămână în guvern, alegătorii se vor întoarce oricum la „coruptul” Fico la alegerile din 2024.\n\nCoaliția de guvernare slovacă nu mai are acum majoritatea în parlamentul de 150 de membri. Partidele rămase abia dacă vor mai dispune de 70 de parlamentari.\n\nEstimări electorale\n\nPotrivit unui sondaj al agenției AKO, dacă alegerile ar fi avut loc în august, partidul de opoziție Hlas ar fi câștigat cu 19,2% din voturi. Smer ar fi ajuns pe locul al doilea cu 14,9% din voturi, urmat de SaS, care se poziționează cel mai bine dintre partidele de coaliție, cu 13,1%. Dar, evident, ambițiile lui Sulik nu vizează obținerea unei terțe poziții, în urma adversarilor social-democrați!\n\nSlovacia Progresivă, partid neparlamentar, ar fi obținut 9,9%, în timp ce OĽaNO a lui Matovič ar fi primit aproximativ 8,4%. De unde se vede destul de limpede că lumea a înțeles că „anticorupția” nu prea ține de foame!\n\nSusținerea creștin-democraților (tot partid neparlamentar) ar fi fost de 6,9 la sută, urmată de Sme Rodina cu 6,6 la sută. Ultimul partid care ar fi trecut peste pragul parlamentar de 5% ar fi fost Republica cu 5,3 la sută din voturi.",
    "Slovacia achiziţionează 76 de transportoare blindate Patria AMVXP. Implicarea industrie slovace de apărare va fi în proporţie de 40%": "",
    "Toate rezultatele serii din Liga Națiunilor": "Liga Națiunilor continuă să producă surprize majore! În jocurile disputate în seara zilei de joi, Luxemburg a fost la numai câteva minute de a obține un rezultat imens în deplasare, cu Turcia. ProSport vă prezintă toate rezultatele serii din Liga Națiunilor.\n\nNaționala din micuțul stat a condus până în minutul 87 cu 3-2 pe stadionul Fatih Terim, când s-a văzut egalată de gazde prin Ismail Yuksek.\n\nÎn cel mai tare duel al serii, dintre Franța și Austria, campioana mondială en-titre a avut câștig de cauză, scor 2-0. În ciuda faptului că Didier Deschamps nu s-a putut baza pe fotbaliști precum Karim Benzema, N’golo Kante sau Hugo Lloris, Giroud și Mbappe au rezolvat jocul pentru gazde.\n\nLuxemburg a produs șocul serii în Liga Națiunilor: 3 goluri marcate în deplasare, cu Turcia! Azerbaidjan, victorie incredibilă în Slovacia | Toate rezultatele\n\nÎn Divizia A a Ligii Națiunilor s-au mai jucat alte trei partide, iar în celălalt meci tare al acestei zile, Olanda a obținut un succes important, scor 2-0 în deplasare cu Polonia, prin golurile lui Cody Gakpo și Steven Bergwijn.\n\nDe Bruyne și Batshuayi au dus-o rapid pe Belgia în avantaj împotriva Țării Galilor, făcând ca scorul să fie 2-0 înaintea pauzei pentru elevii lui Roberto Martinez. Britanicii au redus din diferență în repriza secundă prin Moore, însă nu au avut puterea de a egala iar scorul a rămas 2-1 pentru gazde.\n\nAzerbaidjan a reușit și ea un rezultat imens, cu o victorie nesperată în deplasare: 2-1 în fața Slovaciei! Finalul de meci a fost unul incendiar: după ce azerii au condus cu 1-0 dinaintea pauzei, gazdele au egalat în minutul 90+3 din penalty, numai pentru ca oaspeții să dea lovitura două minute mai târziu și să obțină victoria in extremis.\n\nRezultatele zilei în UEFA Nations League\n\nLiga A: Belgia – Țara Galilor 2-1, Croația – Danemarca 2-1, Franța – Austria 2-0, Polonia – Olanda 0-2\n\nLiga C: Kazakhstan – Belarus 2-1, Lituania – Insulele Feroe 1-1, Slovacia – Azerbaijan 1-2, Turcia – Luxemburg 3-3\n\nLiga D: Letonia – Moldova 1-2, Liechtenstein – Andorra 0-2\n\nTrimite pe: Facebook WhatsApp WhatsApp Twitter\n\nChristian Luță / Autor / Autor Pasiunea pentru fotbal, dobândită încă de la o vârstă fragedă, nu i-a putut purta pașii spre o carieră în sportul pe care l-a îndrăgit dintotdeauna, însă l-a făcut să aleagă jurnalismul. Absolvent al Colegiului Național „Mihai Eminescu”, Christian este actualmente student al ... citește mai mult",
    "Zilele Culturii Slovace, la Oradea: Slovaci din trei județe își prezintă tradițiile și cele mai bune mâncăruri (FOTO)": "Vremea mohorâtă este în discordanță cu voia bună care a acaparat, sâmbătă, curtea interioară a Cetății din Oradea, unde are loc o nouă ediție a Zilelor Culturii Slovace.\n\nFamilii de slovaci din 19 localități din Bihor, Sălaj și Satu Mare își prezintă tradițiile și obiceiurile, amenajând standuri unde curioșii pot vedea farfurii pictate cu modele specifice acestei comunități, ștergare, adică prosoape, țesute la război sau cusute de mână și fotografii cu bunicii și străbunicii slovacilor de azi. De asemenea, aproape la fiecare masă, vizitatorii sunt ademeniți cu un pahar de vin sau pălincă ori cu fursecuri cu miere și scorțișoară, cum numai gospodinele din satele slovăcești știu să facă.\n\nSe întrec bucătarii\n\nCel mai important eveniment al zilei este un concurs gastronomic, în care etnicii slovaci își demonstrează abilitățile în bucătărie, pregătind preparate specifice. „Avem familii din 19 localități din județele Bihor, Sălaj și Satu Mare, care concurează între ele. Pregătesc cea mai bună ciorbă tradițională slovacă, de varză cu afumătură, tradiționalele noastre găluște cu brânză de vacă și plăcintele slovăcești cu cartofi”, a explicat pentru BIHOREANUL Adrian Merka, deputat al comunității slovace și organizator al evenimentului.\n\nStartul concursului de gătit s-a dat la ora 10, când bucătarii ajutați de mâini pricepute au început să pregătească legumele necesare. Firește, fiecare familie are secretul ei și pretenția că prepară cea mai bună mâncare. La final, un juriu format tot din concurenți va decide cine sunt câștigătorii, iar bucatele preparate vor fi împărțite doritorilor.\n\nNu și-au uitat strămoșii\n\nMerka a precizat că, pentru slovaci, este important acest eveniment deoarece este un prilej de socializare, în condițiile în care comunitatea lor este tot mai mică. „Trebuie să ne cunoaștem în continuare între noi, mai ales că unele localități, cum este Huta Certeze, sunt destul de izolate de celelalte comunități slovace. Este un motiv de întâlnire și de bucurie”, a spus deputatul.\n\nAcesta a fost încântat să vadă că mulți slovaci au venit cu poze vechi, de familie, pe care le-au etalat cu mândrie la standuri. „Înseamnă că nu uită cine au fost ei, din moși, strămoși, și vor să se prezinte”, a concluzionat Merka. Unii slovaci au venit îmbrăcați în costume populare specifice culturii lor. Deputatul însuși a purtat un port din Slovacia.\n\nLa recensământul din 2011, în Bihor s-au declarat aproape 8.000 de slovaci, dar reprezentantul minorității se așteaptă ca, după noul recensământ, populația să fie mai mică, pentru că tot mai mulți slovaci au plecat în străinătate, în comunități mai mari.\n\n„Au plecat în special în Slovacia, unde cultura, tradiția, mâncarea, limba este aceeași. Și-au întemeiat familii acolo, copiii lor sunt la școli în Slovacia. În 1990, la Huta Șinteu, singura comună slovacă din România, aveam 600 de elevi de la grădiniță până în clasa a VIII-a, acum avem 60”, a mai spus deputatul.\n\nSărbătoarea continuă\n\nPe lângă concursul gastronomic, sărbătoarea slovacilor cuprinde și un spectacol folcloric. Ansambluri din 15 localități, formate din copii, tineri și vârstnici deopotrivă, vor urca pe scenă pentru a cânta și a dansa.\n\nn plus, cu sprijinul Primăriei Oradea, organizatorii au adus în oraș formații renumite din Slovacia, care sâmbătă vor urca pe scenă începând cu ora 21.\n\nZilele Culturii Slovace continuă și duminică, tot în Cetate, între orele 13 și 18. Accesul este liber pentru orice doritor.",
    "Polonia confirmă planuri ambiţioase de înarmare, iar aviaţia sa militară începe să patruleze în spaţiul aerian al Slovaciei": "INTERNATIONAL Joi, 01 Septembrie 2022, 19:30\n\nHotNews.ro\n\nAvioane ale forţelor aeriene poloneze încep de joi să patruleze în spaţiul aerian al Slovaciei, ţară care-şi retrage avioanele de vânătoare ruseşti MIG-29, ce ar urma să fie transferate Ucrainei.\n\nLansator de rachete HIMARS Foto: Mariusz Burcz / Alamy / Alamy / Profimedia\n\nPotrivit unui comunicat oficial citat de agenţia EFE, preluată de Agerpres, această misiune a aviaţiei militare poloneze va dura până la sfârşitul anului viitor şi vor fi folosite, prin rotaţie, două avioane F-16 şi două MIG-29.\n\nConform unui acord anunţat sâmbătă, Polonia şi Cehia vor ajuta Slovacia în supravegherea spaţiului său aerian până când această ţară va primi cele 14 avioane F-16 comandate din SUA şi care vor înlocui vechea flotă de MIG-29.\n\nPe de altă parte, purtătorul de cuvânt al guvernului polonez a confirmat joi că Polonia intenţionează să cumpere un număr încă nedeterminat de lansatoare multiple de rachete sud-coreene Chunmoo, în timp ce negociază cu SUA achiziţia a circa 500 de sisteme HIMARS din aceeaşi categorie de arme.\n\nForţele terestre ale armatei poloneze, „cele mai mari şi mai puternice din Europa”\n\nMinistrul polonez al apărării Mariusz Blaszczak a declarat anterior că planurile de achiziţie a sistemelor HIMARS „ţin cont de capacităţile de producţie ale industriei americane şi de nevoile armatei SUA”, astfel că, deşi Varşovia doreşte să primească urgent aceste arme, „livrările vor fi eşalonate în timp”.\n\nGuvernul polonez doreşte de asemenea ca forţele terestre ale armatei sale să devină „cele mai mari şi mai puternice din Europa”, conform unei declaraţii a ministrului Blaszczak. În acest scop a semnat recent acorduri pentru cumpărarea a 250 de tancuri americane Abrams, plus alte 116 tancuri de acelaşi fel la mâna a doua, 776 de vehicule de luptă ale infanteriei, 26 de blindate de recuperate, 17 pontoane şi un mare număr de piese de artilerie.\n\nConform presei americane specializate în domeniul apărării, în anul 2030 Polonia ar urma să dispună de mai multe tancuri decât au împreună Marea Britanie, Franţa, Germania, Italia, Olanda şi Belgia.\n\nCitește și: Polonia cumpără 400 de tancuri şi tunuri autopropulsate din Coreea de Sud\n\nPolonia este unul din cei mai importanţi susţinători militari şi politici ai Ucrainei.\n\n___",
    "Vizitatori din Slovacia și Italia la Liceul Tehnologic din Sebeș, într-un proiect educațional internațional": "Pornind de la zero, elevele din România au șansa să învețe cum se creează soluții IT pentru probleme reale din comunitate, cum se realizează un business plan și cum se lansează o aplicație.\n\nToate acestea gratuit, în cadrul programului internațional Technovation Girls. Elevele participă apoi, cu proiectul pe care îl dezvoltă în cadrul programului, la competiția Technovation Girls și pot câștiga premii, alături de recunoaștere internațională.\n\nTechnovation Girls oferă elevelor cu vârste între 8 și 18 ani abilitățile de care au nevoie pentru a deveni antreprenoare și lideri în domeniul tehnologiei. Este un program internațional gratuit, desfășurat anual.\n\nSute de eleve din întreaga lume se înscriu, descoperă cu câtă ușurință pot să dezvolte aplicații, dobândesc noi cunoștințe și leagă noi prietenii.\n\nCu sprijinul mentorilor voluntari, profesorilor și părinților, folosind materialele gratuite puse la dispoziție, fetele învață să dezvolte aplicații pentru mobil care abordează și rezolvă probleme din lumea reală.\n\nElevele învață cu ajutorul resurselor gratuite cum să dezvolte aplicații de mobil și proiecte de Inteligență Artificială.\n\nLa Technovation Girls pot participa echipe formate din maxim 5 fete. Astfel, fie că sunt pasionate de comunicare, de design sau de tehnologie, pot să contribuie la dezvoltarea proiectului lor. Cu Technovation își transformă ideile în soluții și pot câștiga apoi premii substanțiale pentru efortul lor de a schimba lumea.\n\nProgramul Technovation prezintă 3 divizii pentru participante:\n\ndivizia pentru începătoare pentru fete între 8 și 12 ani,\n\ndivizia junioare pentru fete între 13 și 15 ani,\n\ndivizia senioare pentru fete între 16 și 18 ani.\n\nÎn program se mai pot înscrie și mentori pentru a oferi sprijin echipelor pe parcursul competiției. Mentorii pot fi părinți, profesori sau angajați în domenii IT.\n\nParticipă la evenimentul de deschidere pentru noua ediție Technovation Asociația Adfaber invită toate persoanele interesate să participe la lansarea Technovation, în cadrul unei întâlniri online.\n\nÎn cadrul evenimentului de lansare, echipa Adfaber va răspunde la toate întrebările despre program și va oferi informații detaliate pentru elevele care doresc să se înscrie în competiția Technovation Girls.\n\nÎnscrierea pentru evenimentul de lansare se face pe pagina Asociației Adfaber, AICI.\n\nCare sunt temele abordate în cadrul programului Technovation Girls\n\nElevele pot alege să dezvolte aplicații de mobil care se adresează, la alegere, uneia dintre\n\nurmătoarele teme:\n\nsărăcie,\n\nmediul înconjurător,\n\npace,\n\negalitate,\n\neducație,\n\nsănătate.\n\nAsociația Adfaber organizează anual în România competiția Technovation Girls și încurajează elevele să aleagă o carieră în industria tehnologiei.\n\nProgramul Technovation Girls este deschis pentru toate elevele cu vârste între 8 și 18 ani, care doresc să învețe sau să își perfecționeze cunoștințele IT și abilitățile de leadership, în timp ce dezvoltă soluții pentru probleme reale din comunitatea lor.\n\nParticipantele nu trebuie să cunoască programare înainte de a se înscrie. Au la dispoziție un plan complet pentru crearea proiectului și pot fi îndrumate de mentori, profesori sau părinți.\n\nAnul trecut, o echipă de eleve de liceu din România a câștigat competiția regională pe Europa a Technovation, după ce fetele au dezvoltat cea mai bună aplicație europeană din divizia seniori.",
    "Mineritul european marcat in Slovacia": "Cea mai importanta manifestare dedicata istoriei mineritului european a fost marcata in orasul Banska Stiavnica (Slovacia).Anul acesta a avut loc a 14-a editie a intalnirii minerilor si siderurgistilor la care au participat 11 tari cu peste 700 de participanti.La eveniment a participat o delegatie a Asociatiei Mineritului Maramuresean, condusa de primarul orasului Baia Sprie, Sebastian Alin Birda. Aceasta a ... citeste toata stirea",
    "Cu cine ar putea juca România în preliminariile pentru calificarea la Campionatul European de fotbal din 2024": "România va avea o misiune grea în preliminariile pentru calificarea la EURO 2024.\n\nNaționala va fi în urna a treia la tragerea la sorți și ar putea da peste Franța sau Spania.\n\nCele 53 de echipe vor fi împărțite în 10 grupe, iar Germania va fi calificată automat la Campionatul European, fiind țara gazdă.\n\nTragerea la sorți va avea loc pe pe 9 octombrie, la Frankfurt.\n\nURNA 1\n\nCroația\n\nOlanda\n\nDanemarca\n\nPortugalia\n\nSpania\n\nUngaria\n\nItalia\n\nBelgia\n\nPolonia\n\nElveția / Cehia\n\nUrna 2:\n\nFranța\n\nAnglia\n\nAustria\n\nȚara Galilor\n\nIsrael\n\nBosnia\n\nScoția\n\nElveția/Cehia\n\nNorvegia/Serbia\n\nUcraina/Muntenegru\n\nUrna 3\n\nIslanda\n\nAlbania\n\nIrlanda\n\nSuedia\n\nArmenia\n\nRomânia\n\nFinlanda\n\nSlovenia\n\nNorvegia/Serbia\n\nUcraina/Muntenegru\n\nUrna 4\n\nTurcia\n\nGeorgia\n\nKazahstan\n\nGrecia\n\nAzerbaidjan\n\nLuxemburg\n\nInsulele Feroe\n\nMacedonia de Nord/Bulgaria\n\nKosovo/Irlanda de Nord/Cipru\n\nMacedonia de Nord/Slovacia/Kosovo/Irlanda de Nord/Cipru\n\nUrna 5\n\nLetonia\n\nEstonia\n\nLituania\n\nBelarus\n\nMoldova\n\nGibraltar\n\nMalta\n\nMacedonia de Nord/Slovacia/Kosovo/Bulgaria/Irlanda de Nord/Cipru\n\nUrna 6\n\nAndorra\n\nSan Mario\n\nLiechtenstein\n\nAds",
    "Copil va încerca surpriza în duelul cu Slovacia. Arădeanul are 21 de prezențe în Cupa Davis": "NTC Arena din Bratislava va găzdui, între 16-17 septembrie, duelul de Cupa Davis dintre Slovacia și România, cu arădeanul Marius Copil din nou printre tricolori.\n\nClasat pe locul 349 ATP, Copil îi va avea colegi pe Nicholas David Ionel (283 ATP), Cezar Crețu (401 ATP), Adrian Boitan (602 ATP) și Vlad Cornea (130 ATP la dublu), aleși de căpitanul nejucător Gabriel Trifu.\n\nDe partea cealaltă, Slovacia – mare favorită – răspunde cu: Alex Molcan (40 ATP), Norbert Gombos (114 ATP), Filip Horansky (229 ATP), Lukas Klein (300 ATP) și Igor Zelenay (139 ATP la dublu).\n\nCele două naționale s-au mai duelat în Davis Cup de două ori, în 2002, la Presov, tricolorii câștigau cu 4-1, și în 2015, la Mamaia tot oaspeții se impuneau, scor 3-2, atunci când Copil îl depășea pe Gombos, dar ceda cu Klizan.\n\nTot în cadrul Grupei Mondiale I se mai dispută: Austria vs. Pakistan, Ecuador vs. Elveția, Ucraina vs. Ungaria (se joacă la Vilnius, Lituania), Columbia vs. Turcia, Peru vs. Chile, Israel vs. Cehia, Portugalia vs. Brazilia, Finlanda vs. Noua Zeelandă, Uzbekistan vs. Japonia, Norvegia vs. India și Bosnia-Herțegovina vs. Mexic.\n\n21 de nominalizări are Marius Copil în naționala României, pentru care a jucat 38 de partide, de 25 de ori ieșind învingător.",
    "S-a stabilit cine e şeful în echipa de Cupa Davis a României. Duel Copil-Ionel, la Tel Aviv": "Marius Copil (31 de ani, numărul 351 ATP) l-a învins la turneul indoor de la Tel Aviv pe Nicholas David Ionel (19 ani, numărul 283 ATP), scor 3-6, 6-1, 6-4. Meciul din primul tur al calificărilor a durat două ore şi 3 minute.\n\nDeşi are un clasament mai slab, arădeanul şi-a impus experienţa în circuit şi serviciul special. A întors situaţia în favoarea lui, deşi, în setul decisiv, a fost condus cu un break, 1-3.\n\nCei doi au fost colegi în echipa de Cupa Davis a României în duelul recent cu Slovacia, de la Bratislava. Acolo, Ionel a adus României singurul punct.\n\nCel de-al treilea component al lotului tricolor, Filip Cristian Jianu (21 de ani, numărul 314 ATP), a jucat azi în calificările turneului ATP de la Sofia (Bulgaria). Acolo, l-a depăşit pe turcul Altug Celikbilek (26 de ani, numărul 220 ATP), scor 6-1, 4-6, 7-6 (2) şi mai are un pas pentru a pătrunde pe tabloul principal al întrecerii.\n\nToţi cei trei au evoluat în această săptămână la turneul challenger de la Sibiu, competiţie câştigată azi de bosniacul Nerman Fatic (27 de ani, numărul 258 ATP), după 6-3, 6-4 cu conaţionalul Damir Dzumhur (30 de ani, numărul 192 ATP).",
    "România exportă din ce în ce mai multă sare în Europa Centrală și de Est. Din ce țări provin majoritatea cererilor": "România exportă din ce în ce mai multă sare în Europa Centrală și de Est. Din ce țări provin majoritatea cererilor\n\nSarea românească ajunge tot mai mult în țările din Europa Centrală și de Est, ca urmare a conflictului din Ucraina. În țara vecină, din cauza războiului, a fost închisă compania de profil, una dintre cele mai importante de pe continent.\n\nIar SALROM, societatea națională a sării, a umplut golul rămas pe piață.\n\nÎn acest an, exporturile noastre au crescut semnificativ, către Ungaria, Slovacia, Polonia, Bulgaria și Republica Moldova. Și producția livrată intern a sporit, ca urmare a sistării importurilor din Ucraina.\n\nPână la război, Ucraina producea în fiecare an peste un milion și jumătate de tone de sare. Era unul dintre cei mai mari exportatori, în țările din Europa Centrală și de Est, la cele mai mici prețuri.\n\nÎn primăvară, Regia Sării din Donbas - estul Ucrainei, a fost închisă. Din mare exportator, țara vecină a ajuns importator.\n\nÎn aceste condiții, SALROM, societatea națională a sării din România și-a sporit exporturile, cu 50%, față de anul trecut.\n\nDan Dobrea, director SALROM: „Societatea Națională a sării livrează în proporție de 100% necesarul de sare de drumuri pentru Ungaria, în proporție de peste 80% necesarul de sare pentru Slovacia. Avem contracte în derulare cu Austria. Avem cereri de ofertă din Polonia și din Moldova și Ucraina”.\n\nCantitativ și valoric, cele mai mari creșteri sunt către Austria, Republica Moldova, Slovacia. Apoi Ungaria, unde totalul exporturilor de sare va depăşi în acest an 27 de milioane de euro, cu zece mai mult decât în 2021.\n\nProf. Univ. Cristian Popescu, economist: „Pentru noi s-a deschis o nișă nouă. Capactățile noastre de producție permit o producție mai mare. Dar în ceea ce privește tehnologizarea minelor, crearea rețelelor de fructificare a producțiilor, de vânzare, aici suntem încă deficitari”.\n\nRomânia scoate și exportă sare din șase saline\n\nRomânia scoate și exportă sare din șase saline: Slănic Prahova, Praid, Ocna Dej, Ramnicu Vălcea, Târgu Ocna și Cacica. Peste tot, producția a crescut față de 2021.\n\nLa Târgu Ocna - Bacău, de pildă, se produce sare alimentară, industrială şi pentru sectorul zootehnic. De aici, pleacă spre toate continentele.\n\nIosif Țiba, director de producție: „Staţia de primire este prevăzută cu un grătar cu ochiuri de 40 pe 40, iar cu ajutorul unui escavator dotat cu un ciocan hidraulic sparg supragabariţii care trec prin ochiurile grătarului şî ajung în fluxul de măcinare”.\n\nIosif Țiba, director de producție: „Acesta este produsul finit este sare cu o granulaţie de la 0 la 8 mm granulaţie cerută pentru dezgheţarea drumurilor. Din această sare la suprafaţă printr-un proces de măcinare suplimentar realizăm celelalte produse din sare”.\n\nPe lângă exporturile sporite, și pe piață internă se livrează acum mai mult.\n\nDin fondurile obținute, SALROM a început investiții în retehnologizarea exploatărilor. Societatea este deţinută în proporţie de 51% de statul român, prin Ministerul Economiei.\n\nSursa: StirilePROTV Etichete: , , , Dată publicare: 22-09-2022 20:28\n\n",
    "Bijuterii - Teilor pregătește extinderea în Germania, Austria...": "Teilor, lanțul de magazine de bijuterii de lux, cu prezență în regiunea Europei Centrale și de Est, își continuă expansiunea și se va concentra, între 2022 și 2024, pe consolidarea prezenței pe piețele existente, prin intermediul a peste 60 de magazine în România, Polonia, Ungaria, Bulgaria și Cehia.\n\nÎncepând cu anul 2025, Teilor va explora extinderea în Germania, Austria, Slovacia și alte piețe, vizând a deschide între patru și șase magazine noi pe an în locații premium plus.\n\nTeilor a înregistrat în primul semestru din 2022 vânzări în valoare de 124 de milioane de lei, în creștere cu 44% față de aceeași perioadă a anului trecut, când a înregistrat vânzări de 86 de milioane de lei. De asemenea, numărul de produse vândute a crescut cu 13% față de primul semestru din 2021.\n\n\n\n\n\n„Evoluția pozitivă a vânzărilor TEILOR din prima jumătate a anului 2022 demonstrează o revenire a situației pre-pandemice, în care se manifestă o apetență a clienților pentru produsele de lux, chiar dacă este ponderată de instabilitatea geopolitică și economică. Această creștere a fost susținută și de extinderea rețelei TEILOR din România în ultimul an, ceea ce a oferit unui număr mai mare de clienți acces la produsele noastre. Cu toate acestea, rămânem rezervați în ceea ce privește potențialele creșteri din a doua jumătate a anului din cauza impactului negativ al inflației galopante asupra consumatorilor”, a declarat Willy Dicu, CEO al TEILOR.\n\nRecent, compania s-a extins în Ungaria prin deschiderea unui nou magazin în Budapesta. Astăzi, Teilor deține trei magazine în Ungaria și un număr total de 62 de magazine fizice, fiind prezent în 5 țări din Europa Centrală și de Est\n\nDeschiderea celui de-al treilea magazin din Ungaria face parte din procesul de expansiune internațională vizat de Teilor, pentru care compania a bugetat în acest an investiții în valoare de 27 de milioane de lei. Magazinul din Budapesta este al șaselea magazin deschis de Teilor în acest an, după cele trei din România – în Colosseum Mall din București, Iulius Mall din Iași și Piatra Neamț Shopping City – și cele din Europa Centrală – din Polonia, în centrul comercial Posnania din Poznan și din Cehia, în centrul comercial Westfield Chodov din Praga.\n\n\n\nPână la finalul acestui an, compania vizează inaugurarea altor două magazine noi, care vor dezvolta rețeaua TEILOR până la 64 de magazine, dintre care 51 de magazine în România și 13 magazine internaționale, în Polonia, Ungaria, Bulgaria și Cehia. Pe lângă magazinele fizice, TEILOR operează, în prezent, cinci platforme online – teilor.com, teilor.ro, teilor.hu, teilor.bg și teilor.pl.\n\nÎn 2021, Teilor a înregistrat o cifră de afaceri de 231,5 milioane de lei, în creștere cu 65% față de o cifră de afaceri de 140,4 milioane de lei înregistrată în 2020. Creșterea vânzărilor a fost determinată, în principal, de o cerere tot mai ridicată pentru bijuteriile de înaltă calitate și de vânzările crescute la categoria inelelor de logodnă.\n\nProfit.ro a anunțat recent că Teilor Holding, grup de companii care include lanțul de magazine de bijuterii de lux Teilor, își va recompensa cu acțiuni angajații cheie. Primii beneficiari ai stock option planului sunt administratorii Mircea Varga și Nicolae Narcis Stan, relevă date analizate de Profit.ro. Planul va avea o perioadă de aplicare de până la 5 ani, cu un total de până la 1% din capitalul social, și vizează recompensarea, menținerea și motivarea angajaților cu roluri cheie și funcții de conducere.\n\nFondatorii holdingului, soții Florin și Geanina Enache, au decis și primii beneficiari – membrii CA Mircea Varga și Nicolae Narcis Stan.\n\nAnul trecut, Teilor Holding a atras 45 de milioane de lei de la investitorii BVB, în cel mai mare plasament privat pentru obligațiuni corporative din istoria pieței AeRO, și a ajuns la un capital social de peste 350 de milioane de lei.\n\nUlterior, Teilor a anunțat accelerarea extinderii la nivel european, întărirea echipei manageriale și obiectivul de a atinge o cifră de afaceri de 1 miliard de lei până în 2026.\n\nÎn luna iunie, holdingul l-a numit în funcția de președinte CA pe Mircea Varga, responsabilul cu elaborarea și aplicarea strategiei de dezvoltare a business-ului.Teilor Holding a înregistrat anul trecut o cifră de afaceri combinată la nivelul celor trei de 282,7 milioane de lei, în urcare cu 47% față de 2020. Creșterea a fost adusă de lanțul de magazine de bijuterii de lux, care a ajuns la un rulaj de 231,5 milioane de lei, după un avans de 65%.\n\nPrezent în România, Polonia, Ungaria și Bulgaria, Teilor deține 60 de magazine fizice și o prezență online puternică prin intermediul platformelor sale de comerț electronic teilor.com, teilor.ro, teilor.hu, teilor.pl și teilor.bg.",
    "Guvernul de la Kiev: Ucraina își exportă energia electrică către Moldova, România, Slovacia și Polonia. Dar suntem foarte pregătiți să ne extindem exporturile către Germania": "Guvernul de la Kiev: Ucraina își exportă energia electrică către Moldova, România, Slovacia și Polonia. Dar suntem foarte pregătiți să ne extindem exporturile către Germania\n\nPremierul ucrainean Denys Shmyhal a declarat că o propunere de a exporta energie electrică în Germania, pe fondul crizei energetice actuale, ar fi „o afacere foarte bună pentru ambele părți”, transmit postul de radio Deutsche Welle.\n\nÎngrijorările persistă în ceea ce privește siguranța centralei nucleare din Zaporoje, care a fost capturată de trupele rusești\n\nUcraina a declarat că intenționează să furnizeze surplusul său de energie Germaniei, în încercarea de a ajuta cea mai mare economie a Europei să pună capăt dependenței sale de energia rusă.\n\n„În prezent, Ucraina își exportă energia electrică către Moldova, România, Slovacia și Polonia. Dar suntem foarte pregătiți să ne extindem exporturile către Germania”, a declarat sâmbătă premierul ucrainean Denys Shmyhal pentru agenția de presă dpa.\n\n„Avem o cantitate suficientă de energie electrică în Ucraina, datorită centralelor noastre nucleare”, a spus el. Problema va fi discutată în timpul vizitei lui Shmyhal la Berlin în weekend, unde se va întâlni cu cancelarul Olaf Scholz.\n\nConsumul de electricitate în Ucraina a scăzut de la începutul invaziei rusești, din cauza exodului masiv de refugiați și a unei crize economice.\n\nShmyhal a declarat că un astfel de acord „ar fi foarte bun pentru ambele părți”.\n\n„UE ar obține mai multă energie, iar noi am obține valuta străină de care avem nevoie urgentă”, a declarat premierul.\n\nUcraina operează patru centrale nucleare cu o capacitate totală de peste 14 gigawați.\n\nCu toate acestea, observatorii se tem că capturarea de către Rusia a instalației din Zaporizhzhya – cea mai mare centrală nucleară din Europa – ar putea duce la un accident grav dacă războiul se intensifică.\n\nÎntre timp, președintele Consiliului European, Charles Michel, a discutat cu șeful Agenției Internaționale pentru Energie Atomică (AIEA), Rafael Grossi, despre situația de la centrala nucleară Zaporizhzhia (ZNPP).\n\n„UE sprijină pe deplin activitatea și eforturile AIEA. Curajul și profesionalismul lor în îndeplinirea primei misiuni la ZNPP sunt impresionante”, a scris Michel pe Twitter.\n\nEl a adăugat, de asemenea, că „asigurarea siguranței și securității nucleare este esențială” și că „prezența continuă a AIEA la centrală este necesară”.\n\nCitește și...",
    "România - Bosnia 4-1. Tricolorii au făcut spectacol în Giulești, dar retrogradează în Liga C": "Cupa României : Steaua - Chindia , marți, 18:45, Digi Sport 1\n\nLiga Națiunilor: Portugalia - Spania, marți, 21:45, Digi Sport 1\n\nTotuși, România este echipa retrogradată în Liga C după ce Finlanda a învins-o pe Muntenegru cu scorul de 2-0.\n\nRomânia - Bosnia 4-1. Tricolorii au făcut spectacol în Giulești, dar retrogradează în Liga C\n\nGalerie Foto\n\nDupă un început echilibrat de meci, România a avut prima șansă mare de gol. În minutul 20, Stanciu a șutat periculos, dar balonul a fost respins de defensiva adversă. A urmat apoi o șansă de gol irosită de Dennis Man.\n\nTotuși, în minutul 38, jucătorul celor de la Parma a reușit să deschidă scorul cu stângul, din interiorul careului. Bancu a contribuit cu pasa decisivă. Golul lui Man a fost inițial anulat, dar după analiza VAR, reușita a fost validată.\n\nPe final de primă repriză, Denis Alibec putea dubla avantajul tricolorilor, l-a driblat pe portarul bosniac, însă șutul său a fost respins.\n\nÎn repriza secundă, elevii lui Edi Iordănescu s-au dezlănțuit. Pușcaș a dublat avantajul României în minutul 74, după o pasă magistrală oferită de Bancu.\n\nDzeko a reușit să reducă din diferența de scor în minutul 77, însă Rațiu a marcat după doar două minute, după o combinație frumoasă cu același Bancu.\n\nCu câteva minute înainte de fluierul final, Pușcaș a marcat din nou cu un șut expediat de la marginea careului.\n\nRomânia - Bosnia 4-1. Tricolorii au făcut spectacol în Giulești, dar retrogradează în Liga C\n\nMin. 90: Final de meci!\n\nMin. 86: Goool România! Pușcaș marchează cu un șut de la marginea careului.\n\nMin. 83: Rus este înlocuit cu Nedelcearu.\n\nMin. 79: Goool România! După o combinație frumoasă cu Bancu, Rațiu reface diferența de scor cu un șut din careu.\n\nMin. 77: Gool Bosnia! Dzeko reușește să reducă din diferența de scor. Dedic centrează, iar Dzeko înscrie cu capul.\n\nMin. 74: Gooool România! Bancu îi oferă o pasă magistrală lui Pușcaș care profită de ocazie și înscrie în poarta bosniacilor.\n\nMin. 64: Man, Marin și Alibec, înlocuiți cu Cordea, Băluță și Pușcaș.\n\nMin. 59: Ocazie pentru Bosnia! Sinacanin trimite cu capul pe lângă poartă.\n\nMin. 56: Sorescu este înlocuit cu Camora.\n\nMin. 46: Începe repriza secundă!\n\nMin. 45+3: Pauză!\n\nMin. 45: Ocazie România! Sorescu ajunge la un balon expediat în fața porții, dar șutează din prima puțin pe lângă poartă.\n\nMin. 44: Ocazie România! Man driblează și șutează din dreapta careului cu piciorul stâng, dar balonul trece peste poarta Bosniei.\n\nMin. 41: Ocazie uriașă pentru România! Olaru îl lasă pe Dennis Alibec singur cu portarul, încearcă să îl dribleze pe Vasilj, șutează însă balonul este respins de defensiva adversă.\n\nMin. 38: Gooool România! Dennis Man reușește să înscrie în poarta lui Vasilj cu un șut cu stângul din interiorul careului, însă centralul partidei anulează reușita. După analiza VAR, golul este validat. Bancu a dat pasa decisivă.\n\nMin. 33: Ocazie Bosnia! Șutul lui Saric este deviat și se îndreaptă spre poarta României, însă Ionuț Radu are un reflex bun și reușește să rețină.\n\nMin. 26: Ocazie România! Dennis Man șutează la colțul lung, însă balonul trece pe lângă poarta bosniacilor.\n\nMin. 20: Șansă bună de gol pentru România! După o fază frumoasă construită de tricolori, Stanciu șutează, însă balonul este respins de defensiva adversă.\n\nMin. 17: Ocazie Bosnia! Kovacevic trimite periculos cu capul puțin peste poarta lui Ionuț Radu.\n\nMin. 16: Bosniacii execută foarte bine un corner, dar Ionuț Radu iese foarte bine și boxează balonul.\n\nMin. 10: Alibec preia un balon în careul advers, încearcă un dribling spectaculos, însă este doborât pe gazon.\n\nMin. 1: Începe meciul!\n\nRomânia: Radu – Rațiu, Rus, Burcă, Bancu – Marin, Olaru – Sorescu, Stanciu, Man - Alibec\n\nRezerve: Moldovan, Târnovanu, Camora, Manea, Nedelcearu, Băluță, Cicâldău, Pușcaș, Boloca, Tănase, Coman, Cordea\n\nBosnia: Vasilj – Serbecic, Kovacevic, Milicevic, Civic – Saric, Cimirot, Gojak – Dedic, Prevljak, Demirovic\n\nRezerve: Sehic, Piric, Susic, Kolasinac, Sanicanin, Besic, Danilovic, Dzeko, Prcic, Duljevic, Kodro-Maksumic, Hotic\n\nSpre deosebire de precedentele campanii, de data aceasta riscul este mai mare: să retrogradăm în Liga C! Această retrogradare sună urât, însă nivelul pe care îl arătăm probabil că acela este, al unei echipe din al treilea eşalon valoric.\n\nAcolo sunt echipe ca Turcia, Grecia, Kosovo, Irlanda de Nord, Slovacia, Macedonia de Nord, Bulgaria etc, unele în faţa cărora nu mai suntem favoriţi de multă vreme.\n\nLa ora 01:00, pe site vor putea fi vizionate şi cele mai importante faze video din meciul România-Bosnia Herţegovina\n\nPentru a evita însă această retrogradare trebuie să câştigăm meciul de pe Giuleşti, iar Finlanda să nu învingă în Muntenegru. Sau să facem un rezultat de egalitate, iar Finlanda să piardă meciul din această seară.\n\nSpre norocul nostru, Muntenegru luptă pentru victorie deoarece riscă să piardă locul 2 şi toate beneficiile oferite de această poziţie. Iar Bosnia Herţegovina a câştigat deja grupa şi este promovată în Liga A.\n\nRetrogradarea ar aduce imposibilitatea ajungerii la barajul pentru EURO 2024 pe această cale şi am pica în urna a 4-a pentru tragerea la sorţi pentru campania europeană.\n\nIordănescu pregăteşte mai multe schimbări pentru România-Bosnia Herţegovina, 21:45\n\nEchipa probabilă a României\n\nEdi Iordănescu ar păstra sistemul 4-3-3, cu Rus singurul jucător rămas din linia de fundaşi faţă de meciul din Finlanda, scor 1-1. La mijloc ar urma să apară Olaru şi Stanciu ca titulari, plus Cordea în atac.\n\nRadu - Manea, Rus, Burcă, Camora - Olaru, R. Marin, Stanciu - Cordea, Alibec, Tănase.\n\nDupă cinci meciuri disputate de România, echipa a strâns doar 4 puncte, toate cu Finlanda.\n\nBosniacii vor trimite pe teren contra României jucătorii care au jucat mai puţin în această campania\n\n\"Bineînțeles, obiectivul nostru este să câștigăm și mă bucur că și jucătorii gândesc la fel. Ne-am asigurat primul loc în grupă, iar atmosferă la echipă este excelentă.\n\nMâine vor primi o șansă jucătorii care au evoluat mai puțin până acum. Dar nu luăm în calcul decât să luăm cele trei puncte.\n\nSuntem conștienți că ne așteaptă un meci dificil. România are jucători buni, am văzut asta și la Zenica. Cred că va fi un meci de calitate, într-o atmosferă frumoasă\", a spus selecţionerul Ivaylo Petev, la conferința de presă, potrivit radiosarajevo.ba.\n\nClasament Liga Naţiunilor, Liga B, Grupa a 3-a\n\nClasament România Liga Națiunilor B, Grupa 3 / Foto: Flashscore\n\nMesajul lui Edi Iordănescu înaintea meciului cu Bosnia Herţegovina\n\nSelecționerul României este optimist înaintea meciului de luni cu Bosnia și este de părere că mentalitatea corectă le-ar putea aduce un rezultat favorabil ”tricolorilor”.\n\n”Îmi doresc că impresia lăsată să fie o altă imagine. Trebuie să plecăm de la asta, să transformăm această imagine în normalitate. Istoria și statistica au rolul lor, contează mai puțin când intri pe teren.\n\nTrebuie să ai o mentalitate corectă și ce derivă de acolo. Dacă vom avea mentalitatea corectă, energia și inspirația de a alege bine, vom avea șanse pentru un rezultat pozitiv.\n\nDar așteptați-vă la un meci extrem de disputat și la un adversar care va veni mult mai determinat decât cum anticipează mulți, pentru că n-are nimic de pierdut, vine cu încredere și energie. Ne așteptăm la un joc mai mult decât disputat”, a spus Edi Iordănescu, la conferința de presă.\n\nGalerie Foto\n\nLotul României pentru meciul cu Bosnia Herţegovina\n\nPORTARI: Ionuț Radu (Cremonese | Italia, 0/0), Horațiu Moldovan (FC Rapid 1923, 0/0), Ștefan Târnovanu (FCSB, 0/0);\n\nFUNDAȘI: Andrei Rațiu (Huesca | Spania, 8/0), Cristian Manea (CFR Cluj, 18/2), Bogdan Mitrea (Universitatea Craiova, 1/1), Adrian Rus (Pisa | Italia, 14/0), Ionuț Nedelcearu (Palermo | Italia, 21/2), Andrei Burcă (CFR Cluj, 12/0), Nicușor Bancu (Universitatea Craiova, 26/2), Mario Camora (CFR Cluj, 8/0);\n\nMIJLOCAȘI: Deian Sorescu (Rakow | Polonia, 7/0), Dennis Man (Parma |Italia, 14/4), Andrei Cordea (FCSB, 2/0), Alexandru Cicâldău (Al-Ittihad Kalba | EAU, 25/3), Daniel Boloca (Frosinone | Italia, 0/0), Nicolae Păun (Sepsi OSK, 1/0), Tudor Băluță (Farul Constanța, 7/0), Răzvan Marin (Empoli | Italia, 41/2), Nicolae Stanciu (Wuhan Three Towns | China, 54/11), Darius Olaru (FCSB, 6/0), Denis Drăguș (Standard Liege | Belgia, 2/0), Florinel Coman (FCSB, 5/0);\n\nATACANȚI: George Pușcaș (Genoa | Italia, 30/8), Denis Alibec (Farul Constanța, 25/2), Florin Tănase (Al-Jazira | EAU, 14/1).\n\nRezultatele înregistrate în Grupa 3 din Liga Națiunilor, Liga B\n\n26 septembrie 2022\n\nMuntenegru – Finlanda 21:45\n\nROMÂNIA – Bosnia și Herțegovina 21:45\n\n4 iunie 2022\n\nFinlanda – Bosnia și Herțegovina 1-1\n\nMuntenegru – ROMÂNIA 2-0\n\n7 iunie 2022\n\nBosnia și Herțegovina – ROMÂNIA 1-0\n\nFinlanda – Muntenegru 2-0\n\n11 iunie 2022\n\nMuntenegru – Bosnia Herțegovina 1-1\n\nROMÂNIA – Finlanda 1-0.\n\n14 iunie 2022\n\nBosnia și Herțegovina – Finlanda 3-2\n\nROMÂNIA – Muntenegru 0-3\n\n23 septembrie 2022\n\nBosnia și Herțegovina – Muntenegru 1-0\n\nFinlanda – ROMÂNIA 1-1\n\nEtichete: romania liga natiunilor , clasament liga natiunilor , video romania bosnia hertegovina\n\nUrmărește știrile digisport.ro și pe Google News",
    "Criza energiei împinge producători industriali europeni să se gândească la relocare peste graniţe": "Volkswagen, cel mai mare con­struc­tor auto european, şi-ar putea reloca producţia din Europa de Est din cauza crizei gazelor, scrie Bloomberg. Compania analizează modalităţi de contracarare a unei pe­nurii de gaze, printre care posibile miş­cări de reloca­re în jurul reţelei sale de facilităţi globale, semnalând modul în care criza energiei provoca­tă de invadarea Ucrainei de către Rusia ameninţă să dea peste cap peisajul industrial al Europei, scrie Bloomberg, citat de ZF.\n\nCompania deţine uzine impor­tan­te în Germania, Cehia şi Slovacia, printre ţările cu cea mai ridicată dependenţă de gazele ruseşti, cât şi unităţi în Europa de Sud care-şi obţin energia din alte părţi.\n\n„Politicienii trebuie să restrângă explozia în prezent necontrolată a pre­ţurilor gazelor şi electricităţii“, a declarat Thomas Steg, director pe relaţii externe al companiei. „În caz contrar, companiile mici şi mijlocii cu consum mare de energie în special vor avea probleme majore şi vor fi nevoite să-şi reducă sau suspende producţia“.\n\nÎn Germania, un sondaj recent arată că 90% din companii consideră scumpirea energiei drept un pericol existenţial sau o problemă majoră. A­proape una din cinci companii cau­tă să-şi mute producţia peste graniţe.\n\nYasmin Fahimi, preşedinte al Confederaţiei Sindicatelor Germane (DGB), a arătat că dacă guvernul nu ia măsuri urgente, Germania s-ar pu­tea confrunta cu un proces de dezin­dustrializare, notează Der Spiegel.\n\nPeter Adrian, preşedinte al Aso­ciaţiei Camerelor Germane ale Co­mer­ţului şi Industriei (DIHK), s-a de­clarat şi mai pesimist de-atât. Ger­mania, a avertizat acesta, are în faţă mai mulţi ani de criză economică.\n\nExistă temeri de asemenea că cri­za energiei ar putea însemna sfâr­şitul modelului economic dependent de exporturi al celei mai mari econo­mii europene, potrivit Deutsche Welle.\n\nMulte industrii exportatoare ma­jore din Germania se întreabă cum vor putea supravieţui fără energia relativ ieftină pe care s-au bazat atât de multă vreme.\n\nAnumite sectoare din industria germană sunt în mod deosebit mari consumatoare de energie. Sectorul chimic este cel mai important. Majoritatea, dacă nu toate sectoarele mari consumatoare de energie stau la baza exporturilor germane.\n\nÎntreaga Europă riscă să-şi vadă producătorii relocându-se peste graniţe, conform oilprice.com.\n\nÎn timp ce unele companii îşi reduc sau suspendă producţia, altele se gândesc să se mute în locaţii mai ieftine, cum ar fi SUA. ArcelorMittal a anunţat la începutul anului că intenţionează să-şi extindă operaţiunile din Texas, descriind statul american drept „o regiune care oferă energie foarte competitivă“.",
    "Scoția - Ucraina 3-0. Scoțienii, dezlănțuiți la Glasgow! Ucrainenii, ”absenți”": "Cupa României : Steaua - Chindia , marți, 18:45, Digi Sport 1\n\nLiga Națiunilor: Portugalia - Spania, marți, 21:45, Digi Sport 1\n\nÎn urma acestui rezultat, Scoția trece pe primul loc în Grupa 1 din Liga Națiunilor, cu 9 puncte, în timp ce Ucraina coboară pe locul doi, cu șapte puncte.\n\nLiga Națiunilor | Scoția - Ucraina 3-0. Scoțienii, dezlănțuiți la Glasgow! Ucrainenii, ”absenți”\n\nPrimul gol al scoțienilor a fost marcat abia în repriza secundă, în minutul 70, când McGinn a câștigat un duel în interiorul careului și l-a învins pe goalkeeper-ul ucrainenilor cu un șut din întoarcere.\n\nÎn minutul 80, Dykes a dublat avantajul gazdelor după ce trimis cu capul în poarta lui Trubin, la o centrare venită din corner.\n\nCâteva minute mai târziu, același Dykes a trimis tot cu capul în poarta Ucrainei, după o centrare expediată de același Fraser.\n\nTotuși, diferența de scor putea fi mai mare, dacă Che Adams nu ar fi nimerit bara transversală în minutul 63.\n\nVIDEO Rezumatul partidei Scoția - Ucraina 3-0\n\nLiga Națiunilor | Scoția - Ucraina 3-0. Scoțienii, dezlănțuiți la Glasgow! Ucrainenii, ”absenți”\n\nMin. 90+3: Final de meci!\n\nMin. 87: Goool Scoția! Dykes înscrie din nou cu capul în poarta lui Trubin, după un corner la poarta ucrainenilor.\n\nMin. 80: Goool Scoția! Dykes se înalță la o lovitură de la colțul terenului și îl învinge cu capul pe portarul ucrainenilor.\n\nMin. 70: Goool Scoția! McGinn câștigă un duel în interiorul careului și îl învinge pe Trubin cu un șut din întoarcere.\n\nMin. 63: Ocazie pentru Scoția! La o centrare venită din flancul drept, Adams trimite cu capul în bara transversală, faza a continuat, McGinn a centrat, iar același Adams a trimis cu capul, dar Trubin a reușit să prindă balonul.\n\nMin. 62: Ocazie pentru Scoția! Hickey șutează de la marginea careului, dar balonul trece pe lângă poarta ucrainenilor.\n\nMin. 58: Ocazie pentru Scoția! Tierney îi pasează lui Armstrong în careu. Acesta șutează pe poartă, însă balonul este prins de Trubin.\n\nMin. 22: Ocazie Scoția! Armstrong expediază un șut periculos de la marginea careului, însă Trubin are o intervenție bună și reușește să respingă în lateral.\n\nMin. 20: Ocazie Scoția! Armstrong centează din flancul drept, Trubin nu reușește să intervină, însă Christie trimite departe de poartă.\n\nMin. 17: Ocazie Scoția! Patterson centrează, iar McGinn trimite cu capul pe lângă poarta apărată de Trubin.\n\nMin. 1: Începe meciul!\n\nScoția: Gordon – Patterson, McTominay, Hendry, McKenna, Tierney – Armstrong, McGinn, McGregor, Christie – Adams\n\nUcraina: Trubin – Karavaev, Bondar, Matviyenko, Mykhaylichenko – Yarmolenko, Pikhalonok, Malinovskyi, Mudryk – Dovbyk\n\nUcraina ocupă primul loc în grupa 1, Liga B, cu șapte puncte în trei meciuri. Scoția este pe poziția secundă, cu șase puncte.\n\nScoția vrea să-și ia revanșa în fața Ucrainei după eșecul din play-off-ul pentru Cupa Mondială Qatar 2022. Pe 1 iunie 2022, Ucraina s-a impus cu 3-1, la Glasgow.\n\nPartida Scoția - Ucraina are o miză și înaintea tragerii la sorți pentru preliminariile Campionatului European din 2024. Cele două echipe naționale vor să-și asigure locul în urna a doua valorică.\n\nLa capitolul probleme de lot, Scoția nu poate miza pe Souttar, Robertson, Hanley, McLaughlin și Brown. De la ucraineni vor absenta Zinchenko și Shaparenko.\n\nScoția - Ucraina, LIVE VIDEO, 21:45, Digi Sport 1, Liga Națiunilor. Echipele probabile\n\nScoția: Gordon – Hendry, McKenna, Taylor – Patterson, McGinn, McGregor, Tierney – Fraser, Adams, Christie.\n\nGordon – Hendry, McKenna, Taylor – Patterson, McGinn, McGregor, Tierney – Fraser, Adams, Christie. Ucraina: Lunin – Karavaev, Zabarnyi, Matviyenko, Mykolenko – Kovalenko, Sydorchuk, Malinovskyi – Mudryk, Yaremchuk, Yarmolenko.\n\nClasamentul grupei 1, Liga B, UEFA Nations League\n\nFoto: flashscore.ro\n\nLiga Națiunilor. Programul zilei de joi, 22 septembrie, și transmisiunile Digi Sport\n\nLiga A\n\nBelgia – Țara Galilor, 21:45, LIVE VIDEO pe Digi Sport 2\n\nCroația – Danemarca, 21:45, LIVE VIDEO pe Digi Sport 3\n\nFranța – Austria, 21:45, LIVE VIDEO pe Digi Sport 1\n\nPolonia – Olanda, 21:45, LIVE VIDEO pe Digi Sport 4\n\nLiga C\n\nKazahstan – Belarus, 17:00, LIVE VIDEO pe Digi Sport 2\n\nLituania – Insulele Feroe, 21:45, LIVE VIDEO pe digisport.ro\n\nSlovacia – Azerbaijan, 21:45, LIVE VIDEO pe digisport.ro\n\nTurcia – Luxemburg, 21:45, LIVE VIDEO pe digisport.ro\n\nLiga D\n\nLetonia – Republica Moldova, 19:00, LIVE VIDEO pe Digi Sport 4\n\nLiechtenstein – Andorra, 21:45, LIVE VIDEO pe digisport.ro\n\nEtichete: scotia , ucraina , nations league , liga natiunilor\n\nUrmărește știrile digisport.ro și pe Google News",
    "CLAUDIU CAZACU, XTB: \"Risc inconfortabil de ridicat pentru anul viitor: recesiunea globală\"": "O recesiune sincronizată în adevăratul sens al cuvântului nu e, în acest moment, certă, conform unui comunicat remis redacţiei. De la un scenariu la altul, se poate vorbi de creştere modestă sau de recesiune. Totuşi, pentru unele categorii de consumatori şi companii, constrânse de preţuri mai mari, dobânzi mult mai aspre decât cele cu care se obişnuiseră, şi o cerere mai redusă, o parte din anul viitor se poate \"simţi\" ca o recesiune, mai ales prin comparaţie cu redresarea puternică atinsă în 2021 şi prima parte a acestui an, arată Claudiu Cazacu, Consulting Strategist în cadrul XTB România, într-o analiză amplă care identifică scenariile şi riscurile majore în România, Europa şi la nivel global.\n\nPotrivit sursei citate, este foarte probabil ca economia globală să frâneze rapid, iar o serie de ţări să intre în recesiune, cel puţin în prima jumătate a anului viitor, iar unele la nivelul întregului an.\n\nBanca Mondială estimează că înăsprirea politicii monetare va duce la o creştere de doar 0,5% a economiei globale. Apropierea de linia neutră e departe de a fi confortabilă.\n\nRomânia riscă, în opinia noastră, o încetinire pronunţată în 2023, de la un ritm de creştere solid care se poate apropia de 6% până la finalul acestui an, spune Cazacu.\n\nPrognoza din vară a Comisiei Europene, de 2,6% pentru avansul PIB-ului în România în 2023, se loveşte de necesitatea de a echilibra bugetul împovărat cu dobânzi mai mari şi cheltuieli neflexibile şi de a gestiona consumul erodat de inflaţie, într-un context de pieţe de export în în scădere (Germania, prima destinaţie de export pentru ţara noastră, fiind serios afectată de criza energiei).\n\nÎn aceste condiţii, riscul unei recesiuni tehnice este ridicat şi se poate materializa, dacă presiunile din piaţa energiei nu se temperează relativ rapid, în lunile următoare, subliniază sursa citată.\n\nPe un orizont scurt spre mediu, deficitul de cont curent, care ar putea ajunge la peste 9% din PIB, anul acesta, este o sursă de preocupare, mai ales într-o perioadă în care costul datoriei se află la niveluri mult mai ridicate faţă de anii anteriori.\n\nSituaţia unor ţări ca Polonia, Republica Cehă, Slovacia, care au trecut de la surplus la deficit de cont curent, este totuşi relativ mai favorabilă: deficitul ar putea ajunge la 5% din PIB în Polonia, şi la 4% din PIB în Slovacia.\n\nLa rândul său, Germania se confruntă cu o creştere a preţurilor, definită ca fiind cea mai mare ameninţare pentru economia germană, potrivit ministrului de finanţe Christian Lindner.\n\nGermania are o experienţă istorică apăsătoare cu inflaţia.\n\n\"Nu putem lupta cu inflaţia prin împrumuturi\", ca în timpul pandemiei, a adăugat acesta.\n\nInflaţia la nivelul producătorilor a atins un uimitor 45,8% faţă de anul anterior şi un record de 7,9% faţă de luna anterioară.\n\nPrin comparaţie, inflaţia la nivel de consumatori, 8,8% în Germania, pare blândă.\n\nEnergia a fost motorul scumpirilor. Fără aceasta, inflaţia pentru producători ar fi avut o valoare de 14%, mai \"pământeană\".\n\nVeniturile reale mai mici ale cetăţenilor înseamnă mai puţini bani pentru achiziţii de bunuri şi servicii ne-esenţiale, tocmai când, pentru o mare parte din industrie, costurile au crescut considerabil.\n\nUnele domenii vor rezista relativ mai bine, absorbind presiunile în marjele de profit, altele vor fi susţinute (sau preluate - vezi Uniper) de stat, fiind considerate esenţiale, însă umbrela publică nu se poate întinde uniform peste întreaga economie.\n\nGermania riscă o recesiune, în prima parte a anului viitor, care nu ar mai fi o surpriză nici măcar pentru guvern sau banca centrală.\n\nDeşi Germania e un caz special, situaţia e dificilă în toată Europa, avertizează analistul XTB România.\n\nDatele Purchasing Manager's Index (PMI) pentru zona Euro au rămas, pentru a doua lună consecutivă, sub linia neutră de 50 de puncte pentru industrie şi au coborât sub această valoare pentru sectorul de servicii, un trend care ar putea continua.\n\nÎn zona Euro, prognoza cea mai recentă a Băncii Centrale Europene (BCE) vede o creştere de 0,9% în 2023, după 3,1% anul acesta, şi înaintea unui avans de 1,9% în 2024.\n\nPentru anul viitor, BCE e mai pesimistă decât Fondul Monetar Internaţional (FMI) cu 1,2% şi Organizaţia pentru Cooperare şi Dezvoltare Economică (OECD) cu 1,6%, dar estimările respective sunt mai vechi (iulie şi iunie).\n\nInflaţia ar urma, potrivit BCE, să coboare la 5,5% anul viitor şi 2,3% în 2024.\n\nUltimul trimestru al acestui an este estimat să însemne o scădere de 0,1% a PIB-ului zonei Euro, urmată de un trimestru întâi \"plat\" în 2023, subliniază sursa citată.\n\nDin perspectiva noastră, riscurile sunt pronunţate în direcţia unei dezamăgiri, care să îndeplinească deja condiţiile de recesiune în Europa în primăvara anului viitor, şi probabil chiar la nivelul întreg anului, cu o scădere anuală de peste 1%.\n\nÎn regiunea Europei Centrale şi de Est, Comisia Europeană vedea, în vară, un avans al PIB-ului în 2023 de 1,5% în Polonia, 2,1% în Ungaria, şi 2% în Cehia.\n\nCu datele actuale şi perspectivele pentru energie şi economiile majore din zona Euro, riscul unor creşteri foarte reduse, sau, în scenariul nefavorabil, al unor recesiuni, este considerabil sporit.\n\nÎn Ungaria, unde comerţul cu amănuntul este în scădere de câteva luni deja, amintind de perioada crizei financiare, iar fondurile europene sunt sub ameninţarea de a fi oprite de Bruxelles, chiar şi estimarea de 0,9% pentru PIB în 2023 a Erste Bank ar putea fi prea optimistă.\n\nChina utilizează în continuare o dinamică de tip pornit/oprit prin închiderea unor oraşe în scopul limitării răspândirii virusului, în linia indusă de politica zero-cazuri.\n\nSecvenţa actuală e mult diferită de ceea ce se vedea în timpul crizei financiare, când economia chineză a acţionat contra-ciclic, ajutând la amortizarea şocului global.\n\nAcum, China resimte o contracţie a vânzărilor rezidenţiale, o încetinire a comerţului cu amănuntul şi a creditării.\n\nIndicatorul Caixin PMI în industrie a ajuns sub 50 de puncte, în zona asociată scăderii sectorului, şi comenzile noi mai slabe avertizează asupra viitorului apropiat.\n\nÎn SUA, la Jackson Hole, Jerome Powell a transmis că Federal Reserve ar accepta o recesiune ca preţ plătit pentru a ţine sub control inflaţia.\n\nMiercuri, dobânda a fost crescută cu 0,75 de puncte, la 3 - 3,25%, nivelul cel mai restrictiv de după 2008.\n\nÎn discursul de după decizia de politică monetară, Powell a păstrat linia anterioară: a recunoscut că nimeni nu ştie dacă traseul dobânzii va induce o recesiune, dar va ţinti totuşi obiectivul principal, limitarea inflaţiei.\n\nBursa americană a avut o sesiune foarte volatilă, închizând pe minus: S&P500 a pierdut 1,71%.\n\nSemnale din economia reală urmărite de investitori sunt şi cele oferite de firmele de transport şi curierat.\n\nFedEx a avertizat, după ce a dezamăgit prin rezultatele trimestrului al doilea, că se aşteaptă la cifre şi mai slabe în trimestrul următor. Mai mult, CEO-ul companiei care vede cum volumul global de expediţii scade, în fiecare din segmentele pe care operează, întrevede o recesiune globală, se mai arată în comunicat.",
    "Maia Sandu s-a întâlnit cu Președintele Slovaciei, Zuzana Čaputova": "19:49 | 21.09.2022 Categorie: Oficial\n\nChişinău, 21 sep. /MOLDPRES/. Președintele Republicii Moldova, Maia Sandu, s-a întâlnit, la New York, cu Președintele Republicii Slovace, Zuzana Čaputova. Cele două șefe de stat au vorbit despre consolidarea relațiilor moldo-slovace și despre situația de securitate din regiune, relatează MOLDPRES.\n\nServiciul prezidențial de presă a comunicat că șefa statului i-a mulțumit Președintelui Čaputova pentru ajutorul umanitar primit de țara noastră în primăvară destinat gestionării crizei refugiaților din Ucraina. La fel, și-a exprimat recunoștința pentru susținerea de către Slovacia a demersului european al țării noastre, dar și pentru asistența primită, de-a lungul anilor, prin intermediul Agenției slovace pentru cooperare și dezvoltare internațională, „Slovak Aid”.\n\nFoto: Președinție",
    "Ministerul Culturii participă la cea de a 27-a ediție a Târgului Internaţional de Carte \"Festivalul Cărții\" de la Budapesta": "Standul național, organizat de Ministerul Culturii, pe o suprafață de 24 mp, este situat în complexul expoziţional Millenaris, parter, zona D, poziția 44.\n\nPentru ediția din acest an a Festivalului, instituția noastră îi are invitați pe Ion Mureșan, Ciprian Măceșaru și Demeny Peter, iar programul de evenimente este realizat împreună cu partenerul tradițional, Institutul Cultural Român Budapesta.\n\nOaspetele de seamă al Festivalului este scriitoarea Svetlana Aleksievici, laureată cu premiul Nobel pentru literatură în anul 2015 și care va primi anul acesta Marele Premiu al Orașului Budapesta.\n\nȚara invitată de onoare este Slovacia.\n\nProgramul complet al evenimentelor românești din cadrul Festivalului Internaţional al Cărţii de la Budapesta, ediţia 2022, este următorul:\n\nVineri, 30 septembrie\n\n15.00 – 16.00: Lansare de carte: Gheorghe Crăciun, Ioan Groșan și Mircea Nedelciu: „Triptic românesc\" / „Román triptichon\". (Editura Lector, 2021).\n\nParticipă: Lövétei Lázár László (traducător), Gálfalvi Ágnes (editor). Moderator: Szonda Szabolcs. Organizator: ICR Budapesta.\n\n16.00 – 17.00: Lansare de carte cu participarea autorului: Demény Péter – „Splendidul mistreț\", Editura Curtea Veche, 2020, traducător Kocsis Francisc / „Vadkanragyogás\", Editura Lector, 2017.\n\nModerator: Nagy Levente. Organizatori: Ministerul Culturii și ICR Budapesta.\n\n18.00 – 19.00: Oportunități și dificultăți în traducerea și publicarea literaturii române în limba maghiară.\n\nParticipă: Szonda Szabolcs, Koszta Gabriella. Evenimentul se va bucura și de participarea autorilor Ciprian Măceșaru și Ion Mureșan. Moderator: Demény Péter. Traducere: Lajos Nagy. Organizatori: Ministerul Culturii și ICR Budapesta\n\nSâmbătă, 1 octombrie\n\n11.00 – 12.00: Lansare de carte: Ciprian Măceșaru: „Sunt un gândac\" / „Szuper! Csótány lettem!\" (Editura Szépirodalmi Figyelő, 2021). Participă: Ciprian Măceșaru (autor), Ferenc Vincze (editor).\n\nModerator și traducere: Lajos Nagy. Organizatori: Ministerul Culturii și ICR Budapesta\n\n13.00 – 14.00: Lansare de carte cu participarea coordonatorului antologiei: „A negyedik szív: O antologie a literaturii române contemporane\", coordonată de Demény Péter (Editura Tiszatáj, Szeged, 2022). Participă: Koszta Gabriella, Fekete Vince.\n\nModerator: Demény Péter. Organizatori: Ministerul Culturii și ICR Budapesta.\n\n16.00 – 17.00: Poezia lui Ion Mureșan - „Versek nehéz időkre\"/ „Poeme pentru vremuri grele\".\n\nParticipă: Ion Mureșan (autor), Zalán Tibor. Moderator: Farkas Jenő. Traducere: Lajos Nagy. Organizatori: Ministerul Culturii și ICR Budapesta\n\nDuminică, 2 octombrie\n\n11.00 – 12.00: Top 2000. Dicționar maghiar-român, respectiv român-maghiar (două volume), apărute în anul 2020, la editura Tinta. Prezintă: Farkas Jenő. Organizator: ICR Budapesta",
    "S-a stabilit cu cine joacă România în Cupa Davis": "România întâlnește Thailanda, în Play-off-ul Grupei Mondiale I a Cupei Davis, s-a stabilit, marţi, la tragerea la sorţi.\n\nTricolorii, care au fost cap de serie la tragerea la sorţi, va juca în deplasare, cu Thailanda, întâlnirea urmând a avea loc la începutul lunii februarie, imediat după Australian Open 2023, în zilele de 3-4 sau 4-5 februarie.\n\nEchipa care va câştiga această partidă va juca în luna septembrie 2023 în Grupa Mondială I.\n\nS-a stabilit cu cine joacă România în Cupa Davis în playoff-ul Grupei Mondiale I. Tragerea la sorți a fost marți seara\n\nRomânia a pierdut în weekend confruntarea cu Slovacia, scor 1-3, din primul tur al Grupei I mondiale.\n\nNicholas David Ionel a fost învins, sâmbătă, cu scorul de 6-1, 6-1, de Alex Molcan. Tot sâmbătă, perechea Marius Copil/Victor Vlad Cornea a pierdut meciul cu echipa Lukas Klein/Igor Zelenay, scor 6-7 (4), 2-6.\n\nVineri, Nicholas David Ionel l-a învins pe Norbert Gombos, scor 6-7 (4), 7-5, 6-4, şi Marius Copil a fost învins de Alex Molcan, 7-5, 6-1.\n\nAntrenorul federal Andrei Mlendea şi căpitanul nejucător Gabriel Trifu au avut la dispoziţie, la meciul cu Slovacia, următorii jucători: David Nicholas Ionel (poziţia 283 în clasamentul mondial de simplu şi 614 la dublu), Marius Copil (347 la simplu şi 592 la dublu), Cezar Creţu (392 la simplu, 407 la dublu), Gabriel Adrian Boitan (613 la simplu, 1263 la dublu) şi Victor Vlad Cornea (1.025 la simplu, 125 la dublu).\n\nSlovacia conduce acum cu 2-1 în meciurile directe. România s-a impus în 2002, la Presov, în primul tur al Grupei Mondiale, cu 4-1. În 2015, Slovacia a câştigat cu 3-2, la Constanţa, în sferturile de finală ale Grupei 1 a zonei Europa/Africa.\n\nTrimite pe: Facebook WhatsApp WhatsApp Twitter\n\nDaniel Nazare / Autor / Autor Aproape 25 de ani de experiență în presa sportivă. A debutat ca jurnalist în 1997, în primul an de facultate, fiind redactor la ziarul ZIUA care avea, la acea vreme, un supliment de 4 pagini dedicat sportului. Apoi s-a transferat la Sportul Românesc, Evenimentul Zilei, ProSport (reporter special ... citește mai mult",
    "Motociclist slovac rănit în timpul unei curse clandestine într-o arie protejată VIDEO": "Un motociclist din Slovacia a fost rănit într-o întrecere clandestină organizată într-o arie protejată din Munţii Pădurea Craiului, în judeţul Bihor. Bărbatul a fost coborât de un echipaj al Salvamont Bihor, cu tibia ruptă.\n\nCursa, la care a participat un grup de motociclişti din Slovacia, s-a desfăşurat într-o zonă montană, în apropierea lacului de acumulare Leşu. Motocicliştii urcau spre Vârful Piatra Bulzului, iar unul dintre ei, un bărbat în vârstă de 45 ani, a căzut, fracturându-şi tibia.\n\nLa faţa locului au intervenit, în scurt timp, salvatorii montani. Misiunea de salvare a durat două ore, potrivit directorului Serviciului Judeţean Salvamont- Salvaspeo Bihor, Pinter Istvan.\n\n„Persoana accidentată a suferit o fractură de tibie. După imobilizarea în targa UT 2000, a fost coborâtă de către salvatori până la echipajul de prim-ajutor SMURD sosit de la Aleșd”, a spus Pinter.\n\nDeşi iniţial a fost solicitat şi un elicopter SMURD, din fericire, starea victimei nu a mai necesitat intervenţia echipajului de urgenţă, motiv pentru care aparatul de zbor a revenit la bază.\n\nMotocicliştii au fost găsiţi de echipajul Salvamont Bihor pe un drum forestier, pe un teritoriu protejat pe care astfel de curse sunt interzise prin Ordonanţa de Urgenţă 57/2007 privind regimul ariilor naturale protejate. .\n\nVârful Piatra Bulzului se află într-o arie protejată din Munţii Pădurea Craiului, în apropierea lacului de acumulare Leşu şi este un reper pentru traseele de drumeţie, căutat de turişti ca punct de belvedere de unde se deschid panorame asupra lacului Leșu, spre cursul văii Iadului, către vârful Văldeasa și peste satul de vacanță Coada Lacului.\n\nÎn zonă se aventurează, însă, şi numeroşi amatori de senzaţii tari, cu motociclete şi ATV, atât pe drumurile forestiere, cât şi prin pădure.\n\n\"Astfel de curse cu motociclete, ATV-uri, în ariile protejate, sunt interzise. Cei care doresc să circule pe drumurile forestiere din zonă, au nevoie de aviz din partea ANANP şi acordul proprietarului, adică al Ocolului Silvic\", spune şeful Serviciului Bihor al ANANP, Horia Carţiş.\n\nÎn caz contrar, intrarea în perimetru protejat fără aviz, pentru nerespectarea măsurilor de protecţie şi conservare a florei şi faunei şi pentru distrugerile în perimetrele protejate se sancţionează cu amenzi între 3.000 şi 6.000 lei.",
    "Locuri de vizitat și obiective turistice în Bratislava": "Ce să vizitezi în Bratislava? Locuri de vizitat și obiective turistice în Bratislava 2022\n\nMemorialul de război Slavin\n\nÎn vârful celui mai înalt deal se află un cimitir și un memorial de război pentru trupele sovietice ucise în timpul eliberării Bratislavei, în 1945.\n\nMonumentul se află într-un cartier de lux al orașului, deasupra vilelor și ambasadelor, și a fost dezvelit în 1960. La baza acestuia se află un auditoriu memorial, acoperit de o statuie a unui soldat sovietic în vârful unui pilon de 39,1 metri, toate îmbrăcate în panouri de marmură.\n\nÎn față se află șase gropi comune, care conțin rămășițele a 6.845 de soldați sovietici.\n\nÎn orice moment al zilei, rezidenții și turiștii se îndreaptă spre terasa de jos pentru o priveliște supremă a orizontului Bratislavei.\n\nBiserica Sfânta Elisabeta – Biserica Albastră\n\nAceastă biserică Art Nouveau se află la est de orașul vechi, pe strada Bezručova.\n\nRecomandări Pensionarii români renunță la medicamente, murături și carne ca să-și plătească facturile la iarnă. „Am trecut prin perioade şi mai grele, ştim cum e”\n\nA fost ridicată în anii 1910 drept capelă pentru liceul Gamča, dar a ajuns să devină un simbol pentru Slovacia.\n\nArhitectul responsabil a fost Ödön Lechner, un pionier al secesionismului maghiar și deseori numit Gaudí maghiar.\n\nLa exterior, biserica are un amestec de design romanic, baroc și oriental.\n\nÎn interior, băncile sunt deosebit de drăguțe, vopsite în albastru cu modele aurii, iar deasupra altarului se află o pictură în ulei a Sfintei Elisabeta care împarte pomană.\n\nCastelul Bratislava\n\nVeghind asupra orașului din cocoașa sa stâncoasă, Castelul Bratislava se află pe un sit care a fost fortificat de mii de ani.\n\nCa fortăreață și punct de observație apărabilă, castelul a fost de neegalat, deoarece se afla între Alpi și Carpați și apăra un vad antic pe Dunăre.\n\nRecomandări Ce înseamnă să fii bărbat. De la Zidane la Federer și Nadal\n\nApogeul castelului a venit în secolul al XVI-lea, când a fost sediul regilor Ungariei regale, găzduind bijuteriile coroanei maghiare pentru următorii 200 de ani.\n\nDupă pagubele provocate de război și reconstrucție, este un punct de reper care trebuie văzut mai mult pentru ceea ce reprezintă decât pentru arhitectura sa.\n\nDe pe terasă se poate vedea peste Dunăre și peste granițele cu Austria și Ungaria, în timp ce în interior se află expoziții pentru Muzeul Național, care acoperă istoria Slovaciei din Evul Mediu până în prezent.\n\nCentrul istoric al Bratislavei\n\nBratislava are acel tip de nucleu istoric în care poți lăsa curiozitatea neobosită să preia controlul și să te ghideze pe străduțe luminoase și aerisite și în piețe palatine.\n\nDe asemenea, orașul vechi este suficient de compact pentru ca, dacă te rătăcești, să nu îți fie greu să îți regăsești drumul.\n\nExistă o multitudine de lucruri pe care să le admiri, cum ar fi fântâni delicate, locuri baroce, mici monumente idiosincratice și plăci care indică figurile istorice care au trecut pe acolo.\n\nRecomandări Emilia Șercan publică plagiatul comis de ministrul educației, Sorin Cîmpeanu, care și-a însușit 92 de pagini din munca a doi profesori într-un curs universitar. Apoi le-a furat de tot lucrarea, semnându-se el\n\nMulte locuri au o importanță istorică reală, cum ar fi clădirea Bibliotecii Universității, o fostă clădire guvernamentală din Epoca Reformei Maghiare, în care a fost abolită servitutea în regat în secolul al XIX-lea.\n\nExistă, de asemenea, o abundență de cafenele în aer liber, magazine de artizanat și gelaterii.\n\nCastelul Devin\n\nNu rata șansa de a vedea acest castel impresionant, aflat la aproximativ 10 kilometri vest de centrul orașului.\n\nCastelul Devin este o ruină cocoțată pe o stâncă de 212 metri, la confluența dintre Dunăre și Morava.\n\nÎn perioada sa de glorie, această puternică fortăreață controla ruta comercială pe Dunăre, precum și un braț al vechiului Drum al Chihlimbarului.\n\nCu urme care datează din secolul al V-lea î.Hr., este unul dintre cele mai vechi trei castele din Slovacia, iar povestea sa este spusă prin panouri informative și o expoziție în interiorul peșterilor din incinta superioară.\n\nLovitura de grație a castelului a venit odată cu un asalt al trupelor lui Napoleon în 1809, iar de atunci este o ruină pitorească.\n\nCatedrala Sfântul Martin\n\nÎn partea de vest a orașului vechi, catedrala gotică din secolul al XV-lea a Bratislavei se afla împotriva zidurilor orașului.\n\nSe află la umbra Castelului Bratislava și, din 1563, a devenit biserica de încoronare a Regatului Ungariei, așa că este un loc foarte important de vizitat.\n\nUnsprezece regi și regine, precum și opt dintre consoartele lor au fost încoronați în această clădire până în 1830. Rolul catedralei ca biserică de încoronare este onorat de o reproducere placată cu aur a Coroanei Sfântului Ștefan în vârful turnului.\n\nÎn interior, naosul este în trei nave, împărțite de coloane gotice voluminoase și care duc la un ansamblu de statui care îl înfățișează pe Sfântul Mihail ca husar maghiar.\n\nPrimăria orașului vechi\n\nPe Hlavné Námestie, Primăria Veche a orașului Bratislava este unul dintre cele mai venerabile repere.\n\nA luat ființă în anii 1200, când casa aparținând primarului a fost achiziționată de oraș.\n\nÎncet-încet, clădirile învecinate au fost și ele cumpărate și anexate.\n\nAșa că acum este o încurcătură interesantă de patru case și palate diferite, pline de mici surprize.\n\nCea mai frumoasă porțiune este curtea renascentistă, care datează din 1581 și care are o arcadă și o galerie.\n\nTurnul principal este mai vechi, proiectat în stil gotic toscan în anii 1200 și adăpostește o filială a Muzeului Municipal care se ocupă de justiția feudală din Pressburgul medieval.\n\nGaleria Națională Slovacă\n\nO mică expoziție permanentă a fost amenajată la primul etaj pentru a prezenta cele mai prețioase obiecte de artă și artefacte gotice și baroce din anii 1300 până în 1700.\n\nAceastă expoziție este aranjată în șase părți, începând cu incomparabilele busturi din secolul al XVIII-lea ale sculptorului Franz Xaver Messerschmidt, care scot în evidență expresii faciale bizare.\n\nSunt programate în continuare expoziții temporare, dedicate la orice, de la moda slovacă din anii ’60 la arta grafică contemporană și pictura gotică medievală.\n\nPoarta lui Mihail\n\nO altă structură timpurie din Orașul Vechi este ultimul vestigiu al celor patru porți medievale originale ale Bratislavei, care protejează intrarea estică în oraș.\n\nPoarta lui Mihail urcă până la 51 de metri, peste o încâlceală elegantă de străzi și datează chiar de la începutul secolului al XIV-lea.\n\nEa a căpătat aspectul său baroc actual după o remodelare în 1759. Atunci a fost instalată cupola, precum și statuia Sfântului Mihail luptându-se cu balaurul din vârful turlei.\n\nÎn turn se află o altă filială a Muzeului orașului Bratislava, cu o expoziție despre vechile fortificații și armamentul medieval.\n\nUrcă la etajul al șaselea al turnului, deoarece vei avea o priveliște superbă asupra orașului vechi.\n\nMuzeul de Artă Danubiana Meulensteen\n\nDe asemenea, aflat la o oarecare distanță de oraș, acest muzeu de artă contemporană are o locație fabuloasă, în vârful unei peninsule lungi, în mijlocul Dunării.\n\nDe la începutul anilor 2000, muzeul a fost deschis în mai multe etape înainte de a fi complet finalizat în 2014.\n\nSala Mare de la primul etaj găzduiește expoziția permanentă, unde se găsește un sortiment internațional de pictură și instalații.\n\nSpațiul din afara muzeului a fost amenajat ca un parc de sculpturi, acoperit de verdeață și găzduind lucrări ale unor artiști precum Hans de Bovenkamp și Roland Goeschl, toate cu râul în fundal.\n\nPalatul Grassalkovici\n\nReședința oficială a președintelui slovac se află într-un sublim palat rococo din 1760, în Piața Hodžovo, la nord de orașul vechi.\n\nA fost comandat de contele Anton Grassalkovich, care a fost președintele Camerei Regale a Ungariei și sfătuitorul împărătesei Maria Tereza.\n\nFiind casa permanentă a președintelui, palatul nu este deschis publicului, dar te poți opri pentru o fotografie în fața fântânii moderne.\n\nApoi mergi în spate, deoarece grădinile formale ale palatului sunt acum un frumos parc public.\n\nExistă o statuie călare a împărătesei, alei mărginite de copaci și peluze.\n\nUn rând de copaci de aici a fost plantat de oamenii de stat care au vizitat palatul, cum ar fi fostul rege al Spaniei Juan Carlos I.\n\nPalatul Primatului\n\nSpre deosebire de Grassalkovici, Palatul Primatului primește vizitatori.\n\nA fost construit în anii 1770 într-un stil neoclasic imperios pentru arhiepiscopul de Esztergom, iar până în 1996 a fost și reședința președintelui.\n\nPunctul culminant al oricărui tur este Sala Oglinzilor, o secvență de cinci saloane, fiecare dintre acestea fiind denumit după culoarea decorului său.\n\nUn eveniment important a avut loc în Sala Oglinzilor în decembrie 1805, când a fost semnat Tratatul de la Pressburg, pecetluind victoria lui Napoleon asupra celei de-a Treia Coaliții.\n\nEste expus un set de tapiserii Mortlake din secolul al XVII-lea, iar în curtea interioară se află o fântână magnifică cu o statuie a Sfântului Gheorghe ucigând balaurul.\n\nPodul Most SNP\n\nPodul Most SNP (Podul Revoltei Naționale Slovace) a fost inaugurat în 1972 și deține recordul de cel mai lung pod suspendat pe cabluri din lume care are un singur pilon și un singur set de cabluri.\n\nÎn vârful acelui pilon se află o structură cunoscută sub numele de „OZN”. La 80 de metri deasupra râului, această clădire în formă de disc găzduiește un restaurant la care se ajunge printr-un lift care urcă pe pilonul estic al podului.\n\nRezervă o masă pentru o priveliște memorabilă sau urcă pur și simplu pe puntea de observare pentru a vedea Dunărea, castelul și vechea Bratislava în toată splendoarea lor.\n\nPiața Hviezdoslavov\n\nUn bulevard pietonal larg în orașul vechi, Piața Hviezdoslav începe lângă Most SNP și se întinde până la Teatrul Național Slovac.\n\nAleea are rânduri de copaci și fântâni și este trasată de vile și case de oraș exuberante.\n\nÎn partea de nord a pieței se află baruri, restaurante și gelaterii, în timp ce în partea de sud se află un rând ceremonios de ambasade.\n\nExistă un podium pentru evenimente publice, iar piața găzduiește, de asemenea, târgul de Crăciun din Bratislava în luna decembrie.\n\nPiața poartă numele lui Pavol Országh Hviezdoslav, un poet și dramaturg slovac de la începutul secolului trecut, care a adus o contribuție durabilă la cultura slovacă prin traducerea operelor lui Schiller, Shakespeare și Goethe.\n\nFântâna lui Maximilian\n\nÎnapoi în Piața Mare se află un alt monument și loc de întâlnire dintre cele mai apreciate din Bratislava.\n\nVizavi de Primăria Veche se află o fântână comandată de regele Ungariei, Maximilian al II-lea, în 1572, ca sursă de apă pentru cetățenii din Pressburg.\n\nColoana din mijloc este încununată de o statuie a cavalerului în armură de luptă.\n\nUnii oameni cred că este o imagine a lui Roland, apărătorul drepturilor din Pressburg, iar alții sunt siguri că este vorba de Maximilian însuși.\n\nPotrivit legendei, în fiecare an nou, la miezul nopții, statuia se întoarce cu fața spre Primăria Veche și se înclină pentru a onora 12 consilieri care au murit apărând orașul.\n\nBratislava este minunată și dacă o iei la pas, vei descoperi farmecul său aparte. Nu uita să iei un suvenir pentru a îți aminti mereu de această de vacanță.\n\nSursa foto: 123rf.com, shutterstock.com\n\nVezi şi locuri de vizitat în Budapesta!\n\nUrmărește-ne pe Google News\n\nGSP.RO Cum arăta impresara după bătaia cu Reghecampf. Este ajutată de o prietenă să meargă, primele imagini\n\nPlaytech.ro ȘOC! Meghan Markle l-a AMENINȚAT pe Prințul Harry. SCANDALUL uriaș despre care tocmai s-a aflat: 'I-a spus că...'\n\nViva.ro Mesajul transmis de Sarah, fiica vitregă a lui Reghe, după ce antrenorul a bătut-o pe Prodanca în plină stradă. Cuvintele ei au stârnit un val de reacții\n\nObservatornews.ro Situaţia e-commerce-ului în România: de ce ţara noastră este mult înaintea Bulgariei, însă în spatele Ungariei\n\nȘtirileprotv.ro Haos în Rusia! Un bărbat a deschis focul într-un birou de recrutare din Irkuţk. Șeful unității se află în stare critică\n\nFANATIK.RO Invitații nu s-au uitat la bani. Cât a fost darul la botezul lui Liam, fiul lui Laurențiu Reghecampf\n\nOrangesport.ro Revolta oligarhilor! Cunoscutul lui Putin anunţă data la care va fi dat jos preşedintele Rusiei. Cât de aproape e momentul istoric\n\nHOROSCOP Horoscop 27 septembrie 2022. Scorpionii trebuie să aibă puțin mai multă răbdare, dar dacă nu vor reuși, o abordare mai pozitivă e soluția\n\nPUBLICITATE Care este diferența dintre precalificarea creditului ipotecar și preaprobarea?",
    "Un ambasador american lansează semnalul că Finlanda si Suedia vor adera la NATO până la Crăciun. Mai sunt trei state membre care trebuie să voteze ratificarea": "În urma unui vot din 16 septembrie în Portugalia, parlamentele naţionale din 27 de state membre NATO au aprobat aderararea Finlandei şi Suediei la alianţa politico-militară ce a luat fiinţă în 1949. Parlamentul României a exprimat un vot favorabil aderării celor două state scandinave pe 21 iulie.\n\nDin 30, au mai rămas trei membri NATO care să ratifice aderarea celor două ţări la alianţă. Se aşteaptă ca Slovacia să dea undă verde, în timp ce Ungaria şi Turcia continuă să amâne decizia.\n\nPresupunerea generală este că Budapesta şi Ankara vor aştepta până în 2023 pentru a lua o hotărâre finală.\n\nErdoğan invocă amânarea din trei motive\n\nDin modul cum a procedat în trecut, ne putem aştepta ca Turcia să-şi amâne decizia proprie din cauza a trei motive, transmite Atlantic Council.\n\nPrimul motiv este dat de preocupările Turciei privind securitatea şi combaterea terorismului exprimate într-un memorandum trilateral din 28 iunie.\n\nRegimul erdoganist de la Ankara aşteaptă măsuri concrete şi acuză Suedia şi Finlanda că adăpostesc persoane din Partidul Muncitorilor din Kurdistan (PKK) şi adepţi ai lui Fethullah Gulen. Erogan îl acuză că a orchestrat o tentativă de lovitură de stat în 2016 împotriva sa.\n\nViteza ratificării va fi legată de acţiuni concrete privind cooperarea industrială în domeniul apărării (încheierea embargourilor asupra armelor), urmărirea penală a activităţilor de finanţare şi recrutare din Partidul Muncitorilor din Kurdistan (PKK) şi alte organizaţii teroriste şi de instituire a unui Mecanism Comun Permanent pentru a supraveghea cooperarea în materie de securitate.\n\nAl doilea motiv este dat de alegerile prezidenţiale şi legislative din 2023; Preşedintele Recep Tayyip Erdogan va evita să pară prea blând sau prea grăbit privind procesul de aderare. De altfel, încă încearcă să întreţină relaţii de prietenie cu Federaţia Rusă.\n\nAl treilea motiv este o potenţială operaţiune militară turcă împotriva kurzilor din Siria. Asta ar putea duce la creşterea frustrării şi presiunii occidentale asupra Turciei.\n\nUNGARIA: Orbán va face pasul, dar numai la sfârşit\n\nPoziţia maghiară cu privire la sprijinul pentru aderarea finlandeză şi suedeză la NATO este mai puţin entuziasmată. Prim-ministrul Viktor Orbán va fi probabil ultimul care va ratifica aderarea. Da, este decizia lui şi numai a lui. Cu toate acestea, până la urmă el va ratifica.\n\nÎntrebat despre ratificare, el susţine că trebuie „să ţină cont de sensibilităţile Turciei”. El este de părere că politica cu uşile deschise a NATO este o provocare la adresa Rusiei şi a promisiunilor încălcate ale Occidentului – ceea ce este bizar având în vedere faptul că el a fost cel care a semnat Tratatul de la Washington pentru a aduce Ungaria în NATO în 1999. Termenul pentru ratificare rămâne neclar.\n\nUngaria şi Turcia o lungesc ca să negocieze, dar America poate să determine grăbirea procesului de aderare\n\nVotul trebuie să fie unanim, dar ambasadorul SUA în Finlanda, Douglas Hickey ştie ceva mai mult.\n\nEl crede că SUA se pun în mişcare şi vor media procesul în aşa fel încât să se ratifice aderarea înainte de Crăciun şi, evident, înainte de termenele pe care Ungaria şi Turcia le-au vehiculat până acum ca mecanism de negociere.\n\nEste o estimare bazată strict pe presupunerea că nimic altceva nu se va întâmpla (respectiv, că SUA şi alţi aliaţi nu vor apăsa pedala cu promisiuni / presiuni la adresa Ungariei / Turciei).\n\nRusia a invadat Finlanda de trei ori în secolul 20\n\nPolitico scrie că ambasadorul care a depus jurământul în aprilie, a declarat că este optimist că NATO va avea 32 de membri înainte de sfârşitul anului.\n\nConversaţiile pe care le-a avut cu omologul său ungar de la Helsinki l-au făcut să creadă că un vot pozitiv va veni în curând, a declarat el în faţa grupului, avertizând că situaţia s-ar putea schimba. Dar Hickey crede că preşedintele turc nu vrea să fie singurul reticent, ceea ce îl stimulează să acţioneze rapid în această problemă.\n\n\"Nu cred că vrea să stea pe o insulă prea mult timp\", a declarat în timpul unei călătorii organizate şi sponsorizate de German Marshall Fund of the United States.\n\n\"Timpul este esenţial\", adaugă el, \"mai ales după ce preşedintele rus VLADIMIR PUTIN a ordonat o mobilizare parţială a armatei sale şi a ameninţat cu folosirea armei nucleare. Trebuie să rezolvăm acest lucru. Trebuie să stabilizăm această situaţie\".\n\nCând Hickey a fost abordat pentru a deveni ambasador în Finlanda, l-a sunat pe prietenul său John Kerry pentru a afla ce ar implica acest rol. Răspunsul fostului secretar de stat a fost \"Rusia, climatul şi NATO\", a spus Hickey. Portofoliul privind clima ocupă o parte din timpul lui Hickey, dar Rusia şi NATO au dominat agenda sa.\n\nInvazia Rusiei în Ucraina a împins Finlanda să se alăture alianţei după decenii în care şi-a păstrat o relativă independenţă, şi anume pentru a menţine legături cordiale cu vecinul său.\n\nPână la urmă, Rusia a invadat Finlanda de trei ori în ultimul secol.\n\nMajoritatea membrilor alianţei au salutat această revenire, dar Erdogan a susţinut că Helsinki şi Stockholm adăpostesc terorişti şi nu ţin cont de preocupările de securitate ale Turciei.\n\nHickey a transmis că anxietăţile Turciei au lăsat Finlanda cu sentimentul că \"a primit un pumn în faţă\".\n\nPoate că vânătăile sunt încă în curs de vindecare, dar acest lucru nu afectează eforturile guvernului de la Helsinki de a deveni membru oficial al NATO şi nici nu determină Washingtonul să îşi regândească sprijinul total.\n\nHickey s-a lăudat cu modul în care Finlanda va fi un \"factor de creştere\" pentru alianţă, cu o forţă marină construită pentru lupta pe litoral, care va completa o mare parte din flotele NATO, şi cu o forţă aeriană care va include în curând avioanele F-35.\n\n\"Finlanda este cea mai pregătită să se alăture NATO dintre toate naţiunile din istoria modernă\", a spus Hickey. \"Finlandezii văd aderarea ca o oportunitate pentru a apăra pe altcineva, precum şi pe ei înşişi\".\n\nSLOVACIA: decizia vine în septembrie\n\nMotivele procedurale explică de ce Slovacia nu a ratificat încă aderarea Finlandei şi a Suediei la NATO.\n\nGuvernul de la Bratislava a aprobat tratatul modificat la sfârşitul lunii iulie, iar parlamentul (care e compus dintr-o singură cameră) trebuia să îl discute la începutul lunii septembrie, la prima sa şedinţă de după vacanţa de vară. Unele persoane din opoziţie ar putea încerca să marcheze câteva puncte politice criticând NATO, dar în general se presupune că propunerea va fi aprobată.\n\nPreşedintele Zuzana Čaputová va susţine aderarea celor două state scandinave la NATO cu siguranţă, şi foarte curând după sesiunea parlamentară.",
    "Copiii militarilor români decedați în teatrele militare au plantat la București Copacul Păcii": "Copiii militarilor români decedați în acțiuni militare au plantat miercuri, în Parcul Carol I din București, Copacul Păcii. Acțiunea a avut loc de Ziua Internațională a Păcii și a fost organizată de asociația slovacă Servare et Manere în parteneriat cu Asociația Voluntarilor Invictus România și cu sprijinul ministerului român al apărării și al ministerului slovac de externe.\n\nLa ceremonie au fost prezenți Eduard Bachide, secretar de Stat pentru relația cu Parlamentul și calitatea vieții personalului, general-maior Cristian-Daniel Dan, locțiitorul șefului Statului Major al Forțelor Terestre, Marek Sobola, inițiatorul proiectului Copacului Păcii, scrie basilica.ro.\n\nAu mai participat reprezentanți din Slovacia, Austria, Australia, Franța, Noua Zeelandă, Norvegia, Liechtenstein, Germania, Polonia, Serbia, Marea Britanie, Statele Unite ale Americii, Tonga, Fiji, Ubekistan.\n\nEvenimentul a fost deschis cu o scurtă alocuțiune a ASR Principele Radu Duda, care a subliniat rolul asociației Servare et Manere (latină: „Slujire și Dăinuire”) în păstrarea vie a memoriei soldaților români căzuți pe pământ slovac în al Doilea Război Mondial. Principele a salutat participanții și a oferit cadouri tinerilor prezenți la eveniment.\n\nAcțiunea a onorat sacrificiul militarilor români căzuți la datorie și face parte din „Tree of Peace” / „Copacul păcii”, un proiect internațional care promovează prietenia și înțelegerea între națiuni, instituit la 100 de ani după încheierea Primului Război Mondial.\n\nEvenimentul de la București a fost precedat de o altă acțiune simbolică: în perioada 17 – 20 septembrie 2022, militari răniți din lotul de ciclism al echipei Invictus România, alături de militari răniți din Slovacia, Ungaria, Marea Britanie și Ucraina au participat la „Ștafeta Copacului Păcii”, un traseu de ciclism care a pornit din Zvolen (Slovacia) spre București trecând prin Budapesta, Arad și Sibiu.\n\nPlantarea Copacului Păcii s-a încheiat cu schimbarea gărzii și depunerea de flori la Mormântul Eroului Necunoscut.\n\nProiectul „Tree of Life” / „Copacul Păcii” comemorează nu doar sacrificiul soldaților obișnuiți, ci și victimele dezastrelor naturale și biologice. Din 2018, proiectul a fost implementat în 15 țări de pe patru continente.\n\nUn Copac al Păcii a fost plantat la Zvolen, Republica Slovacia, în septembrie 2021, în memoria Regelui Mihai I al României.",
    "Jucătoarea Ana Bogdan s-a calificat în turul doi la Parma": "© Drepturi de Autor (Copyright) - Acest articol este proprietatea Ziarul de Iasi (www.ziaruldeiasi.ro) si este protejat de Legea dreptului de autor si drepturilor conexe (8/1996). Preluarea acestui articol se poate face, potrivit reglementarilor in vigoare, doar în limita a maximum 500 de caractere, urmate obligatoriu de un link directionat catre acest articol! Orice incalcare a acestor prevederi va fi supusa procedurilor pentru intrarea in legalitate si recuperarea daunelor.",
    "În plin război, Ucraina spulberă panica europeană privind pana de energie: Ukraenergo va crește exporturile spre UE": "Din 23 septembrie, Ucraina va putea crește exporturile de energie electrică către UE cu 50 MW pe timp de noapte, a anunţat, joi, compania Ukrenergo. \"Rețeaua europeană a operatorilor de sisteme de transport Entso-E a mărit capacitatea disponibilă pentru exportul de energie electrică între Ucraina și Europa cu 50 MW pe timp de noapte. '...' Acum producătorii ucraineni de energie electrică pot exporta 300 MW în România și Slovacia în 24 de ore. Aprovizionarea cu volume crescute de energie electrică din Ucraina va putea începe din 23 septembrie\" - se afirmă într-un comunicat al companiei publicat pe canalul Telegram. Menţionăm că, din 5 septembrie, exporturile de energie electrică către România și Slovacia au fost efectuate la o capacitate de 300 MW pe timp de zi și 250 MW pe timp de noapte, a precizat \"Ukrenergo\".\n\n\"Următoarea creștere a debitului cu România, Slovacia și Ungaria va fi discutată în octombrie, iar la sfârșitul anului este planificată reluarea activităţii cu încă un interconector, cu Polonia\" - au adăugat surse din cadrul companiei. Sistemul de energie electrică ucrainean funcționează sincron cu Entso-E din 16 martie. La sfârșitul lunii martie a început exportul de energie electrică din Ucraina în Polonia, iar în mai - în Republica Moldova. Din 30 iunie, se realizează importul şi exportul de energie electrică în România, iar din 7 iulie a început schimbul comercial cu energie electrică cu Slovacia.",
    "Grupul psaltic 'Sfânta Mare Muceniţă Chiriachi' al Catedralei Episcopale din Huşi, pe podium la Festivalul Internaţional de Muzică Bisericească din Polonia": "Grupul psaltic \"Sfânta Mare Muceniţă Chiriachi\", al Catedralei Episcopale din Huşi, coordonat de diaconul Vlad Mironescu, a câştigat premiul al II-lea la cea de-a XLI-a ediţie a Festivalului Internaţional de Muzică Bisericească Ortodoxă \"Hajnowka\" din Polonia.\n\nPotrivit unui comunicat de presă al Episcopiei Huşilor, festivalul internaţional, care a avut loc în perioada 21-25 septembrie, a reunit coruri din Egipt, Siria, Armenia, Macedonia, Serbia, Slovacia, Belarus, Republica Moldova, Ucraina, Spania şi Polonia, potrivit Agerpres.\n\n\"Pe 23 septembrie au avut loc audiţiile corurilor participante, în cadrul cărora am interpretat piese precum: ode din Paraclisul Sfântului Grigorie Palama, scrise de diaconul Cornel Coman, \"Neispitită de nuntă\" de Ştefanache Popescu, stihira \"Frâiele părinteşti\" de Iacov Protopsaltul, dar şi cântări din slujba Sfintei Mari Muceniţe Chiriachi. Multitudinea şi diversitatea corurilor din cele 12 ţări a îmbogăţit experienţa grupului nostru, care s-a bucurat de oportunitatea de a audia variate forme ale muzicii bisericeşti ortodoxe\", au transmis reprezentanţii Episcopiei Huşilor.\n\nDin programul festivalului a făcut parte şi un concert susţinut în Biserica Evanghelică Augsburg, din Varşovia, alături de alte trei coruri, din Siria, Belarus şi Ucraina.",
    "Restricții pentru camioane în Europa în septembrie": "Începând din această săptămână, se aplică o serie restricții de trafic pentru vehiculele grele în următoarele ţări europene:\n\n1 septembrie (joi)\n\nSlovacia (Ziua Constituției) – interdicția se va aplica de la 0:00 până la 22:00.Se aplică vehiculelor grele de peste 3,5 tone cu remorcă sau semiremorcă.\n\n8 septembrie (joi)\n\nLiechtenstein (Nașterea Sfintei Fecioare Maria) – interdicția este valabilă de la 0:00 până la 24:00 și se aplică vehiculelor grele de peste 3,5 tone cu remorcă sau semiremorcă.\n\n15 septembrie (joi)\n\nSlovacia (Sărbătoarea Maicii Domnului) – interdicția de circulație este valabilă de la 0:00 – 22:00 și se aplică vehiculelor de peste 3,5 tone cu remorcă sau semiremorcă.\n\n28 septembrie (miercuri)\n\nRepublica Cehă (Ziua Națională a Statului Ceh)- interdicția este valabilă de la 13.00 până la 22.00 și este valabilă pentru vehiculele de peste 7,5 tone cu remorcă sau semiremorcă.",
    "Majoritatea acestei țări UE și NATO vrea ca Putin să câștige în Ucraina": "Mai mult de jumătate dintre slovaci ar saluta o victorie militară a Rusiei asupra Ucrainei, potrivit unui nou sondaj publicat miercuri.\n\nSondajul reprezentativ intitulat „Ce mai faci, Slovacia?” a fost realizat de agențiile MNFORCE și Seesame și de Academia Slovacă de Științe.\n\nO țară pro-rusă în Uniunea Europeană\n\nPersoanele intervievate au trebuit să răspundă la sondaj folosind o scală de 10 puncte, conform căreia 1 înseamnă o victorie clară a Rusiei și 10 pentru Ucraina.\n\nAproximativ o cincime dintre respondenți au declarat că își doresc o victorie clară a Rusiei, iar mai mult de jumătate au declarat că sunt înclinați spre o victorie a Rusiei. Între timp, doar o treime au declarat că înclină spre Ucraina și doar 18% nu și-au exprimat nicio preferință.\n\nDiviziunile sunt clar vizibile la nivel de partid. De exemplu, majoritatea covârșitoare a alegătorilor partidului SMER-SD al fostului prim-ministru Robert Fico se află de partea Rusiei, scrie Euractiv.\n\nFico este un oponent vocal al sancțiunilor antirusești și chiar a sărbătorit aniversarea revoltei naționale slovace cu ambasadorul rus. SMER-SD este în continuare membru al Partidului Socialiștilor Europeni (PES).\n\nSUA și NATO, vinovate de războiul din Ucraina\n\nÎn ceea ce privește diferențele geografice, doar populația din Bratislava are o majoritate de persoane care își doresc victoria Ucrainei. Slovacia a fost mult timp una dintre cele mai pro-ruse țări din UE, alături de Bulgaria.\n\nUn sondaj realizat în vara anului 2021 a arătat că 55% dintre slovaci aveau o opinie favorabilă despre președintele rus Vladimir Putin. Dintre țările din Europa Centrală și de Est, doar bulgarii aveau o părere mai bună despre Putin (75%).\n\nÎn februarie 2022, înainte de invazia Ucrainai, 44% dintre slovaci dădeau vina pe NATO și SUA pentru tensiunile de la granițele ucrainene, în timp ce doar 33% dădeau vina pe Rusia.\n\nÎn ceea ce privește aderarea la NATO, doar 45% au susținut-o în sondajul din 2021. Imediat după invazia în Ucraina, sprijinul pentru Alianță a crescut, dar a început să scadă din nou recent.",
    "Doi români merg mai departe în turne": "Toţi jucătorii din echipa naţională a României urmează să intre în turneu, după ce, la finalul săptămânii trecute, au cedat, la Bratislava, 1-3 cu Slovacia, în Cupa Davis (punctul nostru a fost adus de Nicholas David Ionel).\n\nZiua de marţi va fi deschisă, la ora 10:30, pe arena centrală a Tenis Club Pamira, chiar de favoritul principal, argentinianul Federico Coria, care, cu doar două săptămâni în urmă, juca pe cea mai mare arena de tenis din lume, „Arthur Ashe Stadium”, la US Open, în faţa a 20.000 de spectatori, împotriva actualului numărul 1 mondial, Carlos Alcaraz, spaniolul care a şi câştigat turneul.\n\nCoria, 30 de ani şi locul 71 ATP, se va duela cu indianul Ramkumar Ramanathan (27 de ani, 277 ATP). Apoi, rând pe rând, vor intra în competiţia jucătorii tricolori.\n\nProgramul românilor:\n\nORA 12:00\n\nFilip Jianu (314 ATP) - Georgii Kravchenko (Ucraina, 422 ATP) 2-6, 6-, 7-6 (3)\n\nMarius Copil (351 ATP) - Mate Valkusz (Ungaria, 310 ATP) 6-7 (3), 6-7 (4)\n\nORA 13:30\n\nNicholas David Ionel (281 ATP) - Kimmer Coppejans (Belgia, 198 ATP) 6-3, 6-1\n\nDragoş Dima (1313 ATP) - Zdenek Kolar (Republica Cehă, 226) 2-6, 3-6\n\nORA 16:00\n\nVlad Cornea (1025 ATP) - Lukas Klein (Slovacia, 229 ATP) 2-6, 5-7",
    "Baschet masculin: SCM Timişoara - KK Rogaska, scor 103-97, în competiţia central-europeană Alpe Adria Cup": "Debutantă în Alpe Adria Cup, o competiţie oficială cu formaţii preponderent din centrul Europei, SCM Timişoara a învins, vineri, în deplasare, formaţia slovenă KK Rogaska.\n\nSCM Timişoara s-a impus cu scorul de 103-97 (49-54), iar principalul marcator a fost Dokovic, cu 31 de puncte.\n\nÎn primul meci al turneului din Croaţia, echipa antrenată de Dragan Petricevic a trecut de gazda KK Zabok, scor 88-63, astfel că are 4 puncte în clasament.\n\nDin grupa D mai face parte echipa Spisski Rytieri (Slovacia).\n\nSCM Timişoara va avea în continuare programul: SCM - Spisski Rytieri (12 octombrie şi 23 noiembrie), SCM - KK Zabok (30 noiembrie şi 14 decembrie).\n\nLa startul Alpe Adria Cup din acest sezon se află formaţii din Croaţia, Austria, Slovacia, Cehia, Slovenia şi Polonia, precum şi România.\n\nArticolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.",
    "EUROSTAT: Producţia industrială a scăzut în iulie cu 0,8% în UE şi cu 2,4% în zona euro": "Producţia industrială a scăzut cu 2,4% în zona euro şi cu 0,8% în Uniunea Europeană în iulie, comparativ cu perioada similară din 2021, iar Irlanda, Estonia, Slovacia, Belgia, Letonia, Italia, Franţa şi România au înregistrat cea mai semnificativă scădere, arată datele publicate astăzi de Oficiul European de Statistică (Eurostat), notează Agerpres.\n\nEconomiştii intervievaţi de Reuters se aşteptau la o creştere de 0,4% a producţiei industriale în zona euro în iulie, comparativ cu perioada similară din 2021.\n\nÎn rândul statelor membre UE pentru care sunt disponibile datele, cele mai importante creşteri ale producţiei industriale în iulie, faţă de luna similară din 2021, au fost în Bulgaria (17,6%), Danemarca (12%) şi Polonia (10,3%), iar cel mai semnificativ declin în Irlanda (minus 23,7%), Estonia şi Slovacia (ambele cu minus 6,4%), Belgia (minus 5,1%), Letonia (minus 2,9%), Italia (minus 1,4%), Franţa (minus 1,2%) şi România (minus 1,1%).\n\nÎn cazul UE, producţia de bunuri de capital a scăzut cu 3,5%, cea de bunuri intermediare cu 1,4%, în timp ce producţia de bunuri de folosinţă îndelungată a crescut cu 0,9%, cea de bunuri de folosinţă imediată a urcat cu 2,1%, iar producţia de energie cu 3,1%.\n\nConform datelor publicate astăzi de Institutul Naţional de Statistică (INS), în România producţia industrială (serie brută) a consemnat în iulie 2022 o scădere cu 3,1%, faţă de luna corespunzătoare din anul precedent, ca urmare a scăderilor înregistrate în cele trei sectoare industriale: producţia şi furnizarea de energie electrică şi termică, gaze, apă caldă şi aer condiţionat (-6,8%), industria extractivă (-2,9%) şi industria prelucrătoare (-2,5%).\n\nCa serie ajustată, producţia industrială a fost mai mică cu 0,9%, ca efect al scăderilor producţiei şi furnizării de energie electrică şi termică, gaze, apă caldă şi aer condiţionat (-6,5%), industriei extractive (-2,6%) şi industriei prelucrătoare (-0,2%).\n\nÎn iulie, comparativ cu luna precedentă, producţia industrială a scăzut cu 2,3% în zona euro şi cu 1,6% în Uniunea Europeană, după ce în iunie s-a înregistrat un avans de 1,1% în zona euro şi de 1% în Uniunea Europeană, arată datele Eurostat.\n\nEconomiştii intervievaţi de Reuters se aşteptau la o scădere de 1% a producţiei industriale în zona euro în iulie, comparativ cu luna precedentă.\n\nÎn rândul statelor membre UE pentru care sunt disponibile datele, cele mai importante creşteri în iulie, comparativ cu luna precedentă, au fost înregistrate în Lituania (6,5%), Suedia (5,8%) şi Malta (4,2%), iar cele mai semnificative scăderi în Irlanda (minus 18,9%), Estonia (minus 7,4%) şi Austria (minus 3,2%).\n\nRomânia a înregistrat în iulie o creştere lunară de 0,3% a producţiei industriale, după un declin de 2,4% în iunie.\n\nÎn cazul UE, producţia de bunuri de capital a scăzut cu 3,2%, cea de bunuri de folosinţă îndelungată cu 1,6% iar cea de bunuri intermediare cu 0,8%, în timp ce producţia de energie a crescut cu 0,7%, iar producţia de de bunuri de folosinţă imediată cu 1%.\n\nConform datelor publicate astăzi de Institutul Naţional de Statistică (INS), în luna iulie 2022, producţia industrială a scăzut în România cu 1,9% faţă de luna iunie 2022, ca serie brută, din cauza scăderii industriei prelucrătoare (-3,2%). Producţia şi furnizarea de energie electrică şi termică, gaze, apă caldă şi aer condiţionat şi industria extractivă au crescut cu 6%, respectiv 1,9%.\n\nCa serie ajustată, producţia industrială a fost mai mare faţă de luna precedentă cu 0,3%, creştere susţinută de industria prelucrătoare şi producţia şi furnizarea de energie electrică şi termică, gaze, apă caldă şi aer condiţionat (+1,3%, fiecare). Pe de altă parte, industria extractivă a scăzut cu 0,3%.",
    "România, printre ţările cu cele mai bune rezultate pentru irlandezii de la CRH în primul semestru din 2022. „Per total, profitul operaţional în estul Europei a fost peste cel din 2021, deoarece preţur": "Producătorul de ciment Romcim, care face parte din grupul irlan­dez CRH, a avut rezultate bune în ţările est-europene în primele şase luni ale acestui an, România şi Polonia înregistrând în mod special vânzări ridicate.\n\n„Estul Europei (adică Polonia, Ucraina, România, Ungaria, Slovacia, Serbia şi Croaţia) a beneficiat de o vreme blândă în iarnă comparativ cu anul anterior, ceea ce, cumulat cu o cerere ridicată, a dus la niveluri ridicate de activitate în majoritatea pieţelor, cu precădere în Polonia şi România“, se arată în cel mai recent raport financiar publicat de Romcim, aferent primului semestru din 2022.",
    "Haaretz: Romania ar putea achiziţiona sistemul antibalistic israelian Iron Dome / Ţara noastră ar deveni primul stat european care achiziţionează acest sistem": "Dacă se va ajunge la un acord, România, naţiune membră NATO, va deveni primul stat european care achiziţionează acest sistem.\n\nUn singur sistem antibalistic de acest tip costă 150 de milioane de dolari, iar fiecare rachetă 50.000 de dolari.\n\nPână acum, Israelul a vândut în străinătate doar două sisteme de acest tip, Statelor Unite, pentru suma de 373 de milioane de dolari. Washingtonul nu este interesat să achiziţioneze alte sisteme de acest tip. Conform unor informaţii neconfirmate oficial, şi Azerbaidjanul a cumpărat un astfel de sistem, iar alte ţări - Singapore, Canada, Coreea de Sud, India, Finlanda, Slovacia şi Cehia - au achiziţionat doar radare.\n\nChiar dacă sistemul balistic este produs de industria militară israeliană, proiectul este dezvoltat în comun cu Statele Unite, astfel că orice contract de vânzare trebuie aprobat oficial de Washington.\n\nÎntr-un interviu acordat cotidianului Haaretz, Vasile Dîncu a refuzat să discute specific despre sistemul Domul de Fier (Iron Dome), dar a declarat că vrea \"îmbunătăţirea cooperării militare şi în materie de securitate cu Israelul în multe domenii\".",
    "Flașnetari din 10 țări au susținut reprezentații surprinzatoare, la Iași. „Atmosfera este cu totul emoționantă”": "Flașnetari din 10 țări au susținut reprezentații surprinzatoare, la Iași. „Atmosfera este cu totul emoționantă”\n\nFlașnetari din 10 țări s-au întâlnit la Iași unde, timp de 3 zile, au susținut reprezentații surprinzatoare în aer liber, dar și la Palatul Culturii din oraș.\n\nCu toții au participat la Festivalul Internațional al Muzicii Mecanice. Evenimentul a adus în prim-plan instrumentele care încântă publicul în piaţete și pe străzile pietonale ale Europei.\n\nFestivalul a stârnit curiozitatea multor localnici și turiști.\n\nVizitatorii au primit explicații ample. Cei care dețin astfel de instrumente muzicale sunt artiști sau colecționari pasionați de artă. Multe flașnete au câteva decenii vechime și au fost recondiționate cu multă migală.\n\nTomas Plaszky, artist din Slovacia: Este o orgă produsă de cea mai cunoscută firmă din domeniu, din Germania.\n\nReporter: Ce vârstă are instrumentul?\n\nTomas Plaszky, artist din Slovacia: Are în jur de 60 de ani și eu o am de 6 ani.\n\nGabriel Gospodaru, colecționar: Eu sunt colecționar. Am luat-o de ambiție, de efect. Am zis că trebuie să o fac, am niște prieteni în Belgia care cu așa ceva se ocupă, mi-au trimis desene și am reușit să o pun în funcțiune.\n\nPrețul unui astfel de instrument muzical variază între 3 și 15 mii de euro.\n\nMonica Nănescu, coordonatorul Muzeului Științei și Tehnicii \"Ștefan Procopiu\" Iași: Sunt mijloace de divertisment, în general pentru asta au fost construite. Se utilizau în saloane, în case particulare, în săli de dans, erau mijloacele principale de distracție la mijloc de secol XIX, la început de secol XX.\n\nFemeie: Este emoționant, e un alt vibe și atmosfera din interior este cu totul emoționantă, am lacrimi în ochi.\n\nFemeie: Este extraordinar că se desfășoară asemenea concerte. Am participat și la edițiile anterioare ale festivalului și revin de fiecare dată cu mare drag.\n\nCu ocazia festivalului au avut loc și expoziții interactive de muzică mecanică, proiecții de videomapping și concerte.\n\nSursa: StirilePROTV Etichete: , , Dată publicare: 19-09-2022 07:33\n\n",
    "Preţul energiei electrice s-a înjumătăţit în zece zile": "Preţul energiei electrice din ţara noastră a înregistrat o scădere accelerată, nivelul acestuia înjumătăţindu-se în doar zece zile pe Piaţa pentru Ziua Următoare (PZU), administrată de OPCOM.\n\nEvoluţia, care nu se regăseşte doar în România, poate fi pusă cu greu pe seama dezechilibrelor dintre cerere şi ofertă, amplitudinea mişcării având legătură mai degrabă, pe plan local, cu impunerea unui plafon de preţ pentru furnizori, taxe excepţionale pe profiturile producătorilor şi limitarea marjei de manevră a traderilor şi cu efectele aşteptate în urmapropunerilor sintetizate de CE pe plan european.\n\nÎn România, de la un preţ mediu de 3.600 lei/MWh pe PZU în 30 august am ajuns la unul de 1.490 de lei pentru livrarea din 9 septembrie, ceea ce reprezintă o retragere de aproape 60%.\n\nÎnainte de implementarea noii ordonanţe care viza temperarea preţurilor din energie prin impunerea unei limite de profit pentru traderi, descurajarea exporturilor şi limitarea la 1.300 lei/MWh a preţului pentru energia achiziţionată de furnizori, pentru care se pot primi compensaţii de la stat, argumentele care explicau creşterile explozive de până atunci vorbeau mai ales de deficitul de ofertă (întreruperea unui reactor, seceta, vântul care a bătut mai puţin), dincolo de efectul speculativ.\n\nApoi preţurile au început să scadă şi ar fi uşor să explicăm asta prin plafonul de 1.300 de lei/MWh, dar partea şi mai interesantă este că se regăsesc cam aceleaşi amplitudini şi prin vecini, fiind mai degrabă un fenomen la nivel european.\n\nÎn data de 30 august, energia electrică cu livrare în ziua următoare avea un preţ de 738 euro în România, printre cele mai mari din Europa. Peste noi erau Ungaria (748 euro), Serbia (743 euro), Franţa (743 euro). Aveam şi ţările ieftine, care umblaseră la reglementări mai repede, precum Polonia cu 300 euro/MWh, Spania şi Portugalia cu 202 euro/MWh. În rest, Germania - 660 euro, Bulgaria şi Grecia - 671, Austria şi Slovacia - 725, Olanda - 607 şi Belgia - 622, Elveţia - 624 euro/MWh etc.\n\nPeisajul arată radical schimbat din 9 septembrie, cu România la 306 euro/MWh, ca şi Bulgaria şi Ungaria - 387, Serbia - 425, Grecia - 437, Austria - 362, Slovacia - 383, Elveţia - 372, Germania - 345, Franţa - 347, Olanda şi Belgia - 345 euro/MWh. Ţările ieftine sunt acum şi mai ieftine energetic, Polonia - 139 euro, iar Spania şi Portugalia - 59 euro/MWh.\n\nGreu de crezut că s-au rezolvat în zece zile deficitele dintre cerere şi ofertă, a bătut foarte tare vântul, a plouat, centralele nucleare au fost toate în funcţiune, iar pieţele interconectate au transmis echilbrat belşugul peste tot în Europa. Evoluţia din România, cu un plus de dinamism pe partea de scădere a preţurilor, poate fi pusă la limita şi pe seama noii legislaţii, dar cum nu toate statele europene au adoptat la începutul lunii iniţiative similare, ceva s-a schimbat la nivel european.\n\nSingura variantă care rămâne în picioare ar fi intenţia de supraimpozitare a producătorilor, de sprijinire a furnizorilor şi eventuala descurajare a tradingului speculativ, impunerea unor măsuri de economisire, intenţii care au început să fie tot mai transparente în discuţiile pe seama pachetului de măsuri la nivelul european pentru temperarea preţurilor din energie şi ajutarea populaţiei.\n\n\"Pentru evoluţiile din ultima vreme, nu văd altă explicaţie decât o scădere speculativă, ca reacţie la eventualele efecte după adoptarea pachetului de măsuri schiţat de Comisia Europeană, aşa cum multă vreme am avut creşteri speculative. Preţurile pot rămâne la aceste niveluri o perioadă, rămâne de văzut ce se va întâmpla la iarnă, când deficitul de oferta va fi mai vizibil\", spune Alexandru Moldovan, director executiv Energy Center.\n\nDumitru Chisăliţă, preşedintele Asociaţiei Energia Inteligentă (AEI), ne-a precizat: \"Nu am altă explicaţie decât faptul că traderii au considerat că măsurile ce vor fi implementate la nivelul UE vor avea suficientă forţă pentru a duce preţurile în jos şi s-au grăbit să acţioneze în consecinţă. Mai ales că un preţ plafonat în domeniul gazelor ar reduce presiunea din partea componentei centralelelor pe gaz care dădeau reperul de preţ pe toată piaţa, fiind cei mai scumpi producători\".\n\nSpecialistul spune că nu se aşteaptă neapărat la o stabilizare, fiind nevoie să vedem şi ce face Rusia - dacă acceptă sau nu plafonarea - şi cum evoluează, ulterior, cotaţiile. \"Mai degrabă vom mai vedea oscilaţii\", este de părere AEI.\n\nPe plan intern, a fost înregistrată o producţie foarte bună pe energie regenerabilă, în ultimele zile, iar acest lucru a contribuit la scăderea preţurilor din domeniul energiei electrice, ne-a spus Ion Lungu, director executiv al Asociaţiei Furnizorilor de Energie din România. În opinia domniei sale, pe plan european, faptul că pieţele au perceput poziţia autorităţilor ca fiind mult mai fermă, mai decisă, să găsească şi să aplice măsuri a reprezentat un semnal puternic. Oricum, şi la aceste preţuri putem vorbi de exagerare, mai subliniază domnul Lungu, atrăgând atenţia asupra valorii de la care au început preţurile să crească în urmă cu un an.\n\nPotrivit rapoartelor OPCOM, în septembrie 2021, preţul mediu al electricităţii pe PZU era de 662,15 lei/MWh.",
    "Startup-ul medical românesc XVision își schimbă numele": "Startup-ul românesc XVision, care a dezvoltat o platformă medicală bazată pe inteligență artificială, își schimbă numele și devine Rayscape.\n\nStartup-ul XVision, fondat de o echipă de studenți la Timișoara, a lansat o platformă de soluții pentru medicii radiologi, care îi ajută în analiza și interpretarea imaginilor medicale.\n\n„Am început călătoria XVision în 2018 cu un scop precis: să generăm un impact pozitiv în lume. De atunci, ne-am străduit să facem sistemul de sănătate mai inteligent cu ajutorul tehnologiei, mai exact prin oferirea de instrumente precise pentru analiza imaginilor medicale. În prezent, pentru a ne consolida poziția pe piață, am decis să venim cu o nouă identitate de brand, însemnând un nou nume, slogan și identitate vizuală. Am devenit Rayscape și motto-ul nostru este Nu ratezi nimic. Vezi tot”, spune Ștefan Iarca, CEO Rayscape.\n\nProdusele Rayscape folosesc inteligența artificială pentru analiză imagistică și sunt folosite în prezent de 100 de instituții publice și private din România, Polonia, Ungaria, Slovacia și Croația.\n\nStartup-ul a fost fondat în 2018 de echipa Mindfully Technologies, de la Universitatea Politehnică Timișoara, formată din studenții Bogdan Bercean, Cristian Avramescu, Ștefan Iarca şi Andrei Tenescu, sub coordonarea profesorului Sebastian Fuicu.\n\nÎn 2018, cei 4 studenți au fondat firma Mindfully Technologies SRL și au obținut investiții de la un angel investor, Ciprian Man, și de la fondul de investiții GapMinder, care au intrat în firmă ca asociați.\n\nÎn 2019, XVision a ajuns până în fianala Changeneers, competiția susținută de Samsung și Impact Hub, pentru inovatorii din România.",
    "Preţul pâinii a crescut cu 18% în UE în ultimul an. România înregistrează o creştere peste medie, Ungaria este cea mai afectată": "Potrivit cifrelor publicate luni de agenţia europeană de statistică Eurostat, costul pâinii a urcat în medie cu 18% în UE între august 2022 şi august 2021, scrie Le Figaro.\n\nNu toate statele membre se confruntă însă cu o inflaţie similară.\n\nUngaria este cea mai afectată, cu o creştere a preţurilor de 66% într-un an.\n\nLa mare distanţă, în Lituania, Estonia şi Slovacia, valoarea pâinii a crescut cu 33 şi 32%.\n\nRomânia se află pe locul 10, cu o creştere de peste 20%.\n\nFranţa, ţara baghetei, creşterea este limitată la 8%. Parisul este urmat de Olanda şi Luxemburg, unde preţurile au crescut cu 10%.\n\nEurostat atribuie o mare parte din aceste costuri suplimentare războiului din Ucraina, în condiţiile în care Rusia şi Ucraina se numără printre principalii exportatori de grâu şi îngrăşăminte.\n\nGrâul a atins un nivel record pe 16 mai, la 438,25 euro pe tonă, înainte de a reveni la niveluri ridicate (peste 350 de euro pe tonă).\n\nÎn general, creşterea preţurilor este generală în Europa. Rata anuală a inflaţiei în zona euro a fost de 9,1% în august 2022, faţă de 8,9% în iulie, potrivit Eurostat. Cu un an înainte, rata era de 3,0%.",
    "Premierul Poloniei vrea relansarea cooperării în cadrul Grupului V4 și în relațiile polono-ungare": "Premierul Poloniei vrea relansarea cooperării în cadrul Grupului V4 și în relațiile polono-ungare\n\n„Un nou mod de cooperare, care ține cont și de diferențele de opinie, ar putea fi dezvoltat în cadrul Grupului de la Visegrad (Ungaria, Polonia, Cehia şi Slovacia – V4), precum și în relațiile polono-ungare în care țările noastre sunt legate prin valori și interese”, a declarat premierul polonez, Mateusz Morawiecki, citat de agenția maghiară MTI, preluată de Rador.\n\nÎn fragmentul de interviu publicat de presa poloneză, Morawiecki a declarat că „atitudinea față de războiul din Ucraina a fost într-adevăr dezbinătoare”.\n\n„Cu timpul toate celelalte chestiuni în care am manifestat solidaritate, înțelegere și sprijin reciproc unul faţă de celălalt ne vor lega din nou puternic. Ştim cu toţii că relaţiile de cooperare în cadrul Grupului de la Visegrad contribuie major la consolidarea ţărilor noastre”, a afirmat premierul polonez, care a adăugat: „V4 a rămas chiar dacă ţările care fac parte din acest grup au avut guverne diferite, uneori foarte diferite unele de altele”.\n\nRăspunzând la întrebarea legată de revenirea întâlnirilor oficiale de la Visegrad, Morawiecki a precizat că ar dori să dezvolte o soluţie în cadrul căreia „să putem reveni la relaţiile de cooperare în V4, prin numirea clară a diferențelor de opinie și prin respectarea sensibilităților prietenilor noștri ucraineni, precum și la acțiunile comune cu Ungaria în acele domenii în care suntem uniți de valori și interese”.\n\nPremierul polonez şi-a exprimat încrederea că va fi realizată o astfel de „platformă de înţelegere reciprocă”. Șefii guvernelor V4 s-au întâlnit ultima dată în timpul președinției ungare a grupului, pe 8 martie, la Londra, într-un format extins cu Regatul Unit. Potrivit unor informaţii neconfirmate din Polonia, organizarea unui summit al premierilor ţărilor din Grupul de la Visegrad este planificată de Slovacia, care deţine în prezent preşedinţia grupului, pentru sfârşitul lunii octombrie. (Traducerea Rador: Rozália Gănciulescu)\n\nCitește și..."
}