{
    "Putem juca în campania pentru Euro cu Ungaria, revelația continentului!": "Articol de Theodor Jumătate - Publicat duminica, 25 septembrie 2022 15:28 / Actualizat duminica, 25 septembrie 2022 19:12\n\nUngaria a fost într-o continuă ascensiune în Nations League, fiind acum aproape de a câștiga grupa și de a se califica în Final 4. Va fi în prima urnă la tragerea la sorți pentru Euro și ne-ar putea fi adversară în viitoarea campanie!\n\nMeciul Ungaria - Italia e programat luni, 21:45, în direct la TV pe Digi 2, Prima Sport 2\n\nCe inspirați au fost maghiarii când l-au adus pe Marco Rossi selecționer, pe 19 iunie 2018! Cu acest italian, venit la națională după patru ani la Honved și unul la Dunajska Streda, echipa slovacă susținută de guvernul de la Budapesta, Ungaria a fost în continuă ascensiune în fotbalul continental.\n\nROMÂNIA De ce n-au fost convocați Alexandru Maxim și Alexandru Mitriță? Edi Iordănescu a fugit de răspunsuri clare: „Linie și excludere” vs. „E un caracter deosebit”\n\nUngaria, mereu mai sus. Liga C, Liga B, Liga A. Și Final 4?\n\nDin 2018, s-a mai calificat la un Euro, al doilea turneu final consecutiv, și a avansat de fiecare dată în Liga Națiunilor. Ajungând acum să învingă marile puteri, să conducă seria cea mai dificilă și să fie aproape de Final Four-ul continental!\n\nParcursul din Nations League a fost absolut surprinzător.\n\n2018-2019. A pornit din Liga C. Locul 2 în grupă (10 puncte, trei victorii, un egal și două înfrângeri, golaveraj 9-6), după Finlanda, dar înaintea Greciei și Estoniei. A promovat în divizia superioară.\n\n2020-2021. Liga B. Locul 1 în grupă (11p), în fața Rusiei, Serbiei și Turciei (3 succese, două remize și un eșec, golaveraj 7-4). A doua ascensiune, în elită.\n\n2022-2023. Liga A. Locul 1 în grupă (10p) după cinci etape (golaveraj 8-3). A învins Anglia de două ori (1-0 acasă, 4-0 în deplasare), Germania o dată (1-1 a, 1-0 d). Doar Italia a depășit-o, 1-2 la Cesena.\n\nUngaria a urcat în topul FIFA. România a căzut!\n\nÎn această perioadă, selecționata noastră a urcat din Liga C în Liga B (tot de pe poziția secundă în serie, după Serbia), a stagnat în a doua ediție a competiției (locul 3 în Liga B, după Austria și Norvegia) și e momentan ultima în grupă. Poate retrograda mâine în Liga C!\n\n22 de victoriiare Marco Rossi ca selecționer al Ungariei în 46 de meciuri (9 egaluri, 15 înfrângeri, golaveraj 63-50)\n\nCe s-a întâmplat cu cele două naționale în ultimii patru ani? Ungaria era pe 49 în ierarhia FIFA în septembrie 2018 și a urcat pe 37 în toamna lui 2022. România era pe 27 în 2018 și a ajuns pe 54 în 2022!\n\n4 succese, un egal și două înfrângeriare naționala maghiară în acest an (o remiză și două eșecuri; golaveraj 9-4)\n\nDacă nu pierd în fața Italiei luni, pe Puskas Arena, maghiarii încheie primii „grupa de foc” a Ligii Națiunilor și se califică în Final 4. Printre cele mai în formă patru naționale europene!\n\nUngaria, cap de serie la tragerea la sorți a preliminariilor CE 2024\n\nOricum, și-au mai asigurat ceva, extrem de important. 11 puncte au obținut roș-albii din 33 posibile în ultimele 11 meciuri contra Germania, Franței, Portugaliei, Croației și Angliei, a anunțat Nemzeti Sport. Vor fi capi de serie, în timp ce noi vom fi plasați în urna a 3-a! Putem înfrunta chiar Ungaria în campania pentru viitorul turneu final continental!\n\n11 puncteau obținut roș-albii din 33 posibile în ultimele 11 meciuri contra Germania, Franței, Portugaliei, Croației și Angliei\n\nDatorită traseului foarte bun din actuala Nations League, roș-albii vor mai avea un avantaj în cursa pentru un bilet de Euro. Dacă nu îl vor obține din preliminarii, vor prinde aproape sigur barajul!\n\nPutem câștiga această grupă în fața italienilor. Un meci cu totul special pentru mine. Zece puncte din cinci meciuri cu asemenea adversari, nimeni nu și-ar fi imaginat. Ar trebui să le fim recunoscători jucătorilor.\n\n\n\n- Marco Rossi, selecționer Ungaria\n\nVom trage cu dinții și cu unghiile pentru a rămâne pe locul 1 în grupă. După ce i-am învins pe germani, ne-am spus că ne va fi imposibil să jucăm la egal cu Italia. Vom lupta pentru victorie, așa vom intra pe teren.\n\n\n\n- Adam Nagy, mijlocaș Ungaria\n\nAdam Szalai: „Mândru că am înscris ca tata”\n\nAdam Szalai, 35 de ani pe 9 decembrie, va juca împotriva Italiei ultimul meci la națională. La 1-0 cu Germania, a lipit a 85-a selecție și al 26-lea gol pentru Ungaria.\n\nO reușită superbă, cu călcâiul, peste Ter Stegen. „Sunt mândru că am jucat ca tata și am înscris ca tata”, a declarat căpitanul, potrivit Nemzeti Sport. „Sper ca Adam să marcheze și cu Italia”, i-a urat Dominik Szoboszlai.\n\nDominik Szoboszlai, viitorul căpitan al Ungariei?\n\nDominik Szoboszlai, mijlocașul lui RB Leizpig, 21 de ani, 25 de selecții, 6 goluri la națională, a fost autorul pasei decisive vineri, primul său assist pentru Ungaria.\n\nCând Adam Szalai a fost înlocuit în minutul 67, i-a predat banderola lui Szoboszlai. „Nu știam cum este să porți banderola de căpitan la națională. E o mare onoare. Mi-ar plăcea să continui ce a făcut Balazs Dzsudzsak”, a afirmat Dominik.\n\nPresa maghiară se întreabă dacă el va fi în viitor liderul selecționatei. Sigur, el este cel mai talentat jucător.\n\nMilos Kerkez, debutant la 18 ani\n\nÎn absența fundașului stânga Zsolt Nagy, accidentat, selecționerul Marco Rossi l-a convocat pe Milos Kerkez, 18 ani, de la AZ Alkmaar. Și, chiar de la debut, l-a titularizat. Kerkez a fost integralist, printre cei mai valoroși maghiari. „Îi sunt recunoscător lui Marco Rossi pentru că mi-a oferit o asemenea șansă”, i-a mulțumit Kerkez.\n\nCitește și alte articole:\n\nPORTUGALIA S-au temut de fractură nazală! Cristiano Ronaldo a aflat verdictul înaintea finalei cu Spania",
    "Ungaria se opune sancţiunilor asupra energiei nucleare ruseşti": "Ungaria, foarte dependentă de energia rusă, s-a opus, astăzi, impunerii oricărei sancţiuni de către Uniunea Europeană care ar afecta cooperarea nucleară cu Moscova, în urma consultărilor din acest weekend de la Bruxelles referitoare la adoptarea unor noi măsuri, relatează AFP, potrivit News.ro.\n\n\"Din păcate, unele entităţi din cadrul UE (...) încearcă în continuare să pună obstacole în calea investiţiilor nucleare\", a declarat ministrul de Externe Peter Szijjarto, în cadrul conferinţei generale anuale a Agenţiei Internaţionale pentru Energie Atomică (AIEA) la Viena.\n\nPotrivit lui Szijjarto, acestea sunt \"atacuri la suveranitatea\" Ungariei, care beneficiază de derogări de la embargoul european pe petrol şi evită orice alte sancţiuni energetice, chiar indirecte (construcţii, inginerie sau servicii IT) .\n\nEste \"o linie roşie\", a insistat el, adăugând că astfel de măsuri ar \"încălca reglementările europene\".\n\nUngaria urmează să înceapă în curând lucrările la două noi reactoare nucleare, în colaborare cu gigantul rus Rosatom.\n\nÎntreruperea cooperării nucleare cu Rusia este cerută de ţările care preferă sancţiuni drastice - ţările baltice, Polonia şi Irlanda - dar nu se ajunge la un consens la nivelul Uniunii, potrivit unei surse diplomatice europene.\n\nBulgaria, care nu mai primeşte gaz rusesc, este şi ea îngrijorată: singura sa centrală nucleară produce aproximativ o treime din energia electrică a ţării.\n\nÎn plus, premierul naţionalist Viktor Orban, care este nerăbdător să menţină legături strânse cu Moscova, a criticat din nou strategia UE luni, în contextul inflaţiei în creştere.\n\n\"Europa s-a împuşcat în picior (...) Un pitic impune sancţiuni unui gigant, în timp ce sancţiunile pot funcţiona doar dacă sunt aplicate invers\", a declarat Orban la Budapesta, într-un discurs rostit în faţa Parlamentului.",
    "Cresc taxele rutiere în Ungaria de luna viitoare": "Ministerul Tehnologiei și Industriei din Ungaria a publicat recent Decretul 19/2022 care modifică Regulamentul 25/2013 privind tarifele aplicabile pe drumurile cu taxă. Pentru vehiculele grele, taxele vor creste cu până la 16 procente.\n\nConform noului document legislativ, modificarea se va aplica de la 15 octombrie 2022, nu de la 1 ianuarie 2023, aşa cum s-a preconizat inițial.\n\nPotrivit unui expert independent citat de organizația locală de transport MKFE, o creștere cu 15,6% a taxelor de drum ar justifica o creștere imediată cu 4% a tarifelor de transport atunci când companiile nu pot acoperi în alte moduri aceste majorări.\n\nPotrivit organizației, acest lucru este confirmat și de datele publicate recent de Indicele Prețurilor de Transport Rutier (KFX), conform căruia o creștere a nivelului costurilor în 2022 va duce la o creștere a prețurilor de până la 30% în transportul rutier de marfă.",
    "Ungaria: Liderul grupului parlamentar Fidesz cere un referendum pentru a pune presiune pe UE să elimine sancțiunile care distrug economia Rusiei": "Ungaria: Liderul grupului parlamentar Fidesz cere un referendum pentru a pune presiune pe UE să elimine sancțiunile care distrug economia Rusiei\n\nLiderii facțiunilor parlamentare ale celor două partide de guvernământ din Ungaria au anunțat joi că vor organiza un referendum prin care să ceară părerea cetățenilor despre sancțiunile impuse Rusiei de către Uniunea Europeană, transmite Telex.\n\nReamintim că Fidesz și guvernul Viktor Orban sunt aliați loiali ai lui Vladimir Putin, iar guvernul maghiar – deși a aprobat sancțiunile, le-a criticat constant. Premierul Viktor Orban susține că sancțiunile ar dăuna de fapt Ungariei, nu Rusiei, și a declarat într-o întâlnire de săptămâna aceasta că are ca scop convingerea Bruxelles-ului să le ridice.\n\nPe de altă parte, sancțiunile au un impact major asupra Rusiei, a cărei economie suferă din cauza izolării și a embargourilor impuse atât de UE, cât și de SUA, Marea Britanie ori Canada.\n\nMáté Kocsis, liderul fracțiunii Fidesz, și István Simicskó, liderul fracțiunii KDNP, au anunțat în conferința de presă de joi că cele două partide au cerut guvernului să organizeze o consultare națională cu privire la sancțiunile energetice impuse Rusiei.\n\nPotrivit celor doi politicieni, politicienii europeni trebuie să fie convinși că aceste sancțiuni trebuie să fie ridicate, astfel încât consultarea națională va fi un „instrument politic” în mâinile lor.\n\nPotrivit lui Kocsis, consultarea planificată va fi probabil nu doar online, ci și pe suport de hârtie. Ulterior, dacă va fi necesar, vor putea chiar să adopte o rezoluție parlamentară pe baza rezultatelor consultării naționale, a mai spus el.\n\nCitește și...",
    "Cehia se teme de Huxit: nu știe încă dacă ar pedepsi Ungaria pentru corupție": "Guvernul de la Praga este împărțit în chestiunea suspendării subvențiilor UE alocate Ungariei, iar Cabinetul lui Petr Fiala amână luarea unei decizii, notează Népszava.\n\nGuvernul ceh ar putea lipsi Ungaria de 7,5 miliarde de euro - aproape 200 de miliarde de coroane și aproximativ cinci la sută din produsul intern brut - dacă va fi de acord cu argumentul de la Bruxelles, potrivit căruia aliații lui Viktor Orbán deturnează această sumă din bugetul UE.\n\nDeși deocamdată nu se știe dacă aceste sancțiuni vor fi aplicate împotriva Ungariei, deoarece potrivit Guvernului de la Budapesta, modificările legislative solicitate au fost înaintate, respectiv urmează să fie înaintate Parlamentului ungar, amendamente care vor asigura o mai mare transparență în domeniul achizițiilor publice, succesul este departe de a fi sigur pentru moment.\n\nComisia Europeană a prelungit termenul pentru adoptarea și implementarea amendamentelor până cel târziu la 19 noiembrie.\n\nDacă statele membre ale UE vor ajunge la concluzia că Ungaria este încă amenințată de pericolul unei gestionări neloiale a fondurilor UE, atunci ieșirea Ungariei din UE poate fi aprobată cu majoritate de voturi la ședința miniștrilor de finanțe. Votarea va fi trecută pe ordinea de zi de țara care deține Președinția rotativă a Consiliului Uniunii Europene. Dacă ar avea loc votarea sancțiunilor, ar fi necesară o majoritate calificată, ceea ce înseamnă 55 la sută din statele membre (adică 15 din cele 27 de state membre), sau dacă statele membre care susțin propunerea reprezintă cel puțin 65 la sută din populația totală a UE. În cazul unui vot, Polonia prea puțin ar susține sancționarea Ungariei. Dar ce decizie ar lua Republica Cehă, care deține în prezent Președinția rotativă a Consiliului UE? Din partea cehă, ar vota ministrul de finanțe, Zbyněk Stanjura, membru al Partidului Civic Democrat (ODS), condus de premierul Petr Fiala, care în acest semestru este președintele miniștrilor de finanțe ai G20. După cum scrie Hospodářské Noviny, nu este clar care este opinia ministrului Zbyněk Stanjura în această chestiune. Portalurile HN și Aktuálně l-au contactat de mai multe ori, dar fără succes.\n\nODS l-a apărat mult timp pe Orbán împotriva criticilor de la Bruxelles, dar de la invazia rusă a Ucrainei, susținătorii premierului ungar s-au diminuat semnificativ în cadrul acestei formațiuni politice din cauza acțiunilor sale pro-ruse. ODS s-a divizat în această chestiune. În timp ce Jan Zahradil, liderul grupului ODS din Parlamentul European, continuă să-l apere pe Orbán, ministrul apărării Jana Černochová l-a criticat public pe premierul ungar: Jana Černochová a refuzat să participe la reuniunea de la Budapesta a miniștrilor apărării din Grupul de la Visegrad (Ungaria, Polonia, Cehia și Slovacia -V4) din cauza poziției lui Orbán față de Ucraina. Zbyněk Stanjura însuși nu s-a exprimat niciodată despre premierul ungar.\n\nTomas Weiss, purtătorul de cuvânt al Ministerului de Finanțe, a anunțat că din motive procedurale, situația din Ungaria nu va fi discutată la următoarea întâlnire a șefilor ministerelor UE, programată pentru 4 octombrie. Înainte de aceasta, cazul trebuie să treacă prin comisiile de lucru ale UE, astfel că termenul limită din octombrie nu poate fi respectat, a spus Weiss pentru portalurile HN și Aktuálně. \"În general, dorim să oferim Ungariei o șansă pentru a arăta că abordează cu seriozitate reformele anticorupție\", a adăugat purtătorul de cuvânt.\n\nO poziție similară au avut și reprezentanții influenți ai ODS care modelează politica Guvernului în legătură cu UE, precum europarlamentarul Alexandr Vondra fost vicepremier. \"Înțeleg cu totul interesul și cerințele Comisiei Europene că atunci când plătește pentru ceva, să fie interesată pe ce anume sunt cheltuiți banii. Dar aș vrea să rezolvăm această problemă printr-un fel de dialog cu Ungaria și să nu luăm măsuri care să ducă, de exemplu, la ieșirea din UE\", a spus Alexandr Vondra.\n\nCelelalte două partide din coaliție, TOP 09, partid politic liberal-conservator, și Partidul Piraților, formațiune liberală, îl critică de multă vreme pe Viktor Orbán, dar Guvernul lui Petr Fiala nu a discutat încă cum să gestioneze eventualele sancțiuni împotriva Ungariei.\n\nDeocamdată, nu există o poziție guvernamentală cu privire la posibila retragere a fondurilor alocate Ungariei, a declarat la Bruxelles, ministrul responsabil cu afacerile europene, Mikuláš Bek, politicianul partidului STAN. \"Nu ascund că acesta este unul dintre punctele care divizează partidele de coaliție\", a adăugat Mikuláš Bek. La rândul său, comisarul european Věra Jourová, care este printre altele responsabilă pentru statul de drept, a declarat: Dacă Ungaria își îndeplinește ceea ce a promis, poate convinge statele membre să oprească procedura.\n\nSursa: RADOR\n\n",
    "NE MOR ȘI DIPLOMAȚII. Ministru plenipotențiar la Ambasada României în Ungaria, Mircea Leucea, a murit subit": "ActiveNews se confruntă cu cenzura pe rețele sociale și pe internet. Intrați direct pe site pentru a ne citi și abonați-vă la buletinul nostru gratuit. Dacă doriți să ne sprijiniți, orice donație este binevenită. Doamne, ajută!\n\nA murit Mircea Leucea, ministru plenipotențiar, membru al echipei de diplomați români din Ungaria. Anunțul a fost făcut de pagina Ambasadei României în Ungaria.\n\n„Suntem triști să anunțăm trecerea în neființă a colegului nostru de la Ambasada României în Ungaria, Mircea Leucea. Diplomat de carieră, ministru plenipotențiar cu o solidă experiență, Mircea a plecat dintre noi prea rapid, prea tânăr, lăsându-ne copleșiți și pustiiți de durere și neputință.\n\n\n\n\n\nMircea, rămânem în suflet cu bunătatea, spiritul deschis și profesionalismul care ți-au marcat existența. Îți mulțumim pentru colegialitate, prietenie, inițiativă și parteneriatul în meciurile de tenis, fotbal sau excursiile cu bicicletele. Și mai mult decât atât pentru că ai fost unul din cei mai buni pământeni.\n\nCondoleanțe familiei.\n\n\n\n\n\nDrum lin, Mircea!” , se arată în comunicatul , se arată în comunicatul Ambasadei României în Ungaria.\n\n\n\n\n\n„Suntem alături de colegul nostru , domnul profesor General Dr. Crăciun Leucea și de familia acestuia la marea durere pricinuită de trecerea la cele veșnice a fiului lor Mircea Leucea.\n\n\n\n\n\nMircea Leucea a fost ministru plenipotențiar la Ambasada Romaniei de la Budapesta, la secția politică.\n\nNe desparțim astfel de un tânăr remarcabil din diplomația românească.\n\n\n\n\n\nComunitatea academică a Universitãții Agora transmite sincere condoleanțe” , a scris un apropiat al familiei Leucea, , a scris un apropiat al familiei Leucea, președintele Universității Agora din Oradea.",
    "Ungaria, sancționată în premieră de UE, pierde o sumă colosală de bani europeni din cauza corupției": "INTERNATIONAL Duminică, 18 Septembrie 2022, 12:44\n\nAlexandra Coșlea • HotNews.ro\n\nExecutivul Uniunii Europene a recomandat duminică suspendarea unei finanțări de aproximativ 7,5 miliarde de euro pentru Ungaria din cauza corupției, primul caz de acest fel în blocul celor 27 de țări în cadrul unei noi sancțiuni menite să protejeze mai bine statul de drept, informează Reuters. Consiliul European trebuie să ia decizia finală în cel mult o lună.\n\nBudapesta, Ungaria Foto: Ferenc Isza / AFP / Profimedia\n\nUE a introdus noua sancțiune financiară în urmă cu doi ani tocmai ca răspuns la ceea ce consideră că reprezintă subminarea democrației în Polonia și Ungaria, unde premierul Viktor Orban a supus instanțele, mass-media, ONG-urile și mediul academic, precum și restricționarea drepturilor migranților, homosexualilor și femeilor în timpul celor peste un deceniu la putere.\n\n\"Este vorba despre încălcări ale statului de drept care compromit utilizarea și gestionarea fondurilor UE\", a declarat comisarul european pentru buget, Johannes Hahn.\n\n\"Nu putem concluziona că bugetul UE este suficient de protejat\".\n\nNeregulile din Ungaria care au adus sancțiunea\n\nEl a evidențiat nereguli sistemice în legile privind achizițiile publice din Ungaria, garanții insuficiente împotriva conflictelor de interese, deficiențe în ceea ce privește urmărirea penală eficientă și lipsuri în alte măsuri de combatere a corupției.\n\nHahn a declarat că Comisia recomandă suspendarea a aproximativ o treime din fondurile de coeziune prevăzute pentru Ungaria din bugetul comun al blocului pentru 2021-27, în valoare totală de 1.1 de trilioane de euro.\n\nCele 7,5 miliarde de euro în cauză se ridică la 5% din PIB-ul estimat al țării pentru 2022. Țările UE au acum la dispoziție până la trei luni pentru a lua o decizie cu privire la această propunere.\n\nHahn a declarat că cea mai recentă promisiune a Ungariei de a răspunde criticilor UE reprezintă un pas semnificativ în direcția corectă, dar trebuie să se traducă în continuare în noi legi și acțiuni practice înainte ca blocul să fie liniștit.\n\nUngaria este „campioană” la nereguli cu fonduri UE\n\nÎn ultimele săptămâni, guvernul Orban a propus crearea unei noi agenții anti-corupție, în condițiile în care Budapesta a fost supusă la presiuni pentru a asigura bani pentru economia aflată în dificultate și pentru forint, moneda cu cele mai slabe performanțe din estul UE.\n\nOrban, care se autointitulează un \"luptător pentru libertate\" împotriva viziunii liberale a Occidentului, neagă faptul că Ungaria - o țară ex-comunistă cu aproximativ 10 milioane de locuitori - este mai coruptă decât alte țări din UE.\n\nReuters a documentat în 2018 modul în care Orban direcționează fondurile de dezvoltare ale UE către prietenii și familia sa, o practică despre care organizațiile pentru drepturile omului spun că a îmbogățit imens cercul său de apropiați și i-a permis lui Orban să se consolideze la putere.\n\nUngaria a avut nereguli în aproape 4% din cheltuielile sale cu fonduri UE în perioada 2015-2019, potrivit OLAF, organismul antifraudă al blocului comunitar, de departe cel mai ridicat nivel dintre cele 27 de țări UE.",
    "Viktor Orban: Maghiarii vor ca Ungaria să rămână o ţară maghiară, însă tot mai mulţi oameni încearcă să-i treacă graniţele": "INTERNATIONAL Sâmbătă, 10 Septembrie 2022, 13:03\n\nHotNews.ro\n\nSecuritatea începe la frontierele noastre, iar securitatea Ungariei începe cu grănicerii - a declarat vineri prim-ministrul Viktor Orbán la ceremonia de constituire a Regimentului de grăniceri, la Budapesta, potrivit MTI.\n\nPremierul Ungariei, Viktor Orban Foto: BART MAAT / AFP / Profimedia\n\n„Aveţi o ţară în spatele dumneavoastră”, le-a spus Orban grănicerilor, adăugând că nu trebuie să renunţăm la obiectivul nostru de a face din Ungaria cea mai sigură ţară din Europa.\n\nMigraţia reprezintă o ameninţare la adresa acestui obiectiv, iar contracararea pericolelor acesteia rămâne principala prioritate a Ungariei a declarat premierul de la Budapesta.\n\nOrbán a afirmat că, începând din 2015, milioane de persoane din Africa şi din Orientul Mijlociu au venit în Europa în mod ilegal, sfidând frontierele şi legile.\n\nDupă izbucnirea crizei, Ungaria a decis să nu facă compromisuri în materie de securitate, să-şi protejeze frontierele şi să construiască un gard. Sistemul ungar de protecţie a frontierelor funcţionează, rezistă valurilor de migraţie ilegală, poliţia şi forţele de apărare au rezistat pe poziţii şi au protejat securitatea ţării, a adăugat premierul.\n\nPremierul a afirmat că maghiarii vor ca „Ungaria să rămână o ţară maghiară”, însă tot mai mulţi oameni încearcă să-i treacă graniţele.\n\nViktor Orbán a mai spus că migranţii trebuie să înţeleagă că nu pot trece pe aici, iar grănicerii sunt cei care trebuie să-i convingă despre acest lucru, ei trebuie să-i oprească şi să le impună cu fermitate părăsirea ţării.",
    "Ungaria, pe cale să piardă miliarde de euro. Regimul Viktor Orban va afla peste o săptămână verdictul": "INTERNATIONAL Miercuri, 14 Septembrie 2022, 14:15\n\nHotNews.ro\n\nUniunea Europeană va îngheța finanțarea pentru membrii care încalcă regulile democratice ale UE, a declarat miercuri șefa sa executivă în discursul său politic anual, în condițiile în care Ungaria riscă miliarde de euro din cauza corupției, transmite Reuters.\n\nPremierul Ungariei, Viktor Orban Foto: BART MAAT / AFP / Profimedia\n\nExecutivul UE are termen până miercurea viitoare pentru a propune reducerea fondurilor pentru Ungaria din cauza legilor sale privind achizițiile publice, pe care executivul de la Bruxelles le-a denunțat de mult timp ca alimentând corupția.\n\nForintul și obligațiunile ungare au fost afectate miercuri, după ce presa locală a relatat că Bruxellesul ar putea propune impunerea de sancțiuni financiare pentru Ungaria.\n\nPremierul Viktor Orban neagă criticile UE, dar face presiuni pentru a asigura fonduri pentru economia sa aflată în dificultate. Budapesta a promis înființarea unei agenții anticorupție și a declarat în repetate rânduri că speră la un acord cu Bruxelles-ul.\n\nÎnsă, până în prezent, Comisia a fost prudentă în ceea ce privește ofensiva de convingere desfășurată de Ungaria, surse europene declarând că diavolul se află în detalii, iar neîncrederea este foarte mare după ani de certuri acerbe cu Orban în ceea ce privește drepturile migranților și ale homosexualilor, precum și libertățile media și cele academice.\n\nUngaria este „campioană” la nereguli cu fonduri UE\n\n„Astăzi vedem cu toții că trebuie să luptăm pentru democrațiile noastre. În fiecare zi. Este datoria și rolul cel mai nobil al Comisiei mele să protejeze statul de drept.\", a declarat președintele Comisiei Europene, Ursula von der Leyen, în fața legislatorilor europeni.\n\nVon der Leyen a declarat că Comisia va face presiuni pentru a readuce la ordine țări precum Polonia, care subminează independența judiciară, și că va împiedica fondurile UE să ajungă la cele care subminează principiile democratice liberale.\n\n„Aș dori să mă concentrez asupra corupției, cu toate fețele ei\", a spus ea.\n\nUngaria a avut nereguli în aproape 4% din cheltuielile sale cu fonduri UE în perioada 2015-2019, potrivit OLAF, organismul antifraudă al blocului comunitar, de departe cel mai ridicat nivel dintre cele 27 de țări UE.\n\nBruxelles-ul spune că Ungaria a avut una dintre cele mai mari rate de licitație unică din UE, ceea ce a dus la supraevaluarea sistemică a prețurilor, și a cerut mai multă transparență, concurență reală și responsabilitate în achizițiile publice din Ungaria.",
    "Nu e Ungaria! Echipa națională care l-a impresionat pe 'Regele' Hagi: „Se bate de la egal la egal cu oricine!”": "Naționala Ungariei a reușit să ajungă pe poziția de lider într-o grupă care se voia „a morții”, din care mai fac parte Germania, Anglia și Italia, ultimele două fiind și finalistele Campionatului European din 2020. Deși maghiarii au impresionat lumea fotbalului prin rezultatele obținute, Gheorghe Hagi a fost convins de o altă națională.\n\nGheorghe Hagi, impresionat de Danemarca\n\nAntrenorul de la Farul Constanța a vorbit despre echipele naționale și deși i-a lăudat pe maghiari, a spus că el a fost impresionat de naționala Danemarcei. Gheorghe Hagi spune că jucătorii danezi sunt capabili să se bată de la egal cu orice națională de top din lume, remarcând faptul că jocul făcut este foarte bun, iar fotbaliștii din lotul danez sunt „jucători normali”.\n\n„Ungaria a făcut rezultate senzaționale, dar și Danemarca. Noi am jucat cu Danemarca acum câțiva ani și am făcut egal la ei, acum Danemarca se bate cu oricine, cu jucători normali. La noi, ceva nu merge și trebuie găsită cauza.\n\nPentru mine, Danemarca e exemplul. Se bate de la egal la egal cu oricine”, a declarat Gheorghe Hagi la Digi Sport.\n\nDanemarca se află în Grupa 1 din Liga A și a încheiat pe locul secund, având 12 puncte obținute, cu unul mai puțin decât liderul Croația. Danezii sunt peste campioana mondială Franța în clasament, care a reușit să obțină doar 6 puncte în șase meciuri. Clasamentul e completat de Austria, care a obținut 4 puncte.\n\nDanemarca, parcurs spectaculos la Euro 2020\n\nNaționala Danemarcei a avut un parcurs spectaculos și la Campionatul European, acolo unde a ajuns până în semifinală. Drumul la Euro 2020 a început terifiant pentru danezi, după ce Christian Eriksen, unul dintre cei mai importanți jucători, a suferit un stop cardiac în meciul cu Finlanda din grupe.\n\nDanezii s-au motivat însă și au jucat cu inima, pentru căpitanul Eriksen, dar și pentru fanii care s-au mobilizat să susțină echipa. Astfel, Danemarca s-a calificat în optimi, unde a dat de Țara Galilor, de care a trecut cu un categoric 4-0.\n\nCalificată în sferturi, naționala Danemarcei s-a duelat cu Cehia, echipă care a reușit să elimine Olanda în optimile de finală.Danezii au reușit să se impună cu 2-1 și să ajungă astfel în semifinale, unde au dat de Anglia.\n\nSemifinala s-a decis după un penalty controversat transformat de Harry Kane în prima repriză de prelungiri.",
    "Ungaria: cele mai populare hoteluri cu centre de wellness s-ar putea închide pe perioada iernii": "Business Internaţional\n\nDin cauza scumpirii energiei, hotelurile cu centre de wellness din Ungaria întâmpină dificultăţi, scrie Daily News Hungary.\n\nFacturile la gaze sunt de opt ori mai mari decât anul trecut, în timp ce electricitatea este de cinci, până la zece ori mai scumpă.\n\nTamas Flesch, preşedinte al Asociaţiei Hotelurilor şi Restaurantelor din Ungaria, speră la ajutor guvernamental.",
    "Ungaria, calul troian al Rusiei în UE. Va continua să acorde vize Schengen cetăţenilor ruşi": "Declaraţia a fost făcută de ministrul ungar de externe Peter Szijjarto pentru agenţia rusă de presă Tass la New York, preluată de ANSA.\n\n\"Există o metodologie clară cu privire la modul de eliberare a vizelor pentru turiştii din ţările pentru care nu există un acord de facilitare a vizelor\", a declarat ministrul ungar, adăugând: \"Dar chiar dacă nu există un acord de facilitare a vizelor, nu înseamnă că nu se dau vize\".\n\nPotrivit lui Szijjarto, \"politica de vize este o politică Schengen, aşa că, în calitate de membri Schengen, există proceduri privind modul în care se face acest lucru. Nu a fost luată nicio decizie de a nu mai acorda vize Schengen cetăţenilor ruşi”.\n\nUE adoptase, în 9 septembrie, în mod oficial, o suspendare a acordului din 2017 care facilitează emiterea de vize cetăţenilor ruşi.",
    "Italia: Reacții după victoria dreptei naționaliste. Ungaria și Polonia o felicită pe Giorgia Meloni, democrații italieni spun că a fost „o seară tristă pentru țară”": "Rezultatele scrutinului de duminică din Italia, un cutremur politic pentru Europa. Cu un discurs anti-imigrație în campania electorală, coaliția dreptei naționaliste a câștigat alegerile parlamentare din Italia, după cum arată estimările.\n\nDupă Suedia, extrema dreaptă face o nouă progres spectaculos în Europa, unde pentru prima dată din 1945 un partid post-fascist se află la porţile puterii, comentează Agenția France Presse.\n\nEuro-sceptică declarată, Giorgia Meloni și-a revendicat victoria și ar urma să devină prima femeie premier din istoria Peninsulei, cu sprijinul extremistului Matteo Salvini și al conservatorului Silvio Berlusconi.\n\n„Italienii au transmis un mesaj clar în favoarea unui guvern de dreapta condus de Fraţii Italiei”, a spus Giorgia Meloni.\n\n„O seară tristă pentru ţară” spunea în replică duminică seară vicepreşedintele Partidului Democrat, Debora Seracchiani care a recunoscut victoria dreptei\n\nÎnaintea alegerilor, Comisia Europeană nu și-a ascuns temerile că Italia se va alătura țărilor-problemă, precum Ungaria și Polonia, unde regulile democratice sunt puse la încercare\n\nDe altfel, premierul ungar, Viktor Orban, şi omologul său polonez au fost primii care i-au transmis „felicitări” Giorgiei Meloni încă de sseară.\n\nViitorul govern Italian va trebui să gestioneze numeroase probleme, în special, criza cauzată de inflaţia galopantă.\n\n\n\nCitește și: AFP: Pentru prima dată din 1945 încoace, un partid post-fascist ajunge la porţile puterii în Italia\n\nFoto: Shutterstock",
    "Ziar din Ungaria, după dezvăluirile din Libertatea despre afacerile imobiliare dintre un primar PSD – Lidl și MApN: „Mișmaș obraznic, în timp ce Putin amenință cu arma nucleară”": "„Ar putea fi începutul unui film regizat de Guy Richie, unde cu ajutorul unui primar se încearcă relocarea unui scut de rachete NATO în cadrul unei scheme de băieți deștepți, însă nu este un film, este realitatea”, scrie publicația maghiară Blikk în ediția sa online, într-un articol cu titlul „Primarul, magazinul Lidl, radarul NATO și un mișmaș obraznic. Ar muta un radar din scutul de rachete NATO în timp ce Putin mobilizează sute de mii și amenință cu opțiunea nucleară”.\n\n50.000 de exemplare este tirajul tabloidului Blikk în Ungaria. Site-ul blikk.hu are la rândul său în jur de 3 milioane de utilizatori unici/lunar, potrivit mai multor site-uri care oferă informații despre traficul publicațiilor din Ungaria.\n\nArticolul din Blikk.hu este ilustrat cu o imagine din octombrie 2013 în care apar viceamiralul James D. Syring, președintele de atunci al României, Traian Băsescu, asistentul politic al secretarului american al apărării, James Miller, și ministrul român al apărării de atunci, Mircea Dușa, la ceremonia de inaugurare a bazei românești a sistemului european de apărare antirachetă din Deveselu.\n\nApoi, ziarul care apare la Budapesta reia dezvăluirile privind afacerile făcute de către primarul comunei Cârcea cu rețeaua de supermarketuri căreia i-a vândut terenul pe care urma să fie construit depozitul, precum și aprobările primite de aceasta fără să fie informată că e nevoie și de un aviz de la MApN.\n\nRecomandări Pensionarii români renunță la medicamente, murături și carne ca să-și plătească facturile la iarnă. „Am trecut prin perioade şi mai grele, ştim cum e”\n\nSite-ul maghiar amintește și de litigiul dintre MApN și Consiliul Județean Dolj plus Lidl, dar și de acordul dintre minister și companie privind relocarea radarului pe care un judecător l-a respins.\n\nJoi, Ministerul Apărării s-a răzgândit și a anunțat că după ce judecătorul a anulat înțelegerea cu Lidl, nu mai vrea să relocheze radarul, ci doar să-l înalțe astfel încât să nu mai fie perturbat de depozitul supermarketului.\n\nUrmărește-ne pe Google News\n\nGSP.RO Cum arăta impresara după bătaia cu Reghecampf. Este ajutată de o prietenă să meargă, primele imagini\n\nPlaytech.ro ȘOC! Meghan Markle l-a AMENINȚAT pe Prințul Harry. SCANDALUL uriaș despre care tocmai s-a aflat: 'I-a spus că...'\n\nViva.ro Mesajul transmis de Sarah, fiica vitregă a lui Reghe, după ce antrenorul a bătut-o pe Prodanca în plină stradă. Cuvintele ei au stârnit un val de reacții\n\nObservatornews.ro Situaţia e-commerce-ului în România: de ce ţara noastră este mult înaintea Bulgariei, însă în spatele Ungariei\n\nȘtirileprotv.ro Haos în Rusia! Un bărbat a deschis focul într-un birou de recrutare din Irkuţk. Șeful unității se află în stare critică\n\nFANATIK.RO Invitații nu s-au uitat la bani. Cât a fost darul la botezul lui Liam, fiul lui Laurențiu Reghecampf\n\nOrangesport.ro Revolta oligarhilor! Cunoscutul lui Putin anunţă data la care va fi dat jos preşedintele Rusiei. Cât de aproape e momentul istoric\n\nHOROSCOP Horoscop 27 septembrie 2022. Scorpionii trebuie să aibă puțin mai multă răbdare, dar dacă nu vor reuși, o abordare mai pozitivă e soluția\n\nPUBLICITATE Care este diferența dintre precalificarea creditului ipotecar și preaprobarea?",
    "Top Pariu: Ungaria – Italia, se pariază la cota 1.67 » Pachetul Zilei ajunge la cota 14.00 »»": "Astăzi, pe lângă Biletul Zilei, pe care îl găsiți AICI, ne propunem să ne rotunjim veniturile la pariuri și cu alte selecții din fotbal.\n\nNe vom îndrepta atenția exclusiv către partidele care se vor juca astăzi în Liga Națiunilor. Vom paria atât pe favoriți, dar și pe spectacol. Pachetul Zilei conține șase selecții care combinate pe același bilet au cota totală 14.00!\n\nPACHETUL ZILEI\n\nNATIONS LEAGUE\n\nANGLIA – GERMANIA, OASPEȚII ÎNSCRIU – COTA 1.45\n\nUNGARIA – ITALIA, X2 & 1-3 GOLURI – COTA 1.67\n\nMUNTENEGRU – FINLANDA, PSF X – COTA 1.57\n\nMACEDONIA DE NORD – BULGARIA, 1 – COTA 1.85\n\nGIBRALTAR – GEORGIA, OASPEȚII PESTE 1.5 GOLURI – COTA 1.40\n\nSAN MARINO – ESTONIA, AMBELE ECHIPE SĂ NU ÎNSCRIE – COTA 1.43\n\nCum vă spunem de fiecare dată, pariurile oferite mai sus pot ajuta la construirea biletelor pe care doriți să investiți. Dacă în schimb preferați să realizați un combo strict din propunerile noastre, astăzi că asigurați o cotă finală de 14.00!\n\nVrei să ai zi de zi ponturi gratuite câștigătoare? Intră acum pe Pariuri1x2.ro\n\nTrimite pe: Facebook WhatsApp WhatsApp Twitter",
    "Raport și vot în Parlamentul European: Ungaria nu mai este o democrație deplină ci o autocrație electorală": "Parlamentul European a votat joi, cu 433 de voturi pentru, 123 împotrivă și 28 de abțineri adoptarea unui raport care semnalează „existența unui risc clar de încălcare gravă de către Ungaria a valorilor pe care se întemeiază Uniunea (Europeană)”.\n\nInvocând riscurile de corupție, Comisia Europeană ar trebui să recomande în cursul acestei săptămâni suspendarea miliardelor alocate Budapestei din bugetul comun de 1,1 trilioane de euro al blocului pentru perioada 2021-2027.\n\nAr fi prima mișcare de acest fel a UE în temeiul noii sale sancțiuni financiare, numită „numerar pentru democrație”, convenită în urmă cu doi ani, tocmai ca răspuns la mișcările lui Orban și ale aliaților săi din Polonia împotriva principiilor liberal-democrate din interiorul blocului.\n\n„Situația s-a deteriorat astfel încât Ungaria a devenit mai degrabă o „autocrație electorală” decât o democrație, a anunțat PE într-un comunicat.\n\nCa răspuns, partidul de guvernământ, Fidesz, al lui Orban, a declarat că parlamentul UE este mai interesat să atace Ungaria decât să abordeze o criză economică cauzată de creșterea costurilor energiei agravate de războiul Rusiei în Ucraina și de sancțiunile occidentale împotriva Moscovei.\n\n„Este uluitor că, chiar și în actuala criză, majoritatea de stânga a Parlamentului European se menține ocupată doar cu atacarea Ungariei (...). Stânga de la Bruxelles vrea să pedepsească Ungaria iar și iar și să rețină fondurile datorate țării noastre”, a spus Fidesz într-un comunicat, citat de Reuters.\n\n\n\nRelația Ungariei cu UE, care a aderat la blocul comunitar în 2004, este de câțiva ani blocată de guvernul Viktor Orban pe teme privind drepturile migranților, homosexualilor și femeilor, precum și independența sistemului judiciar, a presei și a mediului academic.\n\n\n\nAutoproclamatul cruciat iliberal neagă că Ungaria ar fi mai coruptă decât alte națiuni din blocul celor 27 de națiuni.\n\n\n\nComisia Europeană a blocat deja aproximativ 6 miliarde de euro datorate Budapestei în contul pachetului de stimulare economică post-Covid, invocând garanții insuficiente împotriva corupției în achizițiile publice din Ungaria.\n\n\n\nFonduri în valoare de până la o zecime din PIB-ul Ungariei sunt în joc dacă alți membri ai UE ar aproba recomandarea așteptată din partea Comisiei, o perspectivă care a afectat forintul ungar, moneda cu cele mai proaste performanțe din Europa centrală.\n\n\n\nBudapesta a fost supusă presiunilor în ultimele săptămâni pentru a ajunge la un acord cu Bruxelles-ul în vederea deblocării finanțării pentru economia Ungariei, aflată în dificultate, iar guvernul Orban a promis să creeze o nouă agenție anticorupție.\n\n\n\nȚările membre au la dispoziție trei luni pentru a decide cu privire la recomandarea Comisiei și ar putea limita pedeapsa dacă ar considera între timp acțiunile Budapestei convingătoare.\n\nCe prevede raportul Parlamentului European\n\nSituația s-a deteriorat atât de mult încât Ungaria a devenit o „autocrație electorală”;\n\nInacțiunea UE a exacerbat respingerea; Ungaria nu ar trebui să primească fonduri de recuperare dacă nu respectă recomandările și hotărârile instanțelor UE;\n\nDacă Consiliul continuă fără a avansa în procedura prevăzută la articolul 7, va încălca legislația privind statul de drept.\n\nParlamentul condamnă „eforturile deliberate și sistemice ale guvernului ungar” de a submina valorile europene comune și solicită rezultate în procedura articolului 7.\n\n\n\nLipsa unei acțiuni decisive din partea UE a contribuit, potrivit europarlamentarilor, la apariția unui „regim hibrid de autocrație electorală”, adică a unui sistem constituțional în care se desfășoară alegeri, dar care nu respectă regulile și standardele democratice, spune Parlamentul European.\n\n\n\nRaportul are la bază documentul adoptat de legislativul european în 2018, care presupune activarea procedurii prevăzute la articolul 7 pentru evaluarea evoluției în cele douăsprezece domenii față de care eurodeputații au manifestat cele mai multe îngrijorări.\n\nAstfel, se arată în raport, valorile la care face referire articolul 2 din Tratat, inclusiv democrația și drepturile fundamentale, s-au înrăutățit în ultimii patru ani, din cauza „eforturilor deliberate și sistemice ale guvernului maghiar”, iar situația a fost agravată de inacţiunea UE.​\n\n\n\n\n\nInstituțiile UE, responsabilizate\n\nInstituțiile UE trebuie să acționeze și, de asemenea, trebuie să răspundă, se mai spune în raport. Parlamentul regretă incapacitatea Consiliului de a opri regresul democratic.\n\nDeputații subliniază că articolul 7 alineatul (1) nu necesită unanimitatea statelor membre pentru a identifica un risc clar de încălcare gravă a valorilor comune și nici nu implică emiterea de recomandări sau termene limită.\n\nAceștia subliniază că amânarea adoptării unor măsuri suplimentare la articolul 7 pentru a proteja valorile UE în Ungaria ar constitui o încălcare a principiului statului de drept de către Consiliul însuși.\n\n\n\nPlenul îndeamnă Comisia să utilizeze toate instrumentele de care dispune și, în special, regulamentul privind condiționalitatea bugetară .\n\nÎntr-un moment în care valorile UE sunt amenințate în mod deosebit de războiul Rusiei împotriva Ucrainei și de acțiunile Moscovei împotriva Uniunii, acesta solicită, de asemenea, Comisiei:\n\nsă nu aprobe planul de redresare al Ungariei până când țara nu respectă pe deplin toate recomandările europene și nu pune în aplicare toate hotărârile relevante ale Curții de Justiție a UE și ale Curții pentru Drepturile Omului;\n\nsă excludă de la finanțare programele de coeziune care contribuie la utilizarea abuzivă a fondurilor UE sau la încălcarea statului de drept;\n\nsă aplice mai riguros Regulamentul privind dispozițiile comune și Regulamentul financiar pentru a preveni utilizarea abuzivă a fondurilor comunitare din motive politice.\n\nPreocupările PE: Independența sistemului judiciar, corupția și libertățile fundamentale\n\n\n\nLa patru ani de la raportul care a lansat procedura Articolul 7, deputații europeni se arată îngrijorați de numeroasele probleme legate de democrație și drepturile fundamentale în Ungaria.\n\nPrincipalele domenii de îngrijorare includ:\n\nfuncționarea sistemului constituțional și a celui electoral,\n\nindependența sistemului judiciar,\n\ncorupția,\n\nconflictele de interese și libertatea de exprimare,\n\npluralismul mass-media, libertatea academică, libertatea religioasă și de asociere, dreptul la tratament egal, inclusiv drepturile persoanelor LGBTIQ, drepturile minorităților, precum și cele ale migranților, solicitanților de azil și refugiaților.\n\n„Concluziile acestui raport sunt clare și irevocabile: Ungaria nu este o democrație. Era mai urgent ca niciodată ca Parlamentul să ia această poziție, având în vedere ritmul alarmant cu care statul de drept în Ungaria se deteriorează. Pe lângă confirmarea strategiei Fidesz față de autocrație, susținerea [pe care o acordă] marea majoritate a europarlamentarilor care susțin această poziție este fără precedent. Acest lucru ar trebui să servească drept semnal de alarmă pentru Consiliu și Comisie”, a declarat raportorul PE pentru situația din Ungaria, Gwendoline Delbos-Corfield (Verzi/ALE, Franța).",
    "Startup-ul de recondiționate Flip.ro se extinde în Ungaria sub brandul Rejoy.hu": "Lectură de 1 min\n\nStartup-ul românesc Flip.ro, finanțat de eMAG Ventures și care oferă un marketplace de telefoane recondiționate, se extinde în Ungaria sub brandul rejoy.hu, după extinderea recentă în Bulgaria.\n\nReprezentanții Flip au anunțat deschiderea marketplace-ului rejoy.hu, care va servi clienților din țara vecină. Extinderea face parte din strategia de creștere pentru Flip, după finanțările succesive de la eMAG Ventures, grup prezent și în Bulgaria și în Ungaria.\n\nCompania Flip.ro, fondată de George Moroianu, Alin Luca și Alex Burghelia, a primit în total 8 milioane de euro de la eMAG Ventures și au început ulterior extinderea internațională. Prima investiție de la eMAG Ventures a venit în octombrie 2021, 1,5 milioane, fiind completată ulterior de o investiție de 6,5 milioane de euro.\n\nÎn primul semestru al anului 2022, Flip.ro a înregistrat o cifră de afaceri de 3 ori mai mare față de primul semestru din 2021. Până în prezent, Flip.ro a cumpărat și a vândut peste 170.000 de telefoane mobile pentru peste 100.000 de clienți.",
    "Orban vrea să blocheze extinderea sancţiunilor împotriva Rusiei. Premierul Ungariei vorbeşte de ieşirea din UE": "Orban, un critic dur al sancţiunilor UE împotriva Moscovei, a făcut aceste remarci în cadrul unei întâlniri cu uşile închise cu membrii de partid din localitatea Kotcse, situată în vestul ţării, săptămâna trecută, a precizat vineri RFE/RL pe site-ul său din Ungaria, citat de Reuters.\n\nCitând surse anonime prezente la reuniune, RFE/RL a relatat că Orban a declarat că perspectivele de a bloca o nouă prelungire de şase luni a sancţiunilor sunt slabe, dar şi-a exprimat speranţa că un nou guvern care urmează să se formeze în Italia ar putea contribui la acest efort.\n\nAceasta părea a fi o referire la Giorgia Meloni, care va fi probabil următorul prim-ministru al Italiei după alegerile din această lună, al cărei partid, Fraţii Italiei, are legături strânse cu Orban.\n\nÎn iulie, Orban a declarat că UE şi-a tras un glonţ în plămâni prin sancţiunile economice necugetate impuse Rusiei, care, dacă nu sunt anulate, riscă să distrugă economia europeană.\n\nRFE/RL l-a citat, de asemenea, pe Orban spunând că până în 2030 cele patru naţiuni din grupul Visegrad ar putea deveni contribuabili neţi la bugetul UE, ceea ce ar trebui să determine o regândire a beneficiilor şi dezavantajelor continuării apartenenţei la blocul comunitar.\n\nÎn lipsa unei evaluări pozitive, Ungaria ar trebui să tragă propriile concluzii, a declarat Orban, potrivit RFE/RL, sugerând că ar putea recomanda ca Ungaria să părăsească UE în acel moment.\n\nExecutivul UE va recomanda suspendarea miliardelor de euro alocate Ungariei din cauza problemelor de corupţie, au declarat miercuri doi oficiali, în ceea ce ar fi prima măsură de acest fel împotriva lui Orban.\n\nUn critic vocal al Bruxelles-ului, Orban a declarat în septembrie anul trecut că Ungaria trebuie să rămână membră a UE pentru a asigura accesul continuu la piaţa sa unică. El a spus atunci că Ungaria va fi printre puţinii care vor rămâne în UE dacă aceasta se va desfiinţa vreodată.\n\n",
    "Ungaria a prelungit plafoanele de preţ ale carburanţilor şi alimentelor de bază până la sfârşitul acestui an": "INTERNATIONAL Sâmbătă, 17 Septembrie 2022, 22:55\n\nIonut Baias • HotNews.ro\n\nUngaria a prelungit plafoanele de preţ ale carburanţilor şi alimentelor de bază, cu trei luni, până la sfârşitul anului, în încercarea de a proteja gospodăriile de creşterea costurilor, a declarat sâmbătă şeful de cabinet al premierului Viktor Orban, într-un briefing de presă, transmite News.ro citând Reuters.\n\nCompania MOL atenționează că plafonarea prețurilor la carburanți va duce la penurie Foto: ATTILA KISBENEDEK / AFP / Profimedia\n\nBudapesta a criticat aspru Uniunea Europeană pentru impunerea de sancţiuni Rusiei în urma invadării Ucrainei, declarând că nu au reuşit să slăbească în mod semnificativ Moscova, provocând în acelaşi timp o creştere a preţurilor alimentelor şi energiei.\n\nCombinată cu deprecierea forintului la minime record, creşterea preţurilor a dus inflaţia din Ungaria la maximele ultimelor două decenii, forţând Banca Naţională a Ungariei să-şi majoreze brusc dobânda de politică monetară la 11,75%.\n\nAnunţând extinderea plafoanelor de preţ dincolo de termenul limită iniţial de 1 octombrie, şeful de cabinet al premierului Orban, Gergeli Gulias, a mai spus că guvernul va extinde şi un plafon al dobânzilor creditelor ipotecare, care trebuia să expire la sfârşitul acestui an, ”cu cel puţin şase”. luni\".\n\n”Acum evaluăm că atâta timp cât sancţiunile UE sunt în vigoare, nu există nicio şansă realistă pentru o îmbunătăţire”, a declarat Gulias la briefingul de presă.\n\nGuvernul Orban a decis, de asemenea, să lanseze o schemă de sprijin pentru întreprinderile mici care sunt mari consumatoare de energie, acoperind jumătate din creşterea facturilor pentru energie, comparativ cu nivelurile de anul trecut, a declarat ministrul Dezvoltării Economice, Marton Nagy.\n\nEl a spus că guvernul va lansa, de asemenea, o schemă de sprijin pentru investiţii, destinată întreprinderilor mici, pentru a le ajuta să-şi îmbunătăţească eficienţa energetică şi să îşi reducă costurile.",
    "13 migranţi au fost descoperiţi ascunşi în vehicule, la frontiera cu Ungaria": "Ambele vehicule au fost verificate la Punctul de Trecere a Frontierei Nădlac II, şoferii urmând să iasă din ţară.În TIR, care era condus de un român ce transporta piese auto în Germania, au fost găsiţi doi pakistanezi şi un afgan.Ulterior, câinii antrenaţi ai poliţiştilor de frontieră au atras atenţia asupra unei autoutilitare ce tracta o platformă, condusă de un român.\"Cu ocazia verificărilor, echipajul format din poliţişti de frontieră şi câinele de serviciu au descoperit, ascunse într-un loc special amenajat de-a lungul axului central al remorcii, zece persoane. La cercetări, colegii noştri au stabilit că cei în cauză sunt cetăţeni din Bangladesh şi India\", a informat, luni, Poliţia de Frontieră Arad.În ambele cazuri, poliţiştii de frontieră fac cercetări suplimentare.",
    "Viktor Orban vrea să mute Supercupa Italiei într-un sat din Ungaria": "Premierul Ungariei Viktor Orban pregătește o lovitură de imagine de proporții, dorindu-și să mute Supercupa Italiei într-un sat maghiar.\n\nUngurii investesc masiv în sport, dovada care ne este cel mai la îndemână fiind exemplele Sepsi Sf. Gheorghe și FK Miercurea Ciuc, formații din România susținute de guvernul din țara vecină.\n\nAcum, prim-ministrul Viktor Orban a pus la cale un plan incredibil, fiind dispus să ofere nu mai puțin de 8 milioane de euro pentru a muta Supercupa Italiei dintre Inter și AC Milan din acest an într-un mic sat maghiar.\n\nPremierul Viktor Orban dă o nouă lovitură de imagine colosală: mută Supercupa într-o localitate micuță de lângă Budapesta pentru 8 milioane de euro!\n\nPrim-ministrul de la Budapesta, Viktor Orban, este dispus să ofere nu mai puțin de 8 milioane de euro pentru a-și vedea visul cu ochii. Politicianul vrea să le vadă pe marile rivale din Italia, Inter și AC Milan, evoluând în țara sa într-un meci oficial, potrivit Adevărul.\n\nAcestea urmează să dea piept în Supercupa Italiei, Inter în calitate de campioană în Serie A și AC Milan din postura de câștigătoare a Cupei Italiei.\n\nMeciul este programat în acest moment să aibă loc într-o locație exotică, în Arabia Saudită, la Riyadh, însă oficialii celor două cluburi par extrem de tentați să accepte varianta gândită de Viktor Orban. În afara unei rețete financiare de succes, delegațiile ar urma să scape și de o deplasare anevoioasă – șase ore cu avionul.\n\nMeciul nu ar urma să aibă loc pe unul dintre stadioanele mari din Ungaria, ci, dimpotrivă, pe o arenă de numai 4.000 de locuri, în satul Felcsut.\n\nViktor Orban este un promotor agresiv al sportului în Ungaria, țară care în urmă cu câteva luni a găzduit Turul Italiei. Atunci, cicliștii au trecut chiar pe lângă casa premierului Ungariei din orașul său natal, Székesfehérvár.\n\nTrimite pe: Facebook WhatsApp WhatsApp Twitter\n\nRobert Jugravu / Autor / Autor",
    "Prietenoasă cu Rusia, Ungaria este oaia neagră a Europei: a blocat „regimului Putin” doar 3.000 de euro": "De la începutul războiului din Ucraina, 24 februarie, Uniunea Europeană a îngheţat aproape 14,5 miliarde de euro din activele ruseşti de pe teritoriul continentului.\n\nExistă şi un caz negativ. Ungaria, adesea acuzată că este prea apropiată de Vladimir Putin, a îngheţat doar 3.000 de euro.\n\nAnunţul a fost făcut de comisarul european pentru Justiţie, Didier Reynders, într-un interviu acordat postului de televiziune francez Lci. Potrivit lui Reynders, statele membre ar trebui să „pună o presiune enormă” asupra Ungariei, pentru a o încuraja să coopereze în continuare.\n\nDupă cum a afirmat comisarul, şase state UE au îngheţat 90% din aceste active.\n\nUE a decis să acţioneze astfel împotriva lui Vladimir Putin şi a oligarhilor care gravitează în jurul său, pentru a încerca să întrerupă finanţarea războiului.",
    "Statul de drept și Ungaria": "Pentru noi, țările din Europa de Est, intrarea în Uniunea Europeană a fost o sărbătoare. Am știut cu toții că democrațiile consolidate din vestul Europei, anii de experiență în protejarea drepturilor omului, în adaptarea politicilor publice, puterea economică și militară ale acestor state vor fi garantul nostru, al oamenilor de rând, în fața totalitarismului, în fața sărăciei și a injustiției pe care am trăit-o decenii la rând.\n\nSupremația justiției, însă, pare să pălească pentru mulți atunci când țara este administrată în așa fel încât omul să nu simtă lipsuri majore. Libertatea cuvântului, independența presei, independența justiției parcă sunt greu de perceput și își pierd din importanță în fața discursurilor bine ticluite și a măsurilor care îi fac pe oameni să se simtă deosebiți.\n\nÎn țara vecină Ungaria, am văzut valorile democratice încălcate încet, încet, una după cealaltă, așa încât oamenii să se obișnuiască cu ideea, iar cei care nu pot accepta aceste încălcări să fie trecuți sub tăcere, să li se ia posibilitatea de a se exprima.\n\nAm asistat acum câțiva ani la închiderea în Ungaria a uneia dintre cele mai importante universități de studii sociale, care promova dialogul și valorile democratice. Au urmat modificarea legilor și atacuri la adresa presei libere, cea care îndrăznea să critice măsurile luate de Viktor Orbán, prim-ministrul Ungariei.\n\nAtacurile la adresa justiției au fost mai directe, cu susținerea și numirea în fruntea Curții Constituționale a unui președinte care a avut 13 voturi împotrivă și doar unul pentru în cadrul organismului de specialiști care ar fi trebuit, conform legii, să-și dea avizul.\n\nConstituția Ungariei a fost amendată în mod repetat pentru a da mai multe puteri executivului, ultima modificare permițând executivului să guverneze prin decrete și chiar să anuleze deciziile luate de parlament atâta vreme cât există o stare de „pericol\", dacă o țară vecină se află în război.\n\nViktor Orbán și-a sporit puterile în mod repetat în ultimii ani, ajungând să fie una dintre cele mai puternice autocrații. Legislația electorală a fost, de asemenea, modificată, pentru a diminua rolul opoziției, al aleșilor care nu fac parte din partidul majoritar.\n\nToate acestea sunt noțiuni abstracte, dar regimul autocrat de la Budapesta a ajuns la lucruri mult mai concrete: la corupție și la clientelism. Una dintre problemele majore semnalate în nenumărate rânduri sunt nepotismul și favoritismele care fac ca autoritățile să nu mai țină cont de merite în cazul angajărilor, iar firmele care câștigă licitațiile publice să fie firmele de casă.\n\nCorupția și conflictele de interese în utilizarea fondurilor europene sunt extrem de concrete și nu poate fi acceptată ideea că s-a furat, dar s-a și făcut. Banii din fondurile europene sunt destinați dezvoltării țării și trebuie utilizați fără a favoriza firmele de casă.\n\nIeșirile prim-ministrului Ungariei, care își dorește oameni de rasă pură, nerespectarea drepturilor minorităților și terfelirea valorilor democratice sunt inacceptabile în condițiile în care la intrarea în Uniunea Europeană întreaga populație a susținut, prin vot direct, aderarea și respectarea valorilor democratice care stau la baza acestei construcții politice.\n\nAu fost ani în șir de sfaturi, de scrisori oficiale și comunicate prin care Comisia Europeană atrăgea atenția Ungariei asupra încălcărilor valorilor cuprinse în tratatele europene. Au fost discuții complexe și semnalări ale direcției greșite.\n\nCred că una dintre devierile cele mai flagrante și una dintre cele mai clare lipse de respect față de noi, toți ceilalți europeni, a fost momentul în care Ungaria s-a opus sancțiunilor împotriva Rusiei, menite să slăbească forța economică de a susține acest război de agresiune.\n\nPe lângă lipsa de unitate, de solidaritate de care a dat dovadă guvernul de la Budapesta atât în perioada pandemiei, la începutul crizei energiei, cât și odată cu începerea războiului de la porțile Uniunii Europene există o serie de elemente care au dus la declararea faptului că Ungaria nu mai este o democrație consolidată și a devenit o autocrație.\n\nComisia Europeană și Parlamentul European au decis să facă front comun și să ia foarte în serios atitudinea Ungariei și acuzațiile de corupție, de conflict de interese în utilizarea fondurilor europene.\n\nCorupția neoprită la timp duce la atacuri grave asupra democrației, iar Uniunea Europeană poate funcționa doar atâta vreme cât există democrație. Pacea și dezvoltarea în interiorul Uniunii nu pot fi menținute prin tolerarea autocrației. Vedem autocrație la Moscova și îi vedem și simțim urmările. Nu putem și nu trebuie să tolerăm autocrații, pentru că ne punem pe noi înșine în pericol.\n\nMarele elan al guvernului Ungariei s-a domolit în momentul în care Comisia Europeană a înghețat cele 7,5 miliarde de euro, bani pe care ar fi trebuit să-i primească Ungaria, și mesajul a fost foarte clar din partea celor două instituții europene: este nevoie de o justiție independentă, de libertate de exprimare și de valori democratice.\n\nGuvernul de la Budapesta a venit cu o serie de modificări legislative în direcția respectării independenței justiției, chiar dacă aceasta înseamnă mână liberă în condamnarea corupților la orice nivel. Rămâne să vedem o poziție unită a Consiliului European și legile justiției așezate în lăcașul lor firesc în Ungaria.\n\nAcesta nu este decât un mare semnal de alarmă dat de Comisia Europeană pentru toate statele în care corupția este la nivel ridicat și în care actuala putere încearcă să modifice legile justiției pentru a-și proteja corupții. Este un mare semnal de alarmă și pentru România, care se joacă de câțiva ani cu legile justiției de parcă nici Comisia de la Veneția, nici Comisia Europeană nu ar ști care este scopul lor final.\n\nPNL și PSD trebuie să înceteze acum acest joc pentru ca România să nu piardă sumele imense de bani care ar putea redresa economia națională și care, pentru prima oară în istorie, ne-ar putea aduce la nivelul de dezvoltare comparabil cu cel european.\n\nJustiția liberă, presa independentă, libertatea de opinie și lipsa corupției sunt valori sine qua non în orice societate prosperă și democratică. Pentru acestea merită să facem toate eforturile, iar Uniunea Europeană pare mai hotărâtă ca oricând să le apere.",
    "Un partid de opoziţie din Ungaria anunţă formarea unui guvern din umbră, condus de eurodeputata Klara Dobrev": "Coaliţia Democrată (DK), aflată în opoziţie în Ungaria, a anunţat vineri formarea unui guvern din umbră, în fruntea căruia se va afla eurodeputata Klara Dobrev, transmite MTI.\n\nKlara Dobrev a fost desemnată de conducerea DK pentru a forma un guvern din umbră, iar ea a acceptat, a declarat viceliderul DK, Csaba Molnar, într-o conferinţă de presă.\n\nDK este convinsă că „nimeni în Ungaria astăzi nu este mai calificat” decât Dobrev pentru a conduce un cabinet din umbră, a adăugat Molnar, potrivit căruia eurodeputata, în calitate de vicepreşedinte al Parlamentul European, şi-a creat relaţii internaţionale cruciale pentru Ungaria.\n\nKlara Dobrev îşi va face cunoscute planurile duminică, iar luni îi va prezenta pe membrii guvernului din umbră într-o conferinţă de presă, a anunţat Molnar.\n\nEl a spus că DK a decis să formeze un astfel de guvern întrucât consideră că „Ungaria are probleme serioase”. Guvernul Orban „a minţit poporul” în campania pentru alegerile din primăvară şi apoi a „impus cel mai dureros pachet de austeritate de la schimbarea regimului”, a continuat Molnar.\n\nPotrivit viceliderului DK, bilanţul guvernului constă în inflaţie, penurie de combustibili, o creştere de şapte ori a preţului la gaze, majorări de taxe, 'afaceri mici ruinate', criza costului vieţii şi „panică în privinţa facturilor la utilităţi”.\n\nEl a mai spus că Ungariei i se refuză accesul la fonduri UE din cauza „furtului care se petrece de 12 ani”.\n\nMolnar l-a învinovăţit pe premierul Viktor Orban pentru criza costului vieţii în Ungaria, despre care a spus că va persista cât timp Orban va rămâne la putere.\n\nPartidul Fidesz, aflat la guvernare, a reacţionat la anunţul făcut de DK, afirmând că poporul ungar nu vrea „un guvern Gyurcsany”.\n\n„Ungurii au avut ocazia să experimenteze cum este atunci când (liderul DK) Ferenc Gyurcsany se află în guvern”, a transmis Fidesz într-un comunicat, potrivit MTI, preluată de Agerpres.\n\n„Stânga a fost cea care a împins Ungaria pe marginea falimentului: ei au eliminat a 13-a pensie, au tăiat salariul pe o lună al profesorilor şi cadrelor medicale, au crescut preţurile la electricitate şi gaz, au renunţat la subvenţiile pentru familii, au lăsat mii de oameni fără locuinţă”, a adăugat Fidesz.\n\nLa alegerile din aprilie, o majoritate covârşitoare a ungurilor a respins „era Gyurcsany” pentru a patra oară, a conchis partidul lui Viktor Orban.\n\nEditor : Liviu Cojan",
    "Ungaria spune că va semna un nou contract cu Gazprom în câteva zile, indiferent „că place sau nu”": "RĂZBOI ÎN UCRAINA Luni, 29 August 2022, 15:59\n\nSebastian Jucan • HotNews.ro\n\nUngaria va continua discuțiile cu Rusia privind suplimentarea importurilor de gaze naturale, așteptându-se să ajungă la un acord cu Gazprom în curând, a declarat luni ministrul ungar de Externe Peter Szijjarto, citat de Reuters.\n\nPeter Szijjarto si ministrul rus de externe Serghei Lavrov Foto: Alexei Druzhinin / TASS / Profimedia\n\nSzijjarto s-a întâlnit luna trecută la Moscova cu omologul său rus Serghei Lavrov pentru a încerca să obțină o suplimentare cu 700 de milioane de metri cubi a importurilor de gaze naturale din Rusia, pe lângă cele prevăzute deja de contractul existent între guvernul ungar și Gazprom.\n\nCompania energetică rusă a început să-și crească livrările de gaze naturale către Ungaria mai devreme în cursul acestei luni în contextul în care Moscova a tăiat complet sau redus puternic exporturile sale energetice către alte țări europene.\n\n„Că place sau nu, vom continua discuțiile cu rușii despre creșterea livrărilor de gaze naturale către Ungaria”, a declarat luni Szijjarto la o întâlnire cu reprezentanții mediului de afaceri.\n\n„Există o ofertă de a crește livrările de gaz, o vom rafina cu Gazprom în următoarele câteva zile și vom semna un acord prin care am putea obține livrări suplimentare zilnic”, a adăugat el, fără a preciza de data aceasta despre ce volume este vorba.\n\nDepozitele de gaze naturale ale Ungariei erau pline în proporție de 51% la începutul lunii august.\n\nUngaria exclude noi limitări asupra importurilor energetice din Rusia\n\nConform unui contract semnat anul trecut, înainte de declanșarea „operațiunii militare speciale” pe 24 februarie, Ungaria primește anual 3,5 miliarde de metri cubi de gaz natural de la Gazprom prin Bulgaria și Serbia, la care se adaugă încă un miliard livrați de un gazoduct ce tranzitează Austria.\n\nContractul semnat între Ungaria și Gazprom are o valabilitate de 15 ani.\n\nPeter Szijjarto a declarat săptămâna trecută că guvernul său nu este dispus nici măcar să discute despre noi sancțiuni energetice împotriva Rusiei.\n\n„În prezent este imposibil din punct de vedere fizic ca aprovizionarea cu petrol şi gaze naturale a Ungariei să fie asigurată fără surse de energie ruseşti, astfel că noi nu vom fi de acord ca poporul maghiar să plătească preţul războiului”, a anunțat acesta pe Facebook.\n\nUngaria a primit o derogare și în ceea ce privește embargoul asupra petrolului rusesc adoptat de Uniunea Europeană la începutul lunii iunie.\n\nUrmărește ultimele evoluții din a 187-a zi a războiului din Ucraina LIVETEXT pe HOTNEWS.RO.",
    "Ungaria a blocat o cerere UE către ONU pentru monitorizarea situației drepturilor omului în Rusia – Politico": "Ungaria a blocat o cerere UE către ONU pentru monitorizarea situației drepturilor omului în Rusia – Politico\n\nSăptămâna trecută, Ungaria s-a opus unei propuneri a UE de a solicita Consiliului ONU pentru Drepturile Omului un raportor special pentru încălcarea drepturilor omului de către Rusia, anunță publicația europeană Politico.\n\nVeto-ul maghiar a însemnat că UE nu a putut să avanseze pe acest subiect. Soluția a fost ca celelalte 26 de țări ale UE să solicite aceste raportorul prin intermediul delegațiilor lor naționale la ONU, ceea ce înseamnă că vocea UE ca un întreg nu a fost exprimată.\n\nEste doar ultima decizie dintr-un lung șir prin care guvernul Viktor Orban se plasează de partea Rusiei.\n\nBudapesta a blocat în ultimul an mai multe seturi de sancțiuni ale UE privind Rusia și a refuzat să permită aprovizionarea Ucrainei cu armament defensiv și muniție.\n\nCitește și...",
    "Prețul pâinii a explodat în UE din cauza războiului: Ungaria conduce topul creșterii. Unde se află România": "Prețul pâinii a crescut cu aproape o cincime în Uniunea Europeană în ultimul an, în condițiile în care invazia Rusiei în Ucraina a continuat să perturbe piețele globale, iar inflația s-a accelerat.\n\nPrețurile globale ale grâului au crescut începând din luna februarie, în condițiile în care conflictul a oprit timp de luni de zile exporturile de cereale prin Marea Neagră și a restricționat transporturile de îngrășăminte.\n\nAstfel, prețul mediu al pâinii în UE a fost cu 18% mai mare în august 2022 față de aceeași lună a anului precedent, au arătat luni datele biroului de statistică al blocului comunitar Eurostat.\n\nUngaria și Lituania au înregistrat cele mai mari variații anuale ale prețului mediu al pâinii, cu creșteri de 66% și, respectiv, 33% până în august.\n\nEstonia și Letonia au avut și ele creșteri semnificative ale prețului, de 32%.\n\nRomânia se află și ea undeva în partea de sus a topului, cu o creștere anuală a prețului de aproximativ 25%, potrivit Eurostat.\n\nRecomandări Pensionarii români renunță la medicamente, murături și carne ca să-și plătească facturile la iarnă. „Am trecut prin perioade şi mai grele, ştim cum e”\n\nȚările cu cele mai mici creșteri medii au fost Franța, cu 8%, și Olanda și Luxemburg, care au înregistrat o creștere de 10% fiecare.\n\nPrețurile la pâine au crescut constant în UE în acest an, de la o medie de 8,3% în februarie, când Rusia a lansat invazia din Ucraina.\n\nPrețurile combinate ale pâinii și cerealelor au crescut cu 16,6% în august, cea mai mare creștere din ianuarie 1997 și până în prezent.\n\nInflația din zona euro a atins un nivel record de 9,1% în august, a confirmat vineri Eurostat, determinată de creșterea bruscă a prețurilor la energie și alimente.\n\nUrmărește-ne pe Google News\n\nGSP.RO Cum arăta impresara după bătaia cu Reghecampf. Este ajutată de o prietenă să meargă, primele imagini\n\nPlaytech.ro ȘOC! Meghan Markle l-a AMENINȚAT pe Prințul Harry. SCANDALUL uriaș despre care tocmai s-a aflat: 'I-a spus că...'\n\nViva.ro Mesajul transmis de Sarah, fiica vitregă a lui Reghe, după ce antrenorul a bătut-o pe Prodanca în plină stradă. Cuvintele ei au stârnit un val de reacții\n\nObservatornews.ro Situaţia e-commerce-ului în România: de ce ţara noastră este mult înaintea Bulgariei, însă în spatele Ungariei\n\nȘtirileprotv.ro Haos în Rusia! Un bărbat a deschis focul într-un birou de recrutare din Irkuţk. Șeful unității se află în stare critică\n\nFANATIK.RO Invitații nu s-au uitat la bani. Cât a fost darul la botezul lui Liam, fiul lui Laurențiu Reghecampf\n\nOrangesport.ro Revolta oligarhilor! Cunoscutul lui Putin anunţă data la care va fi dat jos preşedintele Rusiei. Cât de aproape e momentul istoric\n\nHOROSCOP Horoscop 27 septembrie 2022. Scorpionii trebuie să aibă puțin mai multă răbdare, dar dacă nu vor reuși, o abordare mai pozitivă e soluția\n\nPUBLICITATE Care este diferența dintre precalificarea creditului ipotecar și preaprobarea?",
    "Ungaria s-a opus plafonării prețului gazului rusesc la reuniunea de urgență a UE: „Nici măcar nu negociem”": "RĂZBOI ÎN UCRAINA Vineri, 09 Septembrie 2022, 13:59\n\nSebastian Jucan • HotNews.ro\n\nUngaria s-a opus introducerii unui plafon maxim al prețului plătit pentru gazele naturale importate din Rusia la reuniunea miniștrilor de Energie din blocul comunitar ce a avut loc vineri la Bruxelles, relatează TASS.\n\nPeter Szijjarto si ministrul rus de externe Serghei Lavrov Foto: Alexei Druzhinin / TASS / Profimedia\n\nAnunțul a fost făcut vineri după-masa de ministrul ungar de Externe Peter Szijjártó, care participă la întâlnire.\n\n„Plafonarea prețurilor este o sancțiune energetică ascunsă. Am spus clar că nici noi nu suntem dispuși să negociem sancțiuni energetice”, a scris el pe pagina sa de Facebook, cu referire la faptul că guvernul de la Budapesta anunțase încă de pe 24 august că nu este dispus nici măcar să stea la masa discuțiilor în ceea ce privește impunerea unor noi sancțiuni energetice împotriva Rusiei.\n\nMai devreme în cursul zilei, în timp ce se afla în drum spre Bruxelles, Szijjártó afirmase că planul propus de Comisia Europeană este „cu totul împotriva intereselor ungare” și că ar duce la o oprire imediată a tuturor exporturilor de gaze naturale pe care Rusia le face.\n\n„Nu ai nevoie de un Premiu Nobel pentru a-ți da seama de asta”, a afirmat el într-o înregistrare video postată pe Facebook.\n\n„În această dimineață (...) ne vom da toată silința să facem Bruxelles-ul să înțeleagă în sfârșit că livrările de gaze naturale nu sunt un subiect ideologic sau politic, ci unul ce ține de realitatea fizică”, a mai afirmat ministrul ungar de Externe, citat de agenția Reuters.\n\nComisia Europeană a cerut plafonarea prețului la gazul rusesc\n\nPreședintele Comisiei Europene, Ursula von der Leyen, a anunțat miercuri decizia de a înainta Consiliului UE o propunere de stabilire a unui plafon de preț pentru gazele naturale importate din Rusia.\n\nTot miercuri, Vladimir Putin a amenințat că va întrerupe livrările de energie dacă vor fi impuse plafoane de preț pentru exporturile de petrol și gaze ale Rusiei, avertizând Occidentul că \"va tremura de frig la iarnă și îi va îngheța coada\" precum lupului dintr-un basm rusesc.\n\nLa fel ca embargoul impus la începutul lunii iunie împotriva petrolului rusesc și a celorlalte pachete de sancțiuni decise de UE împotriva Rusiei, măsurile trebuie aprobate prin votul unanim al statelor membre.\n\nUngaria a primit o derogare de la interdicția de a importa petrol din Rusia pentru ca guvernul de la Budapesta să renunțe la dreptul său de veto.\n\nGuvernul maghiar nu are un portofoliu pentru Energie, motiv pentru care Peter Szijjártó își reprezintă țara la întâlnirea de la Bruxelles. Aceasta a fost convocată de Cehia, care deține președinția rotativă a UE, pentru a discuta despre criza energetică din Europa.\n\nUrmărește ultimele evoluții din a 198-a zi a războiului din Ucraina LIVETEXT pe HOTNEWS.RO.",
    "Au pierdut cu Ungaria, dar se gândesc la Cupa Mondială! Ce prime vor încasa germanii dacă vor câștiga marele trofeu": "La negocieri, fotbaliştii au fost reprezentaţi de Manuel Neuer, Thomas Muller, Joshua Kimmich şi Ilkay Gundogan.\n\nCe prime încasează germanii dacă vor câștiga Cupa Mondială\n\nBonusurile sunt în funcţie de performanţe: fiecare jucător va primi 50.000 de euro pentru câştigarea grupei, respectiv 100.000 de euro pentru sferturi. Pentru semifinale, premiul pentru fiecare jucător este de 150.000 de euro, iar cel pentru locul trei este de 200.000 de euro.\n\nLocul doi va fi recompensat cu câte 250.000 de euro. Dacă Germania va câştiga titlul mondial, premiul pentru fiecare fotbalist va fi de 400.000 de euro.\n\nLa Cupa Mondială din Qatar, Germania va juca în grupă cu Spania, Costa Rica şi Japonia, scrie News.ro.",
    "Ministrul de Externe al Ungariei: În afara bulei de comunicare europene și nord-americane, respectul pentru guvernul ungar e la un nivel record": "Ministrul de Externe al Ungariei: În afara bulei de comunicare europene și nord-americane, respectul pentru guvernul ungar e la un nivel record\n\nMinistrul de Externe al Ungariei: În afara bulei de comunicare europene și nord-americane, respectul pentru guvernul ungar e la un nivel record\n\nPéter Szijjártó, ministrul de Externe al Ungariei, susține că guvernul de la Budapesta se bucură de un respect ”la nivel record” în afara Europei și Americii de Nord. El a făcut această declarație la întâlnirea cu ambasadorii Ungariei, pe fondul izolării crescânde a guvernului maghiar în Occident după atacurile constante la adresa statului de drept și loialitatea față de Rusia.\n\n“Aici, în Europa, se încearcă să se creeze imaginea potrivit căreia noi, ungurii, am rămas singuri. Pe de o parte, acest lucru nu este valabil nici în Europa (…), iar pe de altă parte, în afara acestei bule de comunicare europene şi nord-americane, respectul Guvernului ungar şi al politicii externe din cadrul acestuia este în mod clar la un nivel record”, a declarat ministrul ungar al Afacerilor Externe şi al Comerţului Exterior, citat de agenția maghiară de presă MTI.\n\nReamintim că Ungaria este izolată inclusiv de partenerii săi tradiționali din grupul Vișegrad 4 după ce guvernul Viktor Orban a decis să rămână apropiat de Rusia și să refuze aproape orice ajutor pentru Ucraina.\n\nLiderii Poloniei, Cehiei și Slovaciei au criticat în repetate rânduri poziția Budapestei, ceea ce a dus practic la singularizarea Ungariei în rândul națiunilor occidentale.\n\nCitește și...",
    "Ungaria vrea să scadă consumul de gaze cu 25% în instituțiile publice / Ce temperatura va fi în clădirile administrației": "RĂZBOI ÎN UCRAINA Joi, 08 Septembrie 2022, 13:42\n\nAlexandra Coșlea • HotNews.ro\n\nUngaria își propune să reducă cu un sfert consumul de gaze în acest sezon rece în instituțiile și companiile publice, cu excepția spitalelor și a instituțiilor sociale, din cauza creșterii costurilor la energie, a declarat joi șeful de cabinet al premierului Viktor Orban, Gergely Gulyas, transmite Reuters.\n\nGergely Gulyas Foto: ATTILA KISBENEDEK / AFP / Profimedia\n\nDe asemenea, Gulyas a îndemnat consumatorii să folosească gazul și electricitatea cu moderație, adăugând că guvernul va reglementa prețurile pentru lemnul de foc pentru a se asigura că gospodăriile au acces la combustibil la prețuri accesibile înaintea sezonului rece.\n\n\"În următoarele două săptămâni, ministerele ar trebui să își stabilească planurile astfel încât să consume doar 75% din nivelurile (de gaze) de anul trecut\", a declarat Gulyas în cadrul unui briefing săptămânal.\n\nGulyas a spus că acest lucru ar putea reduce consumul de gaze al Ungariei cu aproximativ 200 de milioane de metri cubi dintr-un total de 10 miliarde de metri cubi utilizați anual, inclusiv 3,5 miliarde de metri cubi consumați de gospodării.\n\n\"(Consumul total) va scădea deoarece industria va începe să folosească mai puțin pe cont propriu, sectorul public va fi forțat să consume mai puțin, în timp ce cred că și gospodăriile se străduiesc să treacă la combustibili alternativi\", a spus șeful de cabinet al premierului Viktor Orban.\n\nTemperatura din clădirile administrației publice va fi limitată\n\nTemperatura pentru încălzire în clădirile administrației publice va fi limitată la 18 grade Celsius, a spus Gulyas.\n\nAcesta a adăugat că guvernul lucrează la o schemă pentru a ajuta micile întreprinderi mari consumatoare de energie să salveze locuri de muncă.\n\nO creștere bruscă a costurilor europene cu energia a împins balanța de comerț exterior a Ungariei să înregisatreze o situație negativă, cu un deficit masiv de 1,15 miliarde de euro în luna iulie, deoarece creșterea facturilor de import a depășit substanțial creșterea exporturilor.\n\nForintul, cea mai slabă evoluție din Europa Centrală\n\nVolatilitatea prețurilor europene la gaze a pus, de asemenea, presiune asupra forintului, moneda cu cea mai slabă performanță din Europa Centrală, din cauza dependenței ridicate a Ungariei de importurile de energie din Rusia și a incertitudinii privind accesul la finanțarea din partea Uniunii Europene.\n\nEconomiștii de la Hungarian Bankholding estimează că deteriorarea termenilor de schimb ai Ungariei ar putea împinge contul comercial al acesteia spre un deficit de 6 până la 6,5 miliarde de euro în acest an, de la un excedent de 1,6 miliarde de euro anul trecut.\n\n___\n\nUrmărește ultimele evoluții ale războiului din Ucraina LIVETEXT pe HotNews.ro",
    "România stă mai bine decât Ungaria la prețurile alimentelor": "În august, prețurile din România s-au majorat cu 15,3%, iar scumpirea celor alimentare a fost de 18%. Potrivit INS, rata anuală a inflației din România a fost în august de 15,3%. Indicele din august a fost în Ungaria mai mare – 15,6%, scrie Napi Gazdaság, potrivit Rador.\n\nPrețurile produselor nealimentare s-au majorat cu aproape 16%, în timp ce serviciile cu 8,2%. Prețul pâinii și al produselor de panificație s-a majorat cu aproximativ 25%, legumele s-au scumpit cu 27%, iar cartofii cu 50%. Uleiul comestibil costă cu 50% mai mult, carnea cu 14%, produsele lactate cu aproape 21%, untul cu aproximativ 30% față de prețurile din luna august anul trecut.\n\nCarburanții s-au majorat cu peste 31%, gazul cu aproape 71%, în timp ce energia electrică cu 16%. Aici INS ține cont de prețurile stabilite pentru consumatori.\n\nBanca Națională a României (BNR) a majorat la 13,9% prognoza de inflație pentru finalul acestui an și estimează o inflație de 7,5% pentru sfârșitul anului viitor, potrivit datelor prezentate în august de guvernatorul BNR, Mugur Isărescu. BNR estima în mai 2022 o inflație de 12,5% pentru finalul acestui an și de 6,7% pentru 2023.",
    "Spectacolul România-Ungaria. Cazul Blue Air, și multe altele (CursDeGuvernare)": "Spectacolul România-Ungaria. Cazul Blue Air, și multe altele (CursDeGuvernare)\n\nGame over: afacerea românească Blue Air are toate șansele să se restângă până la faliment, iar compania ungurească Wizz Air are toate șansele să preia rutele și cursele rămase descoperite, dacă scandalul cu blocarea conturilor se sfârșește prost iar situația devine irversibilă.\n\nPână la discutarea acestui nou eșec al unui business românesc, jurnalistul Cristian Grosu desenează contextul: Orice se poate spune despre Viktor Orban al Ungariei , chiar orice.\n\nOrban are, totuși, o calitate care le lipsește total liderilor de toate culorile de la București: trage din toate puterile spuza pe economia ungară – fie că e vorba de atras investitori străini (inclusiv români), fie că e vorba de internationalizara afacerilor ungurești.\n\nAzi, ne aflăm în plină răsfoire a unui astfel de dosar: compania ungurească Wizz Air tocmai a anunțat că își extinde operațiunile din România, imediat ce a izbucnit scandalul suspendării curselor companiei românești Blue Air și blocarea conturilor acesteia. E vorba de preluarea unor rute și curse.\n\nProblema este că această extindere se face cu bani românești, iar autoritățile românești se străduiesc din toate puterile să se întâmple asta: în urmă cu 2 ani, România acorda Blue Air un ajutor de stat (aprobat de Comisia Europeană) sub formă de credit, de 300 de milioane de lei, cu garanții mobiliare asupra a 75% din acțiunile companiei. Practic, cu 300 de milioane de lei sau 75% din acțiuni acolo, Blue Air este astăzi statul român.\n\nCitiți continuarea pe CursDeGuvernare.\n\nRealpolitik pe axa București-Budapesta: care sunt liniile roșii (DW)\n\nÎntâlnirea la nivel înalt dintre președinții român și ungar a stabilit problemele dintre cele două state și liniile roșii care nu mai trebuie depășite.\n\nNu există garanții că Ungaria renunță la grija ei excesivă pentru maghiarii din Transilvania și nici că România le va satisface drepturile întru totul, dar e clar că Bucureștiul și Budapesta caută o cale de înțelegere, un modus vivendi, cel puțin pe termen scurt, notează jurnalista Sabina Fati.\n\nDiscuția dintre Katalin Novak și Klaus Iohannis a durat mai mult decât era programat iar la conferința de presă care a urmat cei doi au fost zâmbitori și prietenoși, ca și cum ar fi ajuns la un soi de înțelegere. Nu a fost semnat niciun document iar întâlnirea a fost asimetrică, fiindcă președinta ungară are mai degrabă un rol simbolic în arhitectura statului, în vreme ce șeful statului român are atribuții clare și importante, mai ales în ceea ce privește politica externă.\n\nVizita Katalinei Novak la București sugerează că Ungaria nu e total izolată în peisajul euro-atlantic, mai ales că și Grupul de la Vișegrad (Ungaria, Polonia, Slovacia, Cehia) își propune să-și reia întrunirile, în ciuda faptului că Budapesta continuă să susțină interesele Rusiei la Bruxelles.\n\nPentru România, întâlnirea Iohannis-Novak este o formulă de a se asigura de susținere în aderarea la OECD (Organizația pentru Cooperare și Dezvoltare Economică) și în spațiul Schengen.\n\nArticolul integral pe pagina DW.\n\nTopul celor mai mari 1.000 de angajatori la 30 iunie 2022 (Ziarul Financiar)\n\nCei mai mari 1.000 de angajatori din economie au împreună circa 1,5 milioane de angajaţi, peste un sfert din totalul angajaţilor din economie.\n\nRetailerul alimentar Kaufland este cel mai mare angajator privat din România, cu un număr de aproape 18.000 de angajaţi pe o singură entitate juridică, arată datele furnizate de deputatul USR Cristian Seidler, pe baza informaţiilor de la Inspecţia Muncii.\n\nOperatorul de servicii poştale de stat Poşta Română este cel mai mare angajator de stat, care are peste 23.000 salariaţi distribuiţi în 9 entităţi juridice.\n\nSpitalele şi companiile din IT din top 1.000 angajatori au făcut cele mai multe angajări prin comparaţie cu perioada de dinainte de criza Covid-19\n\nCea mai mare scădere a numărului de angajaţi în perioada iunie 2019 - iunie 2021 au avut-o angajatorii din industria textilă.\n\nPe larg în Ziarul Financiar.\n\nRomânia generațiilor | În ce județe sunt cei mai tineri antreprenori (Panorama)\n\nÎn județele Bistrița Năsăud și Giurgiu, 12% dintre acționarii și asociații societăților comerciale au până în 29 de ani. Este cel mai ridicat nivel de antreprenoriat tânăr la nivel național. La polul opus se află județele Brașov, Brăila, Caraș – Severin și Tulcea, unde doar 7% din asociații și acționarii firmelor au sub 29 de ani, potrivit datelor Oficiului Național al Registrului Comerțului.\n\nDincolo de acești poli, în majoritatea județelor țării, patronii firmelor au, cel mai frecvent, vârsta cuprinsă între 40 și 49 de ani, adică sunt reprezentanți ai Generației X, născută în intervalul 1965-1980.\n\nCompaniile fondate și conduse de Millenials (1981-1996) sunt dominante doar în Giurgiu și Gorj.\n\nPoate, privit de unul singur, vârful de 12% de antreprenori sub 30 de ani nu pare un procent foarte mare. Dar creșterea ponderii noilor generații în mediul de business poate fi un semnal că antreprenoriatul românesc se maturizează, inclusiv prin întinerire, scrie Panorama.\n\nElevă de la Lazăr, dintre cei care l-au huiduit pe George Simion: “Sunt mândră de ce s-a întâmplat” (Libertatea)\n\nLibertatea a vorbit cu o elevă care a făcut parte din grupul celor de la Colegiul Național “Gheorghe Lazăr” din București care l-au huiduit pe George Simion, președintele AUR, la ceremonia de deschidere a anului școlar.\n\n“Dacă ar fi așa toată România, am avea o democrație funcțională”, crede fata. Și adaugă, “eu văd politica drept un mijloc spre progres, iar politica lui Simion rămâne în vechile tradiții și transmite ură față de ceea ce reprezintă o schimbare, propune ura față de străini. Este unul dintre factorii care ne țin țara pe loc”, afirmă eleva de a XII-a în dialogul cu Libertatea.\n\nCitiți articolul în ediția tipărită a ziarului.\n\nAmplu reportaj The NY Times, în pădurile seculare ale României (Biziday)\n\nPublicația americană arată că acestea sunt tăiate pentru fabricarea de peleți, exportați apoi în numeroase țări europene (mai ales în Italia). Pentru că peleții ar trebui fabricați din deșeuri, ei sunt considerați biomasă și “sursă de energie regenerabilă”.\n\n“Europa își sacrifică pădurile seculare pentru energie”, titrează publicația americană, în reportajul său care încearcă să arate cât de greșită este încadrarea lemnului ars în categoria “energie verde”.\n\nThe New York Times a trimis o echipă la Cheile Bicazului, “într-una dintre cele mai vechi păduri de pe continent” pentru a urmări costul ascuns al exportului de peleți pentru foc. În centrul investigației se află compania Ameco, din Joseni (Harghita), despre care publicația americană spune că a documentat faptul că “își hrănește gaterele din pădurile protejate ale României”.\n\nBiziday preia parțial reportajul.",
    "Ungaria amenință că va bloca unele sancțiuni ale UE împotriva Rusiei dacă nu sunt cruțați trei oligarhi apropiați de Putin – surse Radio Free Europe": "Ungaria amenință că va bloca unele sancțiuni ale UE împotriva Rusiei dacă nu sunt cruțați trei oligarhi apropiați de Putin – surse Radio Free Europe\n\nUngaria amenință că va bloca reînnoirea unor părți ale regimului de sancțiuni al Uniunii Europene împotriva Rusiei dacă trei oligarhi nu vor fi eliminați de pe o listă care ia măsuri restrictive împotriva a peste 1.000 de persoane în urma invaziei Moscovei în Ucraina de la sfârșitul lunii februarie, relatează Radio Free Europe (RFE/RL).\n\nPotrivit mai multor surse diplomatice care au cunoștință de acest subiect și care nu sunt autorizate să vorbească în mod oficial, citate RFE/RL, cei trei oligarhi pe care Budapesta dorește să îi vadă scoși de pe lista de interdicție de viză și înghețare a activelor sunt Alisher Usmanov, Piotr Aven și Viktor Rashnikov.\n\nMăsura survine în contextul în care Uniunea Europeană încearcă să reînnoiască cu încă șase luni lista persoanelor aflate sub sancțiuni pentru încă jumătate de an. Ambasadorii UE urmează să discute această chestiune pe 7 septembrie, înainte de termenul limită de reînnoire din 15 septembrie.\n\nLista, care poate fi reînnoită numai prin vot unanim, cuprinde în prezent 1.217 persoane și 108 entități. Aceasta a fost extinsă pe parcursul anului, pe măsură ce Bruxelles-ul își intensifică măsurile restrictive împotriva Moscovei din cauza acțiunilor acesteia în Ucraina.\n\nAtât Usmanov, cât și Aven au fost adăugați pe listă la sfârșitul lunii februarie.\n\nJurnalul oficial al UE îl numește pe Usmanov un „oligarh pro-Kremlin cu legături deosebit de strânse cu președintele rus Vladimir Putin”. El a fost numit unul dintre „oligarhii preferați ai lui Putin” și este văzut ca un om cheie pentru problemele de afaceri ale președintelui.\n\nSancțiunile au dus deja la confiscarea unui iaht de 600 de milioane de dolari – cel mai mare din lume – legat de Usmanov, care a contestat fără succes măsurile la Curtea Europeană de Justiție.\n\nUE spune că Aven „este unul dintre cei aproximativ 50 de oameni de afaceri ruși bogați care se întâlnesc în mod regulat cu Vladimir Putin la Kremlin. El nu acționează independent de cererile președintelui”.\n\nRashnikov, între timp, a fost adăugat pe listă în martie, Bruxelles-ul descriindu-l ca fiind „un oligarh rus de frunte, proprietar și președinte al consiliului de administrație al companiei Magnitogorsk Iron and Steel Works (MMK). MMK este unul dintre cei mai mari contribuabili din Rusia”.\n\nPe lângă eliminarea trio-ului, Budapesta ar cere, de asemenea, o scutire pentru organizațiile umanitare de a avea afaceri cu unele bănci rusești care se află în prezent sub sancțiuni.\n\nLa Bruxelles se speculează că Ungaria folosește reînnoirea sancțiunilor ca o pârghie pentru a determina Bruxelles-ul să aprobe fondurile UE care au fost reținute până acum din cauza temerilor legate de încălcări ale statului de drept în țară.\n\nRFE/RL a contactat oficiali de la Budapesta, dar până în prezent niciunul nu a comentat pe această temă.\n\nPremierul Viktor Orban și guvernul său s-au confruntat de mai multe ori cu UE în ultimii ani în legătură cu corupția, migrația, drepturile LGBT și standardele democratice.\n\nComisia Europeană a refuzat să aprobe ca Ungaria să atragă bani meniți să ajute economiile să se redreseze de pe urma pandemiei de COVID-19, acuzând guvernul lui Orban de subminarea statului de drept.\n\nOrban a criticat poziția UE față de Moscova în timpul conflictului, afirmând că sancțiunile au afectat blocul fără a slăbi Rusia sau a ajuta Ucraina.\n\nDe asemenea, Budapesta a sfidat Bruxelles-ul în ceea ce privește problema plății gazului rusesc cu ruble și nu a permis expedierilor de arme occidentale să treacă pe teritoriul ungar către Ucraina.\n\nGuvernul a declarat într-un decret publicat la sfârșitul zilei de 5 septembrie că va crea o autoritate anticorupție și un grup de lucru care să implice organizații neguvernamentale pentru a supraveghea cheltuirea fondurilor Uniunii Europene, o măsură menită să deblocheze banii reținuți de către blocul comunitar.\n\nCitește și...",
    "Măsuri de întărire a controlului la frontiera cu Ungaria": "Conducerea Poliţiei de Frontieră Române a dispus întărirea dispozitivelor de acțiune pentru controlul și supravegherea frontierei cu Ungaria.\n\nAstfel, sunt efectuate la acest moment, împreună cu autorităţile din ţara vecină, acțiuni în sistem integrat pe toată frontiera cu Ungaria, respectiv pe raza judeţelor Arad, Bihor şi Satu Mare, unde dispozitivele de intervenție vor fi angrenate, în mod progresiv, în funcție de dinamica situației operative înregistrate, în diferite zone aflate în competenţa Poliţiei de Frontieră.\n\nÎn sprijinul acestor activități, în punctele de trecere a frontierei, alături de poliţiştii de frontieră care efectuează formalităţile de control şi verifică autenticitatea documentelor de călătorie şi mijloacele de transport, participă şi echipajele canine ale Poliţiei de Frontieră. Acestea sunt formate din polițiști de frontieră și câini de serviciu şi sunt prezente în permanenţă la misiunile de supraveghere şi control de la graniţă.\n\nCu toate că s-au înregistrat cazuri de trecere ilegală a frontierei, în ansamblu, indicatorii de migrație ilegală la nivel național se înscriu pe aceeași dinamică, fiind în scădere comparativ cu anul trecut.\n\nÎn urma analizelor realizate, a rezultat faptul că principalele moduri de operare au constat în:\n\nîncercarea de trecerea frontierei prin alte locuri decât cele destinate în acest sens;\n\nascunderea în mijloacele de transport;\n\nfolosirea de documente false de călătorie sau sustragerea de la controlul de frontieră.\n\nÎn acest context, la graniţa de vest, de cele mai multe ori persoanele care vor să treacă ilegal frontiera, aleg să se ascundă în mijloacele de transport, de tipul camioanelor, în momentul în care acestea sunt oprite pentru efectuarea repausului.\n\nAstfel, în primele 8 luni ale anului 2022, au fost depistate aproximativ 3.000 de persoane cetăţeni străini care au încercat să iasă ilegal din ţară ascunşi in mijloace de transport, majoritatea fiind solicitanți de azil în țara noastră.\n\nAutoritățile recomandă şoferilor de camioane ca înainte de a pleca la drum să verifice:\n\ndacă nu cumva prelata camionului a fost desfăcută;\n\ntoate încăperile/compartimentele mijlocului de transport pentru a se asigura că sunt singuri;\n\nroțile și șasiul de posibila existență a unor persoane necunoscute;\n\nîn cazul în care constată că au pasageri clandestini, trebuie anunţate imediat autorităților de poliție din cel mai apropiat punct de trecere a frontierei.\n\nAutoritățile subliniază că „fapta persoanei care racolează, îndrumă, călăuzeşte, transportă sau adăposteşte o persoană, în scopul trecerii frauduloase a frontierei de stat a României constituie trafic de migranţi şi se pedepseşte cu închisoare de la 2 la 7 ani. Când fapta a fost săvârşită în scopul de a obţine, direct sau indirect, un folos patrimonial pedeapsa este închisoarea de la 3 la 10 ani şi interzicerea exercitării unor drepturi art. 263 Cod penal”.",
    "Femeile din Ungaria sunt obligate să asculte bătăile de inimă ale fătului înainte de a avorta": "Guvernul Ungariei a impus prin decret obligaţia de a asculta bătăile inimii fătului înainte de avort, o cerinţă pe care vor trebui să o îndeplinească toate femeile însărcinate care optează pentru o întrerupere de sarcină.\n\nMăsura intră în vigoare vineri, potrivit hotărârii de guvern publicată în noaptea de luni spre marţi în Monitorul Oficial şi care a fost semnată de ministrul de interne Sandor Pinter. Hotărârea stabileşte că, înainte să fie supusă procedurii de avort, o femeie trebuie să prezinte un document care să certifice că a primit informaţii despre semnele vitale ale fătului.\n\nPentru aceasta, medicii trebuie ''să pună la dispoziţia gravidei un indicator al semnelor vitale ale fătului, într-un mod extrem de uşor de identificat'', este menţionat în hotărârea de guvern, informează Agerpres. Atât mass-media independentă, precum portalul online 24.hu, cât şi presa apropiată guvernului ultranaţionalist al premierului Viktor Orban (cum este cazul Hirtv.hu), scriu că, prin folosirea expresiei ''semne vitale'', guvernul se referă la bătăile inimii.\n\nActuala lege, în vigoare din 1992, stabileşte că între săptămânile 12 şi 24 de sarcină, femeia are dreptul să opteze pentru avort, fără alte cerinţe care să-i justifice decizia.\n\nÎn cazuri excepţionale - în general din motive medicale, când există un diagnostic al unei patologii care face ca fătul să nu fie viabil sau când viaţa mamei este în pericol - avortul este posibil chiar în perioade mai avansate de sarcină.\n\nPartidul de stânga Coaliţia Democratică a cerut într-un comunicat ca executivul să clarifice dacă pregăteşte sau nu modificarea condiţiilor în care o femeie poate recurge la avort.\n\nLa rândul ei, deputata Dora Duro din partea partidului de extremă dreaptă Mi Hazank (Patria Noastră) şi-a exprimat satisfacţia pentru noua măsură.\n\n''Guvernul a adoptat propunerea (partidului) Patria Noastră'', făcând un pas în direcţia ''apărării tuturor fetuşilor încă din momentul concepţiei'', a scris Duro pe contul ei de Facebook.\n\nPână acum, guvernul partidului lui Orban, Fidesz (conservator), care se bucură de o largă majoritate în parlament, dăduse asigurări că nu intenţionează să limiteze dreptul la avort.\n\nTotuşi, preşedinta Katalin Novak, o apropiată a lui Orban, a promis în campania electorală că îi va sprijini pe cei care ''protejează viaţa încă din faza de gestaţie''.\n\nÎn Ungaria, ţară cu 9,7 milioane de locuitori, s-au înregistrat 21.907 de avorturi şi 93.000 naşteri pe parcursul anului 2021, potrivit datelor de la Biroul de Statistică.\n\nEditor : A.P.",
    "Cursa pentru deblocarea fondurilor europene: Ungaria înființează o autoritate anticorupție ”independentă”, dar refuză să facă parte din Parchetul European condus de Kovesi": "Cursa pentru deblocarea fondurilor europene: Ungaria înființează o autoritate anticorupție ”independentă”, dar refuză să facă parte din Parchetul European condus de Kovesi\n\nGuvernul Viktor Orban a anunțat crearea unei autorități separate pentru lupta împotriva corupției, potrivit unei decizii publicate în Monitorul Oficial și citate de publicația HVG.\n\nDecizia are rolul de a demonstra Comisiei Europene că Ungaria face demersul pentru protejarea fondurilor europene, o cerință – cheie a Budapestei pentru deblocarea fondurilor europene, stopate în cadrul procedurii de stat de drept împotriva Ungariei.\n\nDe remarcat că Ungaria refuză în continuare să facă parte din Parchetul European, instituția condusă de Laura Codruța Kovesi. Ungaria e una dintre puținele țări UE care nu vrea să participe la funcționarea instituției europene care are ca țintă investigarea fraudelor cu fonduri UE.\n\nPotrivit hotărârii de guvern semnate de premierul Viktor Orbán, autoritatea independentă „are o viziune generală și intervine în cazurile în care, conform opiniei autorității, autoritățile cu atribuții și competențe nu au luat măsurile necesare în cazuri de fraudă, conflicte de interese, corupție și alte încălcări sau nereguli pentru a preveni, detecta și corecta, ceea ce poate afecta în mod negativ gestionarea financiară eficientă și eficace a bugetului UE sau protecția intereselor financiare ale Uniunii”,\n\nPentru a înființa autoritatea și a garanta independența acesteia, guvernul va înainta propuneri Parlamentului până la sfârșitul lunii septembrie. Dacă acestea vor fi acceptate de plen, atunci, conform planurilor, instituția își poate începe activitatea înainte de 21 noiembrie 2022.\n\nÎn același timp, guvernul se angajează să înființeze un nou grup de lucru anticorupție înainte de luna decembrie. În baza acestei decizii, „actorii guvernamentali și neguvernamentali participă în mod paritar în ceea ce privește numărul de angajați și drepturile de vot, iar autoritatea anticorupție oferă sprijin administrativ pentru funcționarea sa.\n\nAceasta nu este singura decizie care vizează închiderea procedurii privind statul de drept și, datorită acesteia, deblocarea fondurilor UE care au fost blocate pentru moment. Într-o altă hotărâre de guvern, publicată tot în Magyar Közlöny de luni, Viktor Orbán „solicită ministrului Dezvoltării Regionale să asigure crearea și funcționarea unui cadru de măsurare a performanței care să evalueze eficiența și rentabilitatea achizițiilor publice, precum și să examineze posibilele cauze și efecte ale procedurilor de achiziții publice cu ofertă unică, inclusiv situațiile în care proporția procedurilor cu ofertă unică depășește pragul de 15%”.\n\nCitește și...",
    "Ungaria va continua să acorde vize Schengen cetăţenilor ruşi": "Business Internaţional\n\nUngaria intenţionează să acorde în continuare vize Schengen cetăţenilor ruşi, în pofida faptului că facilitarea vizelor a fost suspendată în Uniunea Europeană ca urmare a războiului din Ucraina.\n\nDeclaraţia a fost făcută de ministrul ungar de externe Peter Szijjarto pentru agenţia rusă de presă Tass la New York, preluată de ANSA.\n\n\"Există o metodologie clară cu privire la modul de eliberare a vizelor pentru turiştii din ţările pentru care nu există un acord de facilitare a vizelor\", a declarat ministrul ungar, adăugând: \"Dar chiar dacă nu există un acord de facilitare a vizelor, nu înseamnă că nu se dau vize\".\n\nPotrivit lui Szijjarto, \"politica de vize este o politică Schengen, aşa că, în calitate de membri Schengen, există proceduri privind modul în care se face acest lucru. Nu a fost luată nicio decizie de a nu mai acorda vize Schengen cetăţenilor ruşi”.\n\nUE adoptase, în 9 septembrie, în mod oficial, o suspendare a acordului din 2017 care facilitează emiterea de vize cetăţenilor ruşi.",
    "Mâncăruri pe care să le încerci în Ungaria": "Despre bucătăria ungurească\n\nBucătăria ungurească este una cunoscută pentru armomele sale specifice, delicioase, dar și pentru faptul că mâncărurile sunt destul de sățioase și, de multe ori, nu cele mai prietenoase cu cei aflați la dietă.\n\nMâncăruri tradiționale, cum ar fi celebrul gulaș (gulyás – tocană sau supă) ocupă un loc important în bucătăria maghiară. Mâncărurile sunt adesea aromate cu boia de ardei (ardei roșu măcinat), care este o inovație a acestei țări.\n\nPudra de boia de ardei, obținută dintr-un tip special de ardei, este unul dintre cele mai comune condimente folosite în bucătăria ungurească. Smântâna ungurească groasă numită tejföl este adesea folosită pentru a atenua aroma preparatelor. Celebra supă fierbinte ungurească de pește de râu numită „ciorba pescarului” sau halászlé este de obicei un amestec bogat de mai multe feluri de pește.\n\nAlte feluri de mâncare sunt papricașul de pui⁠, tocană Pörkölt⁠, vadas, (tocană de vânat cu sos de legume și Spätzle⁠), păstrăv cu migdale și găluște sărate și dulci, precum Túrós csusza⁠, (găluște cu brânză quark⁠ proaspătă și smântână grasă).\n\nPrintre deserturi se numără emblematicul tort Dobos⁠, ștrudelul⁠ (rétes), umplut cu mere, cireșe, mac sau brânză, clătitele Gundel, găluștele cu prune (szilvás gombóc), găluște somlói și piureul de castane dulci gesztenyepüré (castane⁠ fierte pasate cu zahăr și rom și fărâmițate în pesmet, acoperite cu frișcă).\n\nRecomandări Pensionarii români renunță la medicamente, murături și carne ca să-și plătească facturile la iarnă. „Am trecut prin perioade şi mai grele, ştim cum e”\n\nMâncăruri pe care să le încerci în Ungaria\n\nGulaș\n\nMâncăruri pe care să le mănânci în Ungaria – gulaș\n\nDacă veți vizita vreodată Ungaria sau mergeți la un restaurant maghiar, va fi imposibil să evitați gulașul. Acest lucru se datorează faptului că gulașul este unul dintre cele mai populare preparate maghiare. Gulasul este o tocană consistentă și caldă umplută cu carne de vită, boia de ardei, ceapă și cartofi.\n\nMarele beneficiu al gulașului este că ingredientele necesare îl fac să fie un fel de mâncare foarte accesibil. Mai mult decât atât, este foarte sățios și plin de aromă. Diferite regiuni din Ungaria pot avea propria lor variantă de gulaș. De exemplu, unele regiuni pot folosi morcovi, altele pot adăuga carne de porc. Cu toate acestea, de cele mai multe ori, gulașul va fi făcut cu carne de vită.\n\nHalászlé\n\nMâncăruri pe care să le încerci în Ungaria – Halászlé\n\nRecomandări Ce înseamnă să fii bărbat. De la Zidane la Federer și Nadal\n\n”Supa pescarului” poate fi uimitor de delicioasă. Este un fel de mâncare foarte popular, la fel ca gulașul. În mod tradițional, se gătește direct pe foc într-un ceaun, deși dacă o faceți acasă, vă puteți mulțumi cu aragazul.\n\nÎn această supă pot fi găsite diferite tipuri de pește. Unii dintre cei mai obișnuiți pești includ crapul, bibanul sau somnul. În mod tradițional, această supă este bogată în boia de ardei, motiv pentru care este adesea roșu aprins. Unele variante ale acestei supe pot folosi mai multe tipuri de pește în loc de unul singur. Alte variante pot servi această supă cu paste.\n\nDescoperă și cele mai apreciate locuri de vizitat în Ungaria.\n\nPapricaș de pui\n\nMâncăruri ungurești – paricaș de pui\n\nPapricașul de pui este felul de mâncare preferat de maghiari, dar și de turiștii care vizitează această țară. Ca și în cazul supei pescarului, papricașul tinde să fie uimitor de roșu și totul se datorează conținutului de boia. Pe lângă boia de ardei, se pun ceapă, roșii, usturoi și ardei dulci. Pentru a face mâncarea cremoasă, va trebui să adăugați smântână.\n\nRecomandări Emilia Șercan publică plagiatul comis de ministrul educației, Sorin Cîmpeanu, care și-a însușit 92 de pagini din munca a doi profesori într-un curs universitar. Apoi le-a furat de tot lucrarea, semnându-se el\n\nPuiul este cea mai populară alegere pentru acest fel de mâncare, dar unii preferă carnea de vițel. Pentru a face mâncarea mai sățios, acesta este umplut cu găluște delicioase.\n\nLangoș\n\nDeserturi ungurești – langoș\n\nÎn Ungaria, veți descoperi că Lángos este mai mult o mâncare de stradă decât un preparat pe care îl veți găsi în restaurantele maghiare. Este crocant la exterior, moale la interior. Mulți oameni adoră să mănânce Langoș cu brânză presărată deasupra. Puteți să-l mâncați și cu smântână.\n\nSomlói Galuska\n\nSomlói Galuska – mâncăruri ungurești\n\nSomlói Galuska este format din trei straturi de pandișpan, fiecare strat având o aromă diferită. Între aceste straturi sunt straturi de cremă împreună cu stafide înmuiate cu rom. Acest preparat este adesea acoperit cu frișcă și stropit cu sos de ciocolată.\n\nDescoperă și cele mai populare locuri de vizitat în Budapesta.\n\nKürtös Kalács\n\nKürtös Kalács\n\nUn aluat dulce special în formă de spirală, copt pe cărbune și acoperit cu mult zahăr. Se adaugă scorțișoară, cacao, nucă de cocos sau nucă mărunțită. Acesta este secretul kürtös kalács, una dintre cele mai îndrăgite produse de patiserie de stradă din Ungaria.\n\nMâncarea odinioară indispensabilă pentru nobilime și componenta esențială a oricărei nunți și botez, kürtös kalács s-a transformat de-a lungul anilor într-o mâncare de zi cu zi prețuită, un produs de patiserie solicitat în piețele de Crăciun și un element indispensabil pentru fiecare festival.\n\nTúrós Csusza\n\nMâncăruri pe care să le încerci în Ungaria – Túrós Csusza\n\nEste un fel de mâncare tradițional maghiar făcut dintr-o pastă specială (csusza) cu brânză de vaci și slănină crocantă. Toate acestea se amestecă într-un bol preîncălzit.\n\nEste un fel principal perfect, ușor de gătit, ieftin și sățios. Dacă ai poftă de ceva mai dulce, există și o versiune pentru asta: túrós tészta omite slănina și, în schimb, adaugă mult zahăr pudră la crema mixtă de brânză. Această variantă este, de asemenea, obișnuită și deschide ușa către toate specialitățile ulterioare de paste maghiare, precum pastele cu mac, nucă sau varză, atât de îndrăgite de localnici și atât de necunoscute vizitatorilor.\n\nUrmărește-ne pe Google News\n\nGSP.RO Cum arăta impresara după bătaia cu Reghecampf. Este ajutată de o prietenă să meargă, primele imagini\n\nPlaytech.ro ȘOC! Meghan Markle l-a AMENINȚAT pe Prințul Harry. SCANDALUL uriaș despre care tocmai s-a aflat: 'I-a spus că...'\n\nViva.ro Mesajul transmis de Sarah, fiica vitregă a lui Reghe, după ce antrenorul a bătut-o pe Prodanca în plină stradă. Cuvintele ei au stârnit un val de reacții\n\nObservatornews.ro Situaţia e-commerce-ului în România: de ce ţara noastră este mult înaintea Bulgariei, însă în spatele Ungariei\n\nȘtirileprotv.ro Haos în Rusia! Un bărbat a deschis focul într-un birou de recrutare din Irkuţk. Șeful unității se află în stare critică\n\nFANATIK.RO Invitații nu s-au uitat la bani. Cât a fost darul la botezul lui Liam, fiul lui Laurențiu Reghecampf\n\nOrangesport.ro Revolta oligarhilor! Cunoscutul lui Putin anunţă data la care va fi dat jos preşedintele Rusiei. Cât de aproape e momentul istoric\n\nHOROSCOP Horoscop 27 septembrie 2022. Scorpionii trebuie să aibă puțin mai multă răbdare, dar dacă nu vor reuși, o abordare mai pozitivă e soluția\n\nPUBLICITATE Care este diferența dintre precalificarea creditului ipotecar și preaprobarea?",
    "De ce Polonia și Ungaria riscă banii europeni, din cauza iliberalismului și cu ce e mai bună România - Interviu SpotMedia": "Să fie mai mulți care să beneficieze, dar să fie mai puțini cei care să le impună statul de drept. Rebelii iliberali care pun la îndoială principiile Uniunii Europene nu vor neapărat dispariția UE, ci dispariția Uniunii Europene Politice, și întoarcerea la Comunitatea Economică Europeană, care a fost un model de succes și de bunăstare.\n\nUniunea Europeană se află într-un moment complicat, cu un război care erodează Ucraina, cu o criză economică tot mai extinsă și cu presiuni din ce în ce mai mari din partea celor doi mari rebeli, care au testat limitele Bruxelles-ului în ultimii ani: Ungaria și Polonia, conduse de regimuri iliberale.\n\nDespre ce înseamnă iliberalismul și care este impactul asupra UE am vorbit cu profesorul de științe politice Andrei Țăranu. Cum a reușit România să nu intre în grupul țărilor-problemă? Și cum se va descurca UE cu Polonia, în condițiile în care accentele iliberale sunt puternice la Varșovia, dar tot Varșovia este unul dintre liderii opoziției puternice față de Vladimir Putin, al cărui regim amenință întreg Vestul?\n\nDomnule profesor Andrei Țăranu, vă propun să să începem dialogul nostru de azi explicând un termen, și anume iliberalismul, pentru că în ultima vreme am vorbit despre iliberalismul din Ungaria, despre Polonia, și am ajuns și la București, am vorbit despre anumite, să spun așa, apucături iliberale ale clasei politice de la noi. Ce înseamnă iliberalism și democrație liberală?\n\nTemenii au fost introduși de Fareed Zakaria în 2007 și reluați și explicați foarte interesant de Viktor Orban în 2014, la Tușnad. Și amândoi fac această distincție. Democrația liberală este o democrație care se întemeiază în primul rând pe statul de drept, pe legi, Constituție și mai puțin pe alegeri. Adică principiul unei democrații liberale este stabilitatea instituțiilor, iar în modelul american instituțiile sunt create așa încât să genereze ceea ce se numește check and balances, niciuna dintre ele să nu aibă prea multă putere, respectiv când una ajunge să aibă prea multă putere, să se declanșeze structurile din celelalte puteri, care să o limiteze pe aceasta.\n\nOr, inversul relației, ne arată Fareed Zakaria, în India și în Pakistan este când structurile politice micșorează și limitează în bună măsură puterile instituționale, inclusiv Constituția, și crește astfel puterea bazată pe electoralism, adică pe suportul cetățenesc. Și atunci, în numele poporului, își permit să facă orice.\n\nRaymond Aron vorbea într-o carte care nu se mai citește astăzi despre ceea ce se numește cezarismul democratic sau bonapartismul. Ăsta este exact modelul. Adică cezarismul democratic sau bonapartismul înseamnă exact iliberalismul.\n\nEl n-avea termenul, pentru că nici conceptul democrației liberale nu era foarte larg răspândit în mediul francez și european. Dar noi am cunoscut acest cezarism democratic o scurtă perioadă, între 1990 și 1992 cu Iliescu și între cu 2010 și 2012 cu Băsescu. În cazul lui Iliescu era mai ambiguu, încă nu aveam Constituția. Dar în cazul lui Băsescu, deși aveam și Constituția revizuită, vă aduceți aminte că el l-a înlocuit pe prim-ministru, a început să dea ordine, să facă și să dreagă, să facă reforma în sănătate, deși, repet, nu era în cadrul său instituțional. Astfel, am avut accente iliberale.\n\nSe ajunge astfel în această situație în care liderul carismatic, în numele poporului și al democrației, cum a făcut Bonaparte, își demantelează statul.\n\nPentru că ați menționat mandatul lui Traian Băsescu și reforma din sănătate. Putem extinde și la Klaus Iohannis astăzi care, iată, coordonează, să spun așa, reforma din educație?\n\nGreu de spus aici, vedeți, spre deosebire de Traian Băsescu, care ieșea la televizor, se certa cu Raed Arafat în direct, care a ieșit în 2010 și ne-a povestit despre omul gras care sufocă omul slab și așa mai departe, președintele Iohannis nu a făcut niciodată declarații de acest gen, astfel încât noi cel mult putem bănui că el coordonează, dar nu avem o dovadă. Știm de consilierul Ligia Deca, cea care a coordonat România educată, știm că ministrul Educației, iată, se agită să facă o lege foarte proastă și așa mai departe. Dar în esență, nu putem să-l judecăm pe președintele Iohannis în aceiași termeni.\n\nDacă vă amintiți, în vremea regimului Liviu Dragnea se vorbea despre apucături iliberale.\n\nPentru că Liviu Dragnea era împiedicat constituțional să devină premier și atunci încerca, în calitate de președinte de partid, să fie premier din umbră și să doboare acei premieri care păreau că-i stau în cale.\n\nDeci era tot o formă de bonapartism, în numele faptului că PSD-ul câștigase alegerile și că el adusese PSD-ul la acest câștig, ceea ce era fals, evident. Dar Liviu Dragnea a avut dincolo de apucături și discursuri. Îmi aduc aminte discursul de la Galați, în care era împotriva neomarxiștilor, neomarxiștii fiind useriștii, cum ar veni, lovind în însăși ideea de social-democrație, aduceți-vă aminte că în epocă însăși social-democrații se delimitau de PSD-ul lui Dragnea. Era mult mai aproape de FIDESZ sau de SMER-ul din Slovacia, și el teoretic un partid.\n\nPuteţi citi interviul integral AICI.",
    "Convocat la naționala U21 a României, visa să joace pentru Ungaria: „Din păcate, nu s-a putut!”": "Tânărul mijlocaș de la Academia Pușkaș a fost inclus de Edward Iordănescu pe lista preliminară pentru meciurile naționalei României din Nations League, însă nu a prins lotul. Cu toate astea, Corbu a fost convocat la naționala U21 a României de către Emil Săndoi, însă planurile sale au fost altele, după cum a dezvăluit chiar el în presa maghiară.\n\nRegulile Federației Internaționale de Fotbal nu i-ar fi permis lui Corbu să joace pentru naționala Ungariei pentru următorii trei ani, motivul fiind faptul că atât bunicul său, cât și tatăl său și el au fost născuți în afara Ungariei. Conform regulamentului FIFA, ar fi trebuit să petreacă cel puțin 5 ani consecutivi în Ungaria pentru a putea reprezenta naționala, iar Corbu are doar doi ani de când se află acolo.\n\nMarius Corbu ar fi vrut să reprezinte Ungaria\n\nTânărul fotbalist a acordat un interviu în presa maghiară recent în care a dezvăluit că staff-ul naționalei Ungariei l-a contactat în vederea unei convocări, asta și după ce selecționerul Marco Rossi s-a arătat interesat de el, însă regulile nu au permis acest lucru. Marius Corbu și-a exprimat regretul pentru situație.\n\n„M-au căutat în numele selecționerului, staff-ul naționalei Ungariei. Au spus că vor să lucreze cu mine și că vor încerca totul pentru a face posibil acest lucru. Din păcate, nu a mers. E o situație foarte dificilă, însă sunt fericit pentru că înseamnă că înseamnă că fac ceva bine. Sunt foarte tânăr, în fotbal se poate schimba totul de pe o zi pe alta, dacă nu profit de oportunitățile primite, as putea regreta”, a spus Corbu citat de m4sport.hu.\n\nLotul convocat de Emil Săndoi\n\nPORTARI: Robert Popa (U Craiova 1948), Otto Hindrich (Kisvarda / Ungaria), Szilárd Gyenge (AFK Csikszereda);\n\nFUNDAȘI: Andres Dumitrescu (Sepsi OSK), Andrei Coubiș (AC Milan / Italia), Bogdan Racovițan (Rakow / Polonia), Victor Dican (FC Botoșani), Radu Drăgușin (Genoa / Italia), Vladimir Screciu (Universitatea Craiova), Valentin Țicu (ACS Petrolul 52), Rareș Ispas (Sepsi OSK);\n\nMIJLOCAȘI: Mihai Lixandru (CS Mioveni), Vlad Pop (CS Mioveni), Constantin Grameni (Farul Constanța), David Miculescu (FCSB), Antonio Sefer (Rapid), Alexandru Ișfan (FC Argeș), Octavian Popescu (FCSB), Alexi Pitu (Farul Constanța), Claudiu Petrila (CFR Cluj), Damian Isac (UTA Arad), Marius Corbu (Academia Pușkaș / Ungaria);\n\nATACANȚI: Jovan Marković (Universitatea Craiova), Daniel Birligea (CFR Cluj), Louis Munteanu (Farul Constanța).",
    "eMAG numește un alt CEO în Ungaria și pregătește cel mai mare centru logistic din Europa Centrală și de Est": "eMAG, cel mai mare retailer local online, devenit cel mai valoros brand românesc, îl instalează pe Daniel Spiridon în poziția de CEO al eMAG Ungaria, după ce a încheiat fuziunea cu Extreme Digital, și pregătește noul centru logistic, de peste 100.000 de metri pătrați, în apropiere de Budapesta, care, conform datelor Profit.ro, va fi cel mai mare din Europa Centrală și de Est.\n\nDaniel Spiridon s-a alăturat echipei eMAG ca VP Business Development & Strategy în 2021, după o experiență de 15 ani în cadrul firmei de consultanță în management strategic McKinsey, unde a condus filiala din România.\n\nCEO eMag Ungaria a fost Cătălin Diț până la momentul fuziunii, la acest moment fiind Chief Commercial Officer. După fuziune, Balázs Várkony, fondator Extreme Digital, a fost CEO, conducând compania alături de Diț.\n\nDaniel Spiridon a avut un rol esențial în încheierea fuziunii eMAG cu Extreme Digital, finalizată în primăvara acestui an.\n\nÎn vederea dezvoltării ecosistemului la nivel internațional, eMAG connfirmă că are în derulare investiții de 785 de milioane de lei în următorii doi ani. Din acest plan face parte și noul centru logistic, de peste 100.000 de metri pătrați, pe care eMAG îl construiește în apropiere de Budapesta, investiție de 35 miliarde de forinți (circa 87 milioane euro), va fi cel mai mare din Europa Centrală și de Est, urmând să deservească atât clienții din Ungaria, cât și piețele din Germania, Croația, Slovenia, Slovacia, Austria și Republica Cehă, relevă date analizate de Profit.ro.\n\nDepozitul este primul pe care eMAG îl construiește în afara României.\n\neMAG-Extreme Digital, companie rezultată în urma fuziunii dintre subsidiara eMAG din Ungaria și rivalul local Extreme Digital, a început deja construcția.\n\nLucrările sunt realizate de Baupartner Construct - care a construit mai multe depozite similare pentru retailerul din e-comerț în România - și sunt estimate să se încheie până la Crăciun.\n\nDepozitul este situat în Dunaharaszti, în apropiere de Budapesta, și beneficiază de un sprijin nerambursabil de 4,8 miliarde de forinți (aproximativ 12 milioane euro) din partea HIPA, agenția ungară pentru promovarea investițiilor.\n\n“Nu doar Ungaria, ci și alte șase piețe regionale vor fi deservite de noul centru logistic care va fi ridicat la Dunaharaszti și care va fi cel mai mare de acest tip din Europa Centrală și de Est”, potrivit agenției maghiare.\n\nFoto: eMAG via HIPA\n\nPe lângă investiția de 35 miliarde de forinți în construcția centrului logistic, eMAG-Extreme Digital va investi peste 5 miliarde de forinți pentru achiziționarea de echipamente logistice cu un grad ridicat de automatizare.\n\nAproximativ 350 de persoane vor fi angajate la noul centru logistic în primul an, numărul angajaților fiind estimat să urce la 600 în termen de patru ani.\n\nÎn prezent, eMAG numără peste 2 milioane de clienți în Ungaria și beneficiază de infrastructura a peste 600 de unități easybox.",
    "Ungaria, o nouă provocare pentru România. Nici legendele nu scapă de revizionism": "Legendarul personaj Dracula, bazat pe imaginea domnitorului român Vlad Țepeș, este protagonistul unei noi opere-rock care va avea premiera în Ungaria. Spectacolul reamintește de dezmembrarea țării după Tratatul de la Trianon prin pierderea Transilvaniei, precum și conflictele dintre români și maghiari.\n\nOpera rock horror va avea premiera la Teatrul Jókai din Békéscsaba în toamnă. Fantezie Dracula, pusă în scenă de Zoltán Seregi, va fi prezentată pe 16 septembrie la teatrul care a fost extins pentru noua stagiune, beneficiind de un nou depozit de decoruri.\n\n„Dracula este subiectul a numeroase cărţi, filme şi benzi desenate, o figură istorică a secolului al XV-lea şi totodată un erou misterios, terifiant al literaturii fantastice. În piesa „Fantezie Dracula”, el apare ca protagonist al unei opere horror-rock. Este o poveste de ficţiune, evenimentul se concentrează asupra conflictelor convieţuirii româno-maghiare, punctând lupte şi evenimente religioase şi ideologice din trecut care au pregătit dezmembrarea Ungariei istorice”, arată comunicatul teatrului citându-l pe Zoltán Seregi.\n\nLucrarea – după o idee a lui Zoltán Seregi – a fost prezentată pentru prima dată la concurs de operă-rock, adaptarea poveştii pentru scenă aparţine dramaturgului Tibor Zalán, iar inserţiile lirice poetului István Bella. Compozitorul István Szűts, mai aflăm, a prelucrat motive de muzică populară, diferenţiind astfel şi în muzică personajele româneşti şi maghiare, potrivit Hirado.hu.\n\nUngaria, gest provocator la adresa României\n\nUnul dintre partidele parlamentare din Ungaria au făcut, marți, o serie de gesturi și declarații provocatoare la adresa României, dezvelind o statuie a liderului fascist Horthy Miklós în Parlament și vorbind despre Dictatul de la Viena, prin care Ardealul de Nord a fost alipit Ungariei, cu acordul dictatorului Germaniei naziste, Adolf Hitler.\n\nInformația a fost dată chiar de politiciana maghiară, care a scris pe Facebook: „Statuia unui om de stat în Biserica Națiunii, după dezvelire”. Partidul Mi Hazánk Mozgalom a depus în Parlamentul de la Budapesta o inițiativă legislativă prin care să fie sărbătorit Dictatul de la Viena, prin care partea de nord a Transilvaniei a fost alipită Ungariei, potrivit cotidianului Kronika.",
    "Cine a fost singurul ministru de externe al UE care s-a întâlnit cu Serghei Lavrov la ONU FOTO": "Cine a fost singurul ministru de externe al UE care s-a întâlnit cu Serghei Lavrov la ONU FOTO\n\nAdunarea Generală a ONU din această săptămână ar fi fost o oportunitate perfectă pentru demararea discuţiilor de pace asupra războiului din Ucraina, dar este puţin probabil ca aceasta să se întâmple, a declarat şeful diplomaţiei ungare Peter Szijjarto.\n\nMinistrul de Externe al Ungariei a fost singurul care s-a întâlnit cu ministrul de Externe al Rusiei, Serghei Lavrov, potrivit Agerpres.\n\n\"Pacea nu se va obţine fără dialog\" şi negocieri cu Moscova, a insistat ministrul ungar, după cum a transmis vineri pe Twitter, Zoltan Kovacs, secretar de stat pentru afaceri internaţionale.\n\nKovacs a confirmat personal că Szijjarto a fost singurul dintre cei 27 de responsabili ai Afacerilor Externe din UE care s-a întâlnit cu Lavrov în cursul Adunării Generale de la New York.\n\nMinistrul însuşi a postat pe pagina sa de Facebook imagini video de la întâlnirea sa cu Lavrov, în care a insistat asupra necesităţii de a se negocia cu Rusia pentru a se pune capăt războiului provocat de invazia acesteia în Ucraina, conform EFE.\n\nCa ţară vecină Ucrainei, Ungaria este expusă consecinţelor războiului, cum ar fi inflaţia şi valurile de refugiaţi, a spus el. Soluţia ar fi de a asigura o pace negociată la masa tratativelor, lucru pe care îl urmăreşte Ungaria, a adăugat ministrul ungar.\n\nLa finalul celei de-a patra zile a sesiunii anuale de la New York, \"trebuie să o spunem cu regret că astfel de discuţii nu vor avea loc la Adunarea Generală a ONU, ceea ce ar fi fost o oportunitate perfectă\", a afirmat şeful diplomaţiei ungare.\n\n\"Acasă, parlamentarii din opoziţie, experţii şi presa probabil că mă vor întreba de ce m-am întâlnit cu Lavrov. Dar eu spun că pacea nu va fi negociată fără dialog. Dacă discuţiile de pace nu încep în viitorul apropiat, lumea se va confrunta cu consecinţe şi mai grave decât cele de până acum\", a avertizat el.\n\nSzijjarto: Ungaria trebuie să continue să primească resurse energetice din Rusia\n\nSzijjarto a insistat şi asupra faptului că Ungaria trebuie să continue să primească resurse energetice din Rusia în această iarnă. \"Poate să vă placă sau nu, dar este un fapt\", a exclamat el.\n\nÎn acelaşi timp, ministrul ungar a indicat că gigantul energetic rus Gazprom aprovizionează Ungaria fără întrerupere, livrându-i 5,8 milioane de metri cubi de gaze zilnic, în virtutea unui acord recent de furnizare a unor cantităţi suplimentare de gaze decât cele stipulate în contractul iniţial.\n\nEl a adăugat că TurkStream este de acum ruta cea mai sigură de tranzit de gaze între Rusia şi Europa, în timp ce aprovizionarea dinspre nord şi vest practic a încetat.\n\nStocarea de gaze în Ungaria se apropie de 41% din consumul anual, a spus el, în timp ce media europeană ar fi de 23%, potrivit MTI.\n\n\"Ungaria duce o politică energetică responsabilă\", a afirmat ministrul ungar de externe, potrivit căruia o cooperare predictibilă cu Rusia şi Gazprom este în interesul ei naţional.\n\nSzijjarto a mai spus că noile blocuri de reactoare la centrala atomică de la Paks, care se aşteaptă să fie puse în funcţiune în 2030, vor face ca Ungaria să fie independentă parţial de capriciile şi creşterile de preţ pe piaţa internaţională a energiei.\n\nGuvernul Ungariei nu doar că se opune interzicerii de către Uniunea Europeană a achiziţiilor de gaze şi de petrol din Rusia, ci şi reclamă ridicarea tuturor sancţiunilor impuse împotriva Moscovei ca represalii pentru agresiunea sa împotriva Ucrainei.\n\nPremierul ungar Viktor Orban, un politician ultranaţionalist, a declarat într-o reuniune cu uşile închise a partidului sau, Fidesz, săptămâna aceasta, că sancţiunile UE au scumpit benzina şi au generat inflaţia, a informat cotidianul proguvernamental Magyar Nemzet.\n\nViktor Orban este singurul aliat care i-a mai rămas lui Vladimir Putin în Uniunea Europeană.\n\nSursa: Agerpres Etichete: , , , , Dată publicare: 23-09-2022 11:40\n\n",
    "Ministrul de Externe al Ungariei: UE va suspenda acordul cu Rusia care facilitează eliberarea vizelor de călătorie": "El a precizat că Ungaria, alături de alte câteva state membre, s-a opus interzicerii în mod generalizat a vizelor ruseşti la o reuniune a miniştrilor UE de la Praga, potrivit Reuters.\n\n\"Nu va fi impusă o interdicţie generală a vizelor pentru cetăţenii ruşi\", a spus el. \"Mai multe state membre şi-au ridicat vocea împotriva acestui lucru, inclusiv eu însumi\".\n\nEl a spus că acordul care uşurează eliberarea vizelor va fi suspendat cu sprijinul unei majorităţi calificate. El nu a precizat dacă Ungaria a susţinut această măsură.\n\nŢările estice şi nordice susţin cu tărie o interdicţie a călătoriilor, în timp ce Germania şi Franţa şi-au avertizat colegii că ar fi contraproductivă, spunând că ruşilor obişnuiţi ar trebui să li se permită în continuare accesul în Occident.\n\nUngaria menţine relaţii strânse cu Rusia\n\nSzijjarto a anunţat, de asemenea, că Ungaria a semnat un acord cu compania rusă Gazprom pentru livrări suplimentare de gaze începând cu 1 septembrie.\n\nSzijjarto a declarat că Gazprom va creşte livrările zilnice suplimentare de gaze, pe lângă acordul de furnizare pe termen lung existent cu Rusia, la maximum 5,8 milioane de metri cubi pe zi începând cu 1 septembrie, faţă de 2,6 milioane de metri cubi pe zi livraţi în august.\n\nGazprom a început să crească livrările de gaze către Ungaria la începutul acestei luni, adăugându-se la livrările convenite anterior prin conducta Turkstream.",
    "Un partid extremist din Ungaria a amplasat bustul lui Miklos Horty în Parlament, la 82 de ani de la Dictatul de la Viena": "Miklós Horthy a condus Ungaria în perioada interbelică şi în cel de-al doilea Război Mondial, între anii 1920 şi 1944. Acesta a avut o politică revizionistă după Tratatul de la Trianon, a trebuit să se alieze cu Hitler pentru a realiza visul Ungariei Mari şi a avut o politică antisemită în timpul războiului.\n\nLa conferinţa de presă de dinaintea evenimentului, vicepreşedintele Mi Hazánk, Előd Novák, a lăudat \"performanţa economică impresionantă\" a lui Horthy şi \"efervescenţa culturală\" a epocii. Potrivit partidului Mi Hazánk, Horthy poate fi criticat, dar rezultatele sale nu pot fi contestate, informează agenţia de presă hvg.\n\nPartidul Mi Hazánk a atacat rând pe rând rivalii politici în cadrul evenimentului. Partidul lui Viktor Orban, Fidesz, potrivit liderului partidului László Toroczkai, se autointitulează un partid naţionalist, însă ignoră problema Horthy şi Trianonul.\n\nÎn discursul său, Toroczkai a făcut o paralelă între perioada dintre cele două războaie mondiale şi perioada de acum, deoarece consideră că situaţia actuală din lume este asemănătoare cu cea de atunci: atunci făcea ravagii gripa spaniolă, acum coronavirusul, au fost conflicte atunci şi acum a izbucnit alt război.\n\nPotrivit liderului Mi Hazánk, în ultima sută de ani se pot distinge trei epoci majore în Ungaria: epoca Horthy, epoca Kádár şi în prezent epoca Orbán. Potrivit evaluării sale, era Orbán este cu mult în urma erei Horthy în ceea ce priveşte indicatorii demografici şi economici.",
    "Oficiali unguri salută introducerea noilor zboruri regionale între Ungaria şi Transilvania": "Oficiali unguri salută introducerea noilor zboruri regionale între Ungaria şi Transilvania\n\nAsigurarea zborurilor între oraşele din Bazinul Carpatic este o prioritate pentru Guvernul ungar, a declarat luni Magyar Levente, adjunctul ministrului de Externe al Ungariei, la evenimentul de lansare a zborurilor care conectează Budapesta, Debrecen, Cluj şi Târgu Mureş de către compania aeriană regională Aeroexpress, transmite agenția MTI, citată de Agerpres.\n\nMagyar Levente a menţionat faptul că, la începutul acestui an, Guvernul maghiar a achiziţionat o participaţie majoritară la compania care deţine aeroportul din Debrecen cu obiectivul de a „avea o capacitate aeroportuară modernă semnificativă în regiune”. Guvernul ungar este angajat pentru dezvoltarea transportului aerian, o iniţiativă care este sprijinită şi de Uniunea Europeană, a adăugat Magyar Levente.\n\nNoile zboruri între Budapesta, Debrecen, Cluj şi Târgu Mureş vor fi operate de compania aeriană regională Aeroexpress de trei ori pe săptămână în lunile septembrie şi octombrie.\n\nDin 5 septembrie, compania aeriană maghiară startup Aeroexpress Regional operează zboruri directe între Ungaria şi Transilvania.\n\nAeronavele Embraer 120 ER folosite de compania aeriană sunt unele fabricate în Brazilia, special concepute pentru operarea eficientă şi economică a zborurilor regionale, pe distanţe scurte, potrivit unui comunicat al companiei.",
    "Țările membre UE, inclusiv Ungaria, au convenit asupra prelungirii sancțiunilor împotriva Rusiei": "Țările membre UE, inclusiv Ungaria, au convenit asupra prelungirii sancțiunilor împotriva Rusiei\n\nUngaria s-a abţinut miercuri de la blocarea prelungirii sancţiunilor impuse de Uniunea Europeană împotriva Rusiei, după ce a pus sub semnul întrebării necesitatea reînnoirii lor săptămâna trecută, relatează Agerpres.\n\nProcedura oficială de reînnoire a sancţiunilor pentru încă şase luni a fost finalizată la timp, a declarat un purtător de cuvânt al Preşedinţiei cehe a Consiliului UE.\n\nPrelungirea este oficială odată ce decizia este publicată în Jurnalul Oficial al Uniunii Europene.\n\nSancţiunile sunt considerate o măsură temporară şi trebuie reînnoite periodic.\n\nDacă Ungaria ar fi blocat prelungirea, sancţiunile ar fi expirat săptămâna aceasta.\n\nSancţiunile au fost impuse din cauza invaziei în curs a Ucrainei de către Rusia. Ele includ măsuri punitive împotriva a peste 1.200 de indivizi pentru sprijinul acordat preşedintelui rus Vladimir Putin şi politicilor sale.\n\nPersoanele afectate au bunurile îngheţate şi interdicţie de a călători în UE.\n\nPotrivit unor diplomaţi europeni, Ungaria îi dorea pe oligarhii ruşi Alişer Usmanov, Piotr Aven şi Viktor Raşnikov scoşi de pe lista persoanelor sancţionate.\n\nPremierul ungar Viktor Orban a blocat în mod repetat sancţiunile sau a insistat asupra unor modificări, de când Rusia a invadat Ucraina în februarie 2022.\n\nCitește și...",
    "Ungaria a ieșit la cumpărături babane în Transilvania. Ce clădiri istorice din România au intrat în proprietatea statului maghiar": "De câțiva ani, guvernul maghiar cumpără clădiri cu semnificație istorică din România, imobile care amintesc de vremurile de glorie ale Ungariei Mari.\n\nDe câțiva ani, Ungaria cumpără clădiri istorice de pe teritoriul Transilvaniei. Astfel, statul maghiar a devenit proprietarul a zeci de imobile de patrimoniu din România.\n\nInteresul guvernului de la Budapesta este în special pentru construcțiile care au legătură cu istoria Ungariei, mai ales din perioada glorioasă a regatului.\n\nMajoritatea acestor clădiri sunt degradate și necesită mari investiții pentru renovarea lor. Deși legea este de partea statului român, acesta a renunțat de fiecare dată la dreptul de preemțiune pentru a cumpăra aceste monumente istorice.\n\nRomânia s-a predat\n\nAcum câțiva ani, Daniel Olteanu, pe atunci deputat PNL, făcea o declarație prin care atrăgea atenția că „Ungaria cumpără monumentele de patrimoniu din România, pentru că statul român refuză să conserve istoria naţională″.\n\nDaniel Olteanu solicita Guvernului demararea de urgenţă a unei proceduri de evaluare a monumentelor naţionale de patrimoniu, care se află în stare de degradare şi sunt oferite spre vânzare statului român. „Este ruşinos ca Romȃnia să aştepte intervenţia străinilor pentru salvarea monumentelor naţionale.”, a mai spus Olteanu.\n\nDaniel Olteanu\n\nFostul liberal se arăta indignat după ce clădirea fostului Hotel „Dacia″ din Satu Mare a fost achiziţionată de către „una dintre cele mai importante entităţi de management al activelor din Ungaria, o entitate deţinută chiar de statul maghiar.\n\nAds\n\nObiectivul declarat al acestei entităţi a statului maghiar, Manevi Zártkörű Részvénytársaság, controlată de Magyar Nemzeti Vagyonkezelő Zrt. (n.r. Compania Naţională de Management al Activelor din țara vecină), este de a conserva şi dezvolta în beneficiul Ungariei activele tangibile şi intangibile ale patrimoniului naţional, de la peste 450 de companii şi până la monumente de patrimoniu şi opere de artă.”\n\nDe la aceste declarații au trecut câțiva ani, iar statul român asistă în continuare amorțit la achiziționarea tot mai agresivă, de către statul maghiar, a clădirilor istorice din Transilvania.\n\nSingura acțiune a reprezentanților statului nostru este de a renunța la dreptul de preemțiune pentru mai multe clădiri de patrimoniu scoase la vânzare și care intră inevitabil în proprietatea statului maghiar.\n\nHotelul Dacia din Satu Mare\n\nPotrivit Legii privind protejarea monumentelor istorice, „Monumentele istorice aflate în proprietatea persoanelor fizice sau juridice de drept privat pot fi vândute numai în condițiile exercitării dreptului de preemțiune ale statului român, prin Ministerul Culturii şi Cultelor, pentru monumentele istorice clasate în grupa A, sau prin serviciile publice deconcentrate ale Ministerului Culturii şi Cultelor, pentru monumentele istorice clasate în grupa B, ori al unităților administrativ-teritoriale, după caz, potrivit prezentei legi, sub sancțiunea nulității absolute a vânzării”.\n\nAds\n\nAceeași lege spune că „În actele de înstrăinare, concesionare, închiriere, dare în administrare sau dare în folosință gratuită a monumentelor istorice se va menționa regimul de monument istoric al imobilelor şi obligația protejării acestora.”\n\nÎnsă, până în momentul în care o clădire de patrimoniu intră în proprietatea cuiva sau a altui stat, în cazul de față cel maghiar, mai multe instituții ale statului român trebuie să renunțe la dreptul de a-l cumpăra.\n\nLegea privind protejarea monumentelor istorice mai spune că „În cazul în care Ministerul Culturii şi Cultelor sau serviciile publice deconcentrate ale Ministerului Culturii şi Cultelor nu îşi exercită dreptul de preemțiune (…), acest drept se transferă autorităţilor publice locale, care îl pot exercita în maximum 15 zile”.\n\nConcluzia este că, orice gânduri conspiraționiste ar avea statul maghiar, principalul vinovat este statul român care își lasă de izbeliște clădirile de patrimoniu.\n\nGuvernul României ar putea să oprească „expansiunea” Ungariei foarte simplu, mai ales că legea este de partea lui, dar nu îi pasă.\n\nAds\n\nCine cumpără pentru Ungaria?\n\nCele mai multe clădiri de patrimoniu din România au fost cumpărate de Ungaria prin firma maghiară Manevi Zártkörű Részvénytársaság.\n\nDar, în luna aprilie a anului trecut, compania ungurească a înființat, la Satu Mare, societatea Manevi Pro Transilvania SRL prin care a continuat cumpărarea de imobile de patrimoniu.\n\nFirma sătmăreană, care se ocupă cu „închirierea şi subînchirierea bunurilor imobiliare proprii sau închiriate”, este reprezentată la noi de cetățeanul magiar Zsanett Olah (născut la Ljubljana, în fosta Iugoslavie) și administrată în prezent de cetățeanul maghiar Robert Petras (născut la Brașov).\n\nÎnființată în 1997 la Budapesta, Manevi Zártkörű Részvénytársaság este o companie de stat maghiară și s-a aflat în portofoliul Magyar Nemzeti Vagyonkezelő (Agenția Națională de Management al Activelor din Ungaria).\n\nApoi, în anul 2018, a fost transferată sub autoritatea Ministerului Afacerilor Externe, intrând astfel direct în subordinea Guvernului Ungariei.\n\nAds\n\nMinistrul maghiar de Externe, Peter Szijjarto\n\nManevi Zártkörű Részvénytársaság (Manevi Zrt) avea anul trecut un capital social de 102 000 000 forinți și 16 angajați.\n\nȚara vecină nu a ascuns că scopul înființării acestei companii este de a sprijini, alături de o altă organizaţie numită Comitatus-Energia Beruházási, Kereskedelmi és Szolgáltató Zrt, demersul guvernului maghiar de a proteja clădirile cu semnificaţie pentru Ungaria, prin înfiinţarea „Fundaţiei pentru conservarea patrimoniului construit din Europa Centrală”.\n\nPolitică de stat\n\nDemersul guvernului Orban a demarat în urma unei solicitări a Parlamentului Ungariei: “Pentru a realiza conservarea și întreținerea anumitor clădiri și structuri din regiunea Europei Centrale care nu beneficiază de protecție, dar au valoare culturală, istorică, artistică, arhitecturală și sunt relevante pentru patrimoniul istoric, cultural, artistic al Ungariei, Adunarea Națională solicită Guvernului să ia măsurile necesare în numele statului pentru înființarea Fundației pentru Conservarea Patrimoniului Construit din Europa Centrală (denumită în continuare: Fundația) sub forma unui fond fiduciar de interes public.”\n\nAds\n\nAstfel, în anul 2020, ambele partide aflate la guvernare în Ungaria, KDNP și Fidesz, au susținut ideea, iar Parlamentul maghiar a votat legea pentru ca guvernul maghiar să înființeze Fundația pentru Conservarea Patrimoniului Construit din Europa Centrală (Közép-Európai Épített Örökség Megőrző Alapítványt - KEÉÖMA).\n\nHotel Ferdinand din Hațeg\n\nStatutul KEÉÖMA cuprinde mai multe activități cum ar fi „asigurarea patrimoniului istoric, cultural și construit al Ungariei în regiunea Europei Centrale prin conservarea, renovarea, dezvoltarea și întreținerea acestuia” dar și „asigurarea cunoașterii și cercetării acestuia în scopuri culturale, sprijin pentru organizații și persoane care oferă activități educaționale, culturale și de cercetare științifică în domeniul patrimoniului istoric, cultural și construit maghiar în regiunea Europei Centrale; efectuarea de activități educaționale (…); organizarea de publicații și evenimente legate (…), crearea unei prezențe online care să atragă publicul (…).”\n\nPentru funcționare, guvernul Ungariei a donat inițial fundației două companii de stat, Manevi Zrt. și Comitatus-Energia și peste șase miliarde de forinți (aproximativ 15 milioane de euro).\n\nIar anul trecut, prin Manevi Zrt, a fost fondată în România, Manevi Pro Transilvania, prin care au fost cumpărate mai multe proprietăți în Transilvania.\n\nÎn luna februarie a acestui an, Manevi Pro Transilvania SRL a beneficiat de o majorare de capital de 148 de milioane de lei (aproximativ 30 de milioane de euro), iar în prezent, capitalul social al firmei sătmărene depășește 114 milioane de euro.\n\nAzi, KEÉÖMA înglobează mai multe fundații și companii conduse de Ministerul Afacerilor Externe din Ungaria și este administrată de adjunctul ministrului. Zona de acțiune al KEÉÖMA nu este doar în România ci și în teritorii din Croația, Slovacia și Slovenia care, pe vremuri, făceau parte din Ungaria Mare.\n\nLa cumpărături în Transilvania\n\nPrima achiziție a statului maghiar a unei clădiri de patrimoniu din Transilvania a fost în anul 2018 când a cumpărat Hotelul Dacia din Satu Mare.\n\nInaugurat în 1902, hotelul Pannonia din Satu Mare a fost naționalizat de comuniști după al doilea război mondial și rebotezat Dacia. În 1995, a fost privatizat prin metoda MEBO și foştii angajaţi au devenit acţionari. În 2007, clădirea a fost cumpărată de omul de afaceri Vasile Ţânţaş, contra sumei de 1,7 milioane de euro. Noul proprietar s-a angajat să o renoveze şi să o transforme într-un hotel de lux. Însă investiţiile au fost abandonate, iar clădirea a rămas în paragină.\n\nZece ani mai târziu, hotelul este scos la vânzare și, după ce statul român renunță la dreptul de a-l cumpăra, este achiziționat de Manevi Zrt. cu patru milioane de euro.\n\nScopul statul maghiar prin această achiziție a fost să redea clădirii strălucirea de altădată, și să-i repună pe fațadă prima sa denumire, „Pannonia″. Deocamdată, finalizarea renovării clădirii simbol din Satu Mare se pare că mai are de așteptat.\n\nApoi au urmat și alte clădiri de patrimoniu care au intrat în proprietatea statului ungar.\n\nÎn 2019 a fost cumpărat fostul sediu al Primăriei Carei lăsat în paragină de câțiva ani (și se pregătește și cumpărarea fostei centrale termice) și Hotelul Corona (fostul Korona) din Sighetul Marmației.\n\nÎn 2020, Hotelul Ferdinand din Hațeg (deținut acum de firma înființată în acest an, MTS Hotel & Property Management, al cărei unic proprietar este Manevi Pro Transilvania).\n\nDar cel mai agresiv an de acaparare a clădirilor istorice de către guvernul Ungariei a fost 2021.\n\nAnul trecut, a fost cumpărată Casta Teleki din Baia Mare, Hotelul Ardealul (Crucea Albă) și Teatrul Vechi (Hirschl), ambele din Arad, Castelului Wesselényi din Jibou, județul Sălaj (printre puținele imobile pentru care statul român a simulat că se folosește de dreptul de preemțiune), Hotel Parc din Oradea, Hotel Onix din Tușnad, Hotelul Turist și Vila Rază de Soare ambele de lângă Lacul Roșu, Hotel Casino din Borsec, toate din județul Harghita etc.\n\nCastelul Wesselényi\n\nIar în acest an, statul maghiar a mai pus mâna pe Hotelul Concordia din Târgu Mureș și clădirea Alte Post din Sighișoara (fosta poștă a orașului din timpul imperiului Habsburgic).\n\nAjutoarele\n\nMulte dintre aceste clădiri nu au fost cumpărate direct de firma Manevi ci prin intermediari, cum ar fi societatea Micro Vision Consult din Cluj-Napoca, care apoi le-au cedat companiei maghiare.\n\nStatul maghiar s-a mai folosit și de alte entități pentru a acapara imobile de patrimoniu.\n\nCel mai răsunător caz a fost în 2020 când Fundația Sapientia a cumpărat, cu aproape șase milioane de euro, Hotelul Melody din Cluj-Napoca.\n\nHotel Melody\n\nFundația Sapienția a fost înființată în anul 2000 de cei opt conducători ai bisericilor istorice maghiare din Transilvania. Acest demers a avut loc după ce guvernul și Parlamentul Ungariei au decis fondarea Universității Sapientia (înființată în 2001 și cu facultăți în Miercurea Ciuc, Cluj-Napoca și Târgu-Mureș) finanțând astfel învățământul superior în limba maghiară din Transilvania.\n\nFundația Sapientia mai finanțează și Universitatea Creștină Partium din Oradea.\n\nPe lângă Fundația Sapientia, în România mai cumpără sau concesionează imobile și alte entități finanțate din Ungaria cum ar fi Fundația „Sfântul Francisc” (aceasta a concesionat pentru 50 de ani Castelul din Criș al familiei Bethlen, Castelul Stubenberg din Săcueni, Bihor, Castelul Balási din Cașin, județul Harghita), Fundația pentru Școală (a cumpărat Palatul și Tipografia Sonnenfeld din Oradea și clădirea în care a funcționat Tipografia de Stat Ardealul din Cluj), Fundația László Teleki sau Asociaţia Bastion-Várbástya Egyesület (care a cumpărat, la începutul acestui an, Casa Maghiară din Timișoara).\n\nSlovacia se opune\n\nLa sfârșitul anului trecut, Ivan Korcok, ministrul de Externe al Slovaciei, a criticat public guvernul Ungariei pentru achizițiile de teren și clădiri de patrimoniu de pe teritoriul slovac prin intermediul unui fond de investiții susținut din bani publici.\n\nAdică aceeași activitate pe care statul ungar o desfășoară de ani buni și în România.\n\nIvan Korcok\n\nIvan Korcok, a cerut și lămuriri din partea omologului său în ceea ce privește achiziția de clădiri de patrimoniu în zone din Slovacia unde trăiește minoritatea maghiară.\n\nMinistrul slovac de Externe a mai cerut public informații și despre programul Ungariei privitor la renovarea de biserici în Slovacia.\n\nLa doar o zi după această declarație, presa maghiară anunța că Guvernul Orban a renunțat la programul de 400 de milioane de euro prin care urma să cumpere terenuri agricole și clădiri de patrimoniu în țara vecină, Slovacia.\n\nAds"
}