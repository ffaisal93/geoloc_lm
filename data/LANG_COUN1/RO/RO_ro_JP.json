{
    "Nicolae Ciucă și Marcel Ciolacu, puși să se descalțe la o întâlnire cu parlamentari din Japonia": "Premierul României, Nicolae Ciucă, și președintele Camerei Deputaților; Marcel Ciolacu, au participat astăzi, în Japonia, la o întâlnire cu Liga Parlamentară de prietenie Japonia-România, condusă de Ichiro Assawa, parlamentar japonez și liderul Partidul Liberal Democrat, cel mai mare din Japonia. Politicienii români au fost puși să se descalțe la această întâlnire oficială, iar liderii PNL și PSD s-au conformat.\n\nLiderii PSD și PNL se află zilele acestea împreună într-o vizită în Japonia pentru a participa la funeraliile de stat organizate în onoarea fostului premier nipon Shinzo Abe. Vizita va dura trei zile, iar cei doi politicieni din România se vor folosi de acest prilej pentru a avea și alte întâlniri politice. Cum a fost întrevederea de azi dimineață cu oficiali ai parlamentului japonez. Nicolae Ciucă și Marcel Ciolacu s-au întîlnit cu o delegație a Ligii Parlamentare de prietenie Japonia-România, condusă de președintele Ichiro Assawa. Din imaginile video furnizate de Biroul de Presă al Guvernului României se poate o observa că politicienii români au fost invitați să se descalțe și să rămână în șosete. În aceleași imagini se poate observa că în sala rezervată întrunirii, și unde cele două delegații au stat la discuții, scaunele nu aveau picioare.\n\nCiucă și Ciolacu, pe scaune fără picioare. sursa foto: captură video gov.ro\n\nPremierul Ciucă a vorbit în cadrul acestei întâlniri despre Parteneriatul Strategic între România și Japonia. „Componenta de securitate și apărare reprezintă unul din cei patru piloni de cooperare ai viitorului nostru parteneriat, de mare interes pentru ambele părți. Coordonarea strânsă și permanentă între noi este cu atât mai importantă și necesară în contextul provocărilor strategice cu care ne confruntam”, a afirmat premierul Nicolae Ciucă. Discuțiile s-au axat și asupra cooperării economice, Japonia fiind cel mai mare investitor asiatic in România. Premierul a subliniat determinarea Guvernului român de a impulsiona componenta de investiții, având în vedere dinamica încurajatoare din ultima perioadă a contactelor bilaterale și oportunitățile oferite de țara noastră in domeniile energiei verzi, infrastructurii de înaltă calitate și inovației, producției de hidrogen verde, infrastructurii de transport.\n\nLa finalul întrevederii cu delegația japoneză se poate observa din imagini cum cei doi politiceni români oferă cadouri parlamentarului Ichiro Assawa. Potrivit tradițiilor din Japonia, obiceiul de a te descălța la intrarea într-o casă este aproape o regulă care, dacă ar fi nerespectată, ar fi considerată un gest un gest extrem de ofensiv. La fel de jignitor este și gestul de a-ți pune picioarele pe mobilă, cu toate că te-ai descălțat înainte. La intrarea în casă, odată ce scoți pantofii, trebuie să îi aranjezi cu atenție, cu vârfurile îndreptate spre exterior. Acest lucru facilitează și încălțarea pantofilor la plecare. Multe case japoneze oferă papuci la intrare. Dacă nu sunt disponibili, oaspetele trebuie să se asigure că poartă șosete sau ciorapi, deoarece este considerat a fi nepoliticos să rămâi cu picioarele goale.",
    "Japonia interzice exportul în Rusia de produse care ajută la fabricarea de arme chimice": "Japonia interzice exportul în Rusia de produse care ajută la fabricarea de arme chimice\n\nAmintirea evenimentelor teribile de la Hiroshima şi Nagasaki le dă fiori niponilor.\n\nJaponia interzice exportul în Rusia de produse care ajută la fabricarea de arme chimice\n\nPentru cele mai importante ştiri ale zilei, transmise în timp real şi prezentate echidistant, daţi LIKE paginii noastre de Facebook!\n\nUrmărește Mediafax pe Instagram ca să vezi imagini spectaculoase și povești din toată lumea!\n\nRăspunde pe site-urile Aleph News, Mediafax, Ziarul Financiar și pe paginile noastre de social media - ȘTIU și Aleph News. Vezi răspunsul la Știu, de la ora 19.55, Aleph News.\n\nConținutul website-ului www.mediafax.ro este destinat exclusiv informării și uzului dumneavoastră personal. Este interzisă republicarea conținutului acestui site în lipsa unui acord din partea MEDIAFAX. Pentru a obține acest acord, vă rugăm să ne contactați la adresa vanzari@mediafax.ro.",
    "VIDEO Japonia, lovită de un nou taifun. Două persoane au murit": "INTERNATIONAL Sâmbătă, 24 Septembrie 2022, 14:34\n\nHotNews.ro\n\nTaifunul Talas s-a abătut sâmbătă asupra regiunilor centrale ale Japoniei, aducând cu sine ploi torenţiale şi provocând alunecări de teren care au cauzat două decese şi au rănit mai multe persoane, în timp ce zeci de mii de locuinţe au rămas fără electricitate, relatează Agerpres citând agenţiile internaţionale de presă.\n\nTaifun Foto: STR / AFP / Profimedia\n\nOraşul Shizuoka, situat la sud-vest de capitala ţării, Tokyo, a fost deosebit de afectat de intemperii, înregistrând 417 mm de precipitaţii începând de joi, a anunţat Agenţia de Meteorologie a Japoniei (JMA). Taifunul Talas a generat vânturi de 65 km/h şi rafale care ating viteze de peste 90 km/h.\n\nUn bărbat de 40 de ani a murit în Kakegawa, o localitate din prefectura Shizuoka, atunci când casa lui a fost distrusă de o alunecare de teren, au raportat sâmbătă postul public de televiziune NHK şi presa locală. Un alt bărbat, în vârstă de 29 de ani, a fost găsit decedat după ce automobilul său a plonjat într-un baraj.\n\nLa Hamamatsu, o localitate situată tot în prefectura Shizuoka, o altă alunecare de teren a rănit uşor trei persoane, potrivit NHK.\n\n120.000 de gospodării au rămas fără curent electric după ce o alunecare de teren a doborât doi stâlpi de electricitate, a anunţat furnizorul Chubu Electric Power Grid Co.\n\nWATCH: #Typhoon Talas lashed central #Japan on Saturday with torrential rain and fierce winds, killing two due to landslides and leaving tens of thousands of households without power after two power transmission towers collapsed. pic.twitter.com/pJ0jlDQPRW — BNN Newsroom (@BNNBreaking) September 24, 2022\n\nDeşi JMA a retrogradat sâmbătă dimineaţă taifunul Talas în categoria cicloanelor extratropicale, meteorologii niponi au prognozat alte ploi în prefectura Shizuoka pentru orele următoare şi i-au îndemnat pe localnici să fie atenţi la riscurile de inundaţii, alunecări de teren, valuri puternice şi ploi torenţiale în centrul, estul şi nordul Japoniei, inclusiv la Tokyo.\n\nOraşul Yokohama, aflat la 30 de kilometri sud de Tokyo, a emis o recomandare de evacuare până sâmbătă la prânz pentru 3.000 de rezidenţi.\n\nTaifunul se afla sâmbătă dimineaţă la ora locală 06:00 (21:00 GMT, vineri seară) în Oceanul Pacific la 100 de kilometri sud de regiunile centrale ale Japoniei. Talas se îndreaptă spre nord-vest, însoţit de vânturi puternice.\n\nJaponia este lovită de aproximativ 20 de taifunuri în fiecare an, în lunile de vară şi de toamnă. Săptămâna trecută, patru persoane au fost ucise şi 151 au fost rănite după trecerea taifunului Nanmadol peste regiunile sud-vestice ale arhipelagului nipon.\n\nPotrivit unora dintre oamenii de ştiinţă, schimbările climatice ar spori gravitatea acestor fenomene meteorologice extreme.",
    "Japonia renunță la restricțiile impuse turiștilor străini începând din luna octombrie": "Japonia a anunţat joi eliminarea începând din 11 octombrie a restricţiilor privind accesul turiştilor străini pe teritoriul său, adoptate în urmă cu peste doi ani din cauza pandemiei de COVID-19. Turiștii vor putea vizita Japonia fără viză și nu vor mai fi nevoiți să treacă printr-o agenție de turism. De asemenea, va fi eliminată limita de sosiri zilnice.\n\nTuriștii trebuie însă să fie vaccinați sau să prezinte un test Covid negativ, informează BBC.\n\nÎntr-un discurs susţinut la Bursa din New York, prim-ministrul japonez Fumio Kishida a declarat că \"începând din 11 octombrie, Japonia va relaxa controalele la frontieră şi va autoriza din nou acordarea de vize, precum şi călătoriile individuale\".\n\nCota sosirilor zilnice în ţară a fost crescută gradual de la începutul acestui an şi a fost fixată, cel mai recent, la 50.000 de turişti.\n\nSlăbirea yenului, care a pierdut 20% din valoarea sa în raport cu dolarul american de la începutul acestui an, ar trebui să facă din Japonia o ţară mai atractivă pentru un număr mare de vizitatori.\n\nTotodată, un aport de devize străine ar putea contribui la stoparea prăbuşirii monedei naţionale japoneze şi la redresarea economică a ţării.\n\nÎn iunie, Guvernul nipon a autorizat revenirea turiştilor străini, însă doar în cadrul unor grupuri organizate. Acest dispozitiv a fost relaxat la începutul lunii septembrie pentru a autoriza şi sejururile individuale, însă doar prin intermediul unor agenţii de turism.\n\nFumio Kishida \"şi-a preluat atribuţiile în urmă cu un an ştiind că felul în care este percepută gestionarea deficitară a pandemiei a fost un factor-cheie pentru pierderea încrederii opiniei publice\" japoneze în predecesorul său, Yoshihide Suga, a declarat recent James Brady, specialist în politică japoneză la cabinetul de consultanţă Teneo, citat de Agerpres.\n\n\"Fumio Kishida s-a arătat, deci, extrem de prudent pentru a nu repeta aceleaşi erori\", a adăugat acelaşi analist.\n\nJaponia nu a recurs la lockdownuri stricte în timpul pandemiei de coronavirus, însă purtarea măştii sanitare, fără să fie impusă de autorităţi, continuă să fie larg răspândită în spaţiile şi transporturile publice. Rata de mortalitate atribuită noului coronavirus a fost relativ scăzută în Japonia (mai puţin de 35 de decese la 100.000 de locuitori).\n\nArhipelagul nipon va avea însă nevoie de mai mult timp pentru a reveni la nivelul său record de 31,9 milioane de vizitatori străini primiţi în 2019 şi la venituri financiare comparabile (4.800 de miliarde de yeni în 2019, reprezentând 34 de miliarde de euro la cursul actual).\n\nAcest aspect se explică prin faptul că în Japonia, \"partea majoritară a veniturilor din turismul internaţional din perioada pre-pandemică proveneau de la masele de vizitatori chinezi, care cheltuiau mulţi bani pentru a aduce acasă produse electronice şi cosmetice nipone\", a explicat James Brady.\n\nOr, întrucât chinezii se confruntă în continuare cu restricţii drastice din cauza COVID-19 în ţara lor, ei nu vor călători în număr mare în Japonia în perioada imediat următoare. Turiştii din China (inclusiv din Hong Kong) reprezentau 37% din totalul vizitatorilor străini înregistraţi în Japonia în 2019.\n\nÎn schimb, cererea turistică din alte ţări ar putea fi foarte mare, chiar dacă cea din Europa riscă să fie limitată din cauza inflaţiei ridicate din ţările europene şi a repercusiunilor războiului din Ucraina asupra costurilor asociate transportului aerian, au precizat experţii din acest sector de activitate.\n\nEditor : A.P.",
    "Natalia Gavrilița întreprinde o vizită de lucru în Japonia": "Mulțumim. Textul a fost expediat către Redactor. Fereastra se va închide automat peste câteva secunde.\n\nAcest conţinut este disponibil doar pe bază de abonament plătit.\n\nPrim-ministra Natalia Gavrilița întreprinde, în perioada 26-28 septembrie, o vizită la Tokyo, Japonia, unde urmează să participe la funeraliile de stat ale fostului premier Shinzo Abe, transmite IPN. Agenda vizitei include și întrevederea bilaterală cu premierul japonez, Fumio Kishida. Oficialii vo...\n\nDvs. folosiți o componentă de ADS Blocker.\n\nIPN e menținut din publicitate.\n\nSusțineți presa liberă!\n\nUnele funcționalități pot fi blocate, vă rugăm să dezactivați componenta de ADS Blocker.\n\nMulțumim pentru înțelegere!\n\nEchipa IPN.",
    "Japonia: Măsuri stricte de securitate la Tokyo în vederea funeraliilor lui Shinzo Abe": "Autorităţile japoneze au impus măsuri stricte de securitate în capitala Tokyo, în vederea funeraliilor de stat care au loc marţi pentru fostul premier Shinzo Abe şi la care sunt aşteptaţi numeroşi demnitari străini, relatează luni agenţia niponă de presă Kyodo.\n\nPentru publicul general sunt amenajate două standuri pentru depunerea de flori, într-un parc în apropiere de sala Nippon Budokan, unde are loc evenimentul principal. Toţi cei care vor să depună flori vor trebui să treacă mai întâi printr-un filtru de securitate incluzând controlul bagajelor, iar accesul pe străzile din jur va fi restricţionat, a precizat guvernul. Mai mult, nu va fi deschisă la faţa locului o carte de condoleanţe şi nu va fi permis accesul cu alte articole în afară de flori, ca de exemplu băuturi sau jucării de pluş, au mai indicat autorităţile japoneze.\n\nFuneraliile, care încep la ora locală 14:00, marţi, sunt finanţate de stat şi au stârnit deja un val de critici, în condiţiile în care costul lor a fost estimat la circa 1,66 miliarde de yeni (11,6 milioane de dolari SUA) din banii contribuabililor, o parte importantă din aceştia fiind alocaţi asigurării securităţii.\n\nÎnaintea evenimentului au avut loc deja manifestaţii de protest la care participanţii au avertizat că organizarea acestor funeralii de stat creează presiune asupra oamenilor să deplângă moartea unui fost lider controversat, notează Kyodo.\n\nDepartamentul poliţiei metropolitane va impune pentru marţi măsuri de securitate de top, echivalente celor adoptate în timpul Jocurilor olimpice şi paralimpice de anul trecut şi la urcarea pe tronul Crizantemei a împăratului Naruhito, în 2019.\n\nÎntre aceste măsuri se numără desfăşurarea de agenţi de poliţie pe străzi, ridicarea nivelului de alertă la gara centrală Tokyo Station şi în alte locuri unde se adună de regulă un număr mare de oameni, precum şi colectarea de informaţii pentru a preveni un eventual atac terorist de tip “lup singuratic”.\n\nNumărul agenţilor de poliţie mobilizaţi va fi mai mare decât cel de 18.000 prezenţi în mai în timpul reuniunii “Quad” de la Tokyo, la care au luat parte liderii Japoniei, SUA, Australiei şi Indiei.\n\nPoliţia vrea să se asigure că măsurile de securitate sunt cât de poate de riguroase, având în vedere că Shinzo Abe a fost împuşcat mortal în pofida prezenţei poliţiştilor, în timp ce ţinea un discurs de campanie pe 8 iulie, înaintea alegerilor legislative, a menţionat o sursă de securitate.\n\nPotrivit guvernului nipon, la funeraliile de stat ar urma să asiste circa 4300 de persoane, inclusiv circa 700 de reprezentanţi a peste 200 de ţări, regiuni şi organizaţii internaţionale.\n\nPremierul Fumio Kishida se întâlneşte cu acest prilej, pe parcursul a trei zile începând de luni, cu peste 30 de demnitari străini, într-o aşa-numită “diplomaţie a condoleanţelor”, mai scrie Kyodo.\n\nKishida a afirmat că această controversată ceremonie de stat va constitui o importantă oportunitate de comunicare cu alte ţări, dar niciun lider din grupul G-7 al principalelor state industrializate ale lumii nu va lua parte la funeraliile de marţi, mai menţionează agenţia Kyodo.",
    "Taifunul Nanmadol a lovit Japonia cu o forță fără precedent, ploile torențiale sunt în cantități record": "Taifunul Nanmadol a lovit puternic coasta sud-vestică a Japoniei, și a adus vânturi puternice și ploi torențiale în cantități record în unele zone ale țării. Cel puțin o persoană a murit. Traficul a fost oprit, iar unele magazine au fost închise. Meteorologii avertizează că regiunea s-ar putea confrunta cu un pericol \"fără precedent\".\n\nPremierul Fumio Kishida și-a amânat până marți plecarea la New York, unde urmează să țină un discurs la Adunarea Generală a ONU.\n\n\"Trebuie să rămânem extrem de vigilenți pentru că sunt ploi torențiale, furtuni, valuri mari și furtuni\", a declarat un oficial al Agenției de Meteorologie din Japonia (JMA).\n\nPe rețelele sociale au fost distribuite imagini cu case luate de torenți, cu acoperișuri smulse și cu drumuri și câmpuri inundate.\n\nCel puțin 69 de persoane au fost rănite.\n\nTaifunul Nanmadol a lovit Japonia cu o forță fără precedent, ploile torențiale sunt în cantități record. FOTO: Profimedia Images Deschide galeria foto\n\nAproximativ 340.000 de gospodării au rămas fără energie electrică luni dimineața, a declarat Ministerul Comerțului. Aproximativ 800 de zboruri au fost anulate.\n\n\"Vă rugăm să staţi departe de locurile periculoase şi să plecați imediat dacă simţiţi vreun pericol\", a scris premierul Fumio Kishida pe Twitter după convocarea unei şedinţe de cabinet. \"Va fi periculos să plecați în timpul nopţii. Puneţi-vă la adăpost cât timp este încă lumină\", a adăugat oficialul.\n\nAgenția de Meteorologie din Japonia a avertizat că regiunea s-ar putea confrunta cu un pericol \"fără precedent\" din cauza vântului puternic, a valurilor mari şi a ploilor torenţiale. \"Zonele afectate de furtună se vor confrunta cu ploi de o intensitate nemaivăzută până acum\", a declarat Hiro Kato, directorul Centrului pentru monitorizare şi avertizare meteorologică. \"Este un taifun foarte periculos. Vântul va bate atât de tare încât unele case s-ar putea prăbuşi\", au avertizat meteorologii.\n\nSezonul taifunurilor atinge apogeul în perioada august-septembrie în Japonia, unde se înregistrează în această perioadă ploi abundente cu risc de viituri şi alunecări de teren mortale.\n\nÎn 2019, taifunul Hagibis a lovit Japonia în timpul Cupei Mondiale de Rugby, provocând moartea a peste 100 de persoane. Cu un an în urmă, taifunul Jebi, care a dus la suspendarea activităţilor pe aeroportul Kansai din Osaka, a ucis 14 persoane. Şi în 2018 inundaţiile şi alunecările de teren au lăsat în urmă peste 200 de morţi în vestul Japoniei, în timpul sezonului ploios.\n\nOamenii de ştiinţă estimează că schimbările climatice cresc intensitatea furtunilor şi a evenimentelor meteorologice extreme.\n\nEditor : G.M.",
    "Rusia anunță că a arestat un diplomat japonez de rang înalt pentru „spionaj”": "Rusia anunță că a arestat un diplomat japonez de rang înalt pentru „spionaj”\n\nServiciile de securitate ruse au anunțat luni că l-au arestat pe consulul general al Japoniei la Vladivostok, în Extremul Orient, acuzat că a încercat să obțină informații privind cooperarea dintre Moscova și o țară asiatică, potrivit Le Figaro.\n\n„Un diplomat japonez a fost arestat în flagrant delict în timp ce primea informații confidențiale în schimbul unei sume de bani”, a precizat FSB într-un comunicat citat de agențiile ruse. Motoki Tatsunori a fost declarat „persona non grata” de către Moscova, care a informat Tokyo, a precizat aceeași sursă.\n\nPotrivit unui comunicat separat al diplomației ruse, un diplomat de la ambasada Japoniei la Moscova a fost convocat luni pentru a discuta această chestiune. Autoritățile ruse i-au dat lui Tatsunori „48 de ore” pentru a „părăsi Rusia”. Potrivit FSB, Motoki Tatsunori dorea să organizeze întâlniri cu surse și apoi să le plătească pentru a obține informații despre „cooperarea” dintre Moscova și „una dintre țările din regiunea Asia-Pacific”.\n\nRepresalii economice\n\nDe asemenea, înaltul diplomat japonez ar fi căutat informații confidențiale despre „impactul sancțiunilor occidentale asupra situației economice” din regiunea rusă Vladivostok, situată chiar vizavi de Japonia. Ca represalii la sancțiunile economice impuse Moscovei pentru ofensiva sa în Ucraina, Rusia a interzis la începutul lunii mai intrarea pe teritoriul său a peste șaizeci de oficiali japonezi, inclusiv a premierului Fumio Kishida.\n\nRelațiile ruso-japoneze s-au deteriorat din aprilie, când Japonia a afirmat, pentru prima dată din 2003, că Insulele Kuril din nordul arhipelagului sunt „ocupate ilegal” de Rusia, un diferend teritorial care a împiedicat semnarea unui tratat de pace între cele două țări de la sfârșitul celui de-al Doilea Război Mondial.\n\nCitește și...",
    "Japonia a intervenit în sprijinul yenului pentru prima oară în 24 de ani": "Japonia a intervenit pe piața valutară pentru a susține yenul pentru prima dată din 1998, în încercarea de a frâna o depreciere de aproape 20% consemnată de la începutul anului, în condițiile în care Banca Japoniei a decis să nu înăsprească politica monetară, contrar tendinței la nivel global.\n\nYenul s-a apreciat cu până la 2,3% în raport cu dolarul joi, revenindu-și de la un minim intraday de peste 145 unități, după ce Masato Kanda, viceministrul de finanțe pentru afaceri internaționale, a declarat că guvernul ia \"măsuri îndrăznețe\" pe piețe.\n\nIntervenția directă, venită după ce Banca Japoniei a insistat că își va menține politica de rate negative chiar dacă Rezerva Federală va crește agresiv dobânzile, sugerează că declinul yenului a atins un prag dureros pentru banca centrală, pe fondul creșterii pariurilor speculative împotriva monedei.\n\nÎntrebarea care se pune acum este dacă acțiunea unilaterală va funcționa, scrie Bloomberg.\n\n\"În cel mai bun caz, acțiunea poate ajuta la încetinirea ritmului de depreciere a yenului. Este puțin probabil ca această mișcare să modifice singură tendința de bază, cu excepția cazului în care dolarul și randamentele titlurilor de trezorerie americane scad, sau BOJ își modifică politica monetară\", a comentat Christopher Wong, analist valutar la Oversea-Chinese Banking Corp.\n\nIntervenția valutară este o mișcare extraordinară pentru o țară care a fost mult timp criticată de partenerii comerciali pentru că tolerează sau chiar încurajează o monedă slabă în beneficiul exportatorilor săi. Ultima dată când Japonia a întărit yenul prin intervenție directă a fost în timpul crizei financiare asiatice din 1998, când cursul de schimb ajunsese la aproximativ 146 unități și amenința o economie fragilă.\n\nJaponia a mai intervenit în piață în 2011, atunci pentru a slăbi yenul, după ce moneda japoneză s-a apreciat la aproximativ 130 de unități față de dolarul american.\n\nAutoritățile japoneze și-au intensificat avertismentele verbale la adresa speculatorilor valutari în ultimele săptămâni. Kanda a calificat mișcările împotriva yenului ca fiind bruște și unilaterale în momentul în care a anunțat intervenția pentru susținerea monedei, reluând comentariile făcute mai devreme de oficialii băncii centrale.\n\nAnterior joi, Banca Japoniei a menținut ratele dobânzilor neschimbate, iar guvernatorul Haruhiko Kuroda a declarat că nu intenționează să țină pasul cu creșterile de dobânzi operate de Rezerva Federală americane și alte bănci centrale.\n\n\"Vom lua măsuri suplimentare de relaxare fără ezitare, dacă va fi necesar\", a declarat Kuroda la o conferință de presă, citat de MarketWatch.",
    "Japonia se pregăteşte să relaxeze restricţiile care îi vizează pe turiştii străini": "Oficialii japonezi ar putea relaxa şi mai mult controalele la frontieră pentru călătorii străini, ca o modalitate de a stimula economia, potrivit unor informaţii din Japonia.\n\nSecretarul şef adjunct al cabinetului, Seiji Kihara, a declarat pentru televiziunea locală că un yen slab este „cel mai eficient pentru a atrage turismul de intrare\".\n\nSăptămâna trecută, yenul a atins cel mai scăzut nivel faţă de dolarul american din ultimii 24 de ani, deprecierea fiind de 1,7%.\n\nSeiji Kihara a mai spus că plafonul pentru intrările zilnice ar putea fi ridicat în „viitorul nu foarte îndepărtat\".\n\nJaponia a interzis majoritatea vizitatorilor străini în ultimii doi ani, pentru a limita răspândirea virusului SARS CoV-2.\n\nAnul trecut, vizitatorilor străini le-a fost interzis chiar şi accesul la Jocurile Olimpice de la Tokyo din 2020.\n\nCu toate acestea, la începutul acestei luni, numărul de turişti străini cărora li s-a permis să intre în ţară a fost majorat de la 20.000 la 50.000 pe zi, iar vizitatorii nu au mai fost obligaţi să călătorească însoţiţi de un ghid.\n\nAlte informaţii arată că guvernul ar putea elimina complet plafonul zilnic de sosiri.",
    "Japonia spune că va solicita un loc permanent pentru Africa în Consiliul de Securitate al ONU": "INTERNATIONAL Duminică, 28 August 2022, 19:02\n\nHotNews.ro\n\nPremierul japonez Fumio Kishida a promis duminică, la summitul Japonia-Africa de la Tunis, că va „repara o nedreptate istorică” prin presiuni pentru obţinerea unui loc permanent pentru continentul african în Consiliul de Securitate al ONU, scrie Agerpres.\n\nPremierul japonez Fumio Kishida Foto: Rodrigo Reyes Marin / AFP / Profimedia\n\nKishida a participat la a opta Conferinţă Internaţională Tokyo pentru Dezvoltarea Africii (TICAD) prin videconferinţă, de la Tokyo, deoarece a fost testat pozitiv la coronavirus.\n\nEl a declarat că Japonia intenţionează „să creeze un mediu în care poporul african să poată trăi în pace şi securitate”, astfel încât continentul să se poată dezvolta.\n\nAnul viitor, când va deţine un loc în Consiliul de Securitate, Japonia îşi va întări parteneriatul cu Africa şi va cere o reformă a Organizaţiei Naţiunilor Unite, a mai spus premierul nipon, anunţând „un moment al adevărului” pentru ONU.\n\nConsiliul de Securitate are 15 membri, din care cinci permanenţi - SUA, Rusia, China, Franţa şi Marea Britanie. Zece locuri sunt ocupate prin rotaţie de alte state membre ale ONU.\n\nJaponia va finanţa ajutoare pentru instruirea poliţiştilor, pentru alegeri „echitabile şi transparente”, pentru controlul frontierelor şi pentru buna guvernare judiciară şi administrativă în Africa şi va numi un ambasador în Cornul Africii, a mai spus Kishida. Pentru regiunea Liptako-Gourma, care se întinde pe teritoriul republicilor Mali, Burkina Faso şi Niger, sunt prevăzute 8,3 milioane de dolari în vederea cooperării între populaţie şi autorităţile locale şi ameliorarea serviciilor administrative pentru cinci milioane de locuitori.\n\nPremierul nipon a mulţumit Uniunii Africane şi ECOWAS (Comunitatea Economică a Statelor din Vestul Africii) pentru medierea în prevenirea conflictelor.",
    "Fiori reci pentru Japonia. Coreea de Nord a lansat o rachetă balistică în apele din largul coastei sale de est": "„Coreea de Nord a lansat o rachetă balistică neidentificată”, a precizat statul major interarme din Coreea de Sud, fără a oferi mai multe detalii.\n\nLansarea vine la câteva zile după ce un portavion american cu propulsie nucleară a sosit în regiune pentru exerciții.\n\nDe asemenea, aceasta, una din multele efectuate de regimul de la Phenian în acest an, vine în contextul în care se presupune că se dorește o testare a rachetei balistice subacvatice din partea Coreei de Nord.\n\nÎn plus, Garda de coastă japoneză a menţionat posibilitatea lansării unui rachete balistice, pe baza informaţiilor ministerului japonez al apărării, şi a cerut navelor să fie vigilente.\n\nDin primele informații rezultă că racheta a căzut în afara zonei economice exclusive a Japoniei.\n\nO navă americană a sosit în apropierea Coreei de Nord\n\nVineri, un portavion american cu propulsie nucleară USS Ronald Reagan şi vasele care îi sunt ataşate au acostat în oraşul-port Busan, pe coasta de sud a Coreei de Sud. Astfel, în curând se vor desfășura exerciții comune cu armata sud-coreeană în largul coastei de est a ţării.\n\nPrezența portavionului american vine ca urmare a dorinței Seulului și Washingtonului de a creşte numărul activelor strategice americane care operează în regiune.\n\nÎn această direcție, preşedintele sud-coreean Yoon Suk-yeol a promis încă de la preluarea mandatului că exercițiile comune cu SUA vor fi reluate, după ce predecesorul său a eșuat în demersurile diplomatice cu regimul nord-coreean.\n\nSUA, principalul aliat al Coreei de Sud\n\nStatele Unite sunt considerate principalul aliat în materie de securitate al Seulului. Aproximativ 28.500 de militari se află în Coreea de Sud.\n\nCele două ţări organizează de mult timp exerciţii comune şi insistă asupra caracterului lor pur defensiv. Coreea de Nord le consideră însă repetiţii în vederea unei invazii a teritoriului său.\n\nÎn acest context, oficialii sud-coreeni avertizează de ceva vreme că președințele Coreeei de Nord are în vedere efectuarea unui test nuclear, potrivit Agerpres.",
    "VIDEO Un taifun „foarte puternic” se apropie de Japonia": "INTERNATIONAL Duminică, 11 Septembrie 2022, 16:57\n\nHotNews.ro\n\nTaifunul „foarte puternic” Muifa se apropia duminică de mai multe insule din sudul Japoniei determinând autorităţile locale să îndemne rezidenţii să se pună la adăpost de „valurile şi vânturile violente” înainte ca furtuna să atingă uscatul, relatează Agerpres.\n\nTaifun Foto: STR / AFP / Profimedia\n\nDuminică după-amiază, taifunul se afla la 180 de kilometri sud de Ishigaki (o insulă din extremitatea sudică a arhipelagului, nu departe de Taiwan), provocând rafale de până la 216 kilometri pe oră şi deplasându-se în direcţia nord-vest, a indicat Agenţia meteorologică japoneză.\n\nPotrivit agenţiei, „puternicul taifun Muifa urmează să se apropie luni la distanţă foarte mică (de regiunea Ishigaki). Valuri şi vânturi violente sunt aşteptate în regiune pe tot parcursul zilei de marţi”.\n\nÎntrucât viteza de deplasare a taifunului s-ar putea micşora, dar nu şi intensitatea sa, „regiunea ar putea suferi efectele pe o perioadă lungă”, a precizat agenţia.\n\nConditions have really deteriorated over the last hour as vigorous bands are hitting Ishigaki #typhoon #Muifa pic.twitter.com/SZRuofFXQL — James Reynolds (@EarthUncutTV) September 11, 2022\n\nAutorităţile din Okinawa - o prefectură alcătuită din peste 150 de insule din sudul Japoniei - a solicitat persoanelor vârstnice care locuiesc la Ishigaki şi pe alte insule din regiune să se pună la adăpost înainte de sosirea taifunului.\n\n„Aş vrea să cer tuturor să fie vigilenţi în faţa vânturilor violente şi a precipitaţiilor puternice... şi să ia măsuri pentru a-şi proteja în primul rând viaţa”, a declarat duminică guvernatorul Okinawa, Denny Tamaki.\n\nDupă ce a ajuns în Ishigaki, Muifa urmează să se deplaseze către nord şi către Shanghai, în China, potrivit prognozelor Agenţiei japoneze.",
    "Japonia își caută aliați europeni în fața unei Chine tot mai provocatoare. Întânirea cu noul premier britanic": "Truss şi Kishida au convenit asupra importanţei ca democraţiile să colaboreze FOTO Twitter\n\nProvocările Chinei la adresa Taiwanului au fost discutate de nou premier britanic, Liz Truss, cu omologul său japonez Fumio Kishida, cu prilejul Adunării Generale a ONU care are loc la New York.\n\n\"Prim-ministrul a condamnat recentele provocări ale Chinei la adresa Taiwanului, care ameninţă zona economică specială a Japoniei\", se arată într-un comunicat.\n\n\"(Cei doi) lideri au hotărât să lucreze împreună pentru a aborda ameninţarea strategică reprezentată de China\", conform aceleiaşi surse.\n\nTruss şi Kishida au convenit asupra importanţei ca democraţiile să colaboreze, inclusiv în cadrul instituţiilor internaţionale, precum G7, pentru a limita ameninţările economice şi de securitate din partea \"regimurilor autoritare\", se spune în comunicat.\n\nLiz Truss, care s-a întâlnit şi cu preşedintele francez Emmanuel Macron la New York, intenţionează să folosească prima sa deplasare în străinătate de la preluarea mandatului de premier, pe 6 septembrie, pentru a anunţat acordarea unui ajutor suplimentar de miliarde de lire sterline Ucrainei, pentru ca această ţară să continue să se apere împotriva invaziei ruse.\n\nAds",
    "Un oraş din Japonia a găsit o modalitate inedită de a răci serverele, fără a alimenta criza climatică": "La WDC, zăpada este colectată şi îngrămădită într-o movilă izolată în afara clădirii. Căldura captată de serverele sale topeşte încet zăpada, iar apa răceşte ţevile care conţin antigel, care apoi circulă în jurul centrului de date prin intermediul unui sistem de aer condiţionat, menţinând temperaturile în jurul a 25 de grade Celsius.\n\n„Intervalul de temperatură este controlat prin combinarea răcelii zăpezii cu căldura căldurii de evacuare a IT pentru a menţine temperatura la nivelul potrivit pe tot parcursul anului\", spune directorul WDC, Kota Honma.\n\nNumărul centrelor de date din întreaga lume continuă să crească, pentru a ţine pasul cu dezvoltarea streaming-ului, a jocurilor în cloud şi a mineritului de criptomonede. Dar, de obicei, acestea consumă foarte multă energie şi sunt deja responsabile pentru aproximativ 1% din cererea globală de energie, potrivit Agenţiei Internaţionale pentru Energie.\n\nCentrul de date Bibai a început să experimenteze zăpada în 2014, cu o subvenţie din partea Organizaţiei japoneze pentru energie nouă şi tehnologie industrială (NEDO) şi, potrivit lui Honma, a redus costurile de răcire a centrului de date cu 55%. Devenită acum o entitate comercială, WDC speră să atragă afaceri din partea centrelor de date din Tokyo.\n\n„WDC este întotdeauna climatizat folosind doar energie 100% naturală, fără a folosi răcire electrică sau combustibili termici\", a declarat Honma pentru CNN. „În comparaţie cu costul închirierii rafturilor [de servere] din Tokyo, credem că le putem oferi costuri de întreţinere mai mici\".\n\nPuterea zăpezii\n\nExistă o relaţie de lungă durată între zăpadă şi economia din nordul Japoniei. Bibai, la aproximativ 1.000 de kilometri la nord de Tokyo, vede între opt şi 10 metri de zăpadă pe an şi cheltuieşte 2,9 milioane de dolari pentru strâns şi depozitat zăpada. „Acest lucru este considerat o pacoste pentru rezidenţi... şi ar putea fi de fapt folosit în scopuri bune\", spune Honma.\n\nAproximativ 200.000 de tone de zăpadă sunt curăţate de pe străzile din Bibai în fiecare an, iar autorităţile oraşului au încheiat un parteneriat cu WDC pentru a livra o parte din această zăpadă la centrul său de date. Datorită capacităţii suplimentare de răcire, obiectivul este de a extinde centrul de la 20 de rafturi de servere la 200.\n\nÎn timpul lunilor de vară, movila de zăpadă este izolată cu un strat de aşchii de lemn şi pământ. Stocarea energiei reci \"gratuite\" care cade din cer este o oportunitate de afaceri evidentă, spune Takahisa Tsuchiya, directorul executiv al departamentului economic al oraşului Bibai. „Mereu spunem că ar trebui să ne schimbăm punctul de vedere şi să facem ca zăpada să fie de partea noastră\", adaugă el.",
    "Japonia a donat un lot de echipamente medicale Institutului Oncologic": "12:11 | 23.09.2022 Categorie: Societate\n\nChişinău, 23 sep. /MOLDPRES/. Un lot de medicamente și echipamente medicale a fost donat astăzi Institutului Oncologic. Suportul a fost oferit de Organizația Internațională pentru Migrație în cadrul asistenței umanitare de urgență în Ucraina și țările vecine, acordată de Guvernul Japoniei, transmite MOLDPRES.\n\nÎn cursul evenimentului, secretarul de stat al Ministerului Sănătății, Ion Prisăcaru, a mulțumit Guvernului Japoniei și poporului nipon pentru suportul acordat. „În această perioadă complicată, avem mai multe proiecte comune cu partenerii din Japonia, care au oferit medicamente și echipamente medicale și pentru alte spitale din țară. Totodată, mulțumim și organizațiilor internaționale pentru ajutorul acordat, inclusiv prin expertiza oferită de către experții străini”, a spus Ion Prisăcaru.\n\nLa rândul său, directorul Institutului Oncologic, Ruslan Baltaga, și-a exprimat recunoștința în numele întregului colectiv pentru donația primită. „Vă asigur că o vom folosi cu multă responsabilitate. Vă mulțumim că ne susțineți efortul în efectuarea tratamentelor persoanelor cu cancer”, a menționat sursa citată.\n\nTotodată, Ambasadorul Japoniei în Republica Moldova, Yoshihiro Katayama, a specificat că în urma invaziei nejustificate a Rusiei în Ucraina, Guvernul și poporul moldovean au dat dovadă de o solidaritate impresionantă. „Cetățenii țării au oferit adăpost pentru femeile și copiii din Ucraina, acest fapt impresionează. De aceea, am decis să venim cu acest suport. Ne dorim ca medicamentele și echipamentele medicale donate să fie utilizate eficient de poporul moldovean și cetățenii ucrainenii de aici”, a subliniat Yoshihiro Katayama.\n\nÎn prezent, peste 400 de pacienți din Ucraina beneficiază de tratament la Institutul Oncologic din capitală.\n\nValoarea lotului de medicamente și echipamente medicale donat de Guvernul Japoniei este de 230 de mii de dolari SUA.\n\nFoto: Institutul Oncologic",
    "Anunț inedit de angajare în Japonia. Salariații pot veni „oricând au chef” și vor fi plătiți cu „scutece și lapte praf”": "INTERNATIONAL Marți, 30 August 2022, 09:28\n\nAlexandra Coșlea • HotNews.ro\n\nUn azil de bătrâni din Japonia \"angajează\" bebeluși pentru o misiune importantă: să le țină companie rezidenților vârstnici și să-i facă să zâmbească, iar „plata” se va face în scutece și lapte praf, relaltează AFP.\n\nAnunț de angajare Foto: DreamsTime\n\nNoii „angajați” de la azilul pentru vârstnici din orașul Kitakyushu, situat în sud-vestul Japoniei, trebuie să aibă sub patru ani, iar părinții sau tutorii lor trebuie să semneze un contract care stipulează că cei mici pot veni la muncă \"oricând au chef\".\n\nAcestora li se va permite să ia o pauză \"atunci când le este foame, când le este somn sau când au chef\", se arată în contract.\n\nPeste 30 de bebeluși s-au înscris până acum, cu misiunea de a ridica moralul a peste 100 de rezidenți, majoritatea având peste 80 de ani, a declarat directorul azilului, Kimie Gondo.\n\n\"Simplul fapt de a vedea bebeluși îi face pe rezidenții noștri să zâmbească\", a declarat Kimie Gondo pentru AFP, adăugând că \"nu există nicio listă sau altceva.\n\nPlata se va face în scutece și lapte praf\n\nUn anunț de angajare lipit pe peretele azilului spune cu litere mari \"Angajăm!\" și informează candidații că vor fi plătiți pentru serviciile lor în scutece și lapte praf.\n\nPrincipala - și poate singura - responsabilitate a candidaților selectați va fi aceea de a se \"plimba\" prin căminul de bătrâni împreună cu părinții sau tutorii lor, se mai arată în contract.\n\n\"Bebelușii stau tot timpul cu mamele lor. Este ca și cum i-am duce la o plimbare în parc\", a spus Gondo.\n\nRezidenții din azil sunt încântați de noii „angajați”\n\nRezidenții par încântați de tinerii recruți și îi salută, încep conversații sau îi îmbrățișează.\n\n\"Sunt drăguți. Îmi amintește de când eram părinte\", a declarat un rezident al azilului pentru un post de televiziune local.\n\nPână în prezent, proiectul a produs rezultate excelente, potrivit lui Kimie Gondo.\n\n\"Unii dintre copii se înțeleg atât de bine cu rezidenții noștri încât acum sunt ca niște bunici și nepoți adevărați”, a mai spus Gondo.\n\nPhoto 66566404 © Kenishirotie | Dreamstime.com",
    "Franța: O problemă tehnică împiedică expedierea plutoniului către Japonia": "INTERNATIONAL Miercuri, 07 Septembrie 2022, 20:29\n\nHotNews.ro\n\nO problemă tehnică a împiedicat miercuri plecarea combustibilului nuclear MOX de la Cherbourg, în nord-vestul Franței, către Japonia, potrivit grupului nuclear francez Orano, citat de AFP.\n\nUE - Japonia Foto: ec.europa.eu\n\nDefecțiunea unei macarale \"nu poate fi remediată pe termen scurt, astfel că Orano NPS, în legătură cu autoritățile, organizează întoarcerea\" la uzina sa din La Hague a unuia dintre cele două pachete de combustibil MOX trimise la Cherbourg, a precizat grupul într-un comunicat.\n\nCentrala Orano este situată la 20 de kilometri de Cherbourg, dar, potrivit Greenpeace, convoiul MOX urmează un traseu mai lung de 40 de kilometri.\n\nDouă pachete cu combustibilul extrem de radioactiv, care conține plutoniu, au sosit la Cherbourg în cursul nopții cu două camioane înconjurate de numeroase vehicule de poliție, a constatat un fotograf al AFP.\n\nPrimul pachet a fost încărcat pe nava specializată Pacific Egret, care urma să transporte MOX-ul în Japonia.\n\nNava s-a mutat acum într-o zonă de așteptare în largul mării cu pachetul MOX încărcat la bord, a declarat Orano. \"Forțe înarmate ale poliției britanice\" se află încă la bordul navei, care aparține companiei britanice PNTL (Pacific Nuclear Transport Limited), a adăugat Orano.\n\nOrano a dat asigurări că echipele sale au fost mobilizate pentru a organiza transportul MOX în Japonia \"cât mai curând posibil\", fără a oferi mai multe detalii.\n\nAcesta este cel de-al optulea transport de MOX de la Cherbourg către Japonia.\n\nDar \"călătoria dus-întors\" a MOX de la La Hague la Cherbourg este o premieră, potrivit Greenpeace.",
    "77 de ani de la predarea Japoniei și încheierea celui de-Al Doilea Război Mondial": "La 15 august 1945, împăratul Hirohito a anunţat, în primul său discurs difuzat la radio, acceptarea de către Japonia a condiţiilor de capitulare avansate de Puterile Aliate, punându-se astfel capăt celui de-Al Doilea Război Mondial, scrie Agerpres care citează Reuters.\n\nDecizia a venit după ce SUA au lansat bombe cu încărcătură nucleară asupra orașelor japoneze Hiroshima (6 august 1945) și Nagasaki (9 august).\n\nJaponia intrase în Al Doilea Război Mondial în decembrie 1941, prin atacul asupra bazei americane de la Pearl Harbour, determinând și intrarea Statelor Unite ale Americii în conflict.\n\nLa 10 august 1945, la numai o zi de la momentul lansării bombei nucleare asupra Nagasaki, Japonia transmite Aliaţilor consimţământul asupra condiţiilor de capitulare necondiţionată avansate cu prilejul Conferinţei de la Potsdam.\n\nComandantul forțelor aliate, generalul Douglas MacArthur semnează capitularea Japoniei. Sursa foto: Profimedia Images Deschide galeria foto\n\nÎn 26 iulie 1945, cu prilejul Conferinţei de la Potsdam, Aliaţii au stabilit sub forma unei Proclamaţii termenii capitulării Japoniei. Suveranitatea niponă trebuia limitată la insulele Honshu, Hokkaido, Kyushu, Shikoku, şi asupra altor insule mici ce urmau să fie stabilite de reprezentanţii Aliaţilor. Forţele armate nipone trebuiau dezarmate complet, iar militarilor să li se permită să revină la casele lor, guvernul nipon să îndepărteze barierele în calea refacerii şi consolidării direcţiilor democratice, restabilirea libertăţii de expresie, a religiei şi a libertăţii de gândire, precum şi respectarea drepturilor fundamentale ale omului. Articolul 11 al declaraţiei viza păstrarea acelor industrii care să ofere cadrul necesar funcţionării economiei să permită plata reparaţiilor de război, însă nu acele ramuri industriale care ar fi oferit posibilitatea reînarmării pentru a putea duce un război, conform www.atomicheritage.org.\n\nExecutivul de la Tokyo a transmis un mesaj diplomatic către ambasadorii săi din misiunile diplomatice din Elveţia şi Suedia, care a fost ulterior transmis Aliaţilor. Conţinutul mesajului făcea referire la acceptarea formală a Declaraţiei de la Potsdam, incluzând prevederea potrivit căreia \"Declaraţia de capitulare nu va conţine nicio cerere care să prejudicieze prerogativele Majestăţii Sale în calitate de conducător suveran\". După transmiterea mesajului, au fost demarate negocieri între administraţiile de la Washington şi de la Tokyo.\n\nÎn cadrul mesajului difuzat la radio pe 15 august, la nivel naţional, împăratul Hirohito transmite poporului nipon decizia capitulării Japoniei. În discursul său, împăratul motiva decizia prin evitarea pierderii a numeroase vieţi omeneşti pe fondul pregătirilor inamicului de a purta atacuri devastatoare cu \"o bombă nemiloasă a cărei putere de distrugere este nemăsurabilă\", indică history.com. Potrivit memoriilor împăratului Hirohito, publicate şi traduse după război, era evidenţiată temerea sa la momentul luării deciziei de capitulare că \"rasa niponă va fi complet distrusă dacă războiul continua\".\n\nTimp de două săptămâni, delegaţiile administraţiilor Statelor Unite şi Japoniei au desfăşurat negocieri ample pentru stabilirea detaliilor capitulării. Evenimentul oficial s-a desfăşurat, în cadrul unei ceremonii formale, la 2 septembrie 1945, la bordul navei americane de luptă USS Missouri. Oficialii guvernului nipon au semnat documentul capitulării intitulat \"Instrumentul capitulării japoneze\". Din partea Aliaţilor au fost prezenţi reprezentanţi ai guvernelor SUA, Marii Britanii, Chinei, Uniunii Sovietice, Canadei, Australiei, Noii Zeelande, Franţei şi Olandei, care, de asemenea, au semnat documentul capitulării Japoniei.\n\nEditor : V.M.",
    "În Japonia, „dosarul cu șină” e vechiul „floppy disk”. Autoritățile declară război dischetelor, devenite simboluri ale birocrației": "Ministrul digitalizării din Japonia a declarat „război” vechilor CD-uri și dischetelor de tip „floppy disk”, devenite în prezent veritabile simboluri ale birocrației din această țară, în condițiile în care astfel de sisteme vechi de stocare sunt încă cerute în administrație, informează BBC.\n\nÎn prezent, în Japonia există circa 1.900 de „proceduri guvernamentale” care-i obligă pe agenții comerciali să folosească dischete și CD-uri, a precizat ministrul digitalizării Taro Kono.\n\nAutoritățile nipone încearcă să adopte noi reguli și proceduri care să le permită cetățenilor să poată folosi servicii online.\n\nAstfel, în ciuda reputației sale de țară cu o extrem de dezvoltată industrie de software și cu tehnologiile high-tech de ultimă oră, Japonia este cunoscută și pentru faptul că, la nivel administrativ, încă se „agață” de folosirea unor tehnologii complet depășite, precum dischetele de tip „floppy disk”, notează BBC.\n\nAceste dischete au apărut la finele anilor 1960 și au fost extrem de populare în anii 1990. Practic, „imaginea” sa e folosită și în prezent pentru ilustrarea icoanei „Save”.\n\nUn „floppy disk” standard are o capacitate de stocare de 1,44MB (megabiți). Comparativ, un stick USB obișnuit poate înmagazina 32 de GB (gigabiți). Astfel, pentru a transfera această informație pe un suport de tip „floppy disk”, e nevoie de peste 22.000 de astfel de dischete.\n\n„De unde mai poți cumpăra azi un floppy disk?”, s-a întrebat ministrul japonez al Digitalizării.\n\nEditor : Mihnea Lazăr",
    "Japonia - Un bărbat şi-a dat foc, într-un aparent protest faţă de funeraliile de stat ale fostului premier / Un ofiţer de poliţie, rănit": "Un bărbat şi-a dat foc, miercuri, în apropierea biroului premierului japonez, într-un aparent protest faţă de decizia guvernului de a organiza funeralii de stat pentru fostul premier Shinzo Abe, care a fost asasinat, relatează Reuters.\n\nBărbatul a fost transportat la spital, suferind arsuri pe tot corpul, în timp ce un ofiţer de poliţie care a încercat să stingă flăcările a fost de asemenea rănit. Bărbatul, în vârstă de 70 de ani, era inconştient când a fost găsit prima dată, dar ulterior a declarat poliţiei că s-a stropit în mod deliberat cu ulei, a precizat presa. În apropiere a fost găsită o scrisoare despre funeraliile de stat ale lui Abe şi cuvintele \"Mă opun cu tărie\".\n\nPoliţia a refuzat să confirme incidentul, care a avut loc în ziua în care Abe ar fi împlinit 68 de ani.\n\n\"Am auzit că poliţia a găsit un bărbat care a suferit arsuri în apropierea birourilor guvernamentale şi sunt conştient că poliţia investighează\", a declarat secretarul-şef al cabinetului Hirokazu Matsuno la o conferinţă de presă.\n\nAbe, cel mai longeviv premier al Japoniei, care a demisionat în 2020 invocând o stare de sănătate precară, a fost împuşcat la un miting de campanie la 8 iulie. Funeraliile sale de stat sunt programate pentru 27 septembrie şi sunt aşteptate aproximativ 6.000 de persoane din Japonia şi de peste hotare.\n\nOpoziţia faţă de acest eveniment a crescut din cauza dezvăluirilor de după uciderea lui Abe privind legăturile dintre Partidul Liberal Democrat (PLD), în care era un membru puternic, şi controversata Biserică a Unificării. Suspectul în cazul morţii lui Abe a declarat că biserica a falimentat-o pe mama sa şi că a simţit că fostul prim-ministru a sprijinit-o.\n\nLegăturile cu Biserica Unificării, fondată în Coreea de Sud în anii 1950, au devenit o problemă uriaşă pentru actualul prim-ministru Fumio Kishida şi pentru PDL. La începutul acestei luni, PDL a declarat că un sondaj a arătat că aproape jumătate din cei 379 de parlamentari PDL au avut o formă de interacţiune cu biserica.\n\nSentimentul public a fost la limită în favoarea unei înmormântări de stat în momentul în care a fost anunţată, la scurt timp după moartea lui Abe, dar opinia publică s-a schimbat brusc.\n\nNumeroase sondaje de opinie arată că majoritatea japonezilor se opun acum ceremoniei, ceea ce a contribuit la scăderea sprijinului lui Kishida. Un sondaj realizat în weekend de cotidianul Mainichi Daily a arătat că sprijinul este de 29%, în scădere cu şase puncte procentuale faţă de sfârşitul lunii august - un nivel care, potrivit analiştilor, face dificil pentru un prim-ministru să aibă suficient sprijin pentru a-şi duce la îndeplinire agenda. Sprijinul pentru PDL a scăzut cu 6 puncte, la 23%, a precizat Mainichi.\n\nKishida şi-a apărat decizia în repetate rânduri, dar marea majoritate a alegătorilor rămân neconvinşi, punând de asemenea la îndoială necesitatea de a organiza o ceremonie atât de costisitoare într-o perioadă de dificultăţi economice tot mai mari pentru cetăţenii obişnuiţi.\n\nCea mai recentă estimare a costurilor guvernului este de 1,65 miliarde de yeni (12 milioane de dolari), care include securitatea şi recepţiile.\n\nÎn 2014, doi bărbaţi şi-au dat foc în incidente separate, în semn de protest faţă de îndepărtarea Japoniei de pacifismul postbelic sub administraţia Abe. Unul dintre bărbaţi a murit.\n\nArticolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.",
    "Copiii care locuiesc în cel mai fierbinte oraş din Japonia vor primi umbrele special concepute pentru a-i proteja de căldură": "Autorităţile locale din Kumagaya, în prefectura Saitama, au conceput o umbrelă care protejează de ploaie şi care serveşte şi ca umbrelă de soare.\n\nUmbrelele, care poartă logo-ul oraşului şi cântăresc doar 336 de grame, vor fi distribuite săptămâna viitoare unui număr de 9.000 de elevi din şcolile primare.\n\nKumagaya, un oraş de aproximativ 195.000 de locuitori situat la 60 km nord de Tokyo, înregistrează în mod regulat cele mai ridicate temperaturi din Japonia, în parte ca urmare a vânturilor calde descendente create de efectul Foehn.\n\nÎn ultimii doi ani, guvernul oraşului i-a sfătuit pe copiii mai mici să se protejeze de soare cu umbrele obişnuite în drumul lor spre şi de la şcoală pentru a preveni insolaţia, însă unii au pus la îndoială capacitatea acestora de a bloca lumina soarelui, potrivit The Guardian.\n\nAlarmat de creşterea numărului de zile în care mercurul ajunge la cel puţin 35 grade Celsius, oraşul a decis să distribuie umbrele galbene din fibră de sticlă, inclusiv copiilor care locuiesc în Kumagaya, dar care frecventează şcoli din afara oraşului.\n\nDe asemenea, umbrelele anti-căldură îi vor forţa pe copii să păstreze o distanţă rezonabilă unii faţă de alţii, eliminând necesitatea ca aceştia să poarte măşti pentru a preveni răspândirea coronavirusului.\n\nMăsura a venit însă cam târziu. Japonia s-a confruntat la sfârşitul lunii iunie cu cel mai grav val de căldură de la începutul înregistrărilor, în 1875, după un sfârşit prematur al sezonului ploios.\n\nOraşul Isesaki, la nord de Tokyo, a înregistrat cea mai ridicată temperatură din istorie pentru acea lună, de 40.2 grade Celsius, depăşind recordul anterior din iunie, de 39.8 grade Celsius, stabilit în 2011. Tokyo a cunoscut mai multe zile consecutive cu temperaturi de peste 35 grade Celsius, ceea ce a determinat guvernul să avertizeze populaţia să economisească energie sau să se confrunte cu întreruperi de curent, în timp ce Kumagaya şi alte cinci localităţi au înregistrat maxime de peste 40 grade Celsius pe 1 iulie.\n\nVineri, temperatura maximă pentru Kumagaya a fost mult mai confortabilă, de 26 grade Celsius, potrivit agenţiei meteorologice, deşi aceasta a prognozat o reluare până la 30 grade Celsius săptămâna viitoare.\n\nOficialii sperau să distribuie umbrelele înainte de începerea vacanţei şcolare de vară, dar au fost amânate de pandemia Covid-19.\n\nÎncălzirea globală a determinat guvernul japonez să ia măsuri suplimentare şi să emită o serie de sfaturi privind modul de prevenire a insolaţiei.\n\nAproape toate sălile de clasă din şcolile primare şi gimnaziale publice au acum aparate de aer condiţionat, potrivit Asahi Shimbun, în timp ce ministerul educaţiei a îndemnat anul trecut profesorii să îi instruiască pe copii să poarte haine răcoroase şi pălării şi să se hidrateze atunci când se deplasează la şi de la şcoală.",
    "Reintră Japonia în epoca samurailor? A treia putere economică mondială intră în bătălia Pacificului!": "Reintră a treia economie a lumii în epoca samurailor? Și-ar fi imaginat Douglas MacArthur, comandant al forței de ocupație americane din Japonia, în 1946, că după mai bine de jumătate de secol, chiar americanii, tacit, ar dori eliminarea articolului 9 din Consitutia Țării Soarelui Răsare? Cum va gestiona premierul liberal Fumio Kishida moștenirea conservatoare a fostului premier Shinzo Abe?\n\nSunt cel puțin trei întrebări esențiale, pentru viitorul imediat al Japoniei, în special în domeniul siguranței naționale, unde este condiționată de patru dosare grele: 1 - Arhipelagul Senkaku, un grup de insule nelocuite din Marea Chinei de Est controlate de Japonia, dar revendicate de China și de Taiwan. Insulele sunt dorite de Beijing pentru potențialul de hidrocarburi al arhipelagului, a resurselor piscicole, precum și pentru poziția strategică militară importantă și utilă ambițiilor navale ale Chinei; 2 – disputa cu Rusia pe Insulele Kurile, care sunt sub jurisdicția Federației Ruse, însă Japonia susține că insulele Iturup, Kunașir, Șikotan și Habomai fac parte din teritoriul său; 3 – relații glaciare cu regimul de la Phenian și aici amintim în special pericolul nuclear; 4 – Chiar dacă relațiile cu țara vecină, Coreea de Sud, par mai deschise cooperării în ultimii ani, încă a rămas deschis un dosar teritorial, disputa pe un grup de insule în Marea Japoniei - Stâncile Liancourt, importante pentru resursa de pește și pentru rezervele potențial mari de hidrat de metan.\n\nSpre deosebire de China, care a avut mereu o politică orientată spre propriul univers economic, cultural și militar, Japonia, de-a lungul istoriei, în mai toate momentele de unitate națională, a ales să se apere prin cartea atacului.\n\nSigura etapă istorică când Japonia unită nu și-a îndreptat atenția spre continent, este cea de după al doilea război mondial, în primul rând din cauza restricțiilor impuse de americani prin articolul 9 din Constituția Japoniei, care diminua dramatic forța de apărare, în al doilea rând datorită interesului strategic-economic, de a se axa mai degrabă pe industria auto a Japoniei - Toyota, Honda, Daihatsu, Nissan, Suzuki, Mazda, Mitsubishi, Subaru, Isuzu, Kawasaki, Yamaha, și Mitsuoka, care a înflorit economia niponă, decât să blocheze fondurile în flota imperială a Țării Soarelui Răsare, în condițiile în care flota SUA asigura securitatea țării.\n\nToate aceste dosare au determinat în ultimii zece ani, treptat, o schimbare de percepție în politica de securitate a Japoniei, care pare să fi renunțat la unele dintre fantomele trecutului, concretizând această nouă politică de la apariția conceptului de portavion în Marina Imperială, la construcția de submarine ultra moderne, arme hipersonice, la motoare de aviație dezvoltate și construite chiar în țara samurailor și până la avioane multirol de generația a VI-a (Mitsubishi F-X), program aflat în plină dezvoltare.\n\nAceastă nouă eră a industrializării nipone se desfășoară pe unele paliere în parteneriat cu companii americane sau europene.\n\nCel mai important stimul a venit anul acesta de la vecinul său, Rusia, războiul lui Putin din Ucraina accelerând dezbaterea în Japonia cu privire la propria securitate și strategie de apărare.\n\nFaptul că Japonia s-a raliat rapid Occidentului pentru a apăra Ucraina de Rusia, se poate traduce și prin relațiile reci din ultimii ani, din raportul comercial dintre cele două state, investițiile străine directe japoneze în Rusia scăzând de la 757 de milioane de dolari în 2012, la 429 de milioane de dolari în 2020.\n\nUn alt factor important care a trezit interesul Japoniei pentru reînarmare este colaborarea militară tot mai strânsă ruso-chineză. Forțele militare ale celor două state au început să facă tot mai multe exerciții împreună. Din 2016, navele Federației Ruse au tranzitat tot mai des apele din jurul Arhipelagului Senkaku. În 2019, avioanele rusești s-au desprins dintr-un exercițiu comun chinez-rus pentru a intra în spațiul aerian al Stâncilor Liancourt - teritoriu disputat între Coreea de Sud și Japonia – într-o încercare deliberată de provocare. Tot în ultimii ani, Moscova și Beijing au început, de asemenea, exerciții anuale comune cu bombardiere nucleare deasupra Mării Japoniei.\n\nPoate fi Fumio Kishida, un Tokugawa Ieyasu al zilelor noastre?\n\nPrim-ministrul Fumio Kishida susține că agenda sa în politica externă este în esență liberală dar, în practică, obligat de context, Kishida pare să fi moștenit agenda conservatoare a regretatului premier Shinzo Abe.\n\nAbe a împărțit politica și societatea japoneză mai mult decât orice alt lider din istoria recentă. El a avut un devotament ferm față de o agendă națională conservatoare, inclusiv reforma educației și revizuirea constituțională. Caracterul conservator și naționalist al lui Abe a fost evident, un exemplu fiind atitudinea sa fără compromisuri cu privire la disputele istorice teritoriale cu Coreea de Sud și China, iar războiul din Ucraina dar mai ales presiunea Chinei asupra Taiwanului îl obligă pe urmașul său să urmeze această agendă.\n\nPrin urmare, că dorește sau nu, Kishida este obligat să susțină dublarea bugetului de apărare al Japoniei la 2% din PIB, începută de Abe, dobândirea de capacități militare de contraatac și partajarea nucleară.\n\nAvând în vedere moștenirea lăsată de Abe, dar și contextul geopolitic, nici nu este de mirare graba cu care administrația liberală Kishida a anunțat recent că va finaliza o revizuire cuprinzătoare a strategiei de securitate națională până la sfârșitul anului 2022.\n\nÎnarmarea Japoniei este un șah fin dat Chinei, indirect, de Statele Unite ale Americii.\n\nNoi, europenii, suntem obișnuiți să analizăm geopolitica prin prisma istoriei bătrânului continent și considerăm că centrul lumii este Europa, însă lupta pentru controlul economic și militar al Pacificului cu China este mai importantă decât lupta cu „arcul și sulița” din Marea Neagră sau Marea Nordului cu Rusia.\n\nEconomia Japoniei, a treia din lume, are toate premizele să creeze o forță militară de temut, axată pe aviație dar mai ales pe flotă. De asemenea, Japonia mai are un avantaj antropologic față de China, fiind o societate mai omogenă din punct de vedere cultural și social. Tradițional fiind calat pe interiorul lumii chineze, regimul polițienesc de la Beijing trebuie să direcționeze o parte a armatei poporului, poliției interne, ceea ce înseamnă că dimensiunea reală a armatei convenționale a Chinei este mai mică decât o arată cifrele oficiale. Japonia în schimb este liberă de constrângerile interne și își poate relua politica externă apusă după înfrângerea din cel de-al doilea război mondial.\n\nDecizia Țării Soarelui Răsare de a construi o armată profesionistă va schimba realitatea geopolitică a Pacificului, în timp ce China se confruntă deja cu aliatul Japoniei, Statele Unite, care operează la o distanță considerabilă de continentul american. Cu o Japonie revitalizată militar, China ar fi ținută mai ușor în șah de Statele Unite și ar întări alianța informală Quad, care cuprinde Australia, India, Japonia și Statele Unite. Mai mult, controlul american asupra Pacificului de Vest care astăzi depinde exclusiv de garanțiile americane, ar fi împărțit cu noua armata niponă, americanii putând astfel să-și întoarcă privirea și spre alte zone, bogate în resurse, cum ar fi Asia Centrală sau Africa.\n\nÎn concluzie, în perioada următoare, interesul legitim al Japoniei dar și cel al aliatului de peste Pacific, va determina a treia putere economică a lumii să se înarmeze. Și când ne gândim că și Germania a luat-o pe același drum, sigur vin vremuri interesante.",
    "Funeraliile lui Shinzo Abe costă bugetul Japoniei 12 milioane de euro": "Japonia a alocat în total aproximativ 1,6 miliarde de yeni, echivalentul a 12 milioane de euro, pentru funeraliile naţionale ale fostului premier Shinzo Abe, asasinat în luna iulie, în timp ce ținea un discurs. Presa locală apreciază că aceste costuri ridicate s-ar putea să nu fie agreate de japonezi.\n\nGuvernul premierului Fumio Kishida anunţase iniţial că va cheltui 249 de milioane de yeni din banii contribuabililor pentru funeraliile de stat propriu-zise, stabilite pentru 27 septembrie, notează dpa, citată de Agerpres. Secretarul şef al cabinetului nipon, Hirokazu Matsuno, a anunţat marţi că guvernul japonez a decis să aloce suplimentar 1,4 miliarde de yeni (aproximativ 10 milioane de euro) - 800 de milioane de yeni pentru acoperirea costurilor pentru securitate şi 600 de milioane de yeni pentru primirea demnitarilor străini şi gestionarea şederii lor în Japonia.\n\n\"Până în prezent a fost dificil de calculat costurile legate de securitate şi de primire, dar acum ştim că vor participa reprezentanţi ai aproximativ 190 de delegaţii, inclusiv 50 de şefi de stat, aşa că am putut face o estimare\", a explicat el.\n\nGuvernul premierului Fumio Kishida anunţase iniţial că va cheltui 249 de milioane de yeni din banii contribuabililor pentru funeraliile de stat, stabilite pentru 27 septembrie.\n\nMedia locale apreciază că aceste costuri ridicate ale funeraliilor s-ar putea să nu fie agreate de japonezi, mai scriu sursele citate.\n\nFuneraliile de stat planificate urmează unei ceremonii private desfăşurate la câteva zile după decesul lui Abe, la vârsta de 67 de ani.\n\nCitește și: Japonia îi interzice lui Putin să participe la funeraliile de stat ale fostului premier Shinzo Abe, asasinat pe 8 iulie\n\nFostul premier japonez Shinzo Abe a fost asasinat în timp ce ținea un discurs electoral\n\nLider politic conservator, cel mai longeviv premier al Japoniei, Abe a fost ucis de un fost ofiţer cu o armă artizanală în timpul unui discurs de campanie în oraşul Nara pe 8 iulie.\n\nAsasinul său a declarat după arestare că nu l-a ucis din cauza convingerilor sale politice, ci mai degrabă din ură faţă de controversata Biserică a Unificării (secta Moon) a liderului religios coreean Sun Myung Moon, considerând că Abe ar fi avut legături cu aceasta. El le-a spus anchetatorilor că mama sa făcuse donaţii financiare pentru această sectă, ceea ce îi adusese familia la ruină.\n\nAsasinarea lui Shinzo Abe a suscitat indignare în ţară, cunoscută pentru rata scăzută a criminalităţii şi legile stricte privind armele, precum şi pe plan internaţional.\n\nCu toate acestea premierul Kishida a fost criticat pentru organizarea acestor funeralii de stat pentru Abe.\n\nMajoritatea alegătorilor nu sunt de părere că o astfel de onoare, neobişnuită în Japonia, ar trebui acordată cuiva ca Abe.\n\nÎn timp ce defunctul premier ultraconservator este considerat în întreaga lume drept un om de stat merituos, în propria ţară Shinzo Abe suscita controverse pentru agenda sa naţionalistă şi implicarea în scandaluri de nepotism, notează dpa, citată de Agerpres.\n\nEditor : A.A.",
    "Marcel Ciolacu merge în Japonia la funeraliile fostului premier Shinzo Abe. Transportul, cazarea și diurna, plătite de Camera Deputaților": "Conform unui memorandum intern al Camerei Deputaților, cheltuielile de transport, de cazare la un hotel rezervat prin Ambasada României la Tokyo, diurna, cadourile simbolice, protocolul, asigurările contra accidentelor şi de sănătate, dar și cheltuielile testelor COVID vor fi suportate din bugetul Camerei Deputaților.\n\nPotrivit documentului, Camera Deputaților va plăti 450 de de lei pentru testarea COVID în România și 100 de dolari americani pentru testarea COVID în Japonia.\n\nDecontarea cheltuielilor se va face la revenirea în România, „în baza documentelor justificative”, se mai arată în document.\n\nVEZI GALERIA FOTO VEZIFOTO POZA 1 / 2\n\nParticipanţii la funeralii vor fi invitați apoi la Casa de oaspeți a premierului Japoniei, Kishida Fumio, unde vor fi mai mulți oficiali japonezi, ministrul afacerilor externe, Hayashi Yoshimasa, dar și văduva fostului premier, Akie Abe.\n\nCel mai longeviv premier al Japoniei, Shinzo Abe, a fost ucis pe 8 iulie cu o armă artizanală în timpul unui discurs de campanie în oraşul Nara. Asasinul a declarat după arestare că nu l-a ucis din cauza convingerilor sale politice, ci din ură faţă de controversata Biserică a Unificării (secta Moon) a liderului religios coreean Sun Myung Moon, considerând că Abe ar fi avut legături cu aceasta.\n\nUrmărește-ne pe Google News\n\nGSP.RO Cum arăta impresara după bătaia cu Reghecampf. Este ajutată de o prietenă să meargă, primele imagini\n\nPlaytech.ro ȘOC! Meghan Markle l-a AMENINȚAT pe Prințul Harry. SCANDALUL uriaș despre care tocmai s-a aflat: 'I-a spus că...'\n\nViva.ro Mesajul transmis de Sarah, fiica vitregă a lui Reghe, după ce antrenorul a bătut-o pe Prodanca în plină stradă. Cuvintele ei au stârnit un val de reacții\n\nObservatornews.ro Situaţia e-commerce-ului în România: de ce ţara noastră este mult înaintea Bulgariei, însă în spatele Ungariei\n\nȘtirileprotv.ro Haos în Rusia! Un bărbat a deschis focul într-un birou de recrutare din Irkuţk. Șeful unității se află în stare critică\n\nFANATIK.RO Invitații nu s-au uitat la bani. Cât a fost darul la botezul lui Liam, fiul lui Laurențiu Reghecampf\n\nOrangesport.ro Revolta oligarhilor! Cunoscutul lui Putin anunţă data la care va fi dat jos preşedintele Rusiei. Cât de aproape e momentul istoric\n\nHOROSCOP Horoscop 27 septembrie 2022. Scorpionii trebuie să aibă puțin mai multă răbdare, dar dacă nu vor reuși, o abordare mai pozitivă e soluția\n\nPUBLICITATE Care este diferența dintre precalificarea creditului ipotecar și preaprobarea?",
    "Japonia face pregătiri pentru înarmare în contextul tensiunilor cu Rusia / Buget record cerut de ministerul Apărării": "INTERNATIONAL Miercuri, 31 August 2022, 15:36\n\nSebastian Jucan • HotNews.ro\n\n​Ministerul Apărării al Japoniei a cerut miercuri un nou buget anual record, subliniind că lumea se confruntă cu „cele mai mari provocări de la Al Doilea Război mondial”, cu referire directă la Rusia şi China, transmit AFP și Agerpres.\n\nInspectorul fortelor armate germane aflat intr-o vizita oficiala in Japonia Foto: Yoshio Tsunoda / AFLO / Profimedia\n\nTokyo îşi propune în special să amelioreze capacităţile rachetelor sale de croazieră, să se doteze cu drone înarmate şi să dezvolte rachete hipersonice.\n\nCheltuielile militare ale Japoniei s-au majorat deja aproape constant în ultimul deceniu, dar ar urma să crească şi mai mult în anii următori pe fondul invaziei ruse în Ucraina şi al presiunii în creştere a Beijingului asupra Taiwanului.\n\nComunitatea internaţională se confruntă cu „cele mai mari provocări de la Al Doilea Război mondial” şi „ceea ce se petrece acum în Europa se poate întâmpla” în Asia-Pacific, a subliniat miercuri Ministerul Apărării.\n\nEl cere, în consecinţă, un buget de 5.590 miliarde de yeni (40 miliarde de euro) pentru exerciţiul financiar 2023/2024 care va începe la 1 aprilie viitor, sumă echivalentă cu o creştere de 2% faţă de bugetul iniţial pentru anul fiscal în curs. Suma definitivă va fi probabil mai mare, la fel ca în exerciţiul financiar actual, care a depăşit în final 6.000 de miliarde de yeni după suplimentări repetate.\n\nJaponia vrea să-și dubleze bugetul acordat Apărării\n\nPartidul Liberal-Democrat (PLD, dreapta naţionalistă) aflat la putere îşi propune să aducă bugetul apărării la 2% din PIB în termen de cinci ani, pentru a ajunge la 10.000 miliarde de yeni (72 miliarde de euro la cursul actual).\n\nUn astfel de salt ar putea propulsa Japonia pe locul al treilea în lume în ce priveşte cheltuielile militare, după Statele Unite şi China.\n\nPână acum, Japonia respecta o regulă tacită potrivit căreia cheltuielile militare să fie plafonate în jurul a 1% din PIB. Japonia găzduieşte numeroase baze americane şi este plasată sub umbrela nucleară a Statelor Unite, însă, dată fiind Constituţia sa pacifistă din 1947, nu poate dispune de o armată proprie şi investiţiile sale militare sunt teoretic limitate la mijloace defensive.\n\nAceste restricţii încep totuşi să fie contestate, iar vechiul proiect al PLD de revizuire a Constituţiei pentru clarificarea şi lărgirea misiunilor Forţelor de autoapărare japoneze a fost recent repus în discuţie.\n\nTensiuni între Japonia și Rusia\n\nDisputa teritorială asupra insulelor Kurile, despre care Rusia spune că îi aparţin şi pe care Japonia le numeşte „teritoriile sale nordice”, au împiedicat Tokio şi Moscova să ajungă la un tratat de pace care să pună capăt oficial ostilităţilor celui de-al doilea război mondial și a dus la o nouă escaladare a tensiunilor între Tokoy și Moscova după izbucnirea războiului din Ucraina.\n\nRusia a oprit negocierile privind un tratat de pace formal cu Japonia pe 21 martie după ce Tokyo a impus ample sancțiuni împotriva sa din cauza invadării Ucraina, urmând modelul statelor occidentale.\n\nÎntr-un document diplomatic publicat pe 22 aprilie, ministerul de Externe de la Tokyo a calificat cele patru mici insule din nordul arhipelagului drept „ocupate ilegal” de Rusia după ce cu două zile în urmă Japonia revocase clauza națiunii celei mai favorizate acordate Rusiei.\n\nDe asemenea, cele două țări și-au expulzat reciproc diplomați după izbucnirea războiului din Ucraina și escaladarea tensiunilor legate de Insulele Kurile.\n\nPe 24 mai, Japonia a anunțat că a trimis în aer avioane de vânătoare după ce aeronave rusești și chineze s-au apropiat simultan de spațiul său aerian în ultima zi a întrunirii alianței „Quad” ce a avut loc la Tokyo și la care a participat și președintele american Joe Biden.\n\nO zi mai târziu, un deputat de la Moscova a propus autorităților ca regiunea Sahalin de pe insula cu același nume controlată de Rusia să fie redenumită în „Insulele Rusești”.",
    "Japonia cere reformarea Consiliului de Securitate ONU": "Premierul nipon Fumio Kishida a cerut o reformă a Consiliului de Securitate al Naţiunilor Unite, după ce acest organism a fost blocat de Rusia şi nu a mai putut să reacţioneze în faţa invaziei acesteia în Ucraina, relatează EFE.\n\n„Credibilitatea” organizaţiei este pusă sub semnul întrebării în urma agresiunii pe care Rusia, ţară cu statut de membru permanent şi drept de veto în Consiliul de Securitate, a declanşat-o împotriva Ucrainei”, a subliniat Kishida în discursul său rostit în faţa Adunării Generale a ONU.\n\n„Noi, statele membre ale ONU, trebuie să acţionăm pentru a restabili credibilitatea organizaţiei”, a afirmat premierul Japoniei, ţară care aspiră de decenii la un statut de membru permanent în cadrul celui mai înalt organism decizional al Naţiunilor Unite.\n\nLa ora actuală, Tokyo vede în războiul din Ucraina un nou argument în favoarea acestei reforme a Consiliului de Securitate, pronunţându-se pentru iniţierea unor negocieri aprofundate pentru ca în cele din urmă acest obiectiv să fie realizat.\n\nÎn discursul său, Kishida a calificat invazia Rusiei în Ucraina ca un factor ce destabilizează fundamentele ordinii mondiale şi a subliniat că statul de drept, nu coerciţia prin forţă, ar trebui să prevaleze, potrivit Reuters.\n\n„Invazia Rusiei în Ucraina este o conduită care calcă în picioare filozofia şi principiile Cartei ONU… Nu ar trebui să fie niciodată tolerată”, a afirmat Kishida.\n\nÎn plus, el a acuzat Rusia că ameninţă cu utilizarea armei nucleare, ceea ce consideră drept „absolut inacceptabil”.\n\n„Trebuie să facem în aşa fel încât să ne asigurăm că Nagasaki rămâne ultimul loc care a suferit un bombardament atomic”, a subliniat premierul nipon, el însuşi originar din Hiroshima, primul oraş supus vreodată unui bombardament atomic.\n\nRusia a invadat la 24 februarie Ucraina, iar la scurt timp preşedintele Vladimir Putin a făcut să crească indirect probabilitatea unui atac nuclear, prin plasarea în stare de alertă a dispozitivului Rusiei de descurajare nucleară.\n\nLuna trecută, un diplomat rus a declarat la ONU că evenimentele din Ucraina nu justifică folosirea de către Rusia a armelor nucleare, dar Moscova ar putea decide utilizarea arsenalului său nuclear ca răspuns la o „agresiune directă” a ţărilor NATO în contextul acestei invazii.\n\n„Ameninţarea cu arme nucleare, aşa cum a făcut Rusia de această dată, darămite utilizarea lor, reprezintă pericole serioase la adresa păcii şi siguranţei comunităţii internaţionale şi nu vor fi niciodată acceptate”, a insistat Kishida.\n\nPe de altă parte, el s-a referit la tensiunile cu Coreea de Nord şi a dat asigurări că Japonia este pregătită să participe la un dialog pe „probleme de interes reciproc”.\n\n„Sunt hotărât să mă întâlnesc cu preşedintele Kim Jong-un fără niciun fel de condiţie prealabilă”, a spus el.",
    "Takayuki Seto vrea să se întoarcă în Japonia! Anunțul fotbalistului de la Petrolul": "Petrolul este aproape să piardă unul dintre liderii echipei, după ce Takayuki Seto a anunțat că vrea să se întoacă în Japonia.\n\nDupă ce Gabi Tamaș a anunțat că a cerut rezilierea contractului, acum a venit rândul mijlocașului defensiv japonez să anunțe ce planuri de viitor are.\n\nTakayuki Seto se gândește la revenirea în Japonia, dar a transmis că vrea să rămână tot în fotbal după ce își va pune ghetele-n cui.\n\nTakayuki Seto vrea să se întoarcă în Japonia\n\nTotodată, Takayuki Seto, japonezul care a ajuns în România în 2007, recunoaște că îi va lipsi țara noastră.\n\n„A fost acum familia la mine, o lună, au fost şi la meciul cu Rapid. Le-a plăcut atmosfera. (n.r. s-au mutat în Japonia) Deja sunt mari, merg la şcoală şi nu mai vreau să tot schimbe şcoala.\n\nAm decis să rămân eu singur aici, să trăiesc. (n.r. vrei să te întorci în Japonia?) Sigur că da, după ce mă las de fotbal, mă duc acasă, stau cu familia şi mă liniştesc puţin. După fotbal, tot în fotbal vreau să rămân, dar ca antrenor nu cred că pot, nu sunt un tip dur, nu pot să strig la băieţi, poate secund sau preparator.\n\nE atmosferă frumoasă în România, cu muzică, şi cu manele, şi fără, oamenii sunt mai deschişi şi îmi place, m-am acomodat ca atmosferă.\n\nCând o să plec definitiv, o să îmi fie dor de România. De tot, mâncare, prieteni, tot ce am învăţat şi am construit aici, o să îmi fie dor”, a declarat Takayuki Seto, pentru Orange Sport.\n\nTakayuki Seto (36 de ani) a semnat cu Petrolul Ploiești pe 4 iulie 2021 un contract valabil până în iunie 2022, însă „lupii galbeni” au decis să îi prelungească înțelegerea până la finalul sezonului actual.\n\nJaponezul în vârstă de 36 de ani a ajuns prima dată în Superliga în iulie 2007. În august 2015 a fost vândut de Astra Giurgiu la Osmanlispor cu 300.000 de euro, iar pe parcursul carierei a mai evoluat pentru Ventforet Kofu și RFS.\n\nMijlocașul defensiv cotat de site-urile de specialitate la 150.000 de euro a luat trei trofee cu Astra Giurgiu. În sezonul 2013 – 2014 a luat Cupa României, în 2014 – 2015 a câștigat Supercupa, iar în 2015 – 2016 a luat titlul cu echipa lui Ioan Niculae.\n\nTrimite pe: Facebook WhatsApp WhatsApp Twitter\n\nCornel Popescu / Autor / Autor Cornel Popescu a debutat în jurnalism la începutul anilor 2000, iar de atunci a lucrat pentru numeroase publicații de sport. Acesta este absolvent al Facultății de Jurnalism din cadrul Universității Spiru Haret. Din decembrie 2009, Cornel Popescu ocupă postul de redactor la ProSport citește mai mult",
    "Din România, până în Asia. Malaezia și Indonezia se pun și ele la coadă pentru Bayraktar TB2 iar turcii țintesc și Japonia": "",
    "Japonia investighează posibila implicare a unui grup pro-rus de hackeri în blocarea unor site-uri guvernamentale": "Japonia investighează posibila implicare a unui grup pro-rus de hackeri în blocarea unor site-uri guvernamentale\n\nJaponia investighează posibila implicare a unui grup pro-rus în blocarea mai multor site-uri web guvernamentale, a declarat miercuri secretarul șef al cabinetului, Hirokazu Matsuno, potrivit Rador. Peste 20 de site-uri web deținute de patru ministere nu au putut fi accesate marți seara. Accesul a fost restabilit în aceeași zi, a afirmat Matsuno.\n\nGuvernul nu a identificat nicio scurgere de informații și analizează dacă blocarea a fost cauzată de un atac de tip denial-of-service (DDoS), a adăugat el.\n\nGrupul pro-rus „Killnet” a declarat pe rețelele de socializare că este responsabil pentru atac, a informat postul public NHK.\n\n„Suntem conștienți de faptul că grupul de hackeri (Killnet) a sugerat că s-a aflat în spatele unui atac, dar momentan încă investigăm cauza problemelor, luând în considerare inclusiv implicarea acestuia”, a spus Matsuno într-un briefing de presă zilnic.\n\nCitește și...",
    "Japonia și OIM a oferit IGSU un lot de asistență umanitară pentru refugiații din Ucraina": "Japonia și OIM a oferit IGSU un lot de asistență umanitară pentru refugiații din Ucraina\n\nInspectoratul General pentru Situații de Urgență a recepționat un lot de asistență umanitară care include stivuitoare, remorci și două microbuze. Bunurile, achiziționate din fondurile de finanțare japoneze și ale Organizației Internaționale a Migrației, vor fi folosite în acordarea asistenței pentru refugiații din Ucraina, transmite IPN.\n\n\n\nÎn cadrul ceremoniei de donare, șeful IGSU, Alexandru Oprea, a declarat că ceste bunuri acordate de poporul și guvernul japonez vin să consolideze capacitățile operaționale ale Inspectoratului pentru un răspuns mai bun în cazul unui flux masiv repetat de străini. „În mod special donația este importantă având în vedere că nu suntem departe de perioada rece a anului, iar acest fapt aduce riscuri suplimentare”, a notat Alexandru Oprea.\n\n\n\nDatorită unui sprijin substanțial din partea Japoniei, IGSU a intrat deja în faza activă de implementare a unui proiect care prevede construcția și livrarea în Republica Moldova a 19 autospeciale de intervenție pentru pompieri și salvatori. „Donația de astăzi complementează suportul acordat de Japonia Inspectoratului General pentru Situații de Urgență în beneficiul cetățenilor”, a mai spus șeful IGSU.\n\nAmbasadorul Japoniei în Republica Moldova, Katayama Yoshihiro, a menționat că acum jumătate de an a început tragedia din Ucraina, din cauza căreia multe femei și mulți copiii au fost nevoiți să-și caute adăpost în alte țări, inclusiv în Republica Moldova. Oficialul spune că a urmărit situația personal și a fost impresionat de acțiunile autorităților moldovenești, dar și ale poporului moldovenesc, care și-a deschis ușile și a găzduit ucrainenii.\n\n\n\n„Sunteți un popor cu o inimă mare. Aș vrea să-mi exprim, în numele Guvernului Japoniei și poporului japonez, un înalt respect față de acest fapt. Încă în februarie, după ce a început acest război total nejustificat și Guvernul Japoniei, a început să vină cu mai multe decizii, printre care și acordarea unui ajutor financiar destul de generos și o bună parte din aceste resurse financiare au fost acordate către mai multe organizații internaționale, inclusiv OIM. Și, iată, astăzi marcăm acest moment prin care putem să facem o donație de aceste echipamente. Și eu sper că aceste echipamente vor fi utilizate de către angajații IGSU, care muncesc zi de zi și care foarte des își sacrifică propria viață”, a spus ambasadorul.\n\n\n\nValoarea lotului de asistență umanitară destinat refugiaților din Ucraina este de 237 de mii de euro.",
    "Împăratul Japoniei participă la funeraliile Reginei Elisabeta a II-a / Presa niponă evidenţiază legăturile strânse între membrii familiilor regale britanică şi japoneză": "Împăratul Japoniei participă la funeraliile Reginei Elisabeta a II-a / Presa niponă evidenţiază legăturile strânse între membrii familiilor regale britanică şi japoneză\n\nÎmpăratul Naruhito al Japoniei intenţionează să participe la funeraliile Reginei Elisabeta a II-a, care a murit joi la vârsta de 96 de ani, au anunţat sâmbătă mass-media nipone, citate de Kyodo, AFP şi Reuters.\n\nŞi soţia lui Naruhito, Împărăteasa Masako, ar urma să participe la funeralii, dacă starea sa de sănătate i-o permite, potrivit presei locale.\n\nAr fi vorba despre prima călătorie în străinătate a Împăratului Naruhito după întronizarea sa în mai 2019, după abdicarea tatălui său.\n\nÎn 2020, împăratul intenţiona să se deplaseze în Regatul Unit pentru primul său voiaj în străinătate de la preluarea atribuţiilor, dar acea vizită a fost amânată din cauza pandemiei de coronavirus.\n\nPotrivit postului public nipon NHK, care a citat sâmbătă surse oficiale, guvernul şi Casa Imperială se află în plin proces de pregătiri.\n\nAceasta ar fi o decizie mai degrabă neobişnuită, a subliniat la rândul său cotidianul Mainichi Shimbun, amintind că Împăratul Japoniei nu asistă în general la funeralii în afara frontierelor ţării. Potrivit Kyodo, Împăratul Akihito a fost primul care a făcut acest lucru când, împreună cu soţia sa, Împărăteasa Michiko, a călătorit în Belgia pentru a participa la funeraliile Regelui Baudouin, în 1993.\n\nPresa niponă evidenţiază legăturile strânse între membrii familiilor regale britanică şi japoneză.\n\nTatăl lui Naruhito, Akihito, a fost prezent în 1953 la încoronarea Elisabetei a II-a, în calitatea sa de prinţ moştenitor al Japoniei.\n\nÎn 1975, Regina Elisabeta a II-a a vizitat Japonia, o premieră pentru un monarh britanic, şi l-a întâlnit pe Împăratul Hirohito, bunicul lui Naruhito.\n\nÎntr-un comunicat publicat după moartea suveranei britanice, Naruhito a salutat „numeroasele realizări şi contribuţii” ale Elisabetei a II-a şi a vorbit despre „imensa sa tristeţe”.\n\nAtât Împăratul Naruhito, cât şi soţia sa, Împărăteasa Masako, au studiat la prestigioasa universitate britanică Oxford.\n\nReuters, care citează tot presa niponă, scrie că la funeraliile Elisabetei a II-a ar urma să participe şi premierul Japoniei, Fumio Kishida.\n\nKishida ia în calcul să participe la funeralii, care ar urma să aibă loc în ceva mai mult de o săptămână, după care se va deplasa la New York, pentru a lua parte la Adunarea Generală a ONU, programată pentru sfârşitul lunii septembrie, a relatat sâmbătă TV Asahi",
    "Japonia, League Cup: Cerezo Osaka vs Urawa Red Diamonds - Oaspeţii caută revanşa": "Pontul zilei Miercuri, 21 Septembrie 2022, 09:14\n\nPariuri • HotNews.ro\n\nCerezo Osaka - Urawa Red Diamonds, meci din prima manşă a semifinalelor Cupei Ligii din Japonia, este programat, miercuri, 21 septembrie, de la ora 13:00 (partida retur se va disputa duminică, 25 septembrie, de la ora 11:00).\n\nMinge de fotbal Foto: Ricardo Larreina / AFLO / Profimedia\n\nCel mai recent meci dintre cele două echipe s-a disputat săptămâna trecută, pe 14 septembrie 2022, în J-League, când Cerezo Osaka s-a impus pe terenul celor de la Urawa Red Diamonds cu 1-0.\n\nCerezo Osaka, finalista ediţiei trecute a Cupei Ligii (a câştigat trofeul o singură dată, în 2017), a ajuns în semifinalele competiţiei după ce a trecut în optimile de finală de Shonan Bellmare, 1-0 (a) şi 4-1 (d) şi în sferturile de finală de Kawasaki Frontale, 1-1 (a) şi 2-2 (d).\n\nÎn J-League, Cerezo Osaka, echipă antrenată de Akio Kogiku, numit în vara anului trecut după ce a fost secund din 2005, cu mici întreruperi, ocupă locul 4 din 18 după 29 de meciuri, cu 48 de puncte, cu trei mai puţin decât Sancfrecce, ocupanta locului 3, care asigură prezenţa în preliminariile Ligii Campionilor Asiei.\n\nUrawa Red Diamonds are două trofee ale Cupei Ligii în palmares şi a ajuns în penultimul act după ce a trecut în optimile de finală de Kyoto Sanga, 6-0 (a) şi 1-0 (d) şi în sferturile de finală de Nagoya Grampus, 1-1 (d) şi 3-0 (a).\n\nÎn campionatul Japoniei, Urawa Red Diamonds, echipă antrenată din 2020 de spaniolul Ricardo Rodriguez (fost secund la Malaga şi principal la Girona), este pe locul 9 din 18 după 29 de meciuri, cu 40 de puncte.\n\nCele două echipe s-au întâlnit până acum de 40 de ori: Cerezo Osaka s-a impus de 16 ori, Urawa Red Diamonds, de 15 ori, iar nouă partide s-au încheiat la egalitate.\n\nSuperbet oferă cota 1,45 pentru o victorie a gazdelor sau un rezultat de egalitate în meciul Cerezo Osaka - Urawa Red Diamonds.\n\nCerezo Osaka vs Urawa Red Diamonds\n\n\n\n\n\n\n\nCotă 1.45\n\n\n\n\n\n\n\n* cotă valabilă la ora publicării acestui articol",
    "Moldova și Japonia își extind cooperarea în domeniul protecției mediului": "Moldova și Japonia își extind cooperarea în domeniul protecției mediului\n\nMoldova va dezvolta împreună cu Japonia proiecte de mediu în cadrul unui mecanism de creditare pentru reducerea emisiilor gazelor cu efect de seră. Ministrul mediului, Iuliana Cantaragiu, a menționat la ceremonia de semnare a Memorandumului de cooperare că va fi facilitat transferul de tehnologii, produse, sisteme, servicii și infrastructură de carbonizare de vârf. Vor fi implementate măsuri de atenuare orientate spre reducerea emisiilor de gaze cu efect de seră. Prin proiectele elaborate și implementate, Moldova va realiza contribuțiile naționale actualizate care reies din Convenția ONU privind schimbările climatice.\n\n\n\nMinistrul a precizat că după semnarea Memorandumului vor fi identificate proiecte care generează reduceri de emisii de seră. Tipul proiectului, partea finaciară, bugetele și transferul de tehnologii se vor discuta separat pentru fiecare proiect împreună cu instituția donatoare din Japonia. „Noi vom identifica proiectele din sectoarele prioritare pentru Moldova, care sunt domeniul forestier, gestionarea deșeurilor”, a spus ministrul mediului.\n\n\n\nAmbasadorul Japoniei în Moldova, Yoshihiro Katayama, a menționat că Memorandumul de astăzi vine să extindă cooperarea în domeniul schimbărilor climatice și protecției Mediului. Guvernele Japoniei și Moldovei își vor consolida acțiunile pentru reducerea emisiilor de gaze și realizrea contribuțiilor naționale determinate conform obiectivelor Acordului de la Paris”. Ambasadorul a spus că poporul Japoniei a fost mereu alături de Moldova și actul semnat „va oferi noi oportunități pentru parteneriatul moldo-japonez”.\n\n\n\nPropunerele de proiecte care generează reduceri de emisii vor fi examinate de către un Comitet mixt format din reprezentanți ai ambelor părți. Comitetul va stabili procedurile de implementare a proiectelor bilaterale, va identifica metodologiile, va examina documentația de proiect, va efectua monitorizarea.",
    "Secta care i-a înnebunit pe politicienii din Japonia. Legătura jenantă cu moartea fostului premier": "O anchetă internă a Partidului Liberal Democrat (PLD) a scos la iveală că 179 din cei 379 de parlamentari ai partidului au avut legături cu Biserica Unificării. Această controversată grupare religioasă a revenit în atenția publică după asasinarea fostului prim-ministru din Japonia, Shinzo Abe (foto).\n\nAutorul crimei, i-a reproșat fostului premier presupuse legături cu controversata Biserică a Unificării. Gruparea a fost acuzată de foștii săi adepți de abuz financiar. Ei au reclamat faptul că în perioada în care au făcut parte din Biserica Unificării au fost deposedați de bunuri, dar și de importante sume de bani. În aceste condiții, dezvălurile despre posibilele legături ale membrilor PLD și organizația cu pricina au dus la prăbușirea popularității partidului.\n\nDrept urmare, a urmat o anchetă internă menită să clarifice situația și să impună măsuri pentru ruperea acestor legături. Concluziile investigației au arătat că mulți parlamentari PLD au beneficiat de sprijinul Bisericii Unificării în campaniile electorale, sau ale unor grupări afiliate. Alții au participat la diferite evenimente ale sectei Moon ori i-au donat diferite sume de bani, după cum a precizat secretarul general al partidului, Toshimitsu Motegi.\n\n„Luăm foarte în serios (această situaţie). O regretăm sincer şi ne vom asigura că partidul nu va mai avea nicio legătură cu Biserica Unificării. (…) Aproape 90%’ dintre aleşii PLD în parlament care au participat la evenimente ai căror organizatori aveau legături cu acest grup au afirmat că nu erau la curent cu aceste legături”, a declarat Motegi.\n\nPrincipalul partid de guvernământ rupe legăturile cu Secta Moon\n\nPrim-ministrul Fumio Kishida a dat asigurări, săptămâna trecută, că au fost rupte orice legături cu Biserica Unificării. Iar acest lucru va deveni o regulă în PLD. Kishida şi-a remaniat guvernul la începutul lui august, dar unii membri ai noii echipe au avut şi ei legături cu secta Moon.\n\nNumele sectei a fost legat de asasinarea fostului premier Shinzo Abe în luna iulie. Bărbatul care l-a ucis pe fostul premier l-a acuzat de presupuse legături cu acest grup religios. Pe de altă parte, Biserica Unificării a transmis că Abe nu a fost niciodată membru al său. În schimb, el a participat la o serie de evenimente organizate de grupuri care îi erau afiliate.\n\nShinzo Abe a fost prim-ministrul japonez cu cea mai longevivă prezenţă în fruntea guvernului. El a părăsit puterea în 2020 din motive de sănătate, dar rămânea foarte influent în interiorul PLD, după cum relatează AFP.",
    "Inflația lovește cu forță Japonia. Atinge aproape maximul ultimilor 8 ani": "Inflația din Japonia a accelerat la 2,8% în august, atingând cel mai rapid ritm anual din ultimii aproape opt ani și depășind ținta de 2% a băncii centrale pentru a cincea lună consecutiv, pe măsură ce presiunea asupra prețurilor din cauza materiilor prime și a slăbiciunii yenului s-a extins, scrie Mediafax.\n\nForța inflației din august a întărit suspiciunile tot mai mari din rândul economiștilor că presiunea asupra prețurilor va dura mai mult decât se așteaptă Banca Japoniei (BOJ), deși mulți încă nu se așteaptă la nicio modificare imediată a politicii sale.\n\nBOJ va încheia joi o ședință de politică monetară de două zile, în cadrul căreia analiștii se așteaptă ca aceasta să ia în considerare fragilitatea redresării economice în decizia de a menține ratele dobânzilor pe termen scurt și pe termen lung aproape de zero.\n\nCreșterea, cea mai rapidă din octombrie 2014, s-a datorat în mare parte facturilor mai mari la utilități, creșterii prețurilor la alimente și estompării efectului pe care l-au avut asupra datelor reducerile aplicate anul trecut la tarifele de telefonie mobilă.",
    "La 77 de ani de la semnarea actului de capitulare necondiţionată, Japonia ar putea avea o armată spaţială": "„Gunoiul spaţial” de pe orbita joasă a pământului este un pericol pentru sateliţi şi SSI. O divizie specială a armatei japoneze s-ar putea ocupa de această problemă.\n\nArmata japoneză ia în considerare înfiinţarea unei noi divizii, având o sarcină specifică: monitorizarea „gunoiului spaţial” de pe orbita terestră, care pune în pericol sateliţii şi Staţia Spaţială Internaţională. De asemenea, iniţiativa are rolul de a stimula cooperarea dintre SUA şi Japonia în domeniul cercetării spaţiale.\n\nCiteşte şi\n\nCiteşte şi\n\nAmbele ţări pun accentul pe necesitatea de a monitoriza „gunoiul spaţial”, norul de deşeuri care înconjoară Pământul, la nivelul orbitei joase a acestuia. Gunoiul spaţial este format din tot felul de resturi provenite de la vehicule şi instrumente spaţiale, de la corpuri de rachete uzate la mici piese metalice şi fragmente de vopsea.\n\nNesupravegheate, aceste resturi se pot ciocni cu sateliţii de telecomunicaţii, cu sondele şi navele spaţiale, chiar cu Staţia Spaţială Internaţională şi le-ar putea avaria grav.\n\nNoua divizie spaţială japoneză va fi, cel mai probabil, o ramură a aviaţiei japoneze şi va lucra în cooperare cu agenţia spaţială japoneză şi cu instituţiile ştiinţifice de profil, monitorizând spaţiul cu ajutorul telescoapelor şi al sistemelor radar şi furnizând armatei SUA informaţii despre norul de deşeuri spaţiale din jurul planetei.\n\nDescoperă vă prezintă principalele semnificaţii istorice al zilei de 2 septembrie:\n\n1666 – Un incendiu a devastat 13.000 de case în Londra, dezastru cunoscut în istoria Angliei drept „Marele Incendiu” (Great Fire)\n\n1853 – S-a născut chimistul german Wilhelm Otswald, laureat al premiului Nobel în 1909 (m.1932)\n\n1870 – După înfrângerea de la Sedan, împăratul Franţei Napoleon al III-lea se predă comandantului armatei prusace\n\n1935 – S-a născut poetul român Damian Ureche (Elegie cu Francesca da Rimini, Spectacolul privirii) (m.15 ian. 1994)\n\n1937 – A încetat din viaţă Pierre de Coubertin, fondatorul Comitetului Olimpic Internaţional şi iniţiator al mişcării olimpice moderne. (n. ianuarie 1863)\n\n1945 – Japonia a semnat actul de capitulare necondiţionată, ceea ce a însemnat sfârşitul celui de-Al Doilea Război Mondial (1939-1945)\n\n1958 – A fost inaugurat, la Bucureşti, Muzeul „George Enescu”\n\n1969 – A încetat din viaţă Ho Chi Minh, preşedinte şi prim-ministru vietnamez (n. 1890)\n\n1973 – A încetat din viaţă scriitorul J.R.R. Tolkien, autorul romanului „Hobbitul” şi al trilogiei „Stăpânul inelelor” (n. 3 ianuarie 1892)\n\n2001 – A încetat din viaţă chirurgul sudafrican Christian Barnard, pionier al operaţiilor „pe cord deschis”; a realizat, în 1967, prima grefă a unei inimi umane, iar în 1971, o grefă inimă-plămâni (n. 8 noiembrie 1922)\n\n2002 – A încetat din viaţă Rodica Ojog-Braşoveanu, scriitoare de romane poliţiste (Enigmă la mansardă, Cocoşatul are alibi) (n. 28 august 1939)\n\n2005 – A încetat din viaţă Alexandru Paleologu, scriitor, diplomat si om politic („Bunul simţ ca paradox”, „Souvenirs merveilleux de l’Ambassadeur de Golans”, „Sfidarea memoriei”, convorbiri cu Stelian Tănase, „Politeţea ca armă”) (n. martie 1919)\n\n2008 – Relaţiile diplomatice dintre Georgia şi Rusia au fost întrerupte oficial",
    "Numărul persoanelor centenare din Japonia a depăşit 90.000, pentru prima dată de când sunt ţinute astfel de evidenţe": "Numărul persoanelor centenare din Japonia a depăşit 90.000, pentru prima dată de când sunt ţinute astfel de evidenţe. Totalul se bazează pe date furnizate de guvern.\n\nAstfel, mult mai multe femei decât bărbaţi şi-au sărbătorit cea de-a 100-a aniversare. Guvernul japonez trimite scrisori de felicitare şi cupe de argint noilor centenari, potrivit Rador.",
    "Miza pe electrice: Toyota anunță investiții majore în baterii în Japonia și SUA": "AUTO Miercuri, 31 August 2022, 23:37\n\nHotNews.ro\n\nCel mai mare producător auto din lume, Toyota, a declarat miercuri că va investi 730 de miliarde de yeni (5,3 miliarde de euro la prețurile actuale) pentru a lansa propria producție de baterii electrice în Japonia și Statele Unite între 2024 și 2026, scrie AFP.\n\nLogo Toyota Foto: Birgit Hofmann, Dreamstime.com\n\nAceastă sumă este parțial inclusă într-un pachet de 2.000 de miliarde de yeni anunțat anul trecut de grup pentru a dezvolta și produce baterii în perioada 2022-2030, a declarat pentru AFP o purtătoare de cuvânt a Toyota.\n\nÎn detaliu, grupul va investi 400 de miliarde de yeni (2,9 miliarde de euro) într-o fabrică din Himeji (vestul Japoniei) și alte aproape 330 de miliarde de yeni (2,4 miliarde de euro) în uzina sa în construcție din Carolina de Nord (sud-estul Statelor Unite).\n\nAstfel, investiția totală în fabrica de baterii din Carolina de Nord, care urmează să intre în funcțiune în 2025, se va ridica la aproape patru miliarde de euro.\n\nCasa Albă consideră că este un \"semn că planul economic al președintelui Biden deschide o nouă eră a producției americane și a competitivității economice\", a declarat consilierul economic Brian Deese.\n\nToyota a fost mult timp sceptică în ceea ce privește potențialul de piață al vehiculelor electrice, dar a început să devină serioasă încă de anul trecut pentru a nu rămâne în urmă în acest segment în creștere rapidă, care este din ce în ce mai încurajat de autoritățile din Europa, China și Statele Unite.\n\nGrupul intenționează să lanseze 30 de modele 100% electrice până în 2030 și planifică o investiție totală de aproximativ 30 de miliarde de euro în perioada 2022-2030 în cercetare și dezvoltare și în producția de vehicule electrice și baterii, a anunțat anul trecut.\n\nDar Toyota continuă să nu-și pună toate ouăle într-un singur coș, continuând să facă investiții uriașe în vehicule hibride, la care este campioană mondial, și în alte tehnologii, cum ar fi hidrogenul.\n\n\"Există mai multe opțiuni pentru a atinge neutralitatea în materie de emisii de carbon\" și \"mijloacele pentru a reduce emisiile de CO2 cât mai mult și cât mai repede posibil (...) variază enorm în funcție de țară și regiune\", a subliniat din nou Toyota în ultimul său comunicat de presă.",
    "Cel puțin patru morți în urma taifunului Hinnamnor, în Coreea de Sud și Japonia": "Cel puțin patru morți în urma taifunului Hinnamnor, în Coreea de Sud și Japonia\n\nCel puţin trei persoane au murit în Coreea de Sud în urma trecerii taifunului Hinnamnor, conform media locale, relatează Agerpres.\n\nOpt persoane erau, de asemenea, date dispărute marţi seara în cele mai afectate zone din sudul ţării, potrivit Autorităţii pentru protecţia civilă.\n\nAproximativ 3.500 de persoane au fost transportate în zone sigure înaintea furtunii, au relatat posturile sud-coreene citând surse guvernamentale.\n\nAlte circa 15.000 de persoane au fost sfătuite să îşi părăsească locuinţele situate în zonele ameninţate de alunecări de teren şi de inundaţii.\n\nCiclonul tropical a atins marţi dimineaţă zona de uscat, pe coasta sudică a continentului, înainte de a înainta în direcţie nord-estică după aproximativ două ore şi jumătate, conform biroului de meteorologie. Fenomenul a fost însoţit de vânt intens şi de precipitaţii.\n\nPotrivit relatărilor posturilor sud-coreene, peste 89.000 de gospodării au rămas temporar fără energie electrică, iar numeroase drumuri au fost acoperite de ape.\n\nMai multe clădiri şi alte secţiuni din infrastructură au fost avariate pe insula sudică Jeju.\n\nPeste 600 de şcoli au fost închise pe teritoriul ţării ca măsură de precauţie, iar companiile aeriene locale au anulat circa 250 de curse interne.\n\nZborurile au început să fie reluate treptat marţi după ce taifunul Hinnamnor a părăsit teritoriul Coreii de Sud şi s-a îndreptat spre Japonia.\n\nÎn Coreea de Nord, liderul Kim Jong-un a supervizat o reuniune în scopul evaluării gradului de pregătire a ţării pentru catastrofe naturale, a precizat marţi o publicaţie de stat.\n\nPeninsula Coreeană este lovită de numeroase cicloane în fiecare vară şi la începutul toamnei.\n\nHinnamnor a fost al 11-lea ciclon din acest an.\n\nPuternicul taifun Hinnamnor s-a apropiat marţi de principala insulă a Japoniei, Kyushu, situată în sud-vestul ţării, aducând ploi torenţiale şi vânturi puternice înainte de a-şi continua deplasarea spre nord prin Marea Japoniei, potrivit agenţiei Kyodo.\n\nKyushu a fost afectată de pene de curent pe arii extinse, iar serviciile de transport au fost perturbate. De asemenea, un bărbat în vârstă de 70 de ani din prefectura Saga a murit după ce a căzut de pe un acoperiş în timp ce încerca să-l consolideze pentru a rezista la furtună, conform autorităţilor.\n\nAgenţia de Meteorologie din Japonia a avertizat în continuare populaţia asupra riscului de alunecări de noroi şi de inundaţii ca urmare a ploilor abundente.\n\nDeşi este de aşteptat ca taifunul să fie retrogradat la nivel de ciclon extra-tropical până marţi noaptea, estul şi vestul Japoniei este posibil să se confrunte în continuare cu ploi abundente şi furtuni până miercuri, notează Kyodo. Şi nordul Japoniei ar putea fi afectat de intemperii, a precizat agenţia niponă de meteorologie.\n\nAproximativ 38.000 de gospodării din prefecturile din sud-vestul Japoniei Fukuoka, Saga, Nagasaki, Kumamoto şi Kagoshima au suferit întreruperi de curent. Transportul feroviar a fost, de asemenea, perturbat, iar Japan Airlines Co. şi All Nippon Airways Co. au anulat 60, respectiv 38 de zboruri.",
    "Împăratul şi împărăteasa Japoniei vor participa la funeraliile Reginei Elisabeth II": "Împăratul şi împărăteasa Japoniei vor participa la funeraliile Reginei Elisabeth II, informează news.ro.\n\nMarea Britanie a extins invitaţiile la doi reprezentanţi pentru fiecare ţară.\n\nDin Japonia vor lua parte împăratul şi împărăteasa, în locul premierului Fumio Kishida, a anunţat Kyodo news, citând mai multe surse guvernamentale.\n\nMai mulţi şefi de state şi guverne, dar şi reprezentanţii unor monarhii au anunţat deja că vor lua parte la funeraliile reginei, programate luni.",
    "Urmează dezvăluiri stânjenitoare în Japonia! Partidul de guvernare îşi va actualiza lista membrilor care au avut legături cu controversata Biserică Unificării": "Partidul Liberal Democrat (LDP), aflat la guvernare în Japonia, va publica o listă actualizată a membrilor care au avut legături cu controversata Biserică a Unificării, a anunţat secretarul general al formaţiunii, citat de agenţia de presă Kyodo, preluată de Reuters, scrie AGERPRES.\n\nLDP, condus de prim-ministrul Fumio Kishida, a anunţat la începutul acestei luni că 179 dintre cei 379 de membri pe care i-a chestionat au interacţionat cu această biserică. Dezvăluirile despre aceste legături au ieşit la lumină după ce fostul prim-ministru Shinzo Abe a fost împuşcat în timpul unui miting electoral. Presupusul ucigaş l-a învinuit că sprijină biserica, despre care a spus că a falimentat-o pe mama sa.Într-o remaniere a cabinetului luna trecută, Kishida a îndepărtat şapte miniştri care au dezvăluit legături cu biserica, în încercarea de a opri scăderea popularităţii sale.Cu toate acestea, ministrul economiei, Daishiro Yamagiwa, a recunoscut marţi într-o conferinţă de presă că a participat la un eveniment în 2018 sponsorizat de Biserica Unificării, despre care nu a raportat anterior partidului, potrivit media locale.Întrebat dacă ar lua în considerare demisia din funcţia de ministru, Yamagiwa a declarat că îşi va asuma responsabilitatea rămânând ministru şi executând măsurile de stimulare economică ale administraţiei, potrivit presei locale.Odată cu creşterea atenţiei publicului asupra relaţiei dintre partid şi biserică, rata de aprobare a cabinetului a scăzut la aproximativ 30% în sondajele recente.Un sondaj al agenţiei de ştiri Jiji a constatat săptămâna trecută că aproape două treimi dintre respondenţi dezaprobau modul în care Kishida a gestionat cazul legat de biserică.",
    "Toyota și Nissan vor suspenda producția în vestul Japoniei, pe măsură ce se apropie puternicul taifun Hinnamnor": "Toyota și Nissan vor suspenda producția în vestul Japoniei, pe măsură ce se apropie puternicul taifun Hinnamnor\n\nCompania japoneză Toyota Motor Corp va suspenda unele ture de seară la trei uzine din vestul Japoniei din cauza apropierii unui taifun, a anunțat firma luni, relatează Reuters.\n\nToyota va suspenda luni producția în ture de noapte începând cu ora 21:00 și va anula producția de marți dimineață la trei fabrici din prefectura Fukuoka, situată în vestul țării.\n\nConstructorul auto se așteaptă să reia producția în schimbul de noapte de marți, a precizat acesta pe site-ul său.\n\nÎn mod similar, se așteaptă ca filialele Nissan Motor Corp și Nissan Shatai Co din prefectura Fukuoka să suspende producția pentru turele de noapte de luni și de zi de marți, a declarat pentru Reuters un purtător de cuvânt al Nissan Motor.\n\nUnele întreprinderi din Coreea de Sud au în vedere, de asemenea, suspendări temporare ale operațiunilor, pe măsură ce se apropie puternicul taifun Hinnamnor.\n\nCitește și...",
    "Naomi Osaka suprinde din nou. Declarații de ultimă oră a tenismenei din Japonia": "Jucătorea japoneză Naomi Osaka, fost număr 1 mondial, a declarat că a trecut în 2022 prin \"mai multe coborâşuri decât suişuri\", relatează BBC.\n\nTânăra de 24 de ani din Japonia nu a mai câştigat niciun titlu de la Australian Open de anul trecut şi a fost învinsă în primul tur al ultimelor trei turnee. Ea se află în prezent pe locul 48 în clasamentul WTA.\n\n\"Nu a fost cel mai bun an, dar am învăţat mult. Viaţa este cu suişuri şi coborâşuri, iar anul acesta am fost mai mult în jos decât în ​​sus, însă sunt destul de mulţumită de cum sunt acum\", a declarat Osaka.\n\nOsaka începe apărarea titlului la turneul de la Tokyo, competiţie care revine după o absenţă de trei ani din cauza pandemiei de Covid-19.\n\nEa va evolua în primul tur cu australianca Daria Saville, locul 55 mondial.\n\nAds",
    "Japonia este deschisă! Turiștii pot călători acum fără un test PCR. Țara încearcă cu disperare să revigoreze turismul": "Japonia este deschisă! Turiștii pot călători acum fără un test PCR. Țara încearcă cu disperare să revigoreze turismul / Foto: Unsplash\n\nJaponia a confirmat planurile de a mări numărul de intrări și de a permite călătorii autoghidate începând cu 7 septembrie.\n\nPopulara destinație turistică a semnalat anterior, în luna mai, că își va deschide frontierele în conformitate cu alte țări din G7.\n\nDe asemenea, Japonia a anunțat recent că va elimina cerința de a face teste înainte de călătorie și teste PCR la sosire.\n\nNu există încă nicio actualizare cu privire la faptul dacă vizele vor fi necesare în avans sau dacă călătoriile trebuie să fie rezervate cu un operator turistic licențiat.\n\n'Am așteptat mult timp acest anunț și este o veste excelentă pentru noi, ca specialiști a căror activitate constă în proporție de 80% în călătorii autoghidate și personalizate', a declarat miercuri cofondatorul InsideJapan, Simon King, într-un comunicat.\n\nSpecialistul independent în călătorii în Japonia a fost primul operator turistic australian care și-a readus clienții în Japonia în cadrul circuitelor sale pentru grupuri mici în luna iulie.\n\nCererea și vânzările pentru călătorii în Japonia au crescut la niveluri comparabile cu cele din 2019, a declarat King\n\n\"Faptul că restricțiile sunt atenuate la timp pentru plecările de toamnă de vârf din Japonia este o astfel de ușurare pentru noi și pentru toți partenerii noștri pe teren care se bazează pe afacerea clienților noștri\", a spus el.\n\n'Să fim în Japonia la timp pentru sezonul frunzelor de toamnă Koyo, cu grădinile templelor și versanții munților iluminați de roșul frunzelor de toamnă, va fi special. Japonia nu și-a pierdut magia și abia așteptăm să le-o arătăm din nou oamenilor.', declară conform Daily Mail.\n\nCu toatte acestea, turiștii trebuie să aibă grijă cu perioada în care vor vizita Japonia și zona țării pe care o aleg ca destinație, deoarece una dintre cele mai puternice furtuni amenință insulele din sudul Japoniei.\n\nSuper taifunul care amenință Japonia este cea mai puternică furtună din 2022\n\nCea mai puternică furtună globală din 2022 traversează Marea Chinei de Est, amenințând insulele din sudul Japoniei și riscând să se producă vânturi sălbatice de-a lungul coastei de est a Chinei.\n\nSuper taifunul Hinnamnor are în prezent vânturi susținute de aproximativ 257 de kilometri pe oră și rafale de peste 195 de kilometri pe oră, potrivit Centrului comun de avertizare a taifunurilor din SUA. Înălțimea maximă semnificativă a valurilor este de 15 metri (50 de picioare).\n\nHinnamnor ar fi cea mai puternică furtună din 2022, pe baza vitezei maxime susținute a vântului înregistrate până în acest moment, potrivit unui oficial de la Agenția Meteorologică din Japonia.\n\nSUA prevede că taifunul va pierde din putere în următoarele zile\n\nObservatorul din Hong Kong a precizat că la ora 10.00 taifunul era centrat la aproximativ 230 de kilometri est de Okinawa, în Japonia, și se preconizează că se va deplasa spre vest-sud-vest cu aproximativ 22 de kilometri pe oră spre Insulele Ryukyu.\n\nLucrurile sunt ceva mai liniștite în Atlantic, unde o perioadă susținută de acalmie pune zona dintre Africa și Caraibe, cunoscută sub numele de Aleea Uraganelor, pe cale să aibă cea mai liniștită lună august - de obicei începutul celei mai active faze a sezonului uraganelor - din ultimii 25 de ani, conform Bloomberg.\n\nFiți la curent cu ultimele noutăți. Urmăriți StiriDiaspora și pe Google News",
    "În timp ce regina Angliei e înmormântată, împăratul Japoniei a fost operat de urgență: medicii au fost în alertă": "Împăratul emerit al Japoniei Akihito a fost dus la spitalul de la Universitatea din Tokyo pentru o intervenție chirurgicală la ochi, a informat postul japonez de televiziune NHK pe 19 septembrie.\n\nSe spune că la ora 9:30, împăratul a ajuns la Spitalul Universitar din Tokyo din districtul Bunke din Tokyo pentru a fi supus unei intervenții chirurgicale de cataractă. Potrivit palatului imperial, operația a avut succes, iar Akihito a părăsit deja spitalul împreună cu soția sa, împărăteasa emerit Michiko.\n\nSe știe că împăratul a fost, de asemenea, programat pentru o altă operațiune pe 25 septembrie. În această zi, el o să fie supus unei operații pentru eliminarea glaucomului de la ochiul drept.\n\nAnterior, pe 26 iulie, împăratul onorific Akihito, care va împlini 89 de ani în luna decembrie a acestui an, a fost diagnosticat cu insuficiență cardiacă. Cu toate acestea, nu au existat schimbări speciale în programul împăratului și el a continuat să-și îndeplinească treburile zilnice.\n\nAkihito a efectuat ritualuri religioase și de familie legate de abdicarea sa pe 30 aprilie 2019. La 1 mai 2019, fiul său cel mare, prințul moștenitor Naruhito, în vârstă de 59 de ani, a urcat pe tron. El a fost prezentat cu simboluri ale puterii - o sabie antică și jasper prețios, folosit în Japonia ca regalie sacră.",
    "Cinci instituții medicale vor fi dotate cu echipamente cu sprijinul Japoniei": "Cinci instituții medicale vor fi dotate cu echipamente cu sprijinul Japoniei\n\nCinci instituții medicale din capitală vor fi dotate cu dispozitive medicale achiziționate din bani oferiți de Japonia. Guvernul a aprobat un proiect pentru ratificarea Acordului cu Guvernul Japoniei privind implementarea Programului de consolidare a sistemului medical, transmite IPN. Acordul preve...",
    "Un taifun a semănat panică în Japonia: Rafale de peste 144 de km/h, valuri de câţiva metri, inundaţii devastatoare": "„Mi-e dor de tine!” Mesajul care poate declanşa un scandal uriaş în familia lui Ion Ţiriac. Lovitura pe care o încearcă fosta soţie\n\nCitește și\n\nSuper-taifunul Noru a lovit Filipine. Ce măsuri de prevenție au luat autoritățile\n\nLaurențiu Reghecampf și-a botezat fiul. Primele imagini de la evenimentul discret. Ce ținută a îmbrăcat Corina Caciuc\n\nTaifunul Talas a lovit cu putere Japonia: doi morţi şi sute de locuinţe avariate. Rafalele au pus la pământ arbori seculari\n\nPARTENERI\n\nInvitații nu s-au uitat la bani. Cât a fost darul la botezul lui Liam, fiul lui Laurențiu Reghecampf Fanatik.ro Invitații nu s-au uitat la bani. Cât a fost darul la botezul lui Liam, fiul lui Laurențiu Reghecampf\n\nAfacerea comunistă care a reînviat în România. Unul dintre cele mai populare produse a reapărut în magazine / FOTO spynews.ro Afacerea comunistă care a reînviat în România. Unul dintre cele mai populare produse a reapărut în magazine / FOTO\n\nVIDEO Imagini cu bătaia dintre Anamaria Prodan și Laurențiu Reghecampf libertatea.ro VIDEO Imagini cu bătaia dintre Anamaria Prodan și Laurențiu Reghecampf\n\nHoroscopul zilei de 27 septembrie 2022. Taurii au nevoie de o vacanță. Află ce se întâmplă cu zodia ta CaTine Horoscopul zilei de 27 septembrie 2022. Taurii au nevoie de o vacanță. Află ce se întâmplă cu zodia ta\n\nȘefii lui Neftchi Baku l-au contactat pe Laurențiu Reghecampf, după episodul violent cu Anamaria Prodan. Ce le-a spus antrenorul GSP Șefii lui Neftchi Baku l-au contactat pe Laurențiu Reghecampf, după episodul violent cu Anamaria Prodan. Ce le-a spus antrenorul\n\nCe nu s-a văzut după finalul imaginilor! O a treia persoană s-a implicat în bătaia dintre Anamaria Prodan şi Laurenţiu Reghecampf. Cine e: \"Bătut şi el\" | VIDEO orangesport.ro Ce nu s-a văzut după finalul imaginilor! O a treia persoană s-a implicat în bătaia dintre Anamaria Prodan şi Laurenţiu Reghecampf. Cine e: \"Bătut şi el\" | VIDEO\n\nFemelele colibri se „deghizează” pentru a evita agresiunile. La ce truc inedit apelează Useit Femelele colibri se „deghizează” pentru a evita agresiunile. La ce truc inedit apelează\n\nHidroelectrica vrea să cumpere furnizorul de energie și gaze CEZ Vânzare, deși nu toți acționarii consideră ideea oportună Wall Street Hidroelectrica vrea să cumpere furnizorul de energie și gaze CEZ Vânzare, deși nu toți acționarii consideră ideea oportună\n\nChec cu ciocolată și pere. Chec fantezie de toamnă Hello taste Chec cu ciocolată și pere. Chec fantezie de toamnă\n\nCum poți deveni independent din punct de vedere energetic? 9am Cum poți deveni independent din punct de vedere energetic?\n\nScandalul „Visarion Alexa” ia amploare după o nouă acuzație de agresiune din parte altei enoriașe. Ce a pățit aceasta bzi.ro Scandalul „Visarion Alexa” ia amploare după o nouă acuzație de agresiune din parte altei enoriașe. Ce a pățit aceasta\n\nOzge Yagiz a bifat o apariție surprinzătoare într-un costum roz, din satin. Cum arată topul care îi pune în evidență bustul tvhappy.ro Ozge Yagiz a bifat o apariție surprinzătoare într-un costum roz, din satin. Cum arată topul care îi pune în evidență bustul\n\nCare sunt cei mai frumoși bărbați din lume, în viziunea lui Brad Pitt? Kudika Care sunt cei mai frumoși bărbați din lume, în viziunea lui Brad Pitt?\n\nFranța, Italia și Cehia au refuzat să îl predea României pe Michal Susak. Spionul \"băiat deștept\" as în privatizările frauduloase MOTIVARE Ziare.com Franța, Italia și Cehia au refuzat să îl predea României pe Michal Susak. Spionul \"băiat deștept\" as în privatizările frauduloase MOTIVARE"
}