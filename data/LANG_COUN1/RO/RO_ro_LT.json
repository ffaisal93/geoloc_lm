{
    "Lituania a livrat Ucrainei 50 de transportoare blindate M113": "RĂZBOI ÎN UCRAINA Luni, 26 Septembrie 2022, 20:34\n\nHotNews.ro\n\nLituania a donat 50 de transportoare blindate M113 Ucrainei, iar atunci când se ia în considerare sprijin militar suplimentar, va fi necesar să se consulte aliații NATO, a declarat ministrul lituanian al apărării, Arvydas Anusauskas, relatează site-ul de știri Delfi.\n\ntransportor blindat german M113 Foto: PHILIPP SCHULZE / AFP / Profimedia\n\n„În ceea ce privește sprijinul militar al Ucrainei, Lituania l-a susținut și îl va susține în continuare. (...) 50 de vehicule blindate M113 au fost transferate în această țară”, a declarat Anusauskas reporterilor în urma reuniunii Consiliului de Apărare a Statului (DSO) de luni.\n\nMinistrul a subliniat, de asemenea, că Lituania are în vedere un posibil sprijin suplimentar pentru Ucraina în consultare cu partenerii NATO, întrucât țara trebuie, de asemenea, să își îndeplinească obligațiile față de Alianță de a asigura siguranța personalului militar staționat în Lituania.",
    "Meciul România U19 – Lituania U19, întrerupt din cauza nocturnei stadionului din Voluntari": "Cupa României : Steaua - Chindia , marți, 18:45, Digi Sport 1\n\nLiga Națiunilor: Portugalia - Spania, marți, 21:45, Digi Sport 1\n\nMeciul România U19 – Lituania U19, întrerupt din cauza nocturnei stadionului din Voluntari\n\nCâteva sute de spectatori asistă la partida de la Voluntari. Primele probleme au apărut înainte de startul meciului, când instalația de nocturnă nu funcționa la parametri optimi.\n\nArbitrul scoțian David Munro a decis să amâne startul partidei, programat pentru ora 20:00, pentru aproximativ zece minute.\n\nÎn minutul 30 al meciului, instalația de nocturnă a cedat. În cele din urmă, organizatorii au reușit să o repornească, iar partida a fost reluată după zece minute.\n\nLa pauză, România și Lituania sunt la egalitate, scor 0-0. \"Tricolorii\" U19 au mare nevoie de victorie, pentru a rămâne cu șanse de calificare la Turul de Elită, ultimul pas înainte de EURO 2023.\n\nÎn grupa 6, Austria are patru puncte, Letonia are două puncte, România are un punct, iar Lituania n-are niciun punct. Austria și Letonia au câte un meci în plus.\n\nEchipa pregătită de către Alexandru Pelici trebuie să încheie grupa de calificare pe unul dintre primele două locuri.\n\nChiar și în cazul în care vor termina pe poziția a treia, ”tricolorii” U19 pot merge în Turul de Elită dacă vor înregistra cele mai bune rezultate față de locurile trei din celelalte grupe.\n\nProgramul meciurilor de calificare pentru România U19\n\nMiercuri, 21 septembrie, ora 20:00: Letonia – România 0-0\n\nSâmbătă, 24 septembrie, ora 20:00: România – Lituania\n\nMarți, 27 septembrie, ora 18:00: România – Austria\n\nEtichete: romania , u19 , lituania , romania lituania , nocturna , stadion voluntari\n\nUrmărește știrile digisport.ro și pe Google News",
    "SCMU Craiova, la debutul în cupele europene: „Este un moment istoric pentru noi”. Oltenii, părăsiţi de managerul Marius Toma, chiar înainte de turneul din Lituania": "Echipa masculină de baschet SCMU Craiova va juca în premieră în cupele europene, în FIBA Europe Cup, urmând să dispute un turneu preliminar în Lituania, pentru a ajunge în grupele competiţiei.\n\nMarţi, de la ora 20.15, ora României, formaţia antrenată de ucraineanul Vitaly Stepanovski, finalistă a Cupei României în sezonul precedent, va întâlni chiar echipa care găzduieşte turneul preliminar al FIBA Europe Cup, BC Jonava.\n\nÎn cazul unui succes, în turul al doilea, pentru olteni va urma un meci cu austriecii de la Kapfenberg Bulls. Finala ar avea loc contra uneia dintre următoarele formații: Sigal Prishtina (Kosovo), KK Cedevita Junior (Slovenia) sau BC Kalev/Cramo (Estonia).\n\nVitaly Stepanovski: „Este un moment istoric pentru club”\n\nCraiovenii au avut o pregătire bună, cu meciuri amicale puternice, ei câştigând recent „Memorialul Elemer Tordai”, la Sibiu. Cu câteva zile înainte de debutul în cupele europene, SCMU Craiova l-a achiziţionat pe internaţionalul finlandez de 28 de ani Topias Palmi, care a jucat în naționala țării sale la EuroBasket 2022. Vestea care a şocat gruparea din Bănie este plecarea managerului echipei, Marius Toma, cel care a activat mai mult de un deceniu la club. Totuşi, antrenorul Vitaly Stepanovski este optimist înaintea turneului din Lituania.\n\n„Suntem foarte bine din toate punctele de vedere, atât fizic, cât şi psihic şi mă bucur că suntem în efectiv complet. Ni s-a mai alăturat un jucător bun din Finlanda, de echipă naţională, cu meciuri în picioare la Eurobasket 2022, iar acum putem munci mult mai bine şi avem cum să punem în plan toate ideile pe care le propun. Pentru mine, orice meci din orice competiţie este extrem de important. Acest turneu este mult mai special, pentru că vom juca în premieră într-o competiţie europeană, este un moment istoric pentru club şi vom da tot ce avem mai bun pentru victorie. Nu-mi place să vorbesc despre şansele pe care le avem sau dacă am putea ajunge în grupe. Doar cred 100% în echipa mea şi în ceea ce muncim împreună. Va fi greu, suntem conştienţi, pentru că avem o echipă nouă, dar, pas cu pas vom deveni mai buni. Vreau ca fanii noştri să creadă în noi indiferent ce se întâmplă. Noi mereu vom propune cel mai bun baschet al nostru, indiferent de oponent“, a spus Vitaly Stepanovski.\n\nCăpitanul SCMU Craiova, Bogdan Ţîbîrnă, şi-a completat antrenorul, spunând că defensiva va fi cheia spre grupele competiţiei. „Este un moment important pentru noi şi ne-am propus să ne luptăm pe toate cele trei planuri, Cupă, campionat şi Europa. Ar fi ceva extraordinar pentru oraş şi club să ajungem în grupe. La ora meciului cu Jonava, cu siguranţă vom fi în cea mai bună formă. Am studiat formaţia lituaniană şi pot spune că au experienţă destulă pentru meciurile europene. Au în componenţă jucători trecuţi de 30 de ani, doi dintre ei au mai evoluat în Liga Naţională, la Oradea, Valeika şi Biskauskas. Jocul de echipă şi apărarea sunt punctele noastre forte. Dacă defensiva este moale şi nu stăm pe picioarele noastre, nu avem nicio şansă. Invit suporterii să ne vizioneze şi să ne transmită un gând pozitiv“, a spus Bogdan Ţîbîrnă.\n\nTrimite pe: Facebook WhatsApp WhatsApp Twitter",
    "Lituania ridică nivelul de alertă al armatei ca urmare a mobilizării militare din Rusia": "Lituania ridică nivelul de alertă al armatei ca urmare a mobilizării militare din Rusia\n\nLituania a anunţat că ridică nivelul de alertă al armatei sale ca urmare a anunţului privind mobilizarea rezerviştilor din Rusia, potrivit Reuters.\n\nPentru cele mai importante ştiri ale zilei, transmise în timp real şi prezentate echidistant, daţi LIKE paginii noastre de Facebook!\n\nUrmărește Mediafax pe Instagram ca să vezi imagini spectaculoase și povești din toată lumea!\n\nRăspunde pe site-urile Aleph News, Mediafax, Ziarul Financiar și pe paginile noastre de social media - ȘTIU și Aleph News. Vezi răspunsul la Știu, de la ora 19.55, Aleph News.\n\nConținutul website-ului www.mediafax.ro este destinat exclusiv informării și uzului dumneavoastră personal. Este interzisă republicarea conținutului acestui site în lipsa unui acord din partea MEDIAFAX. Pentru a obține acest acord, vă rugăm să ne contactați la adresa vanzari@mediafax.ro.",
    "După Polonia, și Lituania a construit un gard la granița cu Belarus. E lung de 500 de kilometri și are 4 metri înălțime": "Lituania a anunţat că a finalizat construcţia unei bariere de-a lungul frontiere sale cu Belarusul, menită să contracareze imigraţia ilegală.\n\nBariera, sub forma unui gard de patru metri înălţime şi cu sârmă ghimpată, se întinde pe circa 550 de kilometri din frontiera comună de aproximativ 700 de kilometri.\n\n„Pe toate secţiunile, lucrările sunt încheiate în proporţie de 100%”, a spus şefa guvernului lituanian, Ingrida Simonyte. Pe restul frontierei, care traversează mlaştini, lacuri şi râuri, este „tehnic imposibil” să se construiască o barieră fizică, a adăugat ea.\n\nÎn Lituania, imigraţia ilegală a crescut puternic în acest an, cu circa 4.200 de migranţi - în principal originari din Orientul Mijlociu şi din Africa - ce au reuşit să treacă frontiera dinspre Belarus, relatează AFP, citată de Agerpres.\n\nOccidentul a acuzat regimul belarus că orchestrează acest aflux de imigranţi împreună cu aliatul său rus, în cadrul unui „atac hibrid”, acuzaţie pe care Minskul o respinge.\n\nLituania duce o politică ce vizează respingerea migranţilor, fiind acuzată că aplică respingeri ilegale.\n\nÎn pofida acestor acuzaţii, Simonyte a declarat că ţara sa va continua această controversată tactică şi va analiza posibilităţile legale ce i-ar permite să o menţină fără a impune o stare de urgenţă. Însă, a admis ea, acest lucru va fi o provocare în contextul dreptului internaţional asupra acestei probleme.\n\n„Vom avea mult de lucru în acest domeniu”, a recunoscut Simonyte.\n\nNumărul de migranţi în situaţie ilegală care încearcă să treacă în Lituania a crescut din nou în ultimul timp. Sâmbăta trecută, poliţiştii de frontieră lituanieni au respins intrarea a 125 de migranţi, cel mai mare număr de la începutul anului.\n\nPoliţiştii de frontieră lituanieni îi acuză pe omologii lor belaruşi că îi ajută pe migranţi să intre în Lituania. Ei „participă activ la deteriorarea gardului”” nou construit, a declarat Rustamas Liubajevas, şeful poliţiei de frontieră lituaniene.\n\n„De la începutul lui iulie, au fost înregistrate 95 de cazuri de distrugeri”, a precizat el.\n\nȘi Polonia a încheiat în iunie construcţia unui gard de 187 de kilometri la frontiera cu Belarusul, pentru a împiedica trecerea migranţilor.\n\nPolonia are o graniţă de 418 km cu Belarusul, dar cu excepţia porţiunii protejate de gard, traseul trece mai ales prin lacuri şi râuri.\n\nEditor : M.B.",
    "Grecia, România, Polonia şi Lituania vor un tratament special pentru apărare în cadrul normelor UE": "Miniştrii de finanţe ai UE vor începe sâmbătă discuţiile privind modul de modificare a normelor fiscale pentru a le adapta la realitatea post-pandemică a datoriei publice ridicate şi la investiţiile mari necesare pentru combaterea schimbărilor climatice.\n\nÎntr-un document pregătit pentru reuniune, cele patru ţări susţin că normele UE, concepute iniţial pentru a limita împrumuturile guvernamentale în vederea protejării valorii euro, ar trebui să contribuie, de asemenea, la răspunsul la riscurile la adresa suveranităţii şi integrităţii teritoriale a UE.\n\n\"Grija pentru binele comun, care este libertatea şi securitatea înţeleasă în sens larg, necesită o schimbare imediată în ceea ce priveşte tratamentul cheltuielilor de apărare ale statelor membre individuale\", au scris cele patru ţări într-un document comun, consultat de Reuters.\n\nGermania se opune identificării unor sectoare individuale care ar trebui să beneficieze de un tratament special în cadrul normelor, însă Comisia a arătat o oarecare înţelegere pentru o astfel de abordare.\n\n\"Este timpul să includem cheltuielile pentru apărare în acest tablou\", a declarat la începutul acestei săptămâni comisarul european pentru piaţa internă, francezul Thierry Breton, adăugând că discuţia privind modificarea regulilor UE privind datoriile ar trebui să fie \"fără tabuuri\".\n\n\"De la crearea zonei euro, ţările europene au acumulat un deficit de 1.300 de miliarde de euro în ceea ce priveşte cheltuielile de apărare, faţă de obiectivul de 2% din PIB (din cheltuielile cerute de statutul de membru NATO)\", a spus Breton, într-o referire voalată la Germania, care a rămas mult timp în urma cerinţei NATO.\n\n\"Dacă fiecare ţară şi-ar fi îndeplinit obiectivele de investiţii în domeniul apărării, nivelul datoriei lor ar fi crescut cu cel puţin o duzină de puncte procentuale din PIB\", a spus el.\n\nDocumentul a precizat că, pe termen scurt, în cazul în care ia în considerare măsuri disciplinare împotriva unei ţări care înregistrează un deficit peste limita de 3% din PIB impusă de UE, Comisia ar trebui să ia în considerare cheltuielile de apărare ale ţării respective ca factor de atenuare.\n\nPe termen mai lung, UE ar trebui să introducă o scutire de la plata deficitului, precum cea introdusă în 2011 pentru punerea în aplicare a reformei pensiilor, se arată în document.\n\nO astfel de derogare permite unui guvern să se abată de la obligaţiile sale de reducere a deficitului dacă o reformă structurală pe care o implementează creşte costurile în prezent, dar se aşteaptă ca mai târziu să aducă economii şi o îmbunătăţire a finanţelor publice.",
    "Charles Michel: UE ar trebui să mențină granițele deschise pentru rușii care fug din țară / Lituania anunță că nu-i va primi: Să rămână să lupte. Împotriva lui Putin": "Charles Michel: UE ar trebui să mențină granițele deschise pentru rușii care fug din țară / Lituania anunță că nu-i va primi: Să rămână să lupte. Împotriva lui Putin\n\nCharles Michel, președintele Consiliului European, a îndemnat Europa să dea dovadă de „deschidere față de cei care nu doresc să fie instrumentalizați de Kremlin”, într-un interviu acordat publicației Politico, transmite The Guardian.\n\nComentariile au fost făcute în urma discursului lui Michel la Adunarea Generală a Națiunilor Unite de la New York, vineri, și vin înaintea unei întâlniri cheie a ambasadorilor UE, care va avea loc luni, în cadrul răspunsului integrat al UE la crizele politice (IPCR).\n\n„În principiu, cred că … Uniunea Europeană [ar trebui] să îi găzduiască pe cei care sunt în pericol din cauza opiniilor lor politice. Dacă în Rusia oamenii sunt în pericol din cauza opiniilor lor politice, pentru că nu urmează această decizie nebună a Kremlinului de a lansa acest război în Ucraina, trebuie să luăm acest lucru în considerare”, a comentat Charles Michel.\n\nEl a adăugat: „Sunt de acord cu ideea că ar trebui să cooperăm și să ne coordonăm foarte repede, pentru că acesta este un fapt nou – această mobilizare parțială.”\n\nLituania: „Rușii ar trebui să rămână și să lupte. Împotriva lui Putin”\n\nMinistrul lituanian de externe, Gabrielius Landsbergis, a declarat însă că țara sa nu va acorda azil rușilor care fug din țară.\n\n„Rușii ar trebui să rămână și să lupte. Împotriva lui Putin”, a scris el vineri pe Twitter.\n\nCitește și...",
    "După Bayraktar, Lituania mai trimite Ucrainei câteva zeci de drone kamikaze": "",
    "Primele trupe germane din brigada NATO sosesc în Lituania": "Primele trupe germane din brigada NATO sosesc în Lituania\n\nAproximativ o sută de soldați germani au sosit în Lituania duminică (4 septembrie 2022), parte a prezenței sporite a NATO pe flancul estic al Alianței, după invazia rusă în Ucraina, scrie publicația Mirage News, preluată de Rador.\n\nTrupele germane alcătuiesc unitatea de comandă a unei noi brigăzi, o forță formată de obicei din aproximativ 3.000-5.000 de soldați. Soldații fac parte din brigada 41 de tancuri din Germania și au ajuns în portul Klaipeda cu feribotul, de la Kiel. Unitatea este formată din aproximativ 100 de militari, plus echipamente pentru comandă și control, comunicații și logistică.\n\n„Sosirea primelor trupe germane ca parte a brigăzii NATO reprezintă un pas important pentru a consolida strategia de descurajare și de apărare a NATO, într-un moment critic pentru securitatea noastră, și pentru a transmite un mesaj clar că NATO va apăra fiecare centimetru de teritoriul aliat”, a spus purtătorul de cuvânt al NATO, Oana Lungescu.\n\nStatul major de comandă al brigăzii va rămâne permanent în națiunea baltică, în timp ce unitățile de luptă se vor alătura prin rotație pentru exerciții. La Summit-ul de la Madrid, din iunie, liderii NATO au decis să consolideze apărarea avansată a NATO, inclusiv prin întărirea grupurilor de luptă ale NATO în partea de est a Alianței, până la nivel de brigadă. Germania, care conduce grupul de luptă al NATO din Lituania, are deja aproximativ 1.500 de soldați în țară. Cele patru grupuri de luptă multinaționale ale NATO au fost înființate în Letonia, Lituania, Estonia în Polonia, după anexarea ilegală a Crimeii de către Rusia în 2014. Au fost consolidate la începutul acestui an, ca răspuns la invazia rusă în Ucraina, iar patru noi grupuri de luptă sunt în curs de înființare în Bulgaria, Ungaria, România și Slovacia.\n\nCitește și...",
    "România a spulberat Lituania, scor 7-1, în preliminariile Cupei Mondiale din 2023": "Cupa României : Steaua - Chindia , marți, 18:45, Digi Sport 1\n\nLiga Națiunilor: Portugalia - Spania, marți, 21:45, Digi Sport 1\n\nRomânia a obţinut cea mai clară victorie din actuala campanie, prin golurile marcate de Mihaela Ciolacu (2), Cristina Carp (3), Ştefania Vătafu (21), Laura Rus (23, 52), Maria Ficzay (61) şi Carmen Marcu (64). Pentru gazde a punctat Ugne Lazdauskaite (68).\n\nTricolorele au avut şi două bare, prin Vătafu (3) şi Marcu (61).\n\nVictorie la scor pentru România, în Lituania\n\nÎn alt meci jucat vineri, Italia a surclasat Moldova cu 8-0 în deplasare. Pe primul se află Italia, cu 24 puncte (9 jocuri), urmată de Elveţia, 19 puncte (8 j, +23), România, 19 p (9 j, +12), Croaţia, 7 p (8 j), Lituania, 5 p (9 j), R. Moldova, 1 p (9 j).\n\nVineri se mai joacă şi partida Croaţia - Elveţia. Pe 6 septembrie vor avea loc ultimele partide din grupă, Lituania - Croaţia, Elveţia - R. Moldova şi Italia - România.\n\nCâştigătoarele celor 9 grupe se vor califica direct la turneul final din Australia şi Noua Zeelandă. Ocupantele locurilor secunde vor disputa un play-off în octombrie, care va trimite încă două echipe la Cupa Mondială şi o alta la barajul cu o naţională dintr-o altă confederaţie.\n\nLituania - România 1-7 (0-4)\n\nAu evoluat echipele:\n\nLituania: 12. Greta Lukjancuke - 10. Simona Petraviciene (23. Loreta Rogaciova, 63), 6. Karolina Jasaityte, 4. Algimante Mikutaite (2. Marija Galkina, 46), 3. Greta Valikoniene - 16. Agnieska Kazarina, 15. Ugne Lazdauskaite, 14. Milda Liuzinaite (căpitan; 8. Erika Supelyte, 72), 11. Monika Piesliakaite (20. Auste Bernotaite, 46) - 21. Lolita Zizyte (18. Agne Zegleviciute, 58), 17. Judita Sabatauskaite. Selecţioner: Daniel Wimmer.\n\nRezerve neutilizate: 1. Ausrite Bikute, 22. Meda Seskute - 5. Paulina Sarkanaite, 7. Dovile Gaileviciute, 9. Ema Kriauciunaite, 13. Alina Spakovskaja, 19. Emilija Girzutaite.\n\nRomânia: 1. Andreea Părăluţă - 5. Teodora Meluţă (3. Alexandra Tunoaia, 46), 2. Olivia Oprea, 6. Maria Ficzay, 13. Erika Gered - 18. Mara Bâtea, 10. Mihaela Ciolacu (7. Ana Vlădulescu, 60), 8. Ştefania Vătafu (4. Ioana Bortan, 46), 11. Forentina Olar (căpitan; 14. Ioana Bălăceanu, 46) - 20. Cristina Carp (22. Carmen Marcu, 46), 9. Laura Rus. Selecţioner: Cristian Dulca.\n\nRezerve Neutilizate: 12. Camelia Ceasar, 23. Lavinia Boandă - 15. Brigitta Goder, 16. Bianca Sandu, 17. Claudia Bistrian, 19. Beata Ambrus, 21. Bianca Ienovan.\n\nArbitru: Lizzy van der Helm; arbitri asistenţi: Franca Overtoom, Martha Martina Boer; al patrulea oficial: Marisca Overtoom (toate din Olanda)\n\nCartonaşe galbene: Sabatauskaite (45+1).\n\nAgerpres\n\nEtichete: fotbal feminin , cupa mondiala 2023\n\nUrmărește știrile digisport.ro și pe Google News",
    "Lituania acuză Belarusul că a deteriorat intenționat noul gard construit la graniță": "Lituania acuză Belarusul de „cazuri repetate de daune deliberate” produse noului gard construit la graniţa între cele două ţări, menit să contracareze imigraţia ilegală.\n\nAutorităţile lituaniene au cerut guvernului de la Minsk „să ia cât mai curând posibil toate măsurile necesare pentru a se asigura că astfel de incidente nu se mai repetă în viitor”, a declarat marţi Ministerul de Externe lituanian.\n\nPotrivit declaraţiei citate de Agerpres, oficiali din Belarus ar fi fost implicaţi în deteriorarea gardului şi ar fi ajutat migranţi ilegali să treacă graniţa.\n\nLituania are o frontieră comună de aproape 680 de kilometri cu Belarusul, care face parte din frontiera externă a UE. Situaţia a escaladat la sfârşitul verii şi toamna anului 2020, când mii de persoane au încercat să intre ilegal în UE.\n\nUniunea Europeană îl acuză pe liderul Belarusului, Alexander Lukaşenko, că aduce migranţi din regiunile afectate de criză la graniţa UE pentru a pune presiune asupra Occidentului ca reacţie după impunerea de sancţiuni împotriva ţării sale.\n\nAcest lucru a afectat în special Lituania care, după o perioadă de acalmie, a înregistrat un număr tot mai mare de încercări de trecere ilegală a frontierei în luna august.\n\nGuvernul de la Vilnius a răspuns crizei din 2020 prin intensificarea securităţii la frontieră şi construirea unui gard de 4 metri înălţime, acoperit cu sârmă ghimpată. Gardul a fost finalizat la sfârşitul lunii august.\n\nEditor : A.P.",
    "Dumitru Dragomir, impresionat de un jucător de la FCSB la meciul României U19, cu Lituania: „Un talent deosebit”": "Dumitru Dragomir, fostul președinte al LPF, a declarat la finalul meciului că România are jucători de valoare, însă acestora le lipsește tonusul, deoarece nu joacă la echipele de club.\n\nEduard Radaslavescu, jucătorul transferat de FCSB în această vară, de la Farul Constanța, a fost remarcatul lui „Corleone” la finalul meciului România U19 - Lituania U19, scor 0-0.\n\n„Radaslavescu e un talent deosebit!”\n\n„Vreau să văd toate echipele naționale de juniori, să vedem ce perspective avem în viitor. Avem câțiva jucători talentați și aici, numai că unii sunt grăsuți, alții n-au jocuri în picioare. Un fotbalist la 17-18 ani, dacă stă pe bancă și nu joacă, nu poate să crească în valoare, chiar dacă e foarte talentat. Trebuie să joace, și la B, și la C.\n\nLa Steaua (n.r. - FCSB) nu pot să joace și n-au tonus muscular. Radaslavescu e un talent deosebit, dar nu poate fugi, e grăsuț. Sunt câteva lucruri care trebuie puse la punct. Dar 3-4 jucători sunt foarte talentați, ambii fundași laterali (n.r. - Maftei, Borza), bunicel și Bordușanu.\n\nNu batem pe nimeni la nicio națională de juniori, avem numai viteza I și a II-a, jumătate din ei nu știu să preia, trei sferturi nu știu să facă marcaj, iar relațiile cu mingea sunt foarte proaste, așa că vom avea un viitor luminos...”, a spus Dumitru Dragomir la finalul meciului România U19 - Lituania U19, scor 0-0.\n\nAustria ocupă primul loc, cu 4 puncte, urmată de România şi Letonia, câte 2 puncte, Lituania, 1 punct.\n\nSe califică mai departe primele două clasate împreună cu echipa de pe locul 3 din cele 13 grupe cu cele mai bune rezultate înregistrate în faţa primelor două clasate. La turneul final din Malta, din 2023, se vor califica doar 7 reprezentative alături de echipa gazdă.\n\nRomânia va juca ultimul meci din grupă marţi, de la ora 18:00, contra Austriei (Stadionul ''Anghel Iordănescu'' din Voluntari), în timp ce Letonia va înfrunta Lituania (Buftea, 18:00).",
    "Lituania reacţionează şi ridică nivelul de alertă al armatei ca urmare a mobilizării militare din Rusia": "Business Internaţional\n\nLituania a anunţat că ridică nivelul de alertă al armatei sale ca urmare a anunţului privind mobilizărea rezerviştilor din Rusia, potrivit Reuters.\n\nLituania a ridicat nivelul de alertă al forţei de reacţie rapidă a armatei sale „pentru a preveni orice provocări din partea Rusiei\", a declarat miercuri ministrul apărării, Arvydas Anusauskas. Anunţul a fost făcut la câteva ore după după ce preşedintele rus Vladimir Putin a anunţat o mobilizare militară parţială.\n\n„Deoarece mobilizarea militară a Rusiei va avea loc şi în regiunea Kaliningrad, în vecinătatea noastră, Lituania nu poate doar să privească\", a scris Anusauskas pe Facebook.\n\nSe pare că mobilizarea din Rusia vizează aproximativ 300.000 de persoane.",
    "Estonia, Letonia și Lituania, acord pentru interzicerea intrării rușilor pe teritoriul lor. Ce excepții vor exista": "În urma unei reuniuni a celor opt miniștri de externe din statele nordice și blatice, Rinkevics a anunțat că s-a ajuns la un acord comun „de principiu” pentru a restricționa intrarea în Letonia, Estonia și Lituania, prin punctele de trecere de la granițele cu Rusia și Belarus, a cetățenilor ruși cu vize Schengen emise de UE.\n\n„Ceea ce am văzut în ultimele două săptămâni și luni este că numărul de treceri ale frontierei de către cetățenii ruși care dețin vize Schengen a crescut dramatic. Acest lucru devine o problemă de securitate publică, dar este, de asemenea, o problemă de natură morală și politică”, a spus ministrul leton.\n\nVor exista excepții pentru cetățenii ruși care traversează frontiera din motive umanitare și familiale, pentru șoferii de camion și pentru diplomați. Detaliile vor fi anunțate în zilele următoare.\n\nDeciziile finale vor fi luate la nivel național și vor intra în vigoare imediat, a precizat Rinkevics. Ministrul a adăugat că se așteaptă ca măsurile să se aplice în următoarele 10 zile.\n\nDecizia țărilor baltice vine la o zi după ce Comisia Europeană a susținut oficial propunerea de suspendare a acordului de vize încheiat în 2007 între UE și Moscova, ca represalii pentru invazia brutală a Rusiei în Ucraina.\n\nRecomandări Pensionarii români renunță la medicamente, murături și carne ca să-și plătească facturile la iarnă. „Am trecut prin perioade şi mai grele, ştim cum e”\n\nFoto: EPA\n\nUrmărește pe Libertatea LIVETEXT cu cele mai noi informații despre războiul din Ucraina, declanșat de Rusia\n\nUrmărește-ne pe Google News\n\nGSP.RO Cum arăta impresara după bătaia cu Reghecampf. Este ajutată de o prietenă să meargă, primele imagini\n\nPlaytech.ro ȘOC! Meghan Markle l-a AMENINȚAT pe Prințul Harry. SCANDALUL uriaș despre care tocmai s-a aflat: 'I-a spus că...'\n\nViva.ro Mesajul transmis de Sarah, fiica vitregă a lui Reghe, după ce antrenorul a bătut-o pe Prodanca în plină stradă. Cuvintele ei au stârnit un val de reacții\n\nObservatornews.ro Situaţia e-commerce-ului în România: de ce ţara noastră este mult înaintea Bulgariei, însă în spatele Ungariei\n\nFANATIK.RO Invitații nu s-au uitat la bani. Cât a fost darul la botezul lui Liam, fiul lui Laurențiu Reghecampf\n\nOrangesport.ro Revolta oligarhilor! Cunoscutul lui Putin anunţă data la care va fi dat jos preşedintele Rusiei. Cât de aproape e momentul istoric\n\nHOROSCOP Horoscop 27 septembrie 2022. Scorpionii trebuie să aibă puțin mai multă răbdare, dar dacă nu vor reuși, o abordare mai pozitivă e soluția\n\nPUBLICITATE Care este diferența dintre precalificarea creditului ipotecar și preaprobarea?",
    "Lituania ridică nivelul de alertă al armatei în urma ordinului de mobilizare militară din Rusia": "„Din moment ce mobilizarea militară a Rusiei se va desfăşura şi în regiunea Kaliningrad, în vecinătatea noastră, Lituania nu poate să privească impasibilă”, a scris el pe Facebook.\n\nPreşedintele rus Vladimir Putin a ordonat miercuri o mobilizare militară parţială şi s-a angajat – într-un discurs televizat către naţiune – să utilizeze „toate mijloacele disponibile” pentru a proteja teritoriul rus, după ce patru regiuni ucrainene ocupate de forţele ruse au anunţat în urmă cu o zi organizarea unor referendumuri în vederea anexării acestor teritorii de către Rusia.",
    "Un fond de investiții lituanian cumpără 6 proiecte de parcuri solare în România": "Un fond de investiții lituanian cu proiecte în domeniul energiei regenerabile cumpără șase proiecte de parcuri solare în România, cu o capacitate totală de 102,7 megawați (MW).\n\nINVL Renewable Energy Fund I, înființat în iulie 2021 de INVL Asset Management, companie de gestionare a activelor din Lituania, a semnat două contracte pentru achiziția a șase proiecte de parcuri solare în România.\n\nCu aceste tranzacții, portofoliul proiectelor din România ale fondului se ridică la 268,7 MW, potrivit unui comunicat transmis, vineri, StartupCafe.ro.\n\nPotențialul total de investiții al Fondului în România, inclusiv proiectele solare aflate în curs de dezvoltare din luna iunie a acestui an, se va ridica la peste 200 de milioane de euro.\n\nFondul de investiții preconizează că toate parcurile solare vor începe să producă energie electrică în 2024 și 2025.\n\nLiudas Liutkevičius, Managing Partner al INVL Renewable Energy Fund I, declară că proiectele de parcuri solare din România, care au fost adăugate în portofoliul Fondului, se află într-un stadiu avansat de dezvoltare, condițiile de conectare la rețea fiind aprobate, iar unele dintre proiecte au deja autorizații de construcție.\n\nLucrările de construcție la proiectele din portofoliu ar trebui să înceapă în primul trimestru al anului 2023.\n\n„Atractivitatea pieței românești crește rapid, investitorii străini manifestând un interes puternic pentru sectorul energiei regenerabile al țării. Portofoliul de proiecte de energie regenerabilă al fondului nostru este, de asemenea, destul de important și continuăm să căutăm în mod activ noi proiecte pe piață. Proiectele de parcuri solare ale Fondului în România se apropie de începerea construcției și deschid mai multe oportunități de cooperare în domeniul construcției și al furnizării de echipamente, oferind în același timp șansa ca potențialii investitori să își pună banii la lucru în proiecte care au un impact pozitiv asupra mediului și obțin randamente atractive”, a declarat dl Liutkevičius.\n\nFondul caută acum investitori pentru achiziționarea de unități de fond până la începutul lunii noiembrie.\n\nFondul de investiții a strâns deja 34,6 milioane de euro de la investitori și spune că strategia sa este de a canaliza fonduri în proiecte de energie regenerabilă (parcuri eoliene și solare terestre la scară utilitară) pe teritoriul țărilor membre UE și NATO.\n\nFondul se concentrează în acest moment asupra țărilor din Europa Centrală și de Est, unde vede un potențial semnificativ de creștere.\n\nÎn prezent, portofoliul fondului însumează aproape 309 MW obținuți din proiecte de parcuri solare în curs de dezvoltare în Polonia și România.",
    "Polonia, Lituania, Letonia şi Estonia vor să restricţioneze unilateral vizele ruşilor": "Polonia, Lituania, Letonia şi Estonia vor să restricţioneze unilateral vizele ruşilor\n\nPolonia, Lituania, Letonia şi Estonia iau în considerare interzicerea sau restricţionarea unilaterală a vizelor pentru ruşi, dacă nu există un acord în acest sens la nivel european, au anunţat cele patru state europene.\n\nMiniştrii europeni de Externe, reuniţi miercuri la Praga, au păreri diferite cu privire la posibilitatea interzicerii sau reducerii accesului turiştilor ruşi în Uniunea Europeană, o măsură de represalii în urma războiului din Ucraina, după cum susţine Kiev, notează News.ro.\n\nÎn absenţa unui consens cu privire la restricţiile privind vizele Schengen, care necesită unanimitatea statelor membre, statele membre ar putea conveni asupra suspendării totale a acordului încheiat în 2007 între UE şi Moscova şi oferirea de facilităţi pentru eliberarea vizelor de şedere temporară (o procedură simplificată şi mai rapidă).\n\nDupă izbucnirea conflictului, acest acord fusese parţial suspendat de UE pentru anumiţi cetăţeni ruşi, apropiaţi Kremlinului (delegaţii oficiale, cei cu paşapoarte diplomatice, etc.), dar ceilalţi au continuat să beneficieze de el.\n\nFără aceste facilităţi, se va aplica procedura clasică de obţinere a vizei Schengen, care este un proces mai lung şi mai costisitor.\n\nÎntr-o declaraţie comună consultată de AFP, Polonia, Estonia, Letonia şi Lituania, toate învecinate cu Rusia, au considerat că suspendarea totală ar marca ”un prim pas necesar”, dar că este esenţială ”limitarea drastică a numărului de vize eliberate, în special a celor turistice” pentru a reduce fluxul de cetăţeni ruşi către UE şi Spaţiul Schengen”.\n\n”Până la aplicarea unor astfel de măsuri la nivelul UE, noi (…) vom lua în considerare introducerea de interdicţii temporare a vizelor sau restricţii de intrare la nivel naţional pentru cetăţenii ruşi care deţin vize UE”, adaugă comunicatul.\n\nDe asemenea, cele patru state menţionează că există excepţii ”pentru disidenţi şi alte cazuri umanitare”.\n\nUn acord european care să ”interzică intrarea cetăţenilor ruşi în UE” ar putea dura mai mult, iar ”timpul este crucial şi pierderea lui este plătită cu sângele ucrainenilor”, a subliniat ministrul eston de de Externe, Urmas Reinsalu.\n\nPremierul polonez, Mateusz Morawiecki, a declarat, miercuri, la Copenhaga, că ruşii nu ar trebui să primească nicio viză ”alta decât cea umanitară”. Republica Cehă, statele baltice şi Polonia şi-au înăsprit deja regimul de vize în diferite niveluri (interdicţie totală sau numai pentru turişti), cu unele excepţii.\n\nFinlanda, ţara prin care mulţi turişti ruşi călătoresc în Spania, procesează aproximativ 1.000 de cereri de viză pe zi şi a decis să reducă numărul de vize eliberate turiştilor ruşi la 10% începând cu 1 septembrie.\n\nSursa: News.ro Etichete: , , Dată publicare: 31-08-2022 16:23\n\n",
    "Lituania va cumpăra din Polonia drone kamikaze pentru a le dona Ucrainei": "",
    "Avioane de luptă NATO din Lituania au interceptat avioane rusești de 6 ori în ultima săptămână": "Avioanele de luptă NATO cu sediul în Lituania au zburat de șase ori pentru a intercepta și escorta aeronave rusești Suhoi și Antonov care au încălcat spațiul aerian de deasupra Mării Baltice, în perioad 29 august - 4 septembrie, potrivit unui comunicat publicat de ministrul lituanian al Apării.\n\nPe 30 și 31 august, patrule NATO au escortat mai multe aeronave Su-35 și An-72 care nu au comunicat cu controlorii de trafic aerian și care fie au zburat fără plan de zbor, fie în afara acestuia.\n\nPe 1 septembrie, două avioane de pasageri Il-96 și două Su-35 au încălcat spațiul aerian de deasupra Mării Baltice. Ulterior, li s-au „alăturat” încă două avioane rusești. În aceeași zi, patrulele NATO au escortat un IL-96 și încă două Su-27.\n\nÎn plus, Ministerul Apărării al Lituaniei notează că pe 4 septembrie, avioanele de luptă NATO au interceptat avionul S-551, care zbura din Spania în Germania și s-a prăbușit ulterior lângă țărmurile Letoniei .",
    "Ministrul lituanian al Apărării: Gorbaciov a fost un criminal care a ordonat reprimarea brutală a protestelor pașnice din Vilnius": "",
    "Premierul Estoniei spune că sunt posibile pentru pene de curent dacă Rusia deconectează reţeaua": "\"Trebuie să fim pregătiţi şi pentru faptul că Rusia ar putea deconecta Estonia, Letonia şi Lituania de la reţeaua lor de electricitate\", a declarat ea într-un discurs televizat, relateaază Reuters.\n\n\"Ar fi înţelept să fim pregătiţi pentru posibile întreruperi de energie electrică - asta include autorităţile publice, companiile şi fiecare individ\", a adăugat ea, descriind orice întrerupere ca fiind \"temporară\".\n\nAproape 3.000 de rezervişti au fost chemaţi joi la un exerciţiu anual de apărare de o săptămână în Estonia, dar premierul a declarat că nu există o ameninţare militară imediată la adresa ţării.\n\nEa a făcut apel la cetăţenii ruşi care trăiesc în Estonia să ignore orice convocare pentru a lupta în Ucraina: \"nu plecaţi, pentru că nu există cale de întoarcere\".\n\nLa 30 de ani de la separarea de Uniunea Sovietică de atunci şi la 17 ani de la aderarea la UE, statele baltice Lituania, Letonia şi Estonia depind încă de Rusia pentru o aprovizionare stabilă cu energie electrică.\n\nUn proiect finanţat de UE în valoare de 1,6 miliarde de euro (1,94 miliarde de dolari) vizează deconectarea statelor baltice de la reţeaua electrică comună cu Rusia şi Belarus în 2025, în favoarea sistemului energetic descentralizat din Europa continentală.\n\nPreşedintele lituanian, Gitanas Nauseda, a declarat în iunie pentru Reuters că ţara sa este pregătită dacă Rusia o deconectează de la reţeaua regională de energie electrică, ca represalii pentru că a blocat transportul feroviar al unor bunuri ruseşti către exclava Kaliningrad.\n\nReţeaua europeană de reţele electrice ENTSO-E se va conecta la reţelele statelor baltice în termen de 24 de ore dacă aceste ţări vor fi deconectate de Rusia, contribuind astfel la evitarea penelor de curent, a declarat în iulie operatorul lituanian de reţele electrice Litgrid. \"Dacă Rusia ne deconectează, chiar şi astăzi, am fi pregătiţi. Analiza noastră arată că furnizarea de energie nu ar fi raţionalizată, nu se aşteaptă întreruperi grave\", a declarat directorul executiv al Litgrid.",
    "Lituania a înmânat o notă reprezentantului Federației Ruse din cauza declarațiilor sale cu privire la interogarea cetățenilor țării": "Lituania a înmânat o notă reprezentantului Federației Ruse din cauza declarațiilor sale cu privire la interogarea cetățenilor țării\n\nNota exprimă indignarea față de declarațiile „care minimizează evenimentele din ianuarie 1991 și denaturează cu cinism faptele istorice”.\n\nMinisterul de Externe al Lituaniei a înmânat o notă de protest ambasadorului Federației Ruse în Republica Baltică, Serghei Ryabokon, în legătură cu declarațiile sale legate de răspunsul la interogarea cetățenilor lituanieni la intrarea în Federația Rusă. Acest lucru a fost anunțat miercuri de Ministerul de Externe al Republicii Baltice.\n\n„Nota exprimă indignarea față de declarațiile publice ale însărcinatului cu afaceri, subminând evenimentele din ianuarie 1991 și denaturând cinic faptele istorice”, se spune în mesaj.\n\nRyabokon a remarcat că cetățenii lituanieni de la graniță pot fi întrebați ce părere au despre versiunea conform căreia, la 13 ianuarie 1991, „propriii lor oameni i-au împușcat tot pe ai lor””.\n\nÎn urmă cu câțiva ani, politicianul de opoziție Algirdas Paleckis a făcut o astfel de interpretare. Pentru această interpretare a evenimentelor, care diferă de versiunea oficială, Algirdas a fost acuzat de spionaj pentru Federația Rusă și condamnat la șase ani de închisoare.\n\nÎn ianuarie 1991, în timpul manifestărilor politice în favoarea obținerii independenței țărilor baltice și al ciocnirilor cu folosirea armelor care au implicat trupele garnizoanei armatei sovietice din capitală, 14 persoane au fost ucise. Referindu-se la martorii oculari, Paleckis a spus că vărsarea de sânge a fost provocată de radicalii care căutau puterea și că, atunci când au preluat controlul turnului de televiziune din Vilnius, „propriii lor oameni trăgeau în ai lor”. Versiunea oficială acuză însă armata sovietică pentru decese.",
    "Nations League: Atacăm profitul cu meciurile din Liga C și D": "Duminică și luni se vor disputa partidele etapei a 6-a din Ligile C și D din Liga Națiunilor.\n\nPentru început n vom îndrepta atenția către duelul Insulele Feroe – Turcia. Echipa oaspete a câștigat matematic grupa, iar adversara sa nu are emoții în ceea ce privește retrogradarea. Așadar, nu sunt motive să asistăm la o partidă închisă și pariem pe ambele înscriu sau peste 2.5 goluri.\n\nÎn continuare mergem la Luxemburg – Lituania. Situația este clară și aici. Echipa gazdă va încheia grupa pe locul secund, în timp ce adversara sa va termina pe ultima poziție și va retrograda în Liga D. Pariem că Luxemburg va câștiga minim o repriză și evidențiem faptul că în prima etapă, Lituania a pierdut meciul direct disputat pe teren propriu cu 2-0.\n\nAjungem și la Moldova – Liechtenstein. Echipa gazdă poate încheia pe prima poziție, dar are neapărat nevoie de victorie și un pas greșit făcut de Letonia în Andorra. Pariem pe succesul obținut de Moldova într-un meci cu minim două goluri și evidențiem faptul că Liechtenstein a suferit 5 înfrângeri în 5 etape.\n\nPariuri Liga Națiunilor\n\nLiga C\n\nD 21:45 Insulele Feroe – Turcia, ambele înscriu sau peste 2.5 goluri, cota 1.45\n\nD 21:45 Luxemburg – Lituania, gazdele câștigă o repriză, cota 1.40\n\nL 21:45 Gibraltar – Georgia, oaspeții peste 1.5 goluri, cota 1.40\n\nLiga D\n\nD 16:00 Moldova – Liechtenstein, 1 & peste 1.5 goluri, cota 1.40\n\nL 21:45 San Marino – Estonia, ambele echipe să nu înscrie, cota 1.42\n\nTrimite pe: Facebook WhatsApp WhatsApp Twitter",
    "Cinci țări UE au interzis accesul turiștilor ruși pe teritoriul lor: ”Nu încercați să treceți granița, nu sunteți bineveniți”": "Gard cu sârmă ghimpată la granița dintre Polonia și Belarus FOTO Twitter\n\nPatru din cele cinci țări ale Uniunii Europene care se învecinează cu Rusia nu mai permit accesul pe teritoriul lor pentru turiștii ruși.\n\nMăsura se aplică de luni noapte. „Cetățeni ai Rusiei, nu încercați să treceți granița, nu sunteți bineveniți aici”, a transmis ministrul leton de externe. Polonia, Estonia, Letonia și Lituania nu mai permit accesul pentru turiștii ruși.\n\n„Cetățeni ai Rusiei, nu încercați să treceți granița, nu sunteți bineveniți aici, trebuie să puneți capăt războiului împotriva Ucrainei”, este mesajul transmis pe Twitter de ministrul leton de externe.\n\nSe permit câteva excepții. Pot intra în aceste țări (Polonia, Estonia, Letonia și Lituania) disidenții ruși care caută refugiu în Uniunea Europeană, cei care își vizitează familiile, șoferii de camioane, refugiații și cei care au rezidență în țările Uniunii Europene.\n\nFinlanda a decis, însă, că trebuie să țină granițele deschise. Oficialii de la Helsinki au redus, totuși, numărul de programări pentru vize destinate cetățenilor ruși. Premierul estonian Kaja Kallas s-a declarat nemulțumit de neînțelegerile din Uniune pe această temă și a avertizat că mulți călători ruși vor merge spre granița finlandeză.\n\n„Există o portiță, iar portița este Finlanda”, declara recent într-un interviu pentru agenția de știri Reuters premierul Estoniei. Uniunea Europeană a interzis toate zborurile din Rusia, dar sunt permise legăturile feroviare și rutiere.\n\nDe curând, a fost limitat și numărul de vize pentru zona Schengen. Rusia a promis că „va riposta” dar că nu va închide granițele față de cetățenii Uniunii.\n\nAds",
    "Provocarea primită de Cluj-Napoca odată cu Săptămâna Europeană a Mobilității. Un oraș din Lituania va planta copaci, dacă clujenii vor descărca o aplicație și vor merge pe jos timp de o lună": "Provocarea primită de Cluj-Napoca odată cu Săptămâna Europeană a Mobilității. Un oraș din Lituania va planta copaci, dacă clujenii vor descărca o aplicație și vor merge pe jos timp de o lună ActualitateAdministrațieTop News by Actual de Cluj 246\n\nCluj-Napoca a primit o invitație din partea orașului Taurage din Lituania, cu ocazia Săptămânii Europene a Mobilității, ca timp de o lună de zile să meargă pe jos și să facă cât mai mulți pași. Pentru un număr de pași egal cu o călîtorie în jurul Pământului, orașul lituanian va planta 100 de copaci. Ca să participe la provocare, fiecare clujean trebuie să descarce din AppStore sau GooglePlay aplicația gratuită denumită #walk15, să permită aplicației înregistrarea numărului de pași zilnici și să se alăture Challenge-ului 100 Sustainable Cities.\n\n„Dragi clujeni, vă amintesc faptul că orașul nostru a fost selectat de către Uniunea Europeană să facă parte din rândul primelor 100 de orașe neutre din punct de vedere climatic până în 2030 și ca parte a acestui demers, știind că la Cluj, sportul este la el acasă, că avem, în ADN-ul nostru, tentația de a face cât mai mult sport, vă invit să ne alăturăm acestui challenge și făcând sport, plantăm copaci, dar ne păstrăm și sănătatea. Haideți să facem aceste două lucruri minunate împreună începând cu 16 septembrie”, a anunțat primarul Emil Boc, într-un live pe Facebook.\n\nSăptămâna Europeană a Mobilității (SEM) are loc anual în perioada 16-22 septembrie. Boc a mai spus că și Cluj-Napoca va marca această săptămână printr-o serie de activități sportive în centrul orașului.\n\nMai precis, Primăria va închide circulația auto în 18 septembrie, în intervalul 15:00-19:00, pe latura de est a Pieței Unirii, zonă propusă pentru pietonalizare, însă neasumată de municipalitate. Latura cu Muzeul de Artă din Piața Unirii va fi deschisă pentru accesul pietonilor, iar copiii vor putea să practice activități sportive și recreative, începând cu ora 16:00. Evenimentul „Fugi în curtea școlii” se mută în centrul orașului iar copiii vor putea practica diferite sporturi și alte activități recreative. De asemenea, vor avea loc activități educative privind mersul pe bicicletă în rândul copiilor, care vor învăța regulile de circulație în calitate de bicicliști.\n\nÎn Cluj-Napoca vor avea loc o serie de activități legate de tema mobilitate urbană sustenabilă, programele anunțate de Primărie fiind cele deja funcționale în oraș: vinerea verde, colectarea selectivă în schimbul unui bilet de autobuz la cele două automate instalate în piața agroalimentară Zorilor, respectiv în piața agroalimentară Flora din cartierul Mănăștur sau transportul elevilor cu autobuze școlare, anul acesta pe 14 trasee, din cartierele Mănăștur, Zorilor – Făget, Gheorgheni, Mărăști, Grigorescu, Bună Ziua, zona Iris și Lombului. Activități precum cele din municipiu se implementează în mai multe orașe din toată Uniunea Europeană, la inițiativa Comisiei Europene, cu scopul de a promova schimbarea comportamentului în favoarea mobilității active, a transportului public și a altor soluții de micromobilitate. Tema din acest an a Săptămânii Europene a Mobilității este „Conexiuni mai bune”.\n\nImagine din Taurage/Lituania – sursa: https://www.goodfon.com/\n\nfoto cover: Taurage/sursa dantis.net\n\nNici un comentariu\n\nScrie un comentariu",
    "Agențiile de informație ale USA: Rusia ar putea ataca unele puncte din țările vecine, Polonia, România sau Lituania": "Statele Unite ale Americii au lansat un avertisment de care țările vecine Ucrainei trebuie să țină cont. Agențiile de informație ale USA au informații care conduc la ideea că Vladimir Putin va mări presiunea pe Ucraina, pentru a cuceri Donbasul și pentru a nu se face de rușiune în fața propriului popor.\n\nPentru asta, cei de la Washington au elaborat mai multe planuri la care Vladimir Putin ar putea recurge.\n\nPrimul dintre acestea se referă la atacarea orașelor din Ucraina, fără niciun plan, pentru a speria populația. Prin acest plan, Putin crede că ucrainenii de rând vor începe să protesteze și să ceară oprirea războiului. În acest caz, Putin uită de un amănunt interesant, și anume că 83 dintre ucraineni nu sunt de acord cu cedările teritoriale.\n\nAvertisment pentru Polonia și România\n\nAl doilea plan se referă la atacarea unor puncte din țările vecine, Polonia, România sau Lituania, pe care Moscova le consideră țări neprietene. Prin aceste țări, cred oficialii de la Moscova, importante cantități de arme ajung în Ucraina, și care ulterior sunt folosite împotriva armatei ruse.\n\nNici această ipoteză nu este una credibilă, mai ales că cele trei țări face parte din NATO, iar atacarea teritoriului acestora ar duce imediat la activitarea articolului 5, din tratatul Alianței Nort Atlantice, cu alte cuvinte la un război.\n\nUcrainenii aproape de Lysychansk\n\nÎn cursul zilei azi, armata ucraineană a continuat să avanseze în teritoriile din estul țării ocupate de ruși.\n\nInformațiile oficiale care vin de pe frontul din est, arată că militarii ucraineni au eliberat Bilogorivka, care se află la 25 km de Lysychansk, oraș pentru care armata rusă a luptat mai bine de o lună.\n\nDacă ar cădea și acest oraș, rușinea armatei ruse ar fi totală, după ce acum câteva zile a pierdut toată regiunea Harkov, din nord estul Ucrainei. Daca ofensiva ca continua, intreaga regiune Lugansk este în pericol să ajungă în pericol de a fi capturată de ucraineni.",
    "Estonia și Lituania îndeamnă Franța să-și mărească ajutorul militar pentru Ucraina": "Sursa foto: Profimedia\n\nEstonia și Lituania îndeamnă Franța să-și mărească ajutorul militar pentru Ucraina\n\nPremierul estonian şi preşedintele lituanian l-au îndemnat pe 13 septembrie pe preşedintele francez Emmanuel Macron să sporească ajutorul militar pentru Ucraina, în timpul unei conversaţii telefonice care a avut loc la iniţiativa liderului de la Elysee.\n\nŞefa guvernului estonian Kaja Kallas i-a mulţumit pe Twitter lui Macron pentru discuţia despre susţinerea Kievului.\n\n„Ucraina ne arată cum forţa unui moral bun şi a leadershipului pot fi la fel de cruciale ca puterea militară. Trebuie acum să ne concentrăm pe un ajutor militar sporit şi rapid: aceasta apropie Ucraina de victorie\", a scris Kaja Kallas.\n\nÎntr-un mesaj similar, preşedintele lituanian Gitanas Nauseda a informat că „a subliniat faptul că Ucraina are nevoie de arme pentru a avansa în lupta sa împotriva agresiunii ruse\". „Susţinerea occidentală trebuie să fie întărită\", a insistat el.\n\nLa rândul său, preşedinţia franceză a salutat, la fel ca ceilalţi doi interlocutori, spiritul de unitate ce prevalează în cadrul Uniunii Europene (UE) după lansarea invaziei ruse asupra Ucrainei, transmite Agerpres.\n\nÎn timpul discuţiei lor, Macron a revenit asupra convorbirilor pe care le-a avut în ultimele zile cu preşedintele ucrainean Volodimir Zelenski, cu preşedintele rus Vladimir Putin şi cu directorul general al Agenţiei Internaţionale pentru Energie Atomică (AIEA), Rafael Grossi, menite să faciliteze un acord ce ar garanta siguranţa instalaţiilor nucleare ale centralei Zaporojie şi să întărească securitatea alimentară mondială, a precizat Palatul Elysee.",
    "România intră azi în focurile FIBA 3x3 Women's Series, la Constanța. Tricolorele întâlnesc Canada (18:35) și Lituania (20:35)": "România joacă astăzi împotriva Canadei la ora 18:35 și împotriva Lituaniei la 20:35, la City Park Constanța.\n\nÎn finala circuitului feminin FIBA 3x3 Womens Series miza nu este doar trofeul ci și premiile în bani, care se ridică la un total de 280.000 de dolari.\n\nEchipa României face parte dintr-o grupă de foc, în care se va confrunta cu Franța, Canada și Lituania.\n\nLotul României pentru aceste meciuri este format din: Alina Podar, Anca Stoenescu, Teodora Manea și Anamaria Pop.\n\nProgram 17 Septembrie:\n\n18:35 Canada - România\n\n20:35 România - Lituania\n\nProgram 18 Septembrie:\n\n17:05 Franța - România\n\n”Promovarea orașului Constanța prin intermediul evenimentelor sportive face parte din strategia de dezvoltare a tanărului club CSM Constanța iar faptul că am reușit să obținem organizarea unui astfel de eveniment extrem de important ne onorează, dar ne și obligă să livrăm un turneu desăvârșit.\n\nSperăm să avem alături cât mai mulți suporteri în tribune”, a declarat Andrei Talpeș, președintele CSM Constanța.\n\nFanii vor acces gratuit in tribune si vor avea ocazia sa praticipe la numeroase concursuri cu premii, care vor fi organizate in pauzele dintre meciuri. De asemenea, pe constanteni si nu numai ii asteapta, pe langa meciurile spectaculoase de baschet, si reprezentatii de circ, momente de dans, muzica non-stop si multe alte surprize.\n\nEvenimentul este organizat de catre CSM Constanta cu sprijinul Primariei Municipiului Constanta si City Park Mall si este sustinut de catre Mastercard, Nike, Tissot, Horizon, Stirom, Radio Constanta, Directia Judeteana pentru Tineret si Sport Constanta, Federatia Romana de Baschet, Red Bull si Kiss FM. Partenerii globali ai evenimentului FIBA 3x3 sunt Wilson, mingea oficiala de joc, Zoos, 3x3 EXE si Ulaanbaatar Amazons.",
    "Ministerul lituanian al Apărării a demarat un program de înzestrare cu drone de mici dimensiuni. UAV-ul Switchblade este şi el pe listă": "",
    "Germania va furniza Ucrainei alte patru obuziere autopropulsate PzH 2000, la scurt timp după ce Lituania şi-a luat angajamentul să le repare pe cele deja furnizate de armata germană": "",
    "Statele de la granița UE extind barierele fizice pentru a opri migranții (analiză Info Migrants)": "Statele de la granița Uniunii Europene continuă să construiască bariere fizice puternic fortificate și monitorizate pentru a-i împiedica pe migranți să pătrundă în blocul european.\n\nSăptămâna trecută, Grecia a prezentat planurile de a extinde un gard de la granița de nord cu Turcia de la 40 de kilometri la 140 de kilometri, cu scopul de a-i opri pe migranți. De asemenea, va angaja 250 de polițiști de frontieră și va moderniza sistemele de supraveghere din zonă.\n\nGardul din beton și sârmă ghimpată, început în 2012, a fost extins pentru ultima dată în 2021, la un după ce mii de persoane care își căutau azil au încercat să treacă în Uniunea Europeană prin granița de nord a Greciei, Turcia spunând atunci că nu îi va opri.\n\nÎn 2015 și 2016, foarte mulți migranți din Siria, Irak și Afganistan au ajuns în Grecia, în special prin Turcia. De atunci, numărul persoanelor care sosesc în Grecia a scăzut drastic, însă autoritățile elene spun că în ultimele luni au oprit un număr semnificativ de migranți să intre în țară.\n\nÎn primele șapte luni ale anului, autoritățile au arestat peste 7.480 de migranți la graniță, dintre care aproximativ 3.550 se aflau în Evros, potrivit cifrelor poliției.\n\nVecinii UE „folosesc migrația pe post de armă”\n\nÎn timpul unei vizite de la începutul săptămânii în regiunea Evros, ministrul grec al Protecției Civile, Takis Theodorikakos, a declarat că planurile de extindere a gardului de la frontieră își doresc să transmită un mesaj clar privind determinarea Greciei „împotriva celor susțin suferința umană pentru a servi interese ascunse” și, făcând referire la guvernul turc, „împotriva celor care folosesc migrația pe post de armă în încercarea de a șantaja Europa”.\n\nAceleași acuzații au fost aduse și altor state care se învecinează cu UE – în special Belarus, care a fost acuzată că a lansat un „atac hibrid” asupra Uniunii Europene în 2020, aducând migranți din Orientul Mijlociu la Minsk și ajutându-i să treacă granița în statele de la granița UE – Polonia, Letonia și Lituania.\n\nToate cele trei țări au ridicat de atunci bariere împotriva migranților, Lituania anunțând finalizarea zidului de oțel de 502 kilometri la sfârșitul lunii trecute.\n\n\n\nImagine din arhivă: Muncitorii instalează un gard de patru metri înălțime la granița cu Belarus din Druskininkai, Lituania, pe 4 noiembrie 2021. Sursa imaginii: Janis Laizans/Reuters via Info Migrants\n\n„Distrugere intenționată”\n\nÎnsă, bariera, care are patru metri înălțime, a intensificat deja tensiunile dintre Lituania și Belarus. Marți, 7 septembrie, guvernul lituanian și-a acuzat statul vecin de „cazuri repetate de distrugere intenționată” a structurii.\n\nÎntr-o declarație oferită reprezentantului Belarusului în Lituania, Ministerul de Externe lituanian a cerut guvernului de la Minsk să „ia toate măsurile necesare cât mai curând posibil pentru a se asigura că astfel de incidente nu se mai repetă în viitor”.\n\nOficialii de la Belarus au fost implicați în distrugerea barierei și au ajutat migranți ilegali să treacă granița, se mai arată în declarație.\n\nTraducere și adaptare de Miruna-Alexandra Obaciu de pe pagina în limba engleză a Info Migrants.",
    "UCRAINA: \"Ţările UE încep să prezinte propuneri pentru un nou set de sancţiuni contra Rusiei\"": "Ţările membre ale Uniunii Europene au început să prezinte propuneri pentru noi sancţiuni contra Rusiei, care în urmă cu şapte luni a lansat o agresiune militară contra Ucrainei vecine, informează DPA, potrivit Agerpres.\n\nÎn zilele următoare, Comisia Europeană va avea consultări cu reprezentanţii celor 27 de state membre pentru a stabili priorităţile înainte de a prezenta o propunere cu noi măsuri punitive ce vor fi discutate la nivelul UE.\n\nŢările baltice - Estonia, Letonia şi Lituania - împreună cu Polonia şi Irlanda şi-au reluat apelul pentru o interdicţie totală a importurilor de gaz din Rusia, într-un document ce conţine opiniile lor privind potenţiale noi sancţiuni împotriva Moscovei.\n\nPartea gazelor importate din Rusia prin conducte în totalul importurilor de gaz ale UE a scăzut de la 40% la 9%, de la începutul războiului din Ucraina, conform datelor Comisiei Europene.\n\nCele cinci ţări vor, de asemenea, să interzică cooperarea cu Rusia în domeniul energiei nucleare, să interzică importurile de diamante din Rusia şi vânzările de proprietăţi imobiliare către cetăţeni şi companii ruse şi să excludă Gazprombank şi alte trei bănci ruseşti din sistemul de plăţi SWIFT.\n\nPropunerea executivului UE ar putea include o plafonare a preţurilor importurilor de petrol din Rusia, aşa cum au susţinut ţările membre G7 anterior în această lună.\n\nPentru a intra în vigoare, noile sancţiuni UE - al 8-lea pachet de la începutul invaziei ruse în Ucraina, în 24 februarie - trebuie să fie adoptate în unanimitate de cele 27 de ţări membre.\n\nUngaria probabil se va opune unor sancţiuni legate de energie întrucât este masiv dependentă de gazul rusesc. La finalul lunii august, Budapesta a anunţat un acord cu gigantul rus Gazprom pentru a primi livrări suplimentare, într-un moment în care alte ţări europene se confruntă cu o reducere bruscă a cantităţilor furnizate.\n\nFranţa cumpără uraniu pentru centralele sale nucleare de la compania de stat rusă Rosatom.",
    "Provocarea primita de Cluj-Napoca odata cu Saptamana Europeana a Mobilitatii. Un oras din Lituania va planta copaci, daca clujenii vor descarca o aplicatie si vor merge pe jos timp de o luna": "Cluj-Napoca a primit o invitatie din partea orasului Taurage din Lituania, cu ocazia Saptamanii Europene a Mobilitatii, ca timp de o luna de zile sa mearga pe jos si sa faca cat mai multi pasi. Pentru un numar de pasi egal cu o calitorie in jurul Pamantului, orasul lituanian va planta 100 de copaci. Ca sa participe la provocare, fiecare clujean trebuie sa descarce din AppStore sau GooglePlay aplicatia gratuita denumita #walk15, sa permita aplicatiei inregistrarea numarului de pasi zilnici si sa ... citeste toata stirea",
    "Război în Ucraina, ziua 210: Panică, proteste și arestări în Rusia. Avertizarea lansată de NATO și supărarea lui Kadîrov": "După 7 luni de război în Ucraina, Rusia anunță mobilizare parțială. Vor fi chemați la arme doar rezerviștii, a precizat Președintele rus Vladimir Putin într-un discurs difuzat în această dimineață. El a acuzat Occidentul că vrea să distrugă Rusia și a amenințat, din nou, cu arme nucleare. În replică, un general american a anunțat o lovitură devastatoare, dacă Kremlin decide acest pas. Totodată, s-au format cozi la unele puncte de frontieră, iar unii cetățeni ruși au ieșit la proteste, unde polițiștii au făcut rețineri. Pe de altă parte, drapelul ucrainean a fost arborat la granița dintre regiunile Donețk și Harkov, după cum a anunțat marți într-o postare pe Telegram Pavlo Kirilenko, șeful administrației militare din regiunea Donețk, transmite CNN. Kirilenko mai spune că până de curând în zonă se dădeau lupte crâncene, dar acum au rămas doar echipamente abandonate şi câmpuri minate.\n\nUPDATE Miniştrii de externe din Uniunea Europeană vor avea o reuniune de urgenţă miercuri, la New York, potrivit diplomaţilor, după ce preşedintele rus, Vladimir Putin, a ordonat mobilizarea a sute de mii de ruşi pentru a lupta în Ucraina.\n\nUPDATE Polonia a distribuit cetățenilor pastile de iodură, ca urmare a îngrijorărilor serioase legate de un posibil pericol de radiații de la centralele nucleare din Ucraina și de amenințările lui Putin.\n\nUPDATE NATO nu observă, decoamdată, nicio schimbare în starea de pregătire a forțelor nucleare rusești, dar continuă să monitorizeze îndeaproape situația, a declarat, miercuri, secretarul general al NATO, Jens Stoltenberg, la forumul online Reuters Next. „Suntem în contact cu partea rusă și le monitorizăm îndeaproape acțiunile. Până acum, nu am observat nicio schimbare în strategia nucleară rusească și în pregătirea forțelor acesteia. Cu toate acestea, continuăm să monitorizăm îndeaproape situația și ne menţinem vigilența” – a declarat acesta. Jens Stoltenberg a declarat că Rusia „nu va putea câștiga într-un conflict nuclear”, iar utilizarea armelor nucleare de către Moscova va avea „consecințe fără precedent” pentru aceasta, scrie Rador.\n\nUPDATE Cel puţin 364 participanţi la proteste împotriva mobilizării au fost arestaţi miercuri în Rusia, afirmă grupul independent OVD-Info, arată Agerpres.\n\nUPDATE Nikolai Peskov, fiul purtătorului de cuvânt al Kremlinului, Dimitri Peskov, refuză să se înroleze pentru a lupta în războiul pornit de Rusia în Ucraina, deși se încadrează în limita de vârstă. Revoltat, acesta a vorbit cu un prezentator căruia i-a spus părerea lui.\n\nUPDATE Statele Unite ale Americii sunt pe punctul de a deveni parte în conflictul din Ucraina, a declarat ministrul rus de externe Serghei Lavrov. \"Armele NATO, SUA bombardează teritoriul rusesc de la granița cu Ucraina, ucigând civili acolo. Pentagonul nu ascunde faptul că transmite informații și instrucțiuni de direcționare către Kiev pentru lovituri\", a declarat Lavrov într-un interviu acordat revistei Newsweek, la New York, umde se află la Adunarea Generală a ONU.\n\nUPDATE Serghei Markov, un fost consilier apropiat al lui Vladimir Putin, a avertizat Londra cu privire la un risc nuclear, în direct la radioul BBC 4.\n\nUPDATE Preşedintele francez Emmanuel Macron a declarat în marja Adunării Generale a ONU, la New York, că comunitatea internațional ar trebui ”să exercite presiuni la maximum” asupra preşedintelui rus Vladimir Putin, relatează AFP. Regret profund alegerea președintelui Putin de a-și implica țara, în mod special tinerii, în război anunțând mobilizarea rezerviștilor”, a spus Macron, preluat de Hotnews.\n\nUPDATE Acţiunile Rusiei în Ucraina constituie „încălcări semnificative” ale Cartei Naţiunilor Unite, a declarat preşedintele SUA, Joseph Biden, în discursul rostit miercuri la Adunarea Generală ONU. Biden a cerut continuarea susţinerii internaţionale pentru Kiev şi a afirmat că Moscova nu a fost amenințată de nimeni.\n\nUPDATE Rusia a eliberat miercuri 10 prizonieri de război străini capturați în Ucraina, în urma unei medieri cu prințul moștenitor saudit Mohammed bin Salman, a anunțat Ministerul saudit de Externe, anunță Reuters.\n\nUPDATE NATO se aștepta la o mobilizare parțială a rușilor și va continua să sprijine Ucraina, spune secretarul general adjunct al NATO, Mircea Geoană. El adaugă că discursul președintelui rus Vladimir Putin arată că războiul nu decurge conform planurilor Moscovei.\n\nUPDATE Kîrgîzstan şi Uzbekistan şi-au avertizat cetăţenii să nu participe la războiul din Ucraina, după ce Moscova a decis prin decret să li se garanteze cetăţenia rusă străinilor caare semnează un contract cu forţele armate ale Rusiei.\n\nUPDATE Pregătirea cetățenilor ruși care vor fi mobilizați pentru a participa la „operațiunea militară specială” din Ucraina va dura mai mult de o lună, a declarat, miercuri, Viktor Bondarev, șeful Comitetului pentru Apărare și Securitate al Consiliului Federației Ruse, informează Interfax.ru.\n\nUPDATE Liderul cecen Ramzan Kadîrov a postat miercuri, pe Telegram, un mesaj în care s-a arărat supărat pe compatrioții săi pentru că nu donează bani pentru armata pe care a trimis-o să lupte în Ucraina, alături de forțele ruse. „Cred că nu vom mai desfășura acțiunea umanitară! Sunt foarte supărat, nu există niciun sprijin pentru această acțiune umanitară. Nu aveți încredere în noi?”, a notat Ramzan Kadîrov. „La urma urmei, susținând acțiunea, mă susțineți! La urma urmei, fondurile pe care le trimiteți vor fi cheltuite pe medicamente pentru soldații noștri grav răniți”, a precizat Ramzan Kadîrov, scrie Libertatea.\n\nUPDATE Finlanda va pregăti o „soluţie naţională” pentru limitarea sau chiar blocarea totală a tranzitului „turiştilor ruşi” pe teritoriul său, a anunţat astăzi de ministrul de externe de la Helsinki.\n\nUPDATE Marea Britanie nu va recunoaște niciodată rezultatele referendumurilor din republicile populare Donețk și Lugansk, precum și din regiunile Herson și Zaporojie, a avertizat, miercuri, secretarul pentru afaceri externe al Regatului Unit, James Cleverly.\n\nUPDATE Administraţia Joseph Biden ia „în serios\" ameninţările „iresponsabile\" ale preşedintelui Rusiei, Vladimir Putin, privind armele nucleare şi este pregătită să modifice configuraţia de apărare, dacă va fi cazul, a declarat miercuri un purtător de cuvânt al Preşedinţiei SUA.\n\nUPDATE O coadă foarte lungă de maşini s-a format la graniţa dintre Rusia şi Finlanda, singura graniţă terestră încă deschisă pentru ruşii cu vize Schengen. Jurnalistul liber profesionist Sotiri Dimpinoudis relatează despre situaţia de la greniţa ruso-finlandeză pe Twitter, ataşând un videoclip cu maşinile aliniate, notează Mediafax.\n\nUPDATE Se lucrează ca pe vremea ocupațiilor rusești de pe vremea lui Stalin: Uralvagonzavod – singura companie rusă care realizează asamblarea în serie a tancurilor atât pentru nevoile interne ale armatei cât și pentru export – a schimbat programul de lucru al uzinelor de la 12 ore de lucru pe zi la 24 de ore, șapte zile pe săptămână. Acest ritm accelerat, continuu, conform Defense Romania, s-ar datora unei crize de personal calificat care să asigure repararea vehiculelor militare avariate de pe frontul din Ucraina.\n\nUPDATE SUA vor răspunde cu „o lovitură devastatoare” împotriva armatei Rusiei dacă Vladimir Putin folosește arme nucleare în Ucraina, a avertizat Ben Hodges, general-locotenent în retragere și fost comandant al forțelor americane în Europa, miercuri, în contextul mobilizării dispuse de Kremlin, transmite Daily Mail. Militarul american a explicat că răspunsul SUA „ar putea să nu fie nuclear”, dar a avertizat că forțele americane ar putea încerca „să distrugă Flota de la Marea Neagră sau să distrugă bazele rusești din Crimeea” dacă Vladimir Putin va folosi armament nuclear în Ucraina. Gen. Hodges, comandant al Armatei SUA în Europa între 2014 și 2018, a insitat că „posibilitatea” ca Putin să ordone un atac nuclear în Ucraina este „foarte puțin probabilă”. Pe de altă parte, el a avertizat că utilizarea armamentului strategic de distrugere în masă va primi un răspuns rapid și sever din partea președintelui american Joe Biden, notează B1.\n\nUPDATE O rachetă Soiuz cu un echipaj format dintr-un american şi doi ruşi, în pofida tensiunilor cauzate de războiul din Ucraina, a decolat miercuri spre Staţia Spaţială Internaţională (ISS) de pe cosmodromul Baikonur din Kazahstan, informează AFP.\n\nUPDATE Aliaţii occidentali ai Ucrainei trebuie să ”răspundă decisiv şi fără ezitare” la această ”ultimă etapă a războiului”, ”caracterizată prin încercarea de anexare a teritoriilor, mobilizare şi şantaj nuclear”, a declarat, consilierul Mihail Podoliak.\n\nUPDATE Volodimir Zelenski a declarat, într-un interviu pentru Bild, primul după ce în Rusia a fost anunțată „mobilizarea parțială”, că nu a văzut discursul lui Vladimir Putin, „nu a fost videoclipul meu preferat”, dar „am toate informațiile de care am nevoie, nu a fost nimic nou pentru mine”. „Putin efectuase dinainte mobilizarea parțială, serviciile de informații și aliații noștri mi-au au spus deja acest lucru. Se făcuse mobilizarea în ultima lună”, a declarat liderul de la Kiev. Potrivit lui Zelenski, mobilizarea parțială arată că Rusia are „probleme cu ofițerii și cu alte cadre militare”. „Știm deja că au mobilizat cadeți. Acești copii au căzut, nici măcar nu și-au putut termina educația. Au venit la noi ca să moară”.\n\nUPDATE Pe site-ul Change.org a fost publicată o petiție împotriva mobilizării decretate, miercuri, de preşedintele rus, Vladimir Putin, care a strâns deja aproape 250.000 de semnături, transmite portalul de ştiri Meduza. „Noi, cetățenii Rusiei, femei și bărbați, ne opunem mobilizării generale. Președintele Vladimir Putin nu are şi nu poate avea temei legal şi motive bine întemeiate pentru a decreta (mobilizarea, n.r.). În situația actuală de incertitudine, nu suntem pregătiți să expunem bărbații din țara noastră – frați, fii, soți, tați și bunici – la un pericol moral sau fizic”, se menţionează în textul petiţiei respective.\n\nUPDATE Deja pe rețelele sociale au fost postate imagini cu persoane care se strâng în Novosibirsk sau Tomsk, dar și în Siberia și Orientul Îndepărtat. Conform The Moscow Times, la Irkutsk ar fi fost reținute câteva zeci de persoane. Aceste date sunt dificil de confirmat din cauza legislației care sancționează inclusiv instituțiile de presă ce oferă informații despre proteste.\n\nUPDATE Decizia președintelui rus Vladimir Putin de a mobiliza mii de trupe suplimentare pentru războiul din Ucraina va duce la escaladarea conflictului, iar amenințarea sa privind folosirea armelor nucleare este „o retorică periculoasă și nesăbuită”, a declarat secretarul general al NATO, Jens Stoltenberg, pentru Reuters.\n\nUPDATE Secretarul de presă al președintelui rus, Dmitri Peskov, i-a recomandat șefului diplomației europene, Josep Borrell, să acorde atenție crimelor regimului de la Kiev din Donbas, comise începând din 2014 şi abia apoi să vorbească despre organizarea unui tribunal pentru criminalii de război. Astfel a comentat reprezentantul Kremlinului inițiativa unui politician european, care s-a pronunțat în favoarea creării unui tribunal independent pentru \"a-i trage la socoteală pe ruși\" pentru acțiunile lor în Ucraina.\n\nUPDATE Andrei Kartapolov, preşedintele Comisiei pentru Apărare din Duma de Stat, a anunțat, miercuri, că mobilizările vor fi făcute în funcție de populația fiecărei regiuni a Federației Ruse, cei mai mulți urmând a fi chemați sub arme rezerviștii din zona centrală și vestică a țării, informează Interfax.ru.\n\nUPDATE Serviciile secrete, în special cele ucrainene, au atras atenția de multă vreme că propagandiștii Kremlinului familiarizează opinia publică cu un război împotriva Occidentului și că se va decreta mobilizarea generală.\n\nUPDATE Procuratura Moscovei a avertizat asupra ”responsabilității participării la acțiuni de masă necoordonate”, plănuite pe internet. Într-un comunicat citat de agenția rusă de presă TASS, Procuratura arată că aceste evenimente nu sunt aprobate de autorități. Atenționează că participarea la astfel de manifestații sau distribuirea de informații pe internet în acest sens ”sunt pedepsite conform legislației administrative și penale” și amintește că pedepsele pot ajunge până la 15 ani de închisoare.\n\nUPDATE Amenințările nucleare ale lui Vladimir Putin ar trebui luate în serios, potrivit ministrului britanic de externe Gillian Keegan. Ministrul a mai spus că Putin a încercat să „denatureze complet ceea ce s-a întâmplat în Ucraina”.\n\nUPDATE Mişcarea tineretului prodemocraţie din Rusia \"Vesna\" a lansat miercuri, 21 septembrie, un apel la organizarea în aceeaşi zi a unui protest pe întregul teritoriu al Federaţiei Ruse împotriva mobilizării militare parţiale decretate anterior de către preşedintele Vladimir Putin, relatează publicaţia independentă rusă Meduza.io, care transmite din afara ţării, după ce a fost declarată \"agent străin\" de către regimul de la Moscova.\n\nUPDATE Purtătorul de cuvânt al Comisiei Europene pentru Afaceri Externe, Peter Stano, cere comunităţii internaţionale să facă presiuni asupra lui Putin, pentru a-i opri „comportamentul nesăbuit”.\n\nUPDATE Una dintre opțiunile liderului de la Kremlin, în contextul problemelor militare din Ucraina, ar fi să atace România sau Moldova pentru că un atac asupra unui aliat american ar diminua posibilitatea SUA de a sprijini logistic Ucraina, Washingtonul urmând să fie angrenat pe două fronturi, scrie analistul George Friedman, fondatorul și CEO al companiei de previziune și analiză geopolitică Geopolitical Futures, potrivit Ziare.com.\n\nUPDATE Un ucrainean s-a dus la poliţie să depună plângere cu privire la infernul pe care l-a trăit în timpul ocupaţiei rușilor, după retragerea armatei ruse din regiunea Harkov.\n\nUPDATE Un opozant al lui Vladimir Putin și activist rus pentru drepturile prizionierilor, exilat în Franța, a povestit cum a reușit să scape recent unei tentative de asasinat care ar fi fost pusă la cale de FSB.\n\nUPDATE România condamnă cu fermitate anunţul preşedintelui rus Vladimir Putin cu privire la următorii paşi ai Rusiei în ceea ce priveşte continuarea escaladării războiului din Ucraina, a scris preşedintele Klaus Iohannis, miercuri, pe Twitter.\n\nUPDATE Mobilizarea militară parţială anunţată de preşedintele rus Vladimir Putin va duce la o „enormă tragedie”, a denunţat miercuri cel mai important opozant al acestuia, Aleksei Navalnîi, aflat într-o închisoare de înaltă securitate, calificând ofensiva Rusiei în Ucraina un „război criminal eşuat”. De asemenea, opoziția rusă cheamă rușii la proteste, potrivit AFP şi Reuters.\n\nUPDATE Statele membre ale Uniunii Europene au discutat despre acțiuni comune ca răspuns la cele mai recente evoluții ale războiului purtat de Rusia în Ucraina, a declarat executivul blocului comunitar, avertizând Moscova că vor exista „consecințe din partea noastră”.\n\nUPDATE Vladimir Juškin, expert în politică rusă din Estonia, fostă țară din URSS, crede că propaganda imperialistă a Kremlinului va dispărea abia cu „ultima generație care poartă în gene ideea imperială”, potrivit televiziunii publică ERR. Dacă va avea loc o schimbare de regim în Rusia, aceasta va avea loc cel mai probabil sub forma unei lovituri de stat militare, consideră Vladimir Juškin, analist politic din Estonia, specialist în politică rusă și fost consilier guvernamental în Estonia.\n\nUPDATE Vladimir Saldo, numit de Moscova la conducerea teritoriului pe care armata rusă l-a ocupat în regiunea Herson, din sudul Ucrainei, a declarat că se așteaptă ca alipirea la Rusia să aibă loc subiect federal separat.\n\nUPDATE Companiile aeriene ruse au primit interdicție să mai vândă bilete bărbaților ruși cu vârste între 18 și 65 de ani. Doar cei care prezintă dispensă de la Ministerul Apărării pot pleca din Rusia. Practic, acum pe internet se vând bilete de avion la negru către Dubai la prețul de 18.000 de euro.\n\nUPDATE Președintele ucrainean Volodimir Zelenski a declarat miercuri că nu crede că lumea îi va permite președintelui rus Vladimir Putin să folosească arme nucleare. Vorbind într-un interviu acordat televiziunii germane BILD, Zelenski a avertizat ca lumea să nu se sperie de amenințările lui Putin, spunând că, în caz contrar, Rusia va fi practic invitată să încerce să ocupe mai mult teritoriu.\n\nUPDATE Autorităţile din Letonia au anunţat că nu vor oferi refugiu ruşilor care fug din cauza mobilizării din Rusia. Anunţul a apărut la câteva ore după ce preşedintele rus Vladimir Putin a confirmat o „mobilizare parţială\" a forţelor de rezervişti ale Moscovei.\n\nUPDATE Diplomaţia rusă reproşează Franţei caracterul ”inacceptabil”, în opinia sa, al livrării de armament occidental Ucrainei şi a aprovizionărilor care au facilitat o contra-ofensivă ucraineană, relatează AFP.\n\nUPDATE Mobilizarea este un „semn de panică\", a declarat miercuri premierul olandez, imediat după discursul preşedintelui Rusiei, Vladimir Putin.\n\nUPDATE Deputatul Dumei de Stat Andrei Guruliov s-a arătat foarte entuzismat de anunțul președintelui Vladimir Putin privind mobilizarea militară parțială, susținând că această măsură va însemna ”sfârșitul” Ucrainei.\n\nUPDATE Papa Francisc a declarat miercuri că ucrainenii sunt supuși la sălbăticie, monstruozități și tortură, numindu-i membri au unui popor „nobil\" care este martirizat, potrivit Reuters.Declarația a fost făcută la finalul audienței sale generale din Piața Sfântul Petru.\n\nUPDATE Maia Sandu, a convocat pentru sâmbătă, 24 septembrie, ședința Consiliului Suprem de Securitate (CSS). Anunțul a fost postat pe site-ul președinției. CSS va discuta despre ultimele evoluții de securitate din regiune, potrivit serviciului de presă.\n\nUPDATE Economistul Nouriel Roubini, care a prezis corect criza financiară din 2008, vede o recesiune „lungă și urâtă” în SUA și la nivel global la sfârșitul lui 2022, care ar putea dura tot anul 2023.\n\nUPDATE PIB-ul Rusiei urmează să se contracte cu 2,9% în 2022, estimează ministrul rus al Economiei, Maxim Reşetnikov. ”La sfârşitul lui 2022, prevedem o contracţie a PIB-ului de 2,9%”, a anunţat Reşetnikov în faţa memnrilor Consiliului federaţiei, Camera superioară a Parlamentului rus. Această previziune este mai bună decât cele făcute până în prezent, scrie Money.\n\nUPDATE Primarul Moscovei anunță finalizarea primelor trei batalioane după ordinul lui Putin. „Deja astăzi câteva mii de voluntari de la Moscova participă la lupte cu armele în mână. Trei batalioane au fost finalizate - \"Donsk\", \"Gheorghievski\" și \"Mareșal Katukov\". Am luat decizii cu privire la măsuri suplimentare de sprijin material pentru voluntari și familiile acestora\" - a scris primarul Moscovei.\n\nUPDATE Aproape toate zborurile cu plecare din Rusia s-au epuizat în câteva ore, după ce Vladimir Putin a anunţat mobilizarea parţială a rezerviştilor, scrie The Guardian.\n\nUPDATE Consiliul Federaţiei Ruse (Camera Superioară a Parlamentului de la Moscova) a aprobat o lege care prevede o procedură simplificată de obţinere a cetăţeniei ruse pentru străinii care se înscriu în Armată.\n\nUPDATE Purtătorul de cuvânt al Ministerului chinez de Externe, Wang Wenbin, a declarat că China face apel la toate părțile din conflictul ucrainean să oprească ostilitățile și să treacă la dialog și negocieri. Astfel, Ministerul de Externe a reacţionat la anunţul de mobilizare în Rusia de către preşedintele Vladimir Putin, scrie ziarul rus Kommersant.\n\nUPDATE Ambasada Kîrgîzstanului în Rusia a avertizat cetățenii republicii în legătură cu participarea la conflicte armate pe teritoriul statelor străine, amintind de răspunderea penală pentru aceasta.\n\nUPDATE Guvernul german va prelua controlul asupra unor active din Rusia ca urmare a naționalizării importatorului de gaze Uniper, a declarat miercuri un purtător de cuvânt al guvernului german, adăugând că autorităţile examinează ce să facă cu acestea, notează Rador.\n\nUPDATE Reacții dure după anunțul lui Vladimir Putin de mobilizare parțială. Ucraina susține că acesta este un pas previzibil al Moscovei, prin care Kremlinul încearcă să transfere către Vest vina pentru declanșarea unui război neprovocat și înrăutățirea situației economice a Rusiei.\n\nUPDATE Ministrul britanic de Externe a declarat că discursul lui Vladimir Putin indică o escaladare îngrijorătoare și că amenințările pe care le-a formulat președintele rus trebuie luate în serios. Pe de altă parte, ambasadorul american la Kiev a declarat că SUA va continua să fie alături de Ucraina cât timp va fi nevoie. Și ministerul de Externe de la Chișinău a avut o reacție, după anunțul făcut de Putin de mobilizare generală. Ministrul, Nicu Popescu, a scris pe twitter că RM condamnă planul Rusiei de anexare a celor 4 regiuni ucrainene prin așa-nimitele referendumuri.\n\nUPDATE În Rusia a început panica în rândul populației, după ce președintele Vladimir Putin a anunțat o mobilizare parțială. Oamenii au început să critice autoritățile ruse. În comentariile la publicațiile despre mobilizarea parțială, rușii își exprimă nemulțumirea, scrie presa rusă.\n\nUPDATE Imediat după anunțul lui Putin privind mobilizarea parțială în Rusia, ministrul Apărării de la Moscova a venit cu precizări. Într-un interviu difuzat de presa rusă, Serghei Șoigu a declarat că vor fi chemați la arme 300 de mii de rezerviști. Este vorba despre cetățeni ruși cu studii și experiență militară, precizând că studenții și soldații în termen nu vor fi implicați. El a declarat că Rusia nu luptă cu Ucraina, dar cu Occidentul și a vorbit și despre pierderile suferite de armata rusă.\n\nUPDATE Lituania a anunțat că ridică nivelul de alertă al armatei sale ca urmare a anunțului privind mobilizărea rezerviștilor din Rusia, potrivit Reuters, potrivit Stiripesurse. Lituania a ridicat nivelul de alertă al forței de reacție rapidă a armatei sale „pentru a preveni orice provocări din partea Rusiei\", a declarat miercuri ministrul apărării, Arvydas Anusauskas. Anunțul a fost făcut la câteva ore după după ce președintele rus Vladimir Putin a anunțat o mobilizare militară parțială. „Deoarece mobilizarea militară a Rusiei va avea loc și în regiunea Kaliningrad, în vecinătatea noastră, Lituania nu poate doar să privească\", a scris Anusauskas pe Facebook. Se pare că mobilizarea din Rusia vizează aproximativ 300.000 de persoane.\n\nUPDATE Trupele de ocupație ruse au lansat un nou atac asupra oraşului ucrainean Zaporojie, în noaptea de marţi spre miercuri, ţinta rachetelor fiind un obiectiv din infrastructura locală - a anunţat guvernatorul regiunii Zaporojie, Oleksandr Staruh.\n\nUPDATE În Rusia, circa 300.000 de bărbaţi sunt vizați de mobilizarea parțială, a declarat ministrul Apărării Serghei Șoigu, după anunțul președintelui Vladimir Putin. Astfel vor fi chemați în primul rând cei cu experiență de luptă și specialitate militară, în timp ce studenții sau parlamentarii vor fi scutiți, relatează TASS.\n\nUPDATE Pe canalele de Telegram pro-ruse este citat Vladimir Rogov, membru al administrației militaro-civilă din Zaporojie, în care se anunță întărirea prezenței militare prin trupe și tehnică, astfel încât securitatea referendumurilor să fie asigurată la sânge. „Grupul de apărare aeriană din regiunea Zaporojie a fost întărit pentru a asigura siguranța referendumului”, a precizat Vladimir Rogov,\n\nUPDATE Vladimir Putin se arată îngrijorat că Ucraina este sprijinită militar de Occident. „Este evident că soluția de pace nu a fost pe placul Occidentului, prin urmare, după ce a ajuns la anumite compromisuri, Kievului i s-a dat o instrucțiune directă de a perturba toate acordurile\", a spus Vladimir Putin, în discursul său. Drept urmare, după întreruperea negocierilor, Kievul a trimis pe front „noi bande de mercenari și naționaliști”, a adăugat președintele rus.\n\nUPDATE Producătorul rus de arme Kalaşnikov a creat o versiune modificată a puştii sale de asalt AK-12, folosită de forţele ruse în Ucraina, relatează Rador. Compania a transmis că modificarea, care va îmbunătăţi viteza şi precizia, a fost făcută după consultări cu Ministerul Apărării.\n\nUPDATE Ocupanții ruși au lansat în noaptea de marți spre miercuri mai multe rachete în direcția unor blocuri de locuințe din Harkov. Sub dărâmături ar fi blocați mai mulți oameni.\n\nUPDATE Vladimir Putin s-a retras într-un colț în Ucraina. Şi într-adevăr, liderul rus este gata mai degrabă să escaladeze conflictul până la anihilarea nucleară globală decât să admită înfrângerea. La şapte luni după ce Putin şi-a lansat invazia, trupele ruse au fost respinse în regiunea Harkov, iar forţele ucrainene avansează în Lugansk şi se pregătesc să înainteze în Herson. Nu este imposibil ca Rusia să piardă teritoriile pe care le deține din 2014 dacă forţele lui Putin nu pot opri contraofensiva Ucrainei, scrie analistul Andrew Rothin pentru The Guardian, potrivit Mediafax.\n\nUPDATE ISW consideră că în acest moment Kremlinul nu își permite să plătească salarii și bonusuri pe care le-a promis deja celor recrutați la o scară mai mare, dar are nevoie de mai mulți oameni pentru front. „ISW nu a observat nicio dovadă că Kremlinul intenționează iminent să-și schimbe practicile de recrutare. (…) Putin speră probabil că o creștere a automobilizării îi va permite să cucerească restul regiunii Donețk și să apere părțile ocupate de ruși din regiunile Lugansk, Herson și Zaporojie. Se înșală. Putin nu are nici timpul și nici resursele necesare pentru a genera o putere de luptă eficientă. Dar Putin va aștepta probabil să vadă dacă aceste eforturi au succes înainte de a escalada în continuare situația. (…) Oficialii ruși sunt panicați de progresele ucrainene, iar Kremlinul intenționează probabil să exacerbeze temerile ucrainene și globale privind o escaladare nucleară. Cu toate acestea, Putin a refuzat deja să impună linii roșii specifice unui teritoriu ca răspuns la atacurile ucrainene asupra Crimeei anexate de Rusia, teritoriu ocupat pe care l-a controlat timp de opt ani și pe care îl declară rus”, mai arată ISW, potrivit Biziday.\n\nUPDATE Rusia nu mai este principalul furnizor de petrol al Chinei, deși importurile Chinei de ţiţei rusesc au crescut în august cu 28% faţă de perioada similară din 2021, potrivit Reuters. Pentru prima dată în ultimele patru luni Arabia Saudită i-a luat locul, transmite Reuters, potrivit Agerpres.\n\nUPDATE Deși ISW arată că o mobilizare nu ajută pe termen scurt forțele ruse din Ucraina, avantajele mobilizării sunt și de natură economică. Economia de război presupune, printre altele, reorganizarea industriei, valorificarea resurselor naturale, a transporturilor și comunicațiilor în serviciul forțelor armate. Din punct de vedere militar, unul dintre efectele imediate ale unei mobilizări formale se aplică asupra rezervei naționale de recrutați. Suplimentar, în forțele armate ar putea fi înrolați specialiști, cum ar fi medici, rezerviști cu vârste cuprinse între 27 și 60 de ani.\n\nUPDATE În Rusia a fost decretată mobilizare parțială. Decretul a fost semnat, a anunțat președintele Rusiei, Vladimir Putin, în discursul care a fost amânat aseară pentru dimineața zilei de astăzi. Liderul de la Kremlin a adăugat că Federația Rusă va folosi pentru apărare toate mijloacele de care dispune. El s-a referit din nou la invadarea Ucrainei ca la un război împotriva Rusiei dus de Occident, care i-ar fi instigat pe ucraineni împotriva rușilor, și pretinde că „Vestul vrea să distrugă Rusia”. Susține că rușii din Donețk, Lugansk, Zaporojie, Herson au în acest moment nevoie de referendumurile de alipire la Rusia, pentru „că sunt torturați”, iar ucrainenii ar fi de fapt cei care atacă zonele civile. „Subliniez că este vorba de o mobilizare parțială. Doar cei care sunt în rezervă vor fi înrolați”, a precizat Putin, arătând că deja a semnat decretul în acest sens, iar mobilizarea începe de astăzi.\n\nUPDATE Cancelarul german Olaf Scholz a declarat marţi, la New York, că preşedintele rus Vladimir Putin trebuie să recunoască faptul că nu va câștiga războiul din Ucraina. Acesta l-a acuzat pe Putin că are ambiții imperialiste, potrivit Reuters. „De aceea nu vom accepta nicio pace dictată de Rusia şi de aceea Ucraina trebuie să fie capabilă să respingă atacul Rusiei”, a spus Scholz în prima sa intervenţie în cadrul Adunării Generale a ONU.\n\nUPDATE Operatorii din turism recomandă ruşilor care intenţionează să plece în vacanță să aibă rezerve suficiente în numerar, mai ales după ce unele bănci turcești au început să nu mai accepte tranzacţiile cu carduri rusești Mir, iar magazinele, de asemenea, refuză plata cu astfel de carduri - informează agenţia ucraineană RBC, citând date furnizate de Asociaţia Operatorilor din Turism, scrie Rador.\n\nUPDATE În așteptarea discursului către națiune al lui Vladimir Putin, inițial anunțat pentru marți seara, la ora 20:00, ulterior trecut pentru miercuri, rușii au căutat informații cum ar putea părăsi țara sau cum ar putea evita înrolarea în armată. Cele mai frecvente expresii întâlnite în solicitările rușilor pe google sunt „mobilizare”, „cum poți pleca din Rusia”, „adresarea lui Putin” sau „cum poți scăpa de armată”, potrivit Digi.\n\nUPDATE Duma de Stat a Federației Ruse a anunțat că nu va exista o mobilizare generală în țară. Anunțul a fost făcut de Andrei Kartapolov, șeful Comitetului de Apărare al Dumei, în cadrul unui interviu pentru publicația Parlamentskaia Pravda.\n\nUPDATE Președintele Rusiei, Vladimir Putin, și-ar fi amânat pentru ziua de miercuri \"discursul către națiune\", potrivit jurnalistului pro-Kremlin Vladimir Soloviov și analistului politic Serghei Markov. Dmitri Smirnov, jurnalist de casă al Kremlinului, spune că discursul va fi ținut miercuri dimineața. „Cu cât discursul deja anunțat al președintelui Putin va fi amânat mai mult, cu atât va cuprinde mai multe anunțuri grave”, spune Serghei Markov.\n\nUPDATE Şeful UE pentru Afaceri Externe Josep Borrell a declarat într-o declaraţie din 20 septembrie că încercarea Rusiei de a-şi legitima controlul militar ilegal asupra teritoriilor ucrainene ocupate şi de a schimba forţat graniţele Ucrainei este o încălcare clară a Cartei ONU şi a independenței, suveranității şi integrității teritoriale a Ucrainei.\n\nUPDATE Mai multe publicații, între care The Guardian, au scris că intervenția lui Putin era programată inițial pentru marți, ora 20.00, apoi pentru ora 21.00, dar ea nu a mai avut loc. \"Discursul către națiune\" al liderului de la Kremlin ar fi avut loc pentru prima dată de la declanșarea invaziei în Ucraina, în 24 februarie, și există informații privind posibilitatea de a anunța mobilizare generală în Rusia. Discursul vine în contextul în care astăzi, în plină contraofensivă ucraineană, autoritățile separatiste din regiunile ocupate Donețk, Lugansk, Herson și Zaporojie au anunțat referendumuri de aderare la Rusia, dinspre Moscova venind imediat reacții pozitive. Cele două așa-zise republici populare din Donbas și Hersonul ocupat au și anunțat perioada de desfășurare a votului - între 23 și 27 septembrie.\n\nUPDATE Președintele Volodimir Zelenski a declarat, în timpul discursului său de marți seară, că armata ucraineană continuă să avanseze și să recucerească teritorii ocupate de ruși.",
    "Acuzațiile Kremlinului la adresa a trei țări europene: se fac ”vinovate” de xenofobie, ”persecută” minoritățile ruse": "Rusia a condamnat Letonia, Lituania şi Estonia că au distrus monumentele ridicate în era sovietică şi le-a acuzat că persecută minorităţile vorbitoare de limba rusă, relatează The Guardian.\n\nMinisterul rus de Externe a acuzat Letonia, Lituania şi Estonia, într-o declaraţie, că sunt vinovate de xenofobie şi a argumentat că tratează minorităţile etnice ruse de pe teritoriul lor drept ”oameni de clasa a doua”.\n\nDe asemenea, ministerul susţine că presa limba rusă, grădiniţele şi şcolile au fost închise în cele trei state baltice.\n\nAstfel de ”abordări rusofobe” vor ”afecta cu siguranţă starea relaţiilor bilaterale cu aceste ţări, care sunt deja în declin total”, se mai subliniază în declaraţie.\n\nAds",
    "Studiu: Cultivarea cerealelor în Europa s-a schimbat complet. Unde s-a mutat centrul de producție": "Dacă în ultimele decenii, țările din sudul și vestul Europei au fost principalii producători de cereale, lucrurile sunt pe cale să se schimbe radical. Acum, nord-estul și estul Europei vin puternic din urmă, iar centrele de producție majore se mută aici, în contextul schimbărilor climatice, potrivit unui studiu realizat de cercetători maghiari.\n\nEuropa de Nord-Est poate să fie câștigătoarea schimbărilor climatice actuale cu o creștere a randamentelor de cereale care depășește valorile înregistrate în alte regiuni ale continentului, potrivit Agroszektor.hu.\n\nCercetătorii maghiari au analizat date de la Banca Mondială și au identificat două transformări regionale profunde în producția europeană de cereale: una în nord și una în est. La intersecție, în partea de nord-est a Europei, sensibilitatea redusă la schimbările climatice a producției de cereale combinată cu rate remarcabile de creștere economică au ca rezultat cea mai mare majorare medie a randamentului de pe continent, se precizează în studiu. Pe de altă parte, economiile anterior relativ înapoiate din regiunea de est a Europei pot crește rapid.\n\nDin cauza încălzirii, porumbul a început să fie cultivat și în țările din nord, cum este cazul Danemarcei, de exemplu. În același timp, suprafațele cultivate cu porumb și grâu s-au redus la jumătate în Italia și cu două treimi în Grecia. În Portugalia, producția ambelor tipuri de cereale a încetat aproape complet.\n\nStudiul mai arată că temperaturile mai mari din perioada ianuarie-martie, începând cu anii 1990, au avut un efect pozitiv semnificativ asupra recoltei de grâu pe linia care pleacă din Balcanii de Nord și ajunge până în Europa de Nord, ceea ce compensează cel puțin parțial efectul negativ al încălzirii verii.\n\nAdaptarea la schimbările climatice și mai ales adaptabilitatea mai bună la valurile de căldură a devenit acum o prioritate pentru agricultura europeană. Trebuie menționat și faptul că în Europa de Est, în ultimele decenii, zeci de milioane de hectare de sol fertil au suferit o eroziune catastrofală din cauza secetelor, a reducerii resurselor de apă dulce și a degradării solului ca urmare a agriculturii necorespunzătoare în agricultura industrializată.\n\nCrește randamentul în Est\n\nStudiul menționează faptul că recuperarea tehnologică a agriculturii din Europa de Est și Centrală mută centrul de greutate al producției europene de cereale de la vest la est, unde s-a dezvoltat dumpingul de cereale.\n\nPotențialul ridicat de producție de cereale al Europei de Est se datorează și faptului că aici se află soluri fertile, care pot atenua extremele asociate climei continentale tipice Europei Centrale si de Est. Cele mai mari creșteri ale producției de porumb au fost înregistrate în Lituania (385%) și Belarus (213%), în timp ce randamentele de grâu au crescut cel mai mult în Letonia (92%), Estonia (87%) și Lituania (86%) între 1993-1997 și 2013-2017.\n\nNu în ultimul rând, Polonia și Rusia – în mod tradițional importatoare de porumb – au devenit mari exportatori. În ultimele trei decenii, Ucraina și Rusia s-au numărat printre primii zece producători de porumb din lume. Între anii 2013 și 2017, producția anuală de porumb a Ucrainei, de 27 de milioane de tone, a fost aproape dublă față de cea a Franței, care a fost principalul producător de porumb din Europa.",
    "Economia digitală a României ar putea creşte de 3,5 ori până la 52 miliarde de euro în 2030": "Principalii factori de creşteri sunt investiţiile în IT&C şi comerţul digital, potrivit raportului Digital Challengers on the Next Frontier realizat de McKinsey&Company. Astfel, economia digitală a României ar putea ajunge să însemne în jur de 9,6% din PIB în 2030, comparativ cu aproximativ 6% din PIB în 2021.\n\nRaportul compară potenţialul a zece economii din Europa Centrală şi de Est - denumite Digital Challengers (Bulgaria, Croaţia, Cehia, Ungaria, Letonia, Lituania, Polonia, România, Slovacia şi Slovenia) cu alte două grupuri din Europa: Digital Frontrunners (Belgia, Danemarca, Estonia, Finlanda, Irlanda, Luxemburg, Ţările de Jos, Norvegia şi Suedia) şi Big 5 - grupul celor cinci mari economii europene (Franţa, Germania, Italia, Spania şi Regatul Unit).\n\nCele trei componente ale economiei digitale luate în considerare în raport sunt: comerţul digital (cheltuielile online pentru bunuri şi servicii), bugetele alocate IT&C (valoarea cheltuielilor guvernelor şi companiilor din toate sectoarele pentru hardware, software, infrastructură şi servicii conexe) şi cheltuielile offline pentru echipamente digitale (de exemplu, pentru PC, smartphone-uri, infrastructură IT, cloud etc.).\n\nEconomia digitală a acestor zece ţări din CEE a fost de 124 de miliarde de euro în 2021, comerţul digital reprezentând 68 de miliarde de euro, IT&C - 49 de miliarde de euro, iar cheltuielile offline pentru produse digitale - 8 miliarde de euro. Pe de altă parte, economia digitală a acestor zece ţări ar putea ajunge la 330 de miliarde de euro în 2030 în contextul în care comerţul digital - principalul motor de creştere de până în prezent - va continua să se dezvolte, iar lansarea de afaceri noi şi digitalizarea sectorului public pot accelera creşterea segmentului IT&C.\n\nEconomia digitală a României a fost estimată la 14,8 miliarde de euro în 2021 - aproximativ 6% din PIB, conform raportului McKinsey&Company. Dacă în 2030 va ajunge la valoarea estimată de 52 de miliarde de euro, economia digitală a României ar putea reprezenta aproape 9,6% din PIB.\n\nÎn prezent, România este a treia piaţă ca economie digitală între cele zece ţări Digital Challengers, după Polonia (44 miliarde de euro) şi Cehia (18 miliarde de euro). Valoarea este împărţită între comerţul digital (9,8 miliarde de euro), cheltuielile pentru IT&C (3,5 miliarde de eu-ro) şi cheltuielile offline pentru produse digitale - de 1,6 miliarde de euro.\n\nÎn România, investiţiile în IT&C au înregistrat o creştere anuală de 8% între 2017-2021 ajungând la 3,5 miliarde de euro. Cu toate acestea, bugetele alocate acestui sector sunt încă reduse în comparaţie cu ţări precum Polonia (14 miliarde de euro), Cehia (9 miliarde de euro) sau Lituania (7 miliarde de euro). Dezvoltarea infrastructurii IT&C în România este în dezvoltare, ceea ce poate duce la o mai mare alfabetizare digitală în rândul populaţiei. Astfel, investiţiile în IT&C pot deveni principalul motor de creştere pentru economia digitală până în 2030.\n\nComerţul digital reprezintă aproximativ 66% din economia digitală a României - acest segment a înregistrat o creştere anuală de 17% între 2017 -2021, aproape dublându-şi valoarea de la 5,2 miliarde de euro la 9,8 miliarde de euro. Dezvoltarea la scară largă a acestui sector poate fi observată şi din perspectiva IMM-urilor care vând online, procentul lor majorându-se de la 7% în 2017 la 17% în 2021.\n\nRomânia este a doua cea mai mare piaţă de comerţ digital din CEE, situându-se după Polonia (26,7 miliarde de euro) şi înaintea Cehiei (9,1 miliarde de euro).\n\nCu toate acestea, cheltuiala medie pe cap de locuitor pentru ecommerce şi rata de penetrare a acestuia sunt printre cele mai mici din regiune.\n\nAstfel, un român cheltuia în medie anul trecut în jur de 506 de euro pentru achiziţii in online- în timp ce media Digital Challengers era de 673 de euro. Dintre Digital Challengers, ţările cu cele mai mari valori medii per capita pentru comerţ electronic sunt Lituania (1.064 de euro în 2021), Slovenia (866 de euro) şi Cehia (849 de euro).\n\nÎn ceea ce priveşte rata de penetrare, în România segmentul digital reprezintă doar 14% din totalul pieţei de retail (68,9 miliarde euro), restul fiind reprezentat de comerţul offline (59,1 miliarde euro). Cu un procent de 14%, România are una dintre cele mai scăzute rate de penetrare a comerţului digital în total retail la nivel regional, media pentru Digital Challengers fiind de 16%.\n\n„România este a doua cea mai mare piaţă de comerţ digital din Europa Centrală şi de Est după Polonia, românii cheltuind în medie aproximativ 500 de euro pe cap de locuitor, mai puţin cu în jur de 25% comparativ cu ţări similare. Pandemia de COVID-19 a accelerat considerabil dezvoltarea comerţului digital şi a dus la o schimbare semnificativă făcând trecerea de la plata la livrare la plăţile online cu cardul. Astfel, am observat o creştere de peste 60% a volumului de tranzacţii cu cardul între 2019-2021, Bucureştiul diferenţiindu-se în mod excepţional cu 45% din tranzacţii. Rata de penetrare a comerţului digital în România (14%) trebuie să crească cu peste jumătate pentru a atinge nivelul Digital Frontrunners (23%) şi să se dubleze pentru a ajunge la nivelul liderilor mondiali precum Marea Britanie sau China (~30%)”, afirmă Ovidiu Tişler, Associate Partner McKinsey&Company Bucharest.\n\nUtilizarea inovaţiilor care oferă confort suplimentar (plăţi, omnichannel, livrare&returnări rapide şi personalizare bazată pe date) ar putea ajuta România să-şi dubleze dimensiunea pieţei de comerţ digital, ajungând la 19,6 miliarde de euro în 2030.\n\nCele mai mari categorii de ecommerce în România sunt: produse pentru casă şi electronice (39% din comerţul digital), servicii de transport (31%) şi segmentul de fashion (14%). În pan-demie, categoria cu cea mai mare creştere a fost însă cea a produselor alimentare, valoarea acesteia majorându-se de la 123 de milioane de euro (2% din comerţul digital) în 2019 la 389 de milioane de euro în 2021 (4% din comerţul digital).\n\nDigitalul înregistrează cele mai mari rate de utilizare în domeniile entertainment si turism.\n\nExporturile prin canale digitale ale ţărilor Digital Challengers au ajuns la peste 12 miliarde de euro în 2021, echivalentul a aproximativ 10% din consumul intern total.\n\nDintre cele zece ţări, România şi Cehia au cea mai mare pondere a exporturilor în totalul vânzărilor de bunuri prin comerţul digital. Acest lucru este determinat în principal de doi jucători care au o prezenţă în alte ţări: eMag (România) datorită operaţiunilor din Ungaria şi Bulgaria şi Alza (Cehia) care activează în Germania, Austria, Slovacia, şi Ungaria.\n\n„România se distinge în cadrul Digital Challengers ca ţara cu cea mai mare pondere a expor-turilor în comerţul digital - 24% - şi cu o balanţă comercială pozitivă. Aceste rezultate se da-torează semnificativ operaţiunilor eMAG în Bulgaria şi Ungaria. Dacă includem şi serviciile comercializate digital, exporturile Digital Challengers ajung la aproximativ 12 miliarde de euro. Prin urmare, accesul la exportul de servicii digitale, cum ar fi jocurile, media, agregatoarele şi turismul, ar putea ajuta România să îşi crească şi mai mult valoarea exporturilor”, declară Ovidiu Tişler, Associate Partner McKinsey&Company Bucharest.\n\nCu toate că digitalizarea sectorului public progresează, ţările Europei Centrale şi de Est rămân în urmă faţă de cele ale Digital Frontrunners şi Big 5 în ceea ce priveşte penetrarea serviciilor de e-guvernare (59% vs. 63% vs. 81% dintre indivizi folosesc servicii de e-guvernare). Rata de pene-trare a serviciilor de e-guvernare este de 15% în România, aceasta fiind cea mai scăzută dintre toate ţările europene.\n\nAnaliza arată că ţările mai digitalizate au înregistrat în medie o încetinire economică mai puţin severă în timpul primelor valuri ale pandemiei de COVID-19: o scădere cu 2,3% a dinamicii PIB pentru Digital Frontrunners, comparativ cu o scădere de 3,9% dinamicii PIB pentru Digital Chal-lengers. Investind în digitalizarea companiilor şi a instituţiilor statului, ţările pot răspunde mai bine la crize şi pot atenua impactul economic.\n\n„O lecţie clară a pandemiei este că digitalizarea permite creşterea economică şi oferă o rezistenţă mai bună în perioade de criză. Ţările cu o economie digitală puternică se adaptează mai rapid schimbărilor şi noilor cerinţe, răspunzând astfel mai bine oportunităţilor care apar”, adaugă Ovidiu Tişler.",
    "Suntem campioni la sărăcie: Eurostat anunță că avem printre cele mai mari rate ale inflației": "Suntem campioni la sărăcie: Eurostat anunță că avem printre cele mai mari rate ale inflației\n\nRata anuală a inflaţiei în zona euro a atins, în august, un nou nivel-record, de 9,1% (în creştere de la 8,9% luna precedentă), în timp ce în Uniunea Europeană (UE) a urcat de la 9,8% la 10,1%, ţările membre cu cele mai ridicate rate fiind Estonia, Letonia, Lituania, Ungaria, Cehia, Bulgaria, Polonia, Ţările de Jos, Slovacia şi România, arată datele publicate, vineri, de Oficiul European de Statistică (Eurostat).\n\nComparativ cu situaţia din iulie, rata anuală a inflaţiei a scăzut în 12 state membre, şi a crescut în alte 15. În România, rata anuală a inflaţiei a urcat la 13,3%, în august, de la 13% în iulie. Anul trecut, în aceeaşi lună, rata anuală a inflaţiei în România era de 4%. Cele mai ridicate rate anuale ale inflaţiei în UE au fost înregistrate, luna trecută, în Estonia (25,2%), Letonia (21,4%), Lituania (21,1%), Ungaria (18,6%), Cehia (17,1%), Bulgaria (15%), Polonia (14,8%), Ţările de Jos (13,7%), Slovacia (13,4%) şi România (13,3%). La polul opus, ţările membre UE cu o cea mai redusă inflaţie sunt Franţa (6,6%), Malta (7%) şi Finlanda (7,9%), scrie Agerpres.\n\nPentru statele din zona euro, cel mai semnificativ impact asupra creşterii anuale a preţurilor a venit din partea energiei, unde s-a înregistrat o creştere de 3,95 puncte procentuale (pp), urmată de preţurile la alimente, alcool şi tutun, care au crescut cu 2,25 pp, servicii (1,62 pp) şi preţurile bunurilor industriale neenergetice, care au înregistrat un avans de 1,33 pp.\n\nDe asemenea, datele Eurostat arată că în zona euro inflaţia de bază (core inflation), adică ceea ce rămâne după ce sunt eliminate preţurile pentru bunuri volatile, precum energia şi alimentele, a crescut de la 5,1% până la 5,5%. Inflaţia de bază este indicatorul urmărit cu atenţie de către Banca Centrală Europeană (BCE) la elaborarea deciziilor sale de politică monetară.",
    "Război în Ucraina, ziua 197. Secretarul de stat al SUA, Antony Blinken, vizită surpriză la Kiev. Estonia, Letonia, Lituania și Polonia, restricții pentru cetățenii ruși": "Așadar, frontul estic a rămas descoperit, lucru care-i permite armatei ucrainene să câștige zeci de kilometri de teritoriu pe zi. Între timp, în sud zeci de mii de soldați ruși sunt blocați și nu pot fi aprovizionați.\n\n“Mișcarea Ucrainei de a atrage forțele ruse în Herson este în mod clar una dintre marile mișcări strategice ale războiului. A trimis unele dintre cele mai bune unități rusești în Herson, unde nu pot fi alimentate și unde sunt uzate metodic. Și i-a făcut pe ruși să subțieze linia militară în Harkov” , a scris profesorul pe Twitter.\n\nRapoartele analiștilor militari din ultimele 24 de ore arată că armata ucraineană a obținut avansuri mult peste așteptări în urma contraofensivei pornite.\n\nUcraina și-a fortificat deja granița cu Belarus, existând semnale că Rusia ar putea trimite trupe și din această zonă, spre Kiev. Cu toate acestea, Alexander Lukașenko a negat cu vehemență că și-ar da acceptul ca armata țării sale să participe activ la războiul din Ucraina.\n\nAceastă deplasare în statul agresat de Rusia a oficialului Casei Albe vine în contextul în care Statele Unite au anunțat un nou ajutor militar de 2,7 miliarde de dolari pentru Ucraina.\n\nBlinken a fost fotografiat cu un câine dresat pentru a descoperit mine. Înaltul reprezentant SUA a mai vorbit cu Marina, o fetiță de șase ani din regiunea Herson, internată în spital.\n\nOficialul american a vizitat un spital de copii din Capitala Ucrainei. Vorbim de a doua vizită a secretarului de stat american la Kiev, după invazia rusă din februarie.\n\nEste o decizie luată în colaborare cu Letonia, Lituania și Polonia, ca răspuns la amenințările grave la adresa securității din zonă. Nu este o interdicție totală, vor rămâne excepții”.\n\nUlterior, prim-ministrul estonian Kaja Kallas a scris pe Twitter: ”Astăzi, Guvernul nostru va decide să restricționeze turismul din Rusia către UE prin zona țării noastre.\n\nCredem că această situație reprezintă o amenințare serioasă la adresa securității noastre și a spațiului Schengen în general ”, au anunțat cele patru state într-o declarație comună.\n\n”Țările care se învecinează cu Rusia sunt din ce în ce mai preocupate de afluxul substanțial și în creștere de cetățeni ruși către Uniunea Europeană și spațiul Schengen prin teritoriile noastre.\n\nAceste state și-au exprimat la unison îngrijorarea cu privire la securitatea lor, pe fondul războiului din Ucraina, notează .\n\nPatru state UE, Estonia, Letonia, Lituania și Polonia, au anunțat că vor restricționa intrarea cetățenilor ruși pe teritoriul lor.\n\nPotrivit Agenției Internaționale pentru Energie Atomică (AIEA), organismul de supraveghere nucleară al ONU, un bombardament a avariat marți o linie electrică de rezervă a centralei nucleare din Zaporojie.\n\nAproape 200 de zile de război în Ucraina\n\nAcea linie electrică de rezervă ar fi alimentat centrala nucleară în caz de urgență. “Dintre cele trei linii de rezervă dintre centrala ZNPP și centrala termică, una este acum avariată de bombardament, în timp ce celelalte două sunt deconectate, conform personalului operațional ucrainean, care i-a informat pe experții AIEA prezenți la centrală încă de săptămâna trecută“, a precizat AIEA într-un comunicat.\n\nADVERTISEMENT\n\neste deținută de forțele rusești încă de la începutul lunii martie, dar este în continuare operată de personal ucrainean. , iar doi experți ai AIEA au rămas pentru a menține o prezență permanentă la centrală.\n\nAIEA a declarat că avariile provocate de bombardament nu au avut “un impact imediat” asupra centralei, deoarece linia electrică nu era conectată la rețea în acel moment.\n\nADVERTISEMENT\n\nBombardamentele continuă în apropierea centralei Zaporojie\n\n“În ultimele zile, centrala ZNPP s-a bazat pe singurul său reactor în funcțiune pentru energia de care are nevoie pentru răcire și alte funcții de siguranță.\n\nÎn timp ce centrala are, de asemenea, generatoare diesel de urgență disponibile în caz de nevoie, directorul general Grossi și-a exprimat în mod repetat îngrijorarea cu privire la situația alimentării cu energie electrică.\n\nADVERTISEMENT\n\nO sursă de alimentare sigură în afara amplasamentului de la rețea și sisteme de alimentare de rezervă sunt esențiale pentru a asigura siguranța nucleară și pentru a preveni un accident nuclear.\n\nAceastă cerință se numără printre cei șapte piloni indispensabili de siguranță și securitate nucleară pe care directorul general i-a prezentat la începutul conflictului“, au declarat miercuri reprezentanții AIEA.\n\nADVERTISEMENT\n\nZelenski l-a acuzat pe Putin că minte\n\nAltfel, președintele Volodimir Zelenski i-a răspuns lui Vladimir Putin, care a lansat mai multe critici la adresa Inițiativei Mării Negre, mediate de ONU pentru .\n\nADVERTISEMENT\n\n“Astăzi, în Rusia, a fost făcută o altă declarație vădit falsă, conform căreia majoritatea absolută a cerealelor ucrainene ar fi exportată în țările europene. Ei bine, cuvinte adevărate nu au mai fost auzite la nivel oficial în Rusia de mult timp, iar acest lucru nu surprinde pe nimeni.\n\nPână la sfârșitul acestei luni, cel puțin trei milioane de tone de produse agricole pot fi exportate din porturile noastre maritime. Iar o parte semnificativă este destinată țărilor cele mai sărace și mai nevoiașe“, a declarat Zelenski în discursul de seară.\n\nAnterior, Putin a afirmat miercuri că “doar 3% din grânele exportate din Ucraina sunt destinate țărilor în curs de dezvoltare, majoritatea merg în Europa“. În cifrele comunicate miercuri pentru , oficialii Națiunilor Unite au declarat că aproximativ 30% din exporturile din cadrul inițiativei au mers către țări clasificate ca fiind cu venituri mici sau medii inferioare.\n\nCe s-a întâmplat cu cerealele Ucrainei\n\nAlte 37% din exporturi au mers către țări din Uniunea Europeană. În plus, 20% au mers în Turcia, deși ONU a precizat că este posibil ca unele dintre aceste transporturi să fi fost trimise mai departe în Asia sau Africa.\n\n“Spre deosebire de Rusia, noi nu facem o împărțire rasistă a lumii între cei care merită securitate și cei care se presupune că nu o merită. Între cei care merită să trăiască fără foame și cei care se presupune că nu o merită.\n\nNoi susținem toți oamenii, toate țările. Și pe cei care ne ajută, și pe cei care încă se abțin să ne ajute. Și pe țările care sunt mai stabile și pe cele care sunt mai puțin stabile. Subliniez încă o dată: Ucraina a fost, este și va fi garantul securității alimentare mondiale“, a mai spus președintele Ucrainei.\n\nÎn continuare, Zelenski a mulțumit brigăzilor ucrainene implicate în ofensiva din regiunea Harkov. În prim-plan sunt cele trei brigăzi care luptă pentru recucerirea teritoriului deținut de Rusia în regiunea nord-estică Harkov.\n\nArmata ucraineană înaintează și în nord\n\n“Săptămâna aceasta avem vești bune din regiunea Harkov. Probabil că ați văzut deja cu toții rapoarte despre activitatea apărătorilor ucraineni. Și, cred, fiecare cetățean se simte mândru de soldații noștri.\n\nEste o mândrie binemeritată, un sentiment corect. Acum nu este momentul să numim aceste sau acele așezări în care se întoarce steagul ucrainean. Dar este momentul să mulțumim Brigăzii 25 aeropurtate, Brigăzii 92 Mecanizate Separate și Brigăzii 80 de Asalt Aeropurtat pentru curajul și eroismul lor, demonstrate în timpul misiunilor de luptă“, a precizat Zelenski.\n\nDe asemenea, el a mulțumit unităților staționate în sudul Ucrainei “pentru loviturile extrem de reușite” asupra forțelor rusești de ocupație: “Cu cât va fi mai dificil pentru ocupanți, cu cât vor avea mai multe pierderi, cu atât mai bune vor fi pozițiile apărătorilor noștri din Donbas, cu cât mai sigură va fi apărarea în Zaporojie, Nikolaev și a orașelor din regiunea Dnipropetrovsk, cu atât mai repede vom putea elibera regiunea Azov și întregul sud.”",
    "Drona Bayraktar donată de lituanieni Kievului a distrus deja blindate rusești în valoare de zeci de milioane de dolari": "Două drone Bayraktar, dintre care una este cea donată recent de lituanieni Ucrainei, au distrus în ultimele trei zile blindate și tehnică de luptă a armatei ruse în valoare de peste 26 milioane de dolari, a declarat șeful Statului Major al armatei ucrainene, preluat de The Kyiv Independent.\n\nAstfel, în perioada 31 august - 2 septembrie, dronele au distrus 8 tancuri T-72, o mașină de luptă a infanteriei, un obuzier autopropulsat și „alte piese de artilerie”, al căror cost total a fost estimat la aproape 26,5 milioane de dolari.\n\nSetarile tale privind cookie-urile nu permit afisarea continutul din aceasta sectiune. Poti actualiza setarile modulelor coookie direct din browser sau de aici – e nevoie sa accepti cookie-urile social media\n\nÎn plus dronele Bayraktar au mai avariat alte cinci tancuri T-72 și un blindat aparținând forțelor ruse și au provocat noi pabube estimate la 1,85 miloane de dolari, conform șefului Statului Major al armatei ucrainene.\n\nÎn luna iulie, ministerul lituanian al Apărării a anunțat că va dona Ucrainei drona Bayraktar primită gratis din Turcia, deși a fost organziată o chetă națională pentru cumpărarea ei. De asemenea, banii strânși de la lituanieni vor fi folosiți pentru a ajuta poporul ucrainean.\n\nPostul de televiziune Laisves TV a organizat o chetă în cadul căreia au fost strânși 6 milioane de euro pentru a cumpăra drona de la producătorul turc Baykar, dar acesta a decis să o doneze gratis.\n\nPe 22 august, ministrul ucrainean al Apărării a publicat primele imagini cu poziții de artilerie distruse de drona Bayraktar donată de Lituania.\n\nEditor : M.L.",
    "Sportivii români au obţinut cinci medalii de aur şi patru de argint la Campionatele Europene de Canotaj U23": "Prima medalie de aur a fost obţinută în proba de patru plus unu rame masculin (BM4+), prin echipajul compus din Andrei-Petrişor Axintoi, Alexandru Gherasim, Florin Arteni, Alexandru-Laurenţiu Danciu şi Maria-Antonia Iancu. Sportivii noştri s-au impus în faţa echipajului din Italia, încheind cursa Finală cu timpul de 06:28,96.\n\nA doua medalie de aur a fost obţinută în proba de patru rame feminin (BW4-), prin echipajul format din Estera Vîlceanu, Alina-Maria Baletchi, Manuela Lungu şi Geanina Dumitriţa Juncanariu. Cu un timp de 06:54,19, sportivele noastre s-au impus în faţa echipajelor din Polonia şi Marea Britanie.\n\nTot o medalie de aur au câştigat şi sportivele din barca de patru vâsle feminin (BW4x). Emanuela-Ioana Ciotău, Cristina Druga, Alexandra Ungureanu şi Patricia Cireş s-au impus în faţa echipajelor din Cehia şi Polonia.\n\nAur şi în proba de 8+1 feminin (BW8+), pentru echipajul compus din Amalia Bucu, Andreea Iorgovan, Estera-Costina-Beatrice Vîlceanu, Alina-Maria Baletchi, Manuela-Gabriela Lungu, Geanina Dumitriţa Juncanariu, Alice-Elena Turcanu, Elena Suta şi Victoria-Ştefania Petreanu. Cu un timp de 06:28,28, sportivele noastre s-au impus în faţa echipajului din Germania.\n\nUltima Finală a Campionatelor Europene Under 23 a venit cu a cincea medalie de aur pentru România. Sportivii din barca de 8+1 masculin (BM8+), Andrei-Petrişor Axintoi, Alexandru Gherasim, Florin Ceobanu, Andrei Lungu, Andrei Mândrilă, Claudiu Neamţu, Florin Arteni, Alexandru-Laurenţiu Danciu şi Maria-Antonia Iancu, s-au impus în faţa echipajelor din Polonia şi Marea Britanie, cu un timp de 05:41,44.\n\nMedalie de argint au obţinut fetele din echipajul de patru plus unu rame feminin (BW4+), compus din Amalia Bucu, Larisa Bogdan, Lorena Constantin, Iuliana Timoc şi Victoria-Ştefania Petreanu.\n\nTot medalie de argint au obţinut sportivii din barca de dublu rame masculin (BM2-), Andrei Mândrilă şi Claudiu Neamţu. Podiumul a fost completat de echipajele din Lituania şi Croaţia.\n\nA treia medalie de argint pentru ţara noastră a fost câştigată în proba de patru rame masculin (BM4-), prin echipajul compus din Sebastian Timis, Ionuţ Pavel, Constantin-Emanuele Sterea şi Iliuţă-Leontin Nuţescu.\n\nArgint au obţinut şi în proba de dublu vâsle feminin (BW2x) Andrada-Maria Moroşanu şi Iulia-Liliana Bălăucă. Podiumul a fost completat de echipajele din Grecia şi Marea Britanie.\n\n.",
    "Moneda care se vinde cu 1.500 de euro pe OLX. Dacă o ai, te îmbogățești!": "Colecționarii de monede ar plăti sume uriașe pentru a putea avea aceste obiecte vechi și cu o valoare uriașă în colecția lor, însă există o monedă care se vinde cu 1.500 de euro pe OLX. Dacă o ai acasă, te îmbogățești! Iată cum arată aceasta!\n\nDe Bianca Matei . Publicat pe 29.08.2022 la 11:31 Actualizat pe 29.08.2022 la 11:31\n\nMoneda care se vinde cu 1.500 de euro pe OLX. Dacă o ai, te îmbogățești!\n\nUn colecționar a scos la vânzare pe OLX două monede de 2 euro, din ani diferți, și emise în state total diferite. Este vorba despre moneda de 2 euro, emisă în anul 1.999 în Franța, dar și despre moneda de 2 euro, emisă în anul 2002 în Austria. Pentru aceste monede vechi, colecționarul român cere 1.500 de euro, pentru fiecare în parte.\n\nMonedele vechi au ajuns să fie scoase la vânzare cu o avere pe site-urile de anunțuri. Ei bine, există și o monedă care se vinde cu 1.500 de euro pe OLX. Dacă vrei să te îmbogățești, atunci verifică dacă o ai și tu în casă!\n\nNuntă surpriză în showbizul din România. Cu cine s-a căsătorit fosta iubită a lui Dani Oțil\n\nCele mai valoroase monede de 2 euro\n\nValoarea unor monede de 2 euro poate ajunge chiar și la 5.000 de euro. Valoarea unor exemplare euro a crescut foarte mult, chiar dacă euro a fost emis cu puțin peste 20 de ani în urmă. Ei bine, iată care sunt cele mai valoroase cinci monede de 2 euro:\n\n1. Monaco Grace Kelly monedă de 2 euro, emisă în anul 2007\n\nConform specialiștilor în domeniu, Monaco Grace Kellly 2 euro, emisă în anul 2007, are cea mai mare valoare de vânzare. Aceasta se vinde cu suma de 4.749,95 de euro. Această monedă a fost cea mai rară între anii 2007 și 2014.\n\nMoneda de 2 euro de acest fel a apărut în circulație pentru a o comemora pe prințesa de Monaco Grace Kelly în anul 2007. În urmă cu aproximativ un deceniu, colecționarii de monede vechi au cumpărat aceste monede la prețul de 120 de euro. În prezent, valoarea acesteia se întinde la 5.000 de euro și chiar mai mult, depinde de anunțurile de pe Internet.\n\n2. Monaco primul castel Monaco monedă de 2 euro, emisă în anul 2007\n\nMonaco primul castel Monaco 2 euro, emisă în anul 2007, se vinde pe diverse site-uri cu suma de 1.999,95 de euro. Monetăria din Paris, Franța, a lansat această monedă comemorativă cu ocazia celei de-a 800-a aniversări a Palatului princiar din Monaco. Istoria Palatului princiar din Monaco datează din anul 1.215.\n\n3. Lituania Žuvintas monedă de 2 euro, emisă în anul 2021. Moneda care se vinde cu 1.500 de euro pe OLX\n\nLituania Žuvintas monedă de 2 euro, emisă în anul 2021, se vinde pe OLX cu 1.500 de euro, însă este vândută și pe alte site-uri cu 1.799,95 de euro. Această monedă din anul 2021 a căpătat o valoare semnificativă datorită erorilor de monetărie ale producătorilor. Greșeala se află în interiorul marginii acestei monede, fiindcă inscripția „DIEVS * SVĖTI * LATVIJU”, care înseamnă „Dumnezeu să binecuvânteze Letonia”, aparține seriei de monede letone de 2 euro.\n\n4. Monaco Princo Albert și Charlene aniversarea nunții monedă de 2 euro, emisă în anul 2021\n\nMonaco Princo Albert și Charlene aniversarea nunții monede de 2 euro, emisă în anul 2021, costă pe Internet 695,95 de euro. Această monedă marchează cea de-a 10-a aniversare a nunții Prințului de Monaco Albert și Charlene.\n\n5. Moneda de 2 euro cu 75 de ani de la înființarea orașului Vatican\n\nMoneda de 2 euro cu 75 de ani de la înființarea orașului Vatican costă 154,95 euro. Unele dintre aceste monede de 2 euro îl înfățișează pe Papa Ioan Paul al II-lea de la Vatican. Acestea sunt foarte populare pe piețele din SUA.\n\nCitește și: Dacă ai moneda aceasta în casă, te îmbogățești pe loc. Se vinde cu prețul unui apartament de lux din București",
    "LIVETEXT Război în Ucraina, ziua 215 | Ucraina anunță că a găsit încă o cameră de tortură într-un sat eliberat din Harkov": "26 sept. - Acum 24 minute Departamentul de Stat al SUA: Nu există indicii că China se pregătește să sprijine invazia Rusiei în Ucraina Departamentul de Stat al SUA a anunţat că nu a văzut niciun indiciu că China se pregătește să sprijine invazia președintelui rus Vladimir Putin în Ucraina sau să ajute Rusia să se sustragă sancțiunilor, relatează CNN. „Analizăm fiecare informație pe care o avem”, a declarat purtătorul de cuvânt al Departamentului de Stat, Ned Price. „Deocamdată nu am văzut nimic, cel puțin, care să indice faptul că Republica Populară Chineză adoptă o abordare diferită atunci când vine vorba de asistență în domeniul securității, atunci când vine vorba de eforturi pentru a ajuta în mod sistematic Rusia să se sustragă sancțiunilor”, a spus el. Price a declarat că SUA „continuă să urmărească” ceea ce face China cu privire la Ucraina și a precizat că remarcile ministrului chinez de externe Wang Yi indică faptul că China are „un anumit grad de neliniște față de ceea ce face Rusia în Ucraina”. Secretarul de stat american Antony Blinken s-a întâlnit vineri cu Yi la Națiunile Unite și „a subliniat implicațiile în cazul în care RPC [Republica Populară Chineză] ar oferi sprijin pentru invazia Moscovei asupra unui stat suveran”, potrivit relatării Departamentului de Stat privind întâlnirea. Recomandări Pensionarii români renunță la medicamente, murături și carne ca să-și plătească facturile la iarnă. „Am trecut prin perioade şi mai grele, ştim cum e”\n\n26 sept. - Acum o ora SBU anunță că un soldat rus implicat în atrocitățile de la Bucha a fost luat prizonier Serviciul de Securitate al Ucrainei (SBU) afirmă că un soldat rus luat prizonier în timpul luptelor din regiunea Herson în această lună are legătură cu una dintre atrocitățile comise la Bucha, în apropiere de Kiev, în luna martie, relatează CNN. Într-un comunicat publicat luni, agenția de informații susține că soldatul luat prizonier „a deschis focul cu o mitralieră”, alături de alți militari ruși, “asupra unei mașini pe autostrada din apropierea satului Zdvîjivka, districtul Bucha” la începutul lunii martie. „Șoferul a murit pe loc”, iar grupul de soldați ruși a îngropat apoi trupul victimei într-o pădure, precizează agenția ucraineană. SBU menționează că trupul șoferului a fost exhumat și trimis pentru examinare medico-legală. În acel moment, forțele ruse tocmai ocupaseră Bucha. Respectivul soldatul rus a fost reținut în septembrie, în timpul luptelor din regiunea Herson, iar anchetatorii au dovedit implicarea acestuia în crima de la Bucha, mai susține SBU.\n\n26 sept. - Acum 2 ore Ministerul Apărării de la Moscova susține că nu va restricționa circulația rușilor Ministerul rus al Apărării a anunțat luni că nu va restricționa circulația cetățenilor ruși în urma mobilizării militare decretate de președintele Vladimir Putin, scrie Ukrainska Pravda. Recomandări Ce înseamnă să fii bărbat. De la Zidane la Federer și Nadal „În contextul mobilizării parțiale în Federația Rusă, nu sunt așteptate restricții privind circulația cetățenilor”, a transmis ministerul condus de Serghei Șoigu, într-un mesaj publicat pe Telegram. Mesajul nu precizează dacă este vorba despre circulația între entitățile constitutive ale Federației Ruse sau despre călătoriile în afara țării. În același timp, presa rusă relatează că la granițe, unde s-au adunat acum mulți ruși, sunt tot mai frecvente cazurile în care polițiștii de frontieră refuză să le permită bărbaților eligibili pentru încorporare să părăsească țara.\n\n26 sept. - Acum 2 ore Casa Albă: SUA sunt pregătite să impună „costuri economice severe” Rusiei dacă va merge mai departe cu anexarea Statele Unite „nu vor recunoaște niciodată” teritoriul ocupat de Rusia ca fiind „altceva decât… parte a Ucrainei”, a anunțat luni Casa Albă, în contextul în care liderii separatiști din patru regiuni ucrainene desfășoară referendumuri privind alăturarea acestor zone la Federația Rusă, informează CNN. Purtătoarea de cuvânt a Casei Albe, Karine Jean-Pierre, a declarat, în cadrul unui briefing de presă de organizat luni, că „referendumurile de fațadă” reprezintă o „încălcare flagrantă a dreptului internațional”. Recomandări Emilia Șercan publică plagiatul comis de ministrul educației, Sorin Cîmpeanu, care și-a însușit 92 de pagini din munca a doi profesori într-un curs universitar. Apoi le-a furat de tot lucrarea, semnându-se el „Vom continua să lucrăm cu aliații și partenerii noștri pentru a trage Rusia la răspundere și pentru a sprijini Ucraina atât timp cât va fi nevoie”, a precizat Karine Jean-Pierre. „În ceea ce privește ceea ce facem, suntem pregătiți să impunem costuri economice suplimentare rapide și severe Rusiei, împreună cu aliații și partenerii noștri, ca răspuns la aceste acțiuni pe care le vedem în prezent, dacă vor merge mai departe cu anexarea”, a mai spus ea. „Veți auzi mai multe de la noi în zilele următoare în această privință”, a adăugat purtătoarea de cuvânt a Casei Albe.\n\n26 sept. - Acum 3 ore 4 civili răniți în urma unui atac asupra orașului Kramatork Un atac aerian rusesc efectuat luni asupra orașului Kramatorsk, din regiunea Donețk, a rănit patru persoane, informează The Kyiv Independent. Primarul din Kramatorsk, Oleksandr Honcharenko, a anunțat că forțele ruse au lovit centrul orașului, avariind clădirile înalte. Edilul a precizat că una dintre persoanele rănite se află în stare gravă.\n\n26 sept. - Acum 3 ore Presa rusă: O secție de votare din Luhansk a fost lovită de un bombardament ucrainean Agenția rusă de stat TASS a anunțat luni că o școală din regiunea Luhansk, în estul Ucrainei, care era folosită ca secție de votare în cadrul așa-numitului referendum privind aderarea la Rusia, a fost lovită de un bombardament ucrainean, relatează CNN. TASS a relatat că șase obuze au lovit școala din orașul Rubijne. Autoritățile de la Kiev și din alte țări occidentale spun că referendumurile sunt o „impostură” al cărei rezultat a fost prestabilit și care se desfășoară adesea sub amenințarea armei. Observatorii internaționali și guvernul ucrainean și-au exprimat îngrijorări similare în 2014, când Rusia a anexat unilateral Crimeea după un referendum desfășurat în prezența trupelor ruse. Marți este ultima zi în care se mai desfășoară votul la referendumurile organizate în părțile ocupate din cele patru regiuni ucrainene.\n\n26 sept. - Acum 4 ore 7 morți, în urma unui atac asupra orașului Pervomaiskîi din Harkov Un atac aerian efectuat de forțele ruse în cursul după-amiezii de luni a ucis 7 persoane în orașul Pervomaiskîi, din regiunea Harkov, informează Ukrainska Pravda. Serviciul de Stat pentru Situații de Urgență din regiunea Harkov a precizat că un copil de 15 ani se numără printre persoanele ucise în atacul rușilor. Operațiunile de salvare sunt încă în curs de desfășurare. Luni, orașele Pervomaiskîi și Kupiansk au fost din nou ținta atacurilor rusești. Forțele Moscovei au bombardat două așezări din aceste zone, inclusiv cu muniții cu dispersie, interzise, precum și cu artilerie grea. În Kupiansk, clădirea unei biserici și un magazin cu o suprafață totală de 500 de metri pătrați au luat foc după ce au lovite de aceste muniții. O persoană a fost rănită.\n\n26 sept. - Acum 4 ore Premierul olandez: Țările de Jos își vor intensifica sprijinul pentru Ucraina Olanda își va spori sprijinul acordat Ucrainei și va susține noi sancțiuni împotriva Rusiei, a anunțat luni premierul olandez Mark Rutte, potrivit Reuters. În urma unei convorbiri cu președintele ucrainean Volodimir Zelenski, Rutte a anunțat că va intensifica răspunsul la mobilizarea Rusiei și la referendumurile de anexare organizate în zonele ocupate din regiunile ucrainene Donețk, Luhansk, Herson și Zaporojie. „Mai multe arme, mai multe sancțiuni, mai multă izolare a Rusiei. Din cauza mobilizării și a referendumurilor false ale Rusiei”, a scris premierul olandez, pe Twitter. 📞: We are stepping up our support for Ukraine. More weapons, more sanctions, and more isolation for Russia. I stressed this once again when speaking to @ZelenskyyUa, in response to Russias mobilisation and illegitimate referenda. Protecting Europe is crucial for our security. pic.twitter.com/3tyQLpCDDQ — Mark Rutte (@MinPres) September 26, 2022\n\n26 sept. - Acum 4 ore Șeful ONU: „Era şantajului nuclear trebuie să ia sfârşit” „Era şantajului nuclear trebuie să ia sfârşit”, a pledat luni secretarul general al ONU, Antonio Guterres, solicitând „eliminarea” tuturor armelor nucleare după ameninţările Rusiei privind posibila lor utilizare în Ucraina, scrie Agepres, preluând AFP. „Războiul Rece a dus umanitatea la câteva minute de distrugere. Astăzi, la decenii după căderea Zidului Berlinului, auzim din nou intimidările nucleare”, a declarat Guterres, în cadrul unei reuniuni speciale a Adunării Generale cu prilejul Zilei Internaţionale pentru eliminarea armelor nucleare. „Să fim clari. Era şantajului nuclear trebuie să ia sfârşit. Ideea că o ţară poate purta şi câştiga un război nuclear este nebunească”, a adăugat el, estimând că „fără eliminarea armelor nucleare nu poate exista nici pace (…), nici încredere”. Săptămâna trecută, preşedintele rus Vladimir Putin a ameninţat că va recurge la „toate mijloacele” aflate la dispoziţia sa pentru a proteja întrgul teritori rus, în contextul referendumurilor organizate în zonele ocupate din Ucraina, relansând astfel speculaţiile privind riscurile unui conflict nuclear, pentru prima dată după 1945.\n\n26 sept. - Acum 5 ore Ministerul Apărării din Lituania: Rusia ar putea introduce legea marțială după referendumurile din Ucraina Rusia ar putea impune legea marțială în regiunile sale de frontieră după pseudo-referendumurile din teritoriile ocupate din Ucraina, pentru a-i împiedica pe bărbații ruși să părăsească țara, relatează luni publicația RTL, citându-l pe ministrul lituanian al Apărării, Arvydas Anusauskas, potrivit The Kyiv Independent. Duminică, publicația rusă independentă de știri Meduza a scris, de asemenea, că Rusia și-ar putea închide, pe 27-28 septembrie, granițele pentru bărbații eligibili de recrutare, când se pare că reprezentanții Moscovei intenționează să anunțe rezultatele pseudo-referendumurilor privind aderarea la Rusia organizate în regiunile Donețk, Luhansk, Herson și Zaporizhzhia. Referendumurile au început în aceste regiuni vineri, 23 septembrie. Sâmbătă, ministrul lituanian de Externe, Gabrielus Landsbergis, a declarat că țara sa nu va acorda azil bărbaților ruși care fug de mobilizare.\n\n26 sept. - Acum 5 ore O posibilă groapă comună, cu până la 100 de cadavre, descoperită în regiunea Harkov O presupusă groapă comună, descoperită pe teritoriul unei ferme industriale de pui din regiunea Harkov, este investigată de forțele ucrainene, au anunțat luni oficialii locali, potrivit The Guardian. Autoritățile locale se tem că până la 100 de cadavre au fost îngropate în acest loc, care a fost folosit cândva de trupele ruse pentru a-și adăposti tancurile. Zona a fost recucerită de soldații ucraineni care au împins forțele ruse înapoi peste graniță la începutul acestei luni, însă echipele de deminare nu au cercetat încă zona pentru identificarea obuzelor neexplodate.\n\n26 sept. - Acum 5 ore Ucraina caută modalități de combatere a atacurilor rusești cu drone fabricate în Iran Oficialii ucraineni spun că în ultimele zile au avut loc cinci atacuri asupra orașului portuar Odesa de către forțele ruse, care au folosit drone iraniene achiziționate recent, relatează CNN. Rusia a lansat drone kamikaze Shahid-136 de fabricație iraniană împotriva orașului „timp de mai multe zile la rând”, a declarat Serhii Bratciuk, purtător de cuvânt al administrației militare și civile din regiunea Odesa. „Inamicul încearcă să își salveze rachetele de croazieră, rachete de diferite calibre, deoarece aceste drone sunt mult mai ieftine. (…) Și ele nu sunt lansate singure, ci uneori în perechi. Observăm chiar că inamicul poate lansa mai multe astfel de drone kamikaze în timpul unui atac”, a precizat Bratciuk. În ultimele atacuri cu drone, „au fost două lovituri, o dronă kamikaze a fost distrusă, dar o explozie a avut loc pe teritoriul acestui obiectiv militar [instalație]. Nu au existat victime”, a adăugat el. Separat, Natalia Humeniuk, purtătoare de cuvânt a Comandamentului Operațional de Sud, a anunțat că se studiază mostre ale dronelor pentru ca apărarea antiaeriană ucraineană să dezvolte capacități pentru distrugerea lor.\n\n26 sept. - Acum 5 ore Primar: Locuitorii din Melitopol, forțați să voteze la „referendum” pentru rudele și vecinii absenți Ivan Fedorov, primarul orașului Melitopol din regiunea Zaporojie, ocupat de forțele ruse, a declarat luni că autoritățile de ocupație merg din ușă în ușă pentru a-i obliga pe localnici, din cauza prezenței la vot „catastrofal de scăzute”, să voteze în locul membrilor de familie și vecinilor lor care au fost evacuați, informează The Kyiv Independent. Autoritățile impuse de ruși la conducerea teritoriilor ocupate din regiunile ucrainene Donețk, Luhansk, Herson și Zaporojie organizează, în perioada 23-27 septembrie, o serie de referendumuri privind aderarea la Rusia. Kievul și partenerii săi occidentali au denunțat aceste referendumuri ca fiind unele “de fațadă” și au anunțat că nu vor recunoaște rezultatul votului.\n\n26 sept. - Acum 5 ore Lituania a livrat Ucrainei 50 de vehicule blindate de infanterie M113 50 de transportoare blindate M113, donate de Lituania, au ajuns deja în Ucraina, a anunțat luni ministrul lituanian al Apărării, Arvydas Anusauskas, potrivit site-ului de știri Delfi. Arvydas Anusauskas a precizat că Lituania ia în considerare un potențial sprijin suplimentar pentru Ucraina, în consultare cu partenerii NATO.\n\n26 sept. - Acum 6 ore Meduza: 11 birouri militare au fost incendiate în Rusia, de la începutul mobilizării 11 birouri de înrolare militară și 6 clădiri administrative au fost incendiate în Rusia de la începutul mobilizării, relatează portalul rus independent de știri Meduza, preluat de The Kyiv Independent. Meduza a scrie că cel puțin 11 birouri de înrolare militară au fost incendiate în Rusia de când Vladimir Putin a decretat mobilizarea parțială, miercurea trecută, pe 21 septembrie. Rușii au încercat, de asemenea, să incendieze șase clădiri administrative în ultimele șase zile. Publicația independentă notează că, în primele șase luni ale invaziei Rusiei în Ucraina, cel puțin 20 de comisariate militare au fost incendiate, însă după anunțul lui Putin privind mobilizarea, frecvența unor astfel de incidente a crescut semnificativ.\n\n26 sept. - Acum 6 ore Marea Britanie anunță un pachet de sancțiuni la adresa Rusiei ca răspuns la organizarea referendumurilor din Ucraina Este vorba despre 92 de sancțiuni care îi vizează pe cei din spatele ”voturilor false” din cele patru regiuni ucrainene, precum și pe acele persoane care continuă să susțină războiul Rusiei, relatează The Guardian. Printre cei 33 de oficiali care au fost sancționați în urma referendumului se numără Serghei Yeliseyev, șeful guvernului recent instalat la Herson, Ivan Kusov, ministrul educației și științei în așa-numita Republică Populară Luhansk și Yevhen Balitski, șeful administrației civile-militare din regiunea Zaporojie, susținută de Rusia. Vizați de sancțiuni sunt și unii oligarhi, printre care „regii domeniului imobiliar rusesc”, God Nisanov și Zarakh Iliev, precum și membri ai consiliilor de administrație din organizațiile de stat. „Referendumurile simulate, ținute sub amenințarea armei, nu pot fi libere sau corecte și nu le vom recunoaște niciodată rezultatele. Ele urmează un model clar de violență, intimidare, tortură și deportări forțate în zonele din Ucraina pe care Rusia le-a confiscat”, a declarat secretarul britanic pentru afaceri de externe James Cleverly.\n\n26 sept. - Acum 6 ore SUA anunță un pachet suplimentar de asistență de securitate în valoare de peste 450 milioane de dolari pentru Ucraina Secretarul de stat al SUA Antony Blinken a anunțat luni că Statele Unite s-au angajat să ofere Ucrainei un nou pachet de asistență de securitate civilă în valoare de 457,5 milioane de dolari, relatează CNN. Acest pachet are ca scop „sporirea eforturilor agențiilor ucrainene de aplicare a legii și de justiție penală de a-și îmbunătăți capacitatea operațională și a salva vieți, în timp ce acestea continuă să ajute la apărarea poporului ucrainean, a libertății și a democrației sale de războiul brutal de agresiune al Kremlinului”, se precizează într-un comunicat publicat luni. În declarația transmisă de secretarul de stat al SUA se mai menționează că pachetul contribuie la sprijinul american „pentru eforturile guvernului ucrainean de a documenta, investiga și urmări în justiție atrocitățile comise de forțele ruse, bazându-se pe relația noastră de lungă durată cu agențiile ucrainene de justiție penală, inclusiv cu Procuratura Generală ucraineană”. The United States will provide an additional $457.5 million in civilian security assistance to save lives and bolster the capacity of our Ukrainian law enforcement and criminal justice partners. We share their commitment to a democratic, independent, and sovereign Ukraine. — Secretary Antony Blinken (@SecBlinken) September 26, 2022\n\n26 sept. - Acum 7 ore Rusia intenționează să recruteze ucraineni în teritoriile ocupate, spun oficialii ucraineni Oficialii ucraineni afirmă că Rusia folosește referendumurile de anexare din zonele ocupate ca pretext pentru a-i atrage pe ucraineni în armată, relatează CNN. „Scopul principal al referendumului fals este de a mobiliza rezidenții noștri și de a-i folosi pe post de carne de tun”, a declarat într-un mesaj pe Telegram Ivan Fedorov, primarul ucrainean din exil al Melitopolului ocupat de Rusia. Totodată, oficialii din Ucraina spun că de când președintele rus a decretat mobilizarea parțială, călătoriile tinerilor din zonele ocupate au devenit mult mai dificile, iar potrivit unor surse guvernamentale citate de CNN, coridoarele de trecere care fuseseră amenajate au fost închise. Centrul Național de Rezistență al Ucrainei, o divizie a Ministerului Apărării, preciza săptămâna trecută că armata rusă intenționează să impună mobilizarea de îndată ce „referendumurile” privind aderarea la Federația Rusă vor fi aprobate, așa cum este de așteptat. ”Este clar că după referendum inamicul va anunța mobilizarea și pe terenurile ocupate pentru că are nevoie de resursă umană”, se precizează într-un comunicat al Centrului de Rezistență. Potrivit Guvernului ucrainean, administrațiile ruse de ocupație, împreună cu Serviciul Federal de Securitate (FSB) al Rusiei întocmesc liste cu mii de oameni care urmează să fie mobilizați în regiunile ucrainene Zaporojie și Herson. Iar în regiunea Luhansk, care este aproape în întregime ocupată de Rusia și forțele susținute de Moscova, oficialii ucraineni spun că se implementează deja recrutarea pe scară largă. ”Spre deosebire de Federația Rusă, unde mobilizarea este parțială, în așa-numita (Republica Populară Luhansk) toată lumea este luată”, a precizat Serghei Haidai, șeful ucrainean al administrației militare din regiunea Luhansk, pe Telegram. De asemenea, președintele Volodimir Zelenski a declarat în weekend că în Crimeea anexată de Rusia în 2014, sunt vizați pentru recrutare în special etnicii tătari, care sunt forțați astfel să fugă din peninsulă.\n\n26 sept. - Acum 7 ore AIEA anunță că este gata să discute cu Rusia și Ucraina despre crearea unei zone de protecție în jurul centralei nucleare Zaporojie Șeful Agenției Internaționale pentru Energie Atomică (AIEA), Rafael Grossi, a declarat că s-a întâlnit săptămâna trecută cu miniștrii de externe rus și ucrainean la Adunarea Generală a ONU pentru a discuta despre stabilirea unei zone de protecție în jurul centralei nucleare de la Zaporojie, relatează CNN. „Acest lucru trebuie făcut și sunt gata să continui aceste consultări în ambele țări, astfel încât să putem proteja centrala. Dacă vom lucra acolo vom putea să stabilizăm o situație pur și simplu inacceptabilă. Și sunt convins că este ceva ce putem face”, a declarat Grossi. Totodată, șeful AIEA a insistat că războiul din Ucraina trebuie să se încheie și a subliniat că organismul ONU pe care îl conduce trebuie să facă tot ce îi stă în putere pentru a preveni un accident nuclear care „ar adăuga o tragedie la suferința” din Ucraina.\n\n26 sept. - Acum 8 ore Kremlin: Rusia are contacte „sporadice” cu SUA privind armele nucleare Moscova este în contact cu Washingtonul pe tema armelor nucleare, dar această comunicare este „sporadică”, a declarat luni purtătorul de cuvânt al Kremlinului, Dmitri Peskov, relatează CNN. „Contactele sunt efectuate la nivelul corespunzător. Există canale de dialog, dar sunt foarte sporadice”, a spus purtătorul de cuvânt al președinției ruse, adăugând că prin aceste canale, cele două părți se informează reciproc despre poziția lor și pot să transmită „mesaje de urgență”. Precizările lui Peskov vin în contextul în care oficialii americani au spus că SUA au transmis Rusiei în ultimele luni că vor exista consecințe dacă Moscova alege să folosească armele nucleare în războiul din Ucraina. Mai multe informații: Reacția Kremlinului după ce Washingtonul a amenințat Moscova cu “consecințe catastrofale” dacă va utiliza armele nucleare în Ucraina\n\n26 sept. - Acum 8 ore Zelenski a discutat cu comandanții militari despre continuarea eliberării teritoriului ucrainean Președintele ucrainean Volodimir Zelenski s-a întâlnit luni, 26 septembrie, cu comandații militari pentru a vorbi despre planurile de continuare a eliberării teritoriului ucrainean, relatează CNN. „Au fost luate decizii cu privire la acțiunile active ale forțelor de apărare în scopul dezocupării în continuare a teritoriului Ucrainei”, se precizează într-un comunicat al președinției ucrainene. Printre cei prezenți la întâlnire s-au numărat ministrul Apărării Oleksei Reznikov și comandantul șef al Forțelor Armate ale Ucrainei, generalul Valeri Zaluzhny. La începutul acestei luni, forțele ucrainene au înregistrat o serie de succese în luptele din nord-estul țării, eliberând mai multe zone de sub ocupația rusă.\n\n26 sept. - Acum 8 ore Maia Sandu: Republica Moldova ar putea retrage cetăţenia celor care pleacă să lupte pentru Rusia în Ucraina Președinta Republicii Moldova, Maia Sandu, a anunțat că moldovenii care au și cetățenie rusă și au fost chemați în țara vecină în baza decretului de mobilizare semnat de Vladimir Putin, vor pierde cetățenia moldovenească dacă merg să lupte de partea Rusiei în Ucraina, relatează Reuters. Maia Sandu a lansat acest avertisment în contextul în care în regiunea moldovenească separatistă Transnistria sunt 200.000 de oameni cu dublă cetățenie, iar președinta de peste Prut a avertizat că există riscul ca aceștia să fie chemați de Rusia la luptă. „Pentru a preveni acest lucru, analizăm posibilitatea aplicării procesului de retragere a cetățeniei moldovenești pentru acele persoane (cu pașapoarte rusești) care luptă de partea agresorului”, a spus Maia Sandu. „De asemenea, luăm în calcul posibilitatea ca pedeapsa să fie mai aspră pentru cetățenii moldoveni (fără pașapoarte rusești) care se află în rândurile forțelor armate ale agresorului”, a adăugat președinta Republicăă Moldova, adăugând că vor exista consultări cu Moscova pentru a preveni cazurile de recrutare a cetățenilor săi.\n\n26 sept. - Acum 8 ore Rusia a trimis militari la frontiera cu Georgia Un vehicul militar cu personal a fost trimis la punctul Verkhny Lars din Osetia de Nord, la granița ruso-georgiană, relatează publicația rusă independentă Meduza, care citează RBC. Totul, în contextul în care unii ruși care vor să scape de mobilizare ies din țară trecând frontiera georgiană. ”Transportorul blindat de trupe se deplasează acolo, dar nu pentru a înființa un punct de control. Este, în linii mari, o rezervă în cazul în care rezerviștii vor să treacă peste punctul de control și să părăsească țara fără a îndeplini nicio formalitate la graniță. Doar în acest scop”, a precizat departamentul de frontieră al FSB, adăugând că punctul de control funcționa ca de obicei. „Nu au fost impuse restricții cu privire la ieșirea cetățenilor de sex masculin de vârstă militară”, a adăugat FSB. Între timp, polițiștii de frontieră din aeroporturi au primit liste cu bărbații care urmează să fie mobilizați, iar unora dintre ei li se interzice ieșirea din țară, notează publicația rusă independentă The Bell, citând surse din domeniul aviației, relatează Meduza. Trei surse citate de The Bell precizează că nu toți cei care îndeplinesc condițiile pentru serviciul militar au fost incluși în liste, ci doar cei pentru care au fost emise citații sau ordine de mobilizare. Mai multe informații: Rusia a trimis militari la granița cu Georgia. ”Doar pentru cazul în care rezerviștii vor să străpungă frontiera”, precizează FSB\n\n26 sept. - Acum 10 ore Rusia începe antrenarea soldaților mobilizați în Crimeea, anunță Kievul Autoritățile instalate de Rusia în Crimeea au început pregătirea militară a personalului recrutat la Sevastopol, anunță Statul Major al Forțelor Armate al Ucrainei pe 26 septembrie, relatează The Kyiv Independent. Între timp, rezidenții din Luhansk au început să fie convocați. De asemenea, Rusia a închis regiunea Rostov, la granița cu Ucraina, pentru intrare și ieșire și a ordonat localnicilor să se prezinte la birourile militare de înrolare în termen de trei zile, mai informează Statul Major. Președintele ucrainean Volodimir Zelenski a declarat, într-un interviu acordat cotidianului german Bild, că ordinul lui Putin de a mobiliza trupe suplimentare era așteptat și indică lipsa de personal militar din Rusia.\n\n26 sept. - Acum 10 ore Ucraina anunță că a găsit o nouă cameră de tortură în Harkov Serviciul de Securitate al Ucrainei (SBU) anunță că a găsit încă o cameră de tortură în satul eliberat Lyptsi, din regiunea Harkov, din nord-estul Ucrainei, relatează publicația The Kyiv Independent. Forțele ruse au ținut acolo rezidenți pro-ucraineni și i-au torturat, precizează SBU. Investigațiile sunt în desfășurare pentru identificarea tuturor victimelor, precum și a celor implicați în abuzurile asupra civililor. Toate probele colectate vor fi predate Curții Penale Internaționale de la Haga, adaugă SBU. Pe 23 septembrie, departamentul principal de investigații al poliției ucrainene a raportat că a descoperit 18 camere de tortură în regiunea Harkov, după eliberarea zonei de forțele ruse, și că a identificat peste 1.000 de militari ruși implicați în aceste fapte.\n\n26 sept. - Acum 10 ore Zelenski, despre avertismentul lui Putin privind folosirea armelor nucleare: ”Nu cred că blufează” Amenințarea președintelui rus Vladimir Putin de a folosi arme nucleare în Ucrainei „ar putea fi o realitate”, spune liderul ucrainean Volodimir Zelenski, citat de CNN. „Poate că ieri a fost cacealma. Acum, ar putea fi o realitate. Nu cred că blufează”, a declarat Zelenski pentru CBS într-un interviu difuzat duminică. În discursul său din 21 septembrie, în care a anunțat mobilizarea parțială, Vladimir Putin a acuzat Occidentul că ”vrea să distrugă Rusia” și că apelează la ”șantajul nuclear”. Liderul de la Kremlin a avertizat că Rusia va folosi ”toate mijloacele pe care le avem la dispoziție” și că cei care încearcă să folosească șantajul nuclear împotriva Rusiei vor constata că situația se poate întoarce împotriva lor. „Nu este o cacealma”, a spus el, explicit.\n\n26 sept. - Acum 11 ore Lavrov spune că orice teritoriu încorporat în Federația Rusă va avea ”protecția deplină” a Kremlinului „Întregul teritoriu de stat al Rusiei care a fost deja sau poate fi oficializat suplimentar în constituția țării noastre va beneficia cu siguranță de protecție deplină”, a declarat ministrul de externe al Rusiei, Serghei Lavrov, în cadrul unei conferințe de presă la New York, relatează CNN. „Cum poate fi altfel? Toate legile, doctrinele, conceptele și strategiile Federației Ruse sunt aplicabile pe întreg teritoriul său”, a adăugat șeful diplomației de la Moscova. Lavrov a făcut aceste declarații sâmbătă, la o zi după ce în regiunile ucrainene Donețk, Luhansk, Herson și Zaporojie, aflate parțial sub controlul Moscovei, au început referendumuri pentru alipirea la Rusia, proces care va continua până marți, 27 septembrie.\n\n26 sept. - Acum 12 ore Serbia nu va recunoaște rezultatele referendumurilor de alipire la Rusia din cele patru regiuni ucrainene Ministrul afacerilor externe al Serbiei, Nikola Selakovici, a declarat că țara sa nu poate accepta aceste rezultate, în primul rând din cauza angajamentului său față de Carta ONU și regulile dreptului internațional, relatează scrie agenția sârbă de presă de stat Tanjug. „În al doilea rând, ar fi contrar politicii noastre de păstrare a integrității teritoriale și a suveranității Serbiei. Ar fi total contrar intereselor noastre statale şi naţionale”, a spus șeful diplomației de la Belgrad. Serbia este un aliat istoric al Rusiei, după destrămarea Uniunii Sovietice, și nu a condamnat invazia din Ucraina. Mai multe informații: Un aliat tradițional al lui Putin nu recunoaște referendumurile din teritoriile ucrainene ocupate: „Total contrar intereselor noastre”\n\n26 sept. - Acum 13 ore Vladimir Putin a plecat în concediu după ce a decretat mobilizarea parțială Președintele rus Vladimir Putin se află în regiunea estică Novgorod, la casa de vacanță de la Valdai, scrie jurnalista Farida Rustamova, în buletinul său informativ de pe canalul de Telefgram Faridaily, relatează proiectul media SVTV. „Pe 21 septembrie, la 9.00 dimineața, când mulți bărbați au aflat că vor fi trimiși pe front, în așa-numita mobilizare parțială, Putin dormea. Videoclipul cu mesajul său nu a fost transmis în direct. Mai târziu, în acea zi, președintele a călătorit la Veliki Novgorod, unde a vizitat o școală tehnică și a asistat la concert”, notează Farida Rustamova. Apoi, „potrivit a trei surse familiare cu programul președintelui”, Putin a intrat în pauză în activitățile publice, care va dura cel puțin o săptămână. Jurnalista spune că liderul de la Kremlin este în vacanță la Valdai, însă precizează că nu a primit nicio confirmare din surse oficiale, deși l-a contactat pe Dmitri Peskov, purtătorul de cuvânt al Kremlinului. Colaboratoare New York Times și Financial Times, jurnalista Farida Rustamova a lucrat pentru BBC News Rusia, Meduza și postul TV Dojd. Mai multe informații: Jurnalistă rusă independentă: „După anunțul mobilizării parțiale, Vladimir Putin a plecat în concediu la Valdai”\n\n26 sept. - Acum 13 ore Zelenski: Încă două morminte comune au fost găsite la Izium Președintele ucrainean Volodimir Zelenski a anunțat, într-un interviu pentru postul american CBS, că încă două gropi comune cu sute de cadavre au fost descoperite la Izium. ”Au găsit încă două gropi comune, morminte mari cu sute de oameni. Vorbim despre un orășelul Izium. Știți? Mai sunt două gropi comune într-un oraș mic. Asta se întâmplă”, a declarat liderul de la Kiev, făcând apel la noi sancțiuni la adresa Rusiei. Orașul Izium, 50.000 de locuitori, a fost „șters de pe fața pământului”, a mai Zelenski. Între timp, pe contul de Facebook al Comandamentul Forțelor Aeropurtate de Asalt ucrainene a fost difuzat un videoclip filmat cu o dronă care arată amploarea distrugerilor din așezările recent eliberate din regiunea Harkov, din nord-estul țării, inclusiv din Izium. Mai multe informații: „Moarte și distrugere”. Filmare cu drona la Izium, orașul eliberat după șase luni de ocupație. Au fost găsite încă două morminte comune\n\n26 sept. - Acum 13 ore Surse de la Kremlin: Peste 260.000 de bărbați au părăsit Rusia după anunțul de mobilizare parțială Peste 260.000 de bărbați au plecat din Rusia după ce președintele Vladimir Putin a decretat mobilizarea parțială, potrivit unei surse de la Kremlin, citată de publicația independetă Novaia Gazeta Europe. Datele apar în cel mai recent raport al Serviciului de Securitate (FSB), din 25 septembrie. În document se precizează că 261.000 de bărbați au părăsit Rusia de miercuri până sâmbătă. ”Forțele de securitate și Ministerul Apărării speră să îl convingă pe Putin să închidă granițele înainte de a fi prea târziu”, a spus oficialul de la Kremlin pentru publicația citată. Mai multe informații: Peste 260.000 de bărbați au părăsit Rusia după ce s-a anunțat mobilizarea, susțin surse de la Kremlin\n\n26 sept. - Acum 13 ore Kazahstanul anunță că nu va recunoaște referendumurile din regiunile ucrainene ocupate Cunoscut drept un partener apropiat al Rusiei, Kazahstanul a anunțat că nu va recunoaște referendumurile care au loc în aceste zile în patru regiuni ucrainene, controlate în mare parte de forțele ruse, relatează agenția Reuters, citată de Agerpres. ”În privinţa desfăşurării referendumurilor (…), Kazahstanul porneşte de la principiul integrităţii teritoriale a statelor, echivalenţa lor suverană şi coexistenţa lor paşnică”, a precizat purtătorul de cuvânt al Ministerului de externe Aibek Smadiarov. Reprezentantul MAE kazah mai precizează că țara sa consideră că menținerea stabilității la nivel regional este cel mai important obiectiv. Referendumurile pentru alipirea la Rusia au început vineri, 23 septembrie, în regiunile ucrainene Donețk, Luhansk, Herson și Zaporojie și se vor încheia marți, 27 septembrie. Mai multe informații: Kazahstanul anunță că nu va recunoaște referendumurile din regiunile ucrainene ocupate de Rusia\n\n26 sept. - Acum 14 ore Comisar militar, împușcat într-un centru de recrutare din Siberia Un bărbat din Rusia a deschis focul într-un centru de recrutare din Siberia, împușcându-l pe șeful comitetului regional de recrutare, după ce i-a spus că el refuză să lupte în războiul din Ucraina, relatează The Guardian. Incidentul a avut loc în Ust-Ilimsk, un oraș de aproximativ 85.000 de locuitori din regiunea Irkuțk din Siberia. În imaginile apărute pe rețelele sociale se vede cum bărbatul, îmbrăcat în haine de camuflaj trage în oficial în timp ce alți potențiali recruți fug din încăpere. Potrivit primelor informații, au fost trase cel puțin trei focuri de armă. Guvernatorul regional din Irkuțk, Igor Kobzev, a scris într-un mesaj pe Telegram că șeful biroului de recrutare se afla în spital într-o stare critică și că bărbatul care a deschis focul a fost reținut și „va fi pedepsit”. Acesta este cel mai recent incident care are loc în urma mobilizării parțiale decretate de Vladimir Putin pe 21 septembrie. De atunci, mai multe centre de recrutare au fost incendiate, iar poliția a făcut sute de arestări în toată țara pentru a dispersa protestele locale izbucnite după anunț. Mai multe informații: Un comisar militar rus a fost împușcat în cap în biroul de înrolare din Irkutsk de un tânăr care urma să fie mobilizat | VIDEO\n\n25 sept. - Ieri Zelenski: Ucraina a primit rachete de apărare aeriană Președintele ucrainean Volodimir Zelenski a declarat duminică că Ucraina a primit rachete de apărare aeriană NASAMS din SUA, transmite The Guardian. Pentagonul a spus în urmă cu zece zile că urmează să fie livrate două sisteme. Cu toate acestea, Zelenski a spus că are nevoie de mai mult pentru a proteja cetățenii ucraineni.\n\n25 sept. - Ieri Forțele ucrainene au respins atacurile rusești în apropierea frontului de est Forțele ucrainene au respins atacurile rusești în diferite locații la est de Kramatorsk, un oraș aflat în apropiere de marginea de est a teritoriului controlat de ucraineană, au anunțat duminică armata țării, citată de CNN. „Forțele de Apărare au respins atacurile din zonele așezărilor Soledar, Vyimka, Kurdyumivka, Zaitseve”, au transmis Forțele Armate ucrainene, într-un comunicat. Armata ucraineană a anunțat, de asemenea, că artileria sa a lovit zece ținte rusești de armament și hardware militar în partea de est a regiunii Zaporojie.\n\n25 sept. - Ieri Liz Truss: Aliaţii trebuie să rămână fermi în sprijinul pentru Ucraina Prim-ministrul britanic Liz Truss a declarat că aliaţii ar trebui să rămână fermi în privinţa Ucrainei şi să ignore tentativele de intimidare ale preşedintelui rus Vladimir Putin, relatează Reuters. Truss susţine că Putin escaladează războiul din Ucraina pentru că nu câştigă şi că liderul de la Kremlin a făcut o greşeală strategică ”Cred că nu a anticipat puterea reacţiei din partea lumii libere. Nu ar trebui să ascultăm tentativele sale de intimidare şi ameninţările sale false. În schimb, ceea ce trebuie să facem este să sancţionăm Rusia şi să continuăm să-i sprijinim pe ucraineni” a declarat Truss, pentru CNN.\n\n25 sept. - Ieri Ucraina a doborât o dronă kamikaze iraniană în apropiere de Mikolaiv Apărarea aeriană ucraineană a doborât dumnică o dronă kamikaze Shahed-136 de fabricație iraniană, operată de trupele ruse, a declarat Comandamentul Operațional de Sud al Ucrainei, citat de Kyiv Independent. În cursul dimineții, centrul Odesei a fost lovit cu același tip de drone.\n\n25 sept. - Ieri Rusia ține prizonieri 2.500 ucraineni, acuză Ucraina Vicepremierul Irina Vereshchuk a declarat duminică pentru BBC că Rusia ține prozonieri și civili alături de soldați. Rușii nu au fost de acord să elibereze civili în timpul ultimului schimb de prizonieri, a susținut aceasta. Pe 21 septembrie, Ucraina a returnat 215 de prizonieri, inclusiv apărătorii Azovstal, din captivitatea rusă.\n\nUrmărește-ne pe Google News\n\nGSP.RO Cum arăta impresara după bătaia cu Reghecampf. Este ajutată de o prietenă să meargă, primele imagini\n\nPlaytech.ro ȘOC! Meghan Markle l-a AMENINȚAT pe Prințul Harry. SCANDALUL uriaș despre care tocmai s-a aflat: 'I-a spus că...'\n\nViva.ro Mesajul transmis de Sarah, fiica vitregă a lui Reghe, după ce antrenorul a bătut-o pe Prodanca în plină stradă. Cuvintele ei au stârnit un val de reacții\n\nObservatornews.ro Situaţia e-commerce-ului în România: de ce ţara noastră este mult înaintea Bulgariei, însă în spatele Ungariei\n\nȘtirileprotv.ro Haos în Rusia! Un bărbat a deschis focul într-un birou de recrutare din Irkuţk. Șeful unității se află în stare critică\n\nFANATIK.RO Invitații nu s-au uitat la bani. Cât a fost darul la botezul lui Liam, fiul lui Laurențiu Reghecampf\n\nOrangesport.ro Revolta oligarhilor! Cunoscutul lui Putin anunţă data la care va fi dat jos preşedintele Rusiei. Cât de aproape e momentul istoric\n\nHOROSCOP Horoscop 27 septembrie 2022. Scorpionii trebuie să aibă puțin mai multă răbdare, dar dacă nu vor reuși, o abordare mai pozitivă e soluția\n\nPUBLICITATE Care este diferența dintre precalificarea creditului ipotecar și preaprobarea?",
    "Exercițiile Noble Partner au început oficial în Georgia, cu 2.400 de militari": "Georgia găzduiește exercițiul pentru a șasea oară, cu trupe din Japonia și Suedia prezente pentru prima dată, a declarat Ministerul Apărării din Georgia, scrie publicația georgiana Agenda.ge.\n\nGeneralul Giorgi Matiashvili, șeful Forțelor de Apărare din Georgia, s-a adresat personalului militar al Georgiei, Statelor Unite, țărilor membre NATO și țărilor partenere implicate în exercițiu, subliniind importanța cooperării dintre parteneri și a asigurării unui mediu stabil în regiunea Mării Negre.\n\nLa ceremonia de deschidere au participat reprezentanți ai Ministerului Apărării din Georgia, atașați ai apărării din țările participante la exerciții, precum și experți NATO, oficiali ai biroului de legătură al alianței și ai misiunii Uniunii Europene de monitorizare.\n\nExercițiul Noble Partner este condus de Comandamentul de Est al Forțelor de Apărare ale Georgiei și de Comandamentul SUA pentru Europa și Africa și este susținut de Centrul Comun de Evaluare și Instruire din Georgia.\n\nMilitari din Georgia, Statele Unite, Bulgaria, România, Moldova, Grecia, Regatul Unit, Turcia, Slovacia, Norvegia, Lituania, Azerbaidjan, Germania, Bosnia și Herțegovina, Estonia, Polonia, Japonia, Brigada Multinațională Lituania-Polonia-Ucraina și forţele armate suedeze sunt implicate în ediţia din acest an. (Traducerea: Cristina Zaharia, RADOR)"
}