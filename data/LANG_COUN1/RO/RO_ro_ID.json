{
    "Din România, până în Asia. Malaezia și Indonezia se pun și ele la coadă pentru Bayraktar TB2 iar turcii țintesc și Japonia": "",
    "Indonezia vrea să atragă nomazii digitali prin oferirea mai facilă a vizelor de ședere": "În ultimii ani, unele destinații de vacanță din Asia au înregistrat un număr crescut de nomazi digitali sau vizitatori de lungă durată din străinătate care combină călătoriile și recreerea cu munca la distanță.\n\nMinistrul Turismului, Sandiaga Uno, a scris pe contul său de Instagram că nomazii digitali ar putea să viziteze Indonezia și să lucreze timp de până la șase luni folosind o viză social-culturală.\n\n„Sunt din ce în ce mai convins că numărul de turiști străini care sunt interesați să rămână în Indonezia va crește și va avea automat un impact asupra relansării economice\", a spus el, potrivit Reuters.\n\nOcuparea forței de muncă în cadrul acestei categorii de vize nu a fost permisă anterior, iar Indonezia trebuie să stabilească modul în care ar vor fi impozitați nomazii digitali, însă planul a fost bine primit de către consiliul de turism din Bali.\n\n„Trebuie să îmbrățișăm această oportunitate. Dar sugerez ca guvernul să facă o reglementare clară cu privire la acest lucru. De exemplu, călătorii trebuie să plătească o anumită sumă de taxe către guvernul indonezian dacă lucrează din Bali\", a declarat președintele consiliului, Ida Bagus Agung Partha Adnyana.\n\nSe așteaptă ca sosirile de străini în Bali să ajungă până în 2025 la valorile anterioare pandemiei, de 6 milioane de persoane, a anunțat asociația de turism, pe măsură ce insula se recuperează de pe urma impactului pandemiei.\n\nDatele Ministerului Turismului au arătat că peste 3.000 de nomazi digitali au intrat în Indonezia din ianuarie până în august 2022, majoritatea din Rusia, Marea Britanie și Germania.\n\nPreședintele Joko Widodo le-a reproșat recent oficialilor din domeniul imigrației dificultățile cu care s-au confruntat străinii, inclusiv investitorii și turiștii, în obținerea vizelor.",
    "Indonezia: Cutremur cu magnitudinea 6,2 în provincia Papua / Nu au fost raportate deocamdată victime": "Indonezia: Cutremur cu magnitudinea 6,2 în provincia Papua / Nu au fost raportate deocamdată victime\n\nUn cutremur cu magnitudinea 6,2 a lovit sâmbătă dimineaţă provincia Papua din Indonezia, urmat de un alt cutremur cu magnitudinea 5,9 câteva minute mai târziu, a anunţat Serviciul de prospectare geologică al Statelor Unite (USGS), citat de AFP.\n\nAmbele cutremure au fost înregistrate la o adâncime de 19,1 kilometri, la aproximativ 272 de kilometri de oraşul Abepura, a precizat USGS.\n\nAl treilea seism cu magnitudinea 6,2 a lovit în aceeaşi zonă la adâncimea de 18 kilometri.\n\nNu au fost raportate deocamdată victime sau pagube materiale de către autorităţi şi nu a fost emisă nicio avertizare de tsunami.\n\nAgenţia indoneziană de meteorologie şi geofizică (BKMG) a avertizat, totuşi, într-un tweet despre replici moderate şi daune limitate.\n\nCoordonatorul acesteia a precizat că seismele au fost resimţite de locuitorii din Sarmi, care are 11.000 de locuitori, nu departe de epicentrul cutremurului, precum şi în oraşul Mamberamo, cu 36.000 de locuitori.\n\nIndonezia se află pe „Cercul de Foc al Pacificului”, iar această poziţionare geografică o predispune la cutremure frecvente.\n\nÎn ianuarie 2021, un cutremur cu magnitudinea de 6,2 a lovit insula Sulawesi, făcând peste 100 de morţi şi mii de persoane fără adăpost, transformând clădirile într-o grămadă de metal deformat şi bucăţi de beton în oraşul de coastă Mamuju.\n\nÎn 2018, un cutremur de 7,5 grade urmat de tsunami în Palu, pe insula Sulawesi, a ucis peste 2.200 de persoane. Alte o mie au fost date dispărute.\n\nÎn decembrie 2004, un cutremur cu magnitudinea 9,1, urmat de un tsunami, a lovit provincia indoneziană Aceh, provocând moartea a peste 170.000 de persoane, reaminteşte AFP.\n\nCitește și...",
    "Cea mai veche dovadă de amputare, descoperită într-o peşteră din Indonezia": "Cercetătorii au descoperit corpul îngropat al unei persoane tinere, vechi de 31.000 de ani, care prezintă urme de amputare a piciorului. Descoperirea împinge înapoi originea acestei operaţii complicate cu peste 24.000 de ani, susţin specialiştii.\n\nDupă procedură, persoana a fost îngrijită de comunitatea sa ani de zile până la moarte, cred arheologii.\n\nMelandri Vlok, care a examinat cadavrul, a declarat că este „destul de clar\" că a fost efectuată o intervenţie chirurgicală.\n\nO examinare detaliată a corpului, ale cărei detalii sunt publicate în revista Nature, arată că amputarea a avut loc când persoana era copil. Creşterea şi vindecarea osului piciorului sugerează că şi-a revenit şi a mai trăit încă şase până la nouă ani, murind probabil la sfârşitul adolescenţei sau la vârsta de 20 de ani.\n\nMormântul a fost excavat într-o peşteră numită Liang Tebo, în Kalimantan de Est, un loc care are unele dintre cele mai vechi opere de artă rupestră din lume. Unul dintre cei trei cercetători care au găsit şi excavat mormântul, Tim Maloney de la Universitatea Griffith din Australia, a declarat că a fost în acelaşi timp „entuziasmat şi îngrozit\" de descoperire.\n\n„Am îndepărtat cu mare grijă depozitele şi am înregistrat jumătatea inferioară a rămăşiţelor. Am putut vedea că piciorul stâng era absent, dar şi că fragmentele osoase rămase erau neobişnuite. Aşa că am fost entuziasmaţi de gama de posibilităţi, inclusiv o intervenţie chirurgicală, care a cauzat acest lucru\", a declarat el pentru BBC News.\n\nUlterior, echipa de excavare i-a cerut doctorului Vlok, care lucrează la Universitatea din Sydney, să examineze rămăşiţele. „Cu o astfel de descoperire\", a spus ea, „este un amestec de entuziasm şi tristeţe, pentru că acest lucru s-a întâmplat unei persoane. Această persoană, un copil, a experimentat atât de multă durere, chiar dacă a fost acum 31.000 de ani\".\n\nMaloney a explicat că, deoarece această persoană a arătat semne că a fost îngrijită pe durata recuperării şi pentru tot restul vieţii, arheologii sunt încrezători că a fost vorba de o operaţie, mai degrabă decât de o pedeapsă sau un ritual.\n\n„Pentru a-i permite să trăiască în acest teren muntos, este foarte probabil ca restul comunităţii să fi investit în îngrijirea ei\", a explicat cercetătorul.\n\nProfesoara Charlotte Robertson, arheolog la Universitatea Durham, a tras concluzia că această descoperire pun sub semnul întrebării ideea că medicina şi chirurgia au apărut târziu în istoria omenirii.\n\n„Ne arată că grija este o parte înnăscută a fiinţei umane. Nu putem să ne subestimăm strămoşii\", a declarat ea pentru BBC.\n\nAmputaţiile, a subliniat Robertson, necesită o cunoaştere cuprinzătoare a anatomiei umane şi a igienei chirurgicale, precum şi abilităţi tehnice considerabile.\n\n„În zilele noastre, dacă te gândeşti la amputaţie în context occidental, este o operaţie foarte sigură. Persoanei i se administrează anestezie, se folosesc proceduri sterile, există un control al sângerării şi un management al durerii. Însă, în urmă cu 31.000 de ani, cineva efectuează o amputaţie pe această persoană şi are succes\", a precizat Charlotte Robertson.\n\nÎn prezent, Maloney şi colegii săi fac cercetări pentru a afla ce instrumente chirurgicale din piatră ar fi putut fi folosite la acea vreme.",
    "Joe Biden vrea să discute cu liderul chinez la reuniunea G20 din Indonezia": "Preşedintele american Joe Biden a declarat marţi că este „sigur\" că îl va vedea pe Xi Jinping dacă omologul său chinez va participa la reuniunea din noiembrie a Grupului celor 20 de naţiuni din Indonezia.\n\n„Dacă va fi acolo, sunt sigur că îl voi vedea\", a declarat Biden reporterilor înainte de o şedinţă de guvern.\n\nXi şi Biden au discutat despre posibila întâlnire în timpul unei convorbiri telefonice de peste două ore, pe 28 iulie. Atunci, discuţiile au fost tensionate din cauza vizitei pe insula Taiwan, revendicată de China, a preşedintelui Camerei Reprezentanţilor din SUA, Nancy Pelosi.\n\nEchipa lui Biden a căutat de mult timp, dar nu a reuşit încă, să stabilească o întâlnire faţă în faţă între cei doi lideri pentru a reduce tensiunile legate de Taiwan, comerţ şi alte probleme.",
    "Povestea unei tinere din Indonezia, stabilită cu traiul la Chișinău: „Moldova are posibilități de oferit”": "Sursa foto: Youtube/Jurnal TV\n\nPovestea unei tinere din Indonezia, stabilită cu traiul la Chișinău: „Moldova are posibilități de oferit”\n\nJurnal TV continuă să prezinte istoriile oamenilor de diferite naționalități, stabiliți în Republica Moldova, care prin propriul exemplu demonstrează că pot conviețui în pace și contribui la dezvoltarea unei societăți democratice. Într-un nou reportaj din cadrul campaniei „Trăim în pace” este prezentată unei tinere din Indonezia.\n\nNăscută în Indonezia, Medy Muljono-Förch a studiat marketingul, iar apoi a lucrat în Myanmar, unde l-a cunoscut pe viitorul soț. Acum patru ani, bărbatului i s-a propus să lucreze în Republica Moldova și tânăra familie a acceptat imediat.\n\n„Suntem o familie cu viziuni liberale. Așa că am zis: să încercăm! Am luat decizia foarte rapid, într-o oră sau două. Cel mai mult îmi place aici vara. Sunt organizate o mulțime de festivaluri. Așa ai ce face aici, mereu ai oportunitatea de a face cunoștință cu cineva. Și, desigur, vinul”, spune tânăra.\n\nMedy vrea să descopere cât mai mult și ori de câte ori are posibilitate, călătorește prin satele și orașele de aici, vizitând mai ales cramele cu renume. Pentru a se integra mai ușor, timp de șase luni, Medy a învățat limba română, dar nu o vorbește fluent, deocamdată. Iar ca să-și găsească ușor și un loc de muncă, Medy și-a amintit de vechea pasiune - sportul. A trecut cursurile necesare și s-a angajat. Acum este antrenoare la un club de fitness din Chișinău. Acest lucru îi permite să aibă un mod de viață dinamic, dar îi lasă și timp liber pentru copilul său, care merge la școală.\n\nCel mai important, spune femeia, este faptul că în toți acești ani niciodată nu s-a simțit aici străină sau discriminată. Deosebiri există însă.\n\n„Suntem foarte prietenoși. Zâmbim mult și savurăm viața. Din punct de vedere al culturii, cred că ne deosebim de europeni. Oamenii din Asia sunt mai modești, mai rezervați. Iar aici oamenii sunt mai direcți”, afirmă Medy.\n\nDupă aproape patru ani de ședere aici, puține lucruri îi mai par stranii, dar cu unele încă nu se poate obișnui până la urmă.\n\n„Ceea ce am găsit interesant este modul în care formați cozi. Când stați la coadă, nu formați un rând, dar o mulțime și veniți și întrebați ”cine e ultimul”, astfel știind după cine stați. Nu e ca în alte țări”, mai spune tânăra.\n\nÎn timpul liber, este voluntară la Clubul Internațional de Femei.\n\nMedy spune că îi place viața în Republica Moldova, în special datorită oamenilor care o înconjoară.\n\n„Înțeleg că Vestul pare a fi mai atractiv, dar cred că Moldova la fel are posibilități de oferit. Aveți oameni buni, un vin bun. E nevoie doar de a dezvolta aceste lucruri, ca pentru tineri să fie mai atractiv să rămână aici, să lucreze”, a mai menționat Medy.\n\nFemeia spune că ține legătura cu toate cele nouă persoane originare din Indonezia, care trăiesc în Republica Moldova.",
    "Cutremur cu magnitudinea 6,1 în largul insulei indoneziene Sumatra": "Cutremur cu magnitudinea 6,1 în largul insulei indoneziene Sumatra\n\nUn cutremur cu magnitudinea 6,1 s-a produs în largul coastelor vestice ale insulei indoneziene Sumatra, acesta fiind al treilea seism produs în această zonă de luni dimineaţa, a anunţat Agenţia de meteorologie şi geofizică din Indonezia (BMKG), citată de Agerpres. Până la această oră nu au fost raportate victime, ci doar pagube materiale minore.\n\nAgenţia BMKG a înregistrat seismul produs la mică adâncime în largul insulelor Mentawai, situate la circa 150 de km de coasta de vest a Sumatrei, cu puţin timp înainte de ora 10:30, şi a precizat că nu a fost lansată o alertă de tsunami.\n\nTrei seisme consecutive au lovit zona cu o intensitate în creştere de la primele ore ale zilei de luni.\n\nCutremurul cu magnitudinea 6,1 a fost resimţit puternic timp de câteva secunde de locuitorii din insulele Mentawai, în capitala Padang şi în zona muntoasă din jurul oraşului Bukittinggi, a anunţat agenţia într-un comunicat, precizând că nu au fost raportate victime, însă s-au produs pagube minore la clădirile de pe insula Siberut, potrivit Agerpres.\n\nIndonezia este situată pe „Cercul de Foc al Pacificului”, unde coliziunea plăcilor tectonice provoacă cutremure frecvente şi o activitate vulcanică semnificativă.\n\nCitește și...",
    "A fost scos cu targa de pe teren, dar ce a urmat a fost descris drept \"cea mai penibilă simulare din toate timpurile\"": "Cupa României : Steaua - Chindia , marți, 18:45, Digi Sport 1\n\nLiga Națiunilor: Portugalia - Spania, marți, 21:45, Digi Sport 1\n\nCei care le iau apărarea aduc, printre altele, argumentul că în joc este o miză uriașă, atât financiară, cât și sportivă. Însă, astfel de tactici sunt întâlnite și la un nivel mult mai jos în fotbal, acolo unde sportivii au mai mult de pierdut decât de câștigat în urma acestor practici.\n\nSimularea unui fotbalist indonezian a devenit virală pe internet\n\nUn fotbalist din liga secundă indoneziană, cu 31 de selecții pentru țara sa, a ajuns viral pe Twitter, pentru felul în care s-a gândit să câștige timp pentru echipa sa. Momentul a strâns peste 40.000 de aprecieri în mai puțin de 24 de ore.\n\nLa trei minute după ce a transformat penalty-ul care i-a adus echipa în avantaj, Zulham Zamrun (34 de ani), căpitanul lui Persela Lamongan, a fost scos de pe teren cu targa. Era minutul 90+2, cu doar două minute de prelungire rămase.\n\nAjuns în afara terenului, mijlocașul și-a revenit \"miraculos\", s-a dat jos de pe targă și a început să le ofere indicații tactice colegilor, pentru ca mai apoi arbitrul să îl oprească din a reveni pe gazon.\n\nGalerie Foto\n\nEchipa lui Zulham Zamrun a câștigat toate cele trei puncte\n\nZamrun a ajuns să fie atât criticat dur, cât și ironizat de către microbiști pe internet, dar fotbalistul și-a văzut scopul dus la bun sfârșit.\n\nPersela Lamongan a ținut de rezultat și a învins-o pe Persipa Pati cu 2-1. A fost prima victorie a echipei lui Zamrun în ediția actuală a eșalonului secund din Indonezia, după primele 5 etape.\n\n\"Un căpitan adevărat\", \"Acoperiți-vă ochii, n-o să puteți trece peste o accidentare ca asta\" sau \"Asta trebuie să fie cea mai penibilă simulare din toate timpurile\", au fost câteva dintre reacțiile internauților.\n\nEtichete: indonezia , zulham zamrun\n\nUrmărește știrile digisport.ro și pe Google News",
    "Exotic Galați! După columbianul din Nicaragua și sârbul din Indonezia, Dorinel Munteanu a adus la Oțelul un ucrainean din Vietnam": "Oțelul Galați, echipă nou-promovată în Liga 2 antrenată de fostul mare internațional Dorinel Munteanu, a anunțat transferul atacantului ucrainean de origine și cu cetățenie georgiană Yevgen Bokhashvili, adus din Vietnam!\n\n”În vârstă de 29 de ani și având 1,82 metri înălțime, Bokhashvili vine la Oțelul după ce în ultimul sezon a jucat în prima ligă din Vietnam.\n\nYevgen Bokhashvili are în CV o finală de Cupa UEFA cu Dnipro\n\nNăscut la Dnipro, Bokhashvili a evoluat pentru 8 sezoane în campionatul Ucrainei, în 5 dintre acestea în prima ligă iar în alte 3 în liga secundă. Dnipro Dnipropetrovsk, Karpaty Lviv, Volyn Lutsk, Naftovyk Okhtyrka și Rukh Vynnyky sunt formațiile pentru care a jucat în țara sa natală.\n\nÎn sezonul 2014-2015, a făcut parte din lotul lui Dnipro Dnipropetrovsk care a jucat finala Cupei UEFA, pierdută în fața celor de la FC Sevilla”, a scris Oțelul pe site-ul oficial al clubului, completând:\n\nNoul atacant al Oțelului a jucat în ultimele sezoane în Malaezia, Indonezia și Vietnam\n\n”Au urmat două sezoane în Georgia și Belarus, pentru ca apoi, Bokhashvili să plece în Asia, acolo unde a jucat în primele ligi ale Maleziei, Indoneziei și Vietnamului. Bokhashvili a evoluat pentru naționalele de tineret ale țării sale, pentru care are și două goluri marcate”.\n\nLuna trecută, Oțelul anunțase alte două transferuri exotice: un columbian din Nicaragua și un sârb care a jucat în Indonezia. Între timp, Maykel Reyes Villarreal a părăsit echipa după ce și-a reziliat contractul, în timp ce Vanja Markovic a evoluat deja în trei meciuri.\n\nDupă primele patru runde din Liga 2, Oțelul este neînvinsă și ocupă locul 5 în clasament.\n\nFoto: Oțelul Galați",
    "Un nou set de câștigători. Cele șapte minuni economice ale unei lumi îngrijorate": "Într-o perioadă când analiștii economici nu văd decât defecte în majoritatea țărilor, merită să le evidențiem pe cele câteva care sfidează pesimismul predominant.\n\nIată șapte națiuni care se remarcă într-o lume înclinată spre recesiune și inflație mai mare: Vietnam, Indonezia, India, Grecia, Portugalia, Arabia Saudită și Japonia.\n\nPotrivit Financial Times, acestea au în comun o anumită combinație de creștere relativ puternică, inflație moderată sau randamente optimiste ale pieței bursiere – în comparație cu alte țări.\n\nVietnam\n\nCel mai puțin surprinzător nume de pe listă este Vietnamul, teoretic comunist. Dar pentru companiile occidentale, pe măsură ce tensiunile geopolitice cresc cu China, este destinația suplimentară de aprovizionare. Investind masiv în infrastructura necesară unei puteri producătoare de export și deschizându-și porțile, țara crește cu aproape 7 %, cel mai rapid ritm din lume.\n\nIndonezia\n\nCriticile aduse încercărilor economice ale țărilor musulmane au ignorat mult timp cea mai populată dintre ele, Indonezia. Bogată în resurse, această țară beneficiază de boom-ul mondial al prețurilor materiilor prime, dar, cu o piață internă de 276 de milioane de locuitori, nu este excesiv de dependentă de exporturi. Are o datorie neobișnuit de scăzută în comparație cu alte economii în curs de dezvoltare și o monedă neobișnuit de stabilă într-un an în care majoritatea scad brusc față de dolar.\n\nRezultatul, o combinație benignă de creștere economică de 5% cu o inflație mai mică de 5%, face din Indonezia un exemplu strălucitor de islam economic.\n\nIndia\n\nCreșterea afacerilor Indiei va continua să fie una dintre cele mai rapide din lume. Factorii de decizie politică au făcut suficiente reforme pentru a atrage investitorii care, speriați de represiunile de reglementare din China, gravitează acum în jurul celei de-a doua economii emergente ca mărime. Noile investiții în servicii digitale și în producție dau roade, iar vasta piață internă protejează India de recesiunea globală.\n\nGrecia\n\nGrecia primește un impuls de la o revigorare a investițiilor străine – și a turismului, pe care Covid a redus-o de la 20 la 15% din produsul intern brut. Mai puțin de 10 la sută din împrumuturile bancare sunt neperformante, față de 50 la sută în timpul crizei. În prezent, cu o creștere de peste 4% și o inflație în scădere rapidă, Grecia se bucură de una dintre cele mai sănătoase redresări din regiune.\n\nPortugalia\n\nPortugalia se află într-o situație similară. Investește cu înțelepciune fondurile de sprijin din partea UE și reformează unul dintre cele mai excesiv de generoase sisteme de pensii de pe continent, în timp ce o „viză de aur” specială atrage un val de noi emigranți bogați.\n\nPoate că nu întâmplător, cea mai bună performanță a pieței bursiere din țările dezvoltate în acest an este cea a Lisabonei.\n\nArabia Saudită\n\nArabia Saudită conduce o mișcare în rândul statelor din Golf pentru a se diversifica dincolo de petrol. Reformele, inclusiv relaxarea restricțiilor privind femeile, muncitorii, turiștii și viața de noapte, au contribuit la împingerea creșterii preconizate la aproape 6% în următorii doi ani.\n\nRegimul investește banii din petrol în infrastructură, inclusiv în 10 orașe inteligente. Deși este aspru criticat pentru represiunea politică și mai are de parcurs o anumită distanță în ceea ce privește drepturile civile, regatul extinde, de asemenea, libertățile economice și plasează acest petrostat în fruntea dezvoltării urbane ecologice.\n\nJaponia\n\nJaponia nu mai are nevoie de prezentare. După ce a fost bântuită de deflație timp de ani de zile, este rara țară care are de câștigat de pe urma revenirii inflației – în prezent se situează puțin peste 2 %.\n\nCultura sa corporatistă a crescut marjele de profit. Costurile cu forța de muncă sunt acum mai mici decât în China. Yenul ieftin stimulează exporturile și ar putea revigora piața pe măsură ce o redeschidere târzie a restricțiilor Covid atrage din nou vizitatori.\n\nOricare dintre aceste economii ar putea, bineînțeles, să se clatine, destrămate de o cotitură în conducere sau de politici neinspirate.\n\nDar se numără deja printre cele mai performante piețe bursiere din acest an. Pe fondul îngrijorării bine întemeiate cu privire la perspectivele globale, apare un nou set de câștigători.",
    "Boeing va plăti 200 de milioane de dolari pentru soluţionarea unui caz în SUA": "Boeing va plăti 200 de milioane de dolari pentru a soluţiona acuzaţiile civile aduse de Comisia pentru bursă şi valori mobiliare (SEC) din SUA potrivit cărora a indus în eroare investitorii cu privire la avioanele 737 MAX, care au fost blocate timp de 20 de luni după două accidente în care au murit 346 de persoane, transmite Reuters, conform News.ro.\n\nBoeing ştia după primul accident că un sistem de control al zborului a reprezentat o problemă de siguranţă, dar a asigurat publicul că avionul 737 MAX este \"la fel de sigur ca oricare care a zburat vreodată pe cer\", a explicat SEC.\n\nInstituţia a mai spus că fostul director general al Boeing, Dennis Muilenburg, a fost de acord să plătească un milion de dolari pentru a soluţiona acuzaţiile împotriva sa.\n\nAtât Boeing, cât şi Muilenburg nu au admis sau negat concluziile SEC, a spus agenţia, potrivit căreia va fi înfiinţa un fond în beneficiul investitorilor vătămaţi.\n\n\"În vremuri de criză şi tragedie, este deosebit de important ca întreprinderile listate la bursă şi directorii acestorasă ofere pieţelor informaţii complete, corecte şi veridice\", a spus preşedintele SEC, Gary Gensler, într-un comunicat.\n\nBoeing şi Muilenburg \"au eşuat în această obligaţie fundamentală\", a adăugat acesta.\n\nSEC a acuzat Boeing şi pe directorul Muilenburg \"că au făcut declaraţii publice înşelătoare în urma prăbuşirii celor două avioane Boeing, în 2018 şi 2019\".\n\nBoeing, care a remarcat că nu a admis sau negat faptele greşite în acordul cu autoritatea de reglementare, a declarat că a făcut \"schimbări fundamentale care ne-au întărit procesele de siguranţă\" şi a spus că \"acordul face parte din efortul mai larg al companiei de a rezolva în mod responsabil chestiunile legale restante legate la accidentele celor două 737 MAX\".\n\nAccidentele au fost legate de un sistem de control al zborului numit Sistemul de creştere a caracteristicilor de manevră (MCAS).\n\nSEC a declarat că, \"după primul accident, Boeing şi Muilenburg ştiau că MCAS punea o problemă continuă de siguranţă a avioanelor, dar totuşi au asigurat publicul că avionul 737 MAX este \"la fel de sigur ca oricare avion care a zburat vreodată pe cer\".\n\nPrimul accident, al unui zbor Lion Air din Indonezia, a avut loc în octombrie 2018. După cel de-al doilea accident, în Etiopia, în martie 2019, SEC a declarat: \"Boeing şi Muilenburg au asigurat publicul că nu au existat derapaje sau lacune în procesul de certificare în ceea ce priveşte MCAS, în ciuda faptului că erau conştienţi de informaţii contrare\".\n\nBoeing a rezolvat majoritatea reclamaţiilor din cele două accidente fatale. Anul trecut, a recunoscut răspunderea pentru daune compensatorii în procesele intentate de familiile celor 157 de persoane ucise în accidentul avionului 737 MAX al Ethiopian Airlines, din 2019. Se aşteaptă să înceapă un număr mic de procese în 2023 ,pentru a ajuta la rezolvarea cererilor.\n\nAdministraţia Federală a Aviaţiei a cerut ca piloţii avioanelor 737 MAX să urmeze o nouă pregătire pentru a se ocupa de MCAS, precum şi să impună noi garanţii semnificative şi alte modificări software ale sistemului de control al zborului, înainte de a permite avioanele să revină în funcţiune.\n\nAccidentele au costat Boeing peste 20 de miliarde de dolari şi au determinat Congresul să adopte o legislaţie extinsă care reformează modul în care FAA certifică noile avioane.\n\nBoeing se confruntă cu un termen limită, în decembrie, pentru a obţine aprobarea de la FAA pentru variantele 737 MAX 7 şi 10, sau trebuie să îndeplinească noile cerinţe moderne de alertă în cockpit.\n\nÎn ianuarie 2021, Boeing a fost de acord să plătească amenzi şi despăgubiri de 2,5 miliarde de dolari pentru a rezolva o anchetă penală a Departamentului de Justiţie al SUA privind prăbuşirile 737 MAX.\n\nAcordul cu Departamentul de Justiţie, care a permis lui Boeing să evite urmărirea penală, a inclus o amendă de 243,6 milioane de dolari, despăgubiri pentru companiile aeriene de 1,77 miliarde de dolari şi un fond de 500 de milioane de dolari pentru victimele accidentului, pentru acuzaţiile de fraudă legate de proiectarea defectuoasă a avionului.\n\nFamiliile unor persoane ucise în accidentele Boeing au cerut unui judecător să declare că guvernul le-a încălcat drepturile legale atunci când a ajuns la un acord.\n\nÎn decembrie 2019, Boeing l-a concediat pe Muilenburg după ce compania s-a ciocnit cu autorităţile de reglementare cu privire la momentul revenirii în funcţiune a 737 MAX.\n\nUn avocat al lui Muilenburg, care nu a recunoscut sau negat faptele greşite, nu a răspuns imediat unei cereri de comentarii. Muilenburg a plecat de la Boeing cu compansaţii şi pensie de 62 de milioane de dolari, dar nu a primit nicio indemnizaţie de concediere.",
    "Arheologii au descoperit borcane uriașe de piatră în India": "Arheologii au descoperit mai multe recipiente din piatră de dimensiuni considerabile în pădurea Saipung din Meghalaya, India.\n\nSituri similare care conțin asemenea imense borcane de piatră au fost identificate în India și Indonezia, cele mai multe fiind găsite pe .\n\nAsemenea recipiente au fost descoperite pentru prima dată în nord-estul Indiei în 1929 de către James Philip Mills și John Henry Hutton, în apropiere de satul Ndunglo.\n\nZeci de borcane uriașe de piatră au fost găsite\n\nrealizată de Universitatea Națională Australiană (ANU), Universitatea North-Eastern Hill și Universitatea Gauhati, a anunțat, de asemenea, descoperirea a 65 de recipiente de gresie în zona Assam recent, în aprilie 2022.\n\nEchipa a găsit asemenea recipiente în șapte locații, în Saipung, New Plang Moi, Thuruk, Mualhoi, Mualsei Thialsen Tlang, Mualsei Neng Seng și Mualsei Lungmaicham. și pietre plate circulare apar în diferite dimensiuni.\n\nPatru recipiente de piatră au fost excavate de la situl Mualsei Thialsen Tlang, dezvăluind cioburi de oală, un fel de dop de piatră, mărgele mici de sticlă,capete de suliță și bucăți carbonizate de os uman.\n\nÎn apropiere de Mualsei Neng Seng, echipa a găsit și plăci de gresie sparte care înfățișează gravuri cu animale și motive umane.\n\nRecipientele, parte a practicilor funerare\n\nCercetătorii au declarat pentru faptul că excavarea celor patru recipiente a ajutat la furnizarea de informații esențiale asupra practicilor mortuare ale oamenilor care au construit și au folosit aceste borcane de piatră.\n\nDovezile materiale sugerează în mod clar că borcanele de piatră sunt relicve vizibile care au fost ridicate deasupra unei gropi în care sunt îngropate rămășițele post-incinerate ale morților.\n\nCercetătorii mai menționează că astfel de descoperiri semnificative au relevanță pentru înțelegerea ulterioară a siturilor borcanelor de piatră în contextul mai larg de Nord-Est și Asiei de Sud-Est.",
    "Ramona Gabor, vacanță de lux în Indonezia. Activitățile pe care le-a încercat vedeta": "Vedeta se bucură de o vacanță de lux în Indonezia, unde a plecat recent. Sora mai mică a Monicăi Gabor a profitat de aceste momente pentru a încerca mai multe activități recreative, care o ajută să se mențină în formă.\n\nRamona Gabor, concediu special în Bali. Ce a făcut vedeta pentru prima oară\n\nRamona Gabor a postat mai multe imagini de pe plajele superbe din Bali, dar și din sălile de antrenament. apare în ipostaze în care nu a mai fost văzută de fanii săi până în momentul de față.\n\nADVERTISEMENT\n\nYoga este una dintre activitățile care se află pe lista brunetei în această vacanță și nu orice tip de tehnică, ci una în aer. În plus, vedeta a încercat acro yoga și gimnastica acrobatică și s-a declarat încântată de mișcare.\n\n„E prima oară când încerc și abia aștept să o fac din nou”, a scris sora mai mică a Monicăi Gabor, legat de o filmare de pe .\n\nADVERTISEMENT\n\n„Atât de multă distracție”, a completat Ramona Gabor în dreptul unui videoclip în care face acro yoga cu un bărbat.\n\nRamona Gabor, impresionată de Bali\n\nRamona Gabor s-a declarat impresioantă de Bali nu doar prin prisma activităților, ci și a peisajelor. Albastrul apei și plajele fine sunt două dintre lucrurile pe care frumoasa vedetă l-a îndrăgit încă din prima clipă.\n\nADVERTISEMENT\n\nImaginele care îți taie răsuflarea nu lipsesc de pe conturile de socializare ale brunetei, care adoră căldura și vremea frumoasă, mai ales că de foarte mulți ani este stabilită în Dubai. Vedeta o duce foarte bine în Emirate.\n\nAre o afacere cu pietre prețioase și diamante de care este tare mândră. În plus, Ramona Gabor și-a lansat o colecție de parfumuri care este promovată inclusiv de sora sa, Monica, care locuiește în Statele Unite ale Americii.\n\nADVERTISEMENT\n\nCele două au o relație foarte frumoasă și bazată pe încredere, chiar dacă nu se văd foarte des de-a lungul unui an, ci doar în câteva .",
    "Unde poți să fugi din Rusia chiar acum?": "„După ce Putin a anunțat mobilizarea, tariful de avion din Rusia a crescut brusc. Pentru unele destinații, nu mai există bilete pentru zboruri directe pentru următoarele zile, dar puteți zbura cu escale,” scrie publicația rusească.\n\nAceasta adaugă că rezerviștilor li se poate interzice într-adevăr să părăsească Rusia, dar numai după primirea citației. Astfel de restricții sunt prevăzute de în legea care interzice „părăsirea locului de reședință fără permisiunea comisariatelor militare”.\n\nÎn același timp, articolul nu menționează „mobilizarea parțială.” Șeful Comitetului pentru Apărare al Dumei de Stat, Andrei Kartapolov, a declarat deja că nu sfătuiește persoanele supuse „mobilizării parțiale” să „meregă în stațiunile din Turcia”.\n\nIată și lista pe care o face Meduza pentru cei care vor să plece. Rușii care nu au pașaport, pot merge în țări ca Armenia unde pot sta 180 de zile, Belarus – 90 de zile. În Kazakhstan sau Kârgâzstan, rușii pot sta 30 de zile fără viză și încă 6 sau 2 luni dacă se înregistrează.\n\nDacă au pașaport, dar nu au viză, țările printre țările cele mai primitoare pentru ruși sunt Georgia (aici pot sta un an,) Mexic – 6 luni, Egipt, Israel, Moldova, Azerbaidjan, Argentina, Brazila, Chile sau Emiratele Arabe Unite – 90 de zile. În Indonezia, Mongolia, Cambogia, Vietam sau Republica Dominicata, rusii pot cere viză la sosire.\n\nSingurele țări europene, în afară de Moldova, care primesc cetățeni ruși, sunt Serbia și Muntenegru unde aceștia pot aplica pentru viză la sosire.",
    "Putin se teme pentru securitatea lui. Kremlinul a pus condiţiile pentru ca şeful Rusiei să participe la G20": "Putin se teme pentru securitatea lui. Kremlinul a pus condiţiile pentru ca şeful Rusiei să participe la G20\n\nToţi factorii, inclusiv securitatea, vor fi evaluaţi înainte de a decide dacă preşedintele rus Vladimir Putin va participa la summitul G20, a declarat purtătorul de cuvânt al Kremlinului, Dmitri Peskov.\n\nPutin se teme pentru securitatea lui. Kremlinul a pus condiţiile pentru şeful Rusiei să participe la G20\n\nPentru cele mai importante ştiri ale zilei, transmise în timp real şi prezentate echidistant, daţi LIKE paginii noastre de Facebook!\n\nUrmărește Mediafax pe Instagram ca să vezi imagini spectaculoase și povești din toată lumea!\n\nRăspunde pe site-urile Aleph News, Mediafax, Ziarul Financiar și pe paginile noastre de social media - ȘTIU și Aleph News. Vezi răspunsul la Știu, de la ora 19.55, Aleph News.\n\nConținutul website-ului www.mediafax.ro este destinat exclusiv informării și uzului dumneavoastră personal. Este interzisă republicarea conținutului acestui site în lipsa unui acord din partea MEDIAFAX. Pentru a obține acest acord, vă rugăm să ne contactați la adresa vanzari@mediafax.ro.",
    "Ce este Ecuatorul? Circumferința Pământului la Ecuator. Ce țări străbate Ecuatorul?": "Dacă priviți un glob pământesc veți „observa” o linie care trece prin mijlocul său întocmai ca o centură. Majoritatea marcajelor și a culorilor care apar pe glob reprezintă lucruri fizice, precum continentele și oceanele, în timp ce această linie este una imaginară.\n\nAceastă linie imaginară care împarte planeta în două emisfere – cea nordică și cea sudică – se numește Ecuator. Ce este, ce țări străbate și alte informații interesante referitoare la Ecuator veți afla citind acest articol.\n\nCe este Ecuatorul?\n\nEcuatorul reprezintă cercul imaginar situat la jumătatea distanței dintre Polul Sud și Polul Nord care împarte planeta Pământ în cele două emisfere. Este prima și cea mai lungă linie de latitudine geografică de 0°, care ajută la măsurarea planetei Pământ.\n\nCuvântul „ecuator” provine din expresia latină medievală „circulus aequator diei et noctis”, care se traduce „un cerc care echilibrează ziua și noaptea”.\n\nPrimele hărți detaliate care indică Ecuatorul au fost scrise în China și datează din anul 500 î.Hr. Celebrul filozof, matematician și astronom grec Pitagora este creditat de istorici ca fiind cel care a ar fi creat primele hărți pe care se bazează cele de astăzi.\n\nRecomandări Pensionarii români renunță la medicamente, murături și carne ca să-și plătească facturile la iarnă. „Am trecut prin perioade şi mai grele, ştim cum e”\n\nAsemenea tropicelui, Ecuatorul nu este fixat cu precizie. Planul ecuatorial adevărat este întotdeauna perpendicular pe axa de rotație a Pământului, iar această axă este relativ stabilă. Poziția celor doi poli ai Terrei are o variație de ordinul a 10 metri anual, ceea ce se traduce printr-o variație similară în ceea ce privește poziția Ecuatorului, notează Wikipedia.org.\n\nTemperatura medie la Ecuator în timpul verii în zonele de joasă altitudine se situează între 23 și 31 de grade Celsius. La Ecuator trăiesc o varietate de animale, între care elefanți, leoparzi, maimuțe, bivoli, gorile și pitoni.\n\nTrebuie să facem precizara că există și un Ecuator magnetic, precum și un Ecuator climatic, la fel ca în cazul polilor Sud și Nord.\n\nCare este circumferința Pământului la Ecuator?\n\nCircumferința Pământului reprezintă distanța în jurul Pământului, care este de 40.075,017 kilometri. Măsurată în jurul polilor, aceasta măsoară de 40.007,863 kilometri.\n\nRecomandări Ce înseamnă să fii bărbat. De la Zidane la Federer și Nadal\n\nPrima măsurătoare științifică a circumferinței Terra a fost realizată de Eratostene, matematician, geograf și astronom din Grecia antică, și a avut o importanță foarte mare pentru navigație. Dacă Pământul este tratat ca o sferă, determinarea circumferinței sale ar fi cea mai importantă măsurătoare. Pământul se abate de la forma sferică cu circa 0,3% prin aplatizare.\n\nÎn timpurile moderne, circumferința Pământului a fost folosită pentru a defini unitățile fundamentale de măsură ale lungimii. Este vorba despre mila marină (secolul al XVII-lea) și metrul (secolul al XVIII-lea).\n\nCircumferința polară măsoară circa 40.000 de kilometri deoarece metrul a fost definit inițial ca fiind o zecime de milionime (adică, 1 km reprezintă o zecime de miime) din arcul de la pol la Ecuator (sfertul de meridian).\n\nCe țări străbate Ecuatorul?\n\nEcuatorul are o lungime totală estimată la aproximativ 40.200 de kilometri. Ecuatorul terestru este o paralelă a globului pământesc și are diametrul de 12.756 km. În același timp, distanța de la Ecuator la Polul Nord sau la Polul Sud este de circa 10.002 de kilometri.\n\nRecomandări Emilia Șercan publică plagiatul comis de ministrul educației, Sorin Cîmpeanu, care și-a însușit 92 de pagini din munca a doi profesori într-un curs universitar. Apoi le-a furat de tot lucrarea, semnându-se el\n\nAcesta străbate centrul continentului african, Insulele Maldive, Oceanul Indian, Indonezia, zona centrală a Oceanului Pacific cu Micronezia și nordul Americii de Sud. De asemenea, Ecuatorul trece trece prin 79% din suprafața acoperită cu ape – între care Oceanul Atlantic, Oceanul Indian și Oceanul Pacific – și 21% din suprafața de uscat de pe Terra.\n\n„Centura” Pământului străbate 11 țări și teritoriile a două națiuni insulare. Este vorba despre: Ecuador, Brazilia, Columbia, São Tomé și Principe, Gabon, Republica Congo, Indonezia, Insulele Maldive, Uganda, Kenya, Somalia și Kiribati.\n\nCel mai înalt punct situat pe Ecuator se află pe versanții sudici ai Vulcanului Cayambe, care are o altitudine maximă de 4.690 de metri pe teritoriul Ecuadorului. Acesta este singurul loc de pe Ecuator unde există zăpadă, potrivit Kidadl.com.\n\nAlte vârfuri de mare altitudine, precum Muntele Kilimanjaro și Anzii Cordilieri, au ghețari. Trei dintre țările străbătute de Ecuator, Indonezia, Congo și Brazilia, găzduiesc mai mult de jumătate din pădurile tropicale de pe tot globul.\n\nFoto: 123rf.com\n\nCitește și: Cele mai spectaculoase canioane din lume\n\nUrmărește-ne pe Google News\n\nGSP.RO Cum arăta impresara după bătaia cu Reghecampf. Este ajutată de o prietenă să meargă, primele imagini\n\nPlaytech.ro ȘOC! Meghan Markle l-a AMENINȚAT pe Prințul Harry. SCANDALUL uriaș despre care tocmai s-a aflat: 'I-a spus că...'\n\nViva.ro Mesajul transmis de Sarah, fiica vitregă a lui Reghe, după ce antrenorul a bătut-o pe Prodanca în plină stradă. Cuvintele ei au stârnit un val de reacții\n\nObservatornews.ro Situaţia e-commerce-ului în România: de ce ţara noastră este mult înaintea Bulgariei, însă în spatele Ungariei\n\nȘtirileprotv.ro Haos în Rusia! Un bărbat a deschis focul într-un birou de recrutare din Irkuţk. Șeful unității se află în stare critică\n\nFANATIK.RO Invitații nu s-au uitat la bani. Cât a fost darul la botezul lui Liam, fiul lui Laurențiu Reghecampf\n\nOrangesport.ro Revolta oligarhilor! Cunoscutul lui Putin anunţă data la care va fi dat jos preşedintele Rusiei. Cât de aproape e momentul istoric\n\nHOROSCOP Horoscop 27 septembrie 2022. Scorpionii trebuie să aibă puțin mai multă răbdare, dar dacă nu vor reuși, o abordare mai pozitivă e soluția\n\nPUBLICITATE Care este diferența dintre precalificarea creditului ipotecar și preaprobarea?",
    "Elevul care a adus acasă argintul la Olimpiada Internațională de Informatică | România, pe locul 2 în Europa": "Unul dintre membrii echipei, un tânăr din Orăștie a fost premiat și de Consiliul Județean Hunedoara pentru reușita sa și ne-a povestit despre experiența de la Olimpiada Internațională.\n\nAlexandru Todoran este elev la Liceul Teoretic \"Aurel Vlaicu\" din Orăștie pasionat de informatică.\n\nTânărul, alături de echipa sa formată din alți trei elevi din Capitală, a reușit să obțină o medalie de aur, două de argint și una de bronz la Olimpiada Internațională care s-a desfășurat în Indonezia.\n\nAlexandru, care a adus argintul pentru România a fost premiat de Consiliul Județean Hunedoara, cu suma de 10 mii de lei.\n\nȘi profesorul care l-a pregătit pentru etapa internațională a fost recompensat cu 5 mii de lei.\n\n”A fost un concurs deosebit, nu se compară cu celelalte concursuri, în primul rând ca nivel de dificultate. Sunt participanți din întreaga lume și este mult mai intimidant.\n\nVreau să continui. Încă sper la o medalie de aur. Mai am doi ani în care pot reuși asta și trebuie să muncesc din greu”, a declarat Alexandru Todoran.\n\nLotul României de la Olimpiada Internaționala de Informatică este compus din aceiași patru elevi care pe 30 iulie că au obținut o medalie de aur și trei de argint la Olimpiada de Informatică a Europei Centrale.",
    "Bloomberg: Rusia are clienți doar pentru aproximativ 50% din petrolul său, refuzat de UE": "„Indonezia, Pakistanul, Brazilia, Africa de Sud, Sri Lanka și unele țări din Orientul Mijlociu pot cumpăra împreună până la 1 milion de barili de țiței pe zi din Rusia în iarna viitoare”, potrivit agenției Reuters\n\nRusia va putea găsi noi piețe pentru aproximativ jumătate din volumul de țiței rusesc, pe care Uniunea Europeană (UE) îl va refuza din decembrie, a transmis joi Bloomberg, citând date de la compania de analiză Kpler.\n\nDupă cum notează agenția, „Indonezia, Pakistanul, Brazilia, Africa de Sud, Sri Lanka și unele țări din Orientul Mijlociu pot cumpăra împreună până la 1 milion de barili de țiței pe zi din Rusia în iarna viitoare”. De asemenea, se indică faptul că „țările din Orientul Mijlociu, care în această iarnă pot primi până la 500.000 de barili de petrol rusesc pe zi”, vor putea redirecționa volumele de petrol care erau utilizate anterior în aceste țări pentru export.\n\nPe 3 iunie, Consiliul UE a adoptat cel de-al șaselea pachet de sancțiuni împotriva Federației Ruse, inclusiv un embargo amânat asupra livrărilor maritime de petrol și produse petroliere din Rusia. Interzicerea livrărilor maritime de petrol a fost amânată până la începutul lunii decembrie, pentru produsele petroliere - până în februarie 2023. Sunt prevăzute scutiri temporare de la embargo pentru importurile prin conducte petroliere pentru acele state UE care, datorită amplasării lor, sunt extrem de dependente de aprovizionarea din Federația Rusă și nu au alternative. Aceste țări includ în principal Ungaria și Slovacia.",
    "Locul nedescoperit de turiști, descris drept „ultimul paradis din lume”": "Situată în inima Triunghiului Coralilor, Raja Ampat se întinde pe 4 milioane de hectare și include aproximativ 1.500 de insule. Aici trăiesc 1.600 de specii de pești, în timp ce aproximativ 75% din speciile de corali cunoscute din lume pot fi găsite acolo.\n\n„Există zone frumoase nesfârșite și sute de grădini subacvatice de corali”, spune Max Ammer, un olandez pasionat de istorie, în special de locurile în care au eșuat navele implicate în Al Doilea Război Mondial, și de scufundări, care a descoperit Raja Ampat acum trei decenii.\n\nLungul drum către o „lume acvatică nealterată”\n\nEl a deschis Kri Eco Dive Resort, în 1994, cu scopul de a instrui scafandrii locali și de a permite tuturor turiștilor să vadă „o lume acvatică nealterată”. Ulterior, Amner a cumpărat două proprietăți pe una dintre insulele din Raja Anpat, cu ieșire la Golful Sordio.\n\nRaja Ampat nu a fost întotdeauna o poveste de succes, dovedind că schimbarea reală este posibilă cu abordarea corectă.\n\n„În urmă cu 20 de ani, Raja Ampat era în declin din cauza pescuitului comercial nereglementat și a practicilor nesustenabile”, a explicat Meizani Irmadhiany, președinte executiv al Konservasi Indonezia, vorbind despre braconajul țestoaselor și al rechinilor.\n\nRecomandări Pensionarii români renunță la medicamente, murături și carne ca să-și plătească facturile la iarnă. „Am trecut prin perioade şi mai grele, ştim cum e”\n\nÎn 2004, Raja Ampat a fost inclusă în proiectul creat pentru a concepe o rețea de arii marine protejate, cu sprijinul partenerilor internaționali.\n\n„De la înființarea inițiativei, populațiile de pești au revenit, iar braconajul este în scădere cu aproximativ 90%. Coralul se recuperează, iar securitatea alimentelor și a mijloacelor de subzistență pe termen lung pentru comunitățile locale s-a îmbunătățit”, spune Irmadhiany.\n\n„Rețeta” succesului\n\nAtragerea comunităților locale în a deveni membri activi ai efortului de conservare a fost cheia succesului.\n\nParcurile angajează localnici pentru a supraveghea și proteja zonele. „Trebuie să începi cu comunitățile și să te asiguri că soluțiile tale se potrivesc nevoilor lor. Scopul este de a sprijini angajamentele lor de a-și proteja locul, astfel încât soluția să fie sustenabilă și să aducă beneficii localnicilor și biodiversității”, spune Irmadhiany.\n\nEforturile au dat roade. La începutul acestui an, Raja Ampat Marine Parks Network, care include 10 arii protejate care se întind pe mai mult de două milioane de hectare, a primit Premiul Parcuri Albastre, recunoscut de Organizația Națiunilor Unite. Distincția recompensează parcurile marine din întreaga lume pentru îndeplinirea celor mai înalte standarde bazate pe știință pentru eficiența conservării.\n\nRecomandări Ce înseamnă să fii bărbat. De la Zidane la Federer și Nadal\n\nDin 2007, biomasa piscicolă a crescut în medie cu 250%, iar populațiile de rechini au revenit. „Un ecosistem sănătos este minunat pentru turiști, dar și esențial pentru localnicii care depind de abundența recifelor pentru mijloacele lor de subzistență”, spune Marit Miners, de la Rezervația Marină Misool.\n\nCercetătorul Gerry Allen a povestit că, acum două decenii, în Capul Kri, a numărat un record de 327 de specii de pești la o singură scufundare. Un deceniu mai târziu, numărul a crescut la 374 de specii distincte.\n\nCând am început au existat o mulțime de practici foarte dăunătoare peste tot: pescuit cu bombe, pescuit cu cianură de potasiu, pescuit de rechin, exploatare forestieră. Max Amner:\n\n„Toate acestea au fost eradicate încet, în principal prin crearea altor opțiuni pentru localnici de a-și câștiga existența”, a explicat Amner.\n\nÎn Rezervația Marină Misool, toate activitățile de pescuit și vânătoare sunt interzise într-o zonă de 300.000 de acri. Din 2007, există patrule de rangeri pentru a monitoriza apele.\n\nÎn ceea ce privește Raja Ampat, sustenabilitatea este de bază:\n\npanourile solare reduc utilizarea combustibililor fosili;\n\napa de ploaie este colectată pentru a produce apă potabilă;\n\ngrădinile la fața locului furnizează alimente ecologice.\n\ndeșeurile și materialele plastice oceanice sunt vândute reciclatorilor.\n\nRecomandări Emilia Șercan publică plagiatul comis de ministrul educației, Sorin Cîmpeanu, care și-a însușit 92 de pagini din munca a doi profesori într-un curs universitar. Apoi le-a furat de tot lucrarea, semnându-se el\n\n„Pe măsură ce ecosistemele își revin, abundența lor devine din ce în ce mai atractivă pentru cei care doresc să le exploateze. Amenințările evoluează și se diversifică în timp. Este nerealist și riscant să presupunem că o problemă este rezolvată permanent”, avertizează Marit Miners.\n\nAcesta este motivul pentru care este nevoie de dedicare din partea comunității, a guvernelor regionale locale, a oamenilor de știință, a proprietarilor de afaceri, a organizațiilor non-profit, a școlilor, a finanțatorilor și a susținătorilor locali și internaționali influenți, adaugă ea.\n\n„Poate te vei îndrăgosti și de ei și nu vei mai vrea să pleci niciodată acasă”\n\nLuis Kabes, un ghid local care lucrează la Papua Diving, structura deschisă de olandezul Max Amner, spune că „pentru a avea cea mai bună experiență la Raja Ampat, turiștii ar trebui să viziteze obligatoriu și un sat local”.\n\n„Spune-le despre țara ta și învață de la ei. Luați masa cu ei”, spune Kabes, de loc din Sawandarek, insula Batanta, una dintre cele mai importante din Raja Ampat.\n\n„Poate te vei îndrăgosti și de ei și nu vei mai vrea să pleci niciodată acasă”, încheie el.\n\nFoto: Profimedia\n\nUrmărește-ne pe Google News\n\nGSP.RO Cum arăta impresara după bătaia cu Reghecampf. Este ajutată de o prietenă să meargă, primele imagini\n\nPlaytech.ro ȘOC! Meghan Markle l-a AMENINȚAT pe Prințul Harry. SCANDALUL uriaș despre care tocmai s-a aflat: 'I-a spus că...'\n\nViva.ro Mesajul transmis de Sarah, fiica vitregă a lui Reghe, după ce antrenorul a bătut-o pe Prodanca în plină stradă. Cuvintele ei au stârnit un val de reacții\n\nObservatornews.ro Situaţia e-commerce-ului în România: de ce ţara noastră este mult înaintea Bulgariei, însă în spatele Ungariei\n\nȘtirileprotv.ro Haos în Rusia! Un bărbat a deschis focul într-un birou de recrutare din Irkuţk. Șeful unității se află în stare critică\n\nFANATIK.RO Invitații nu s-au uitat la bani. Cât a fost darul la botezul lui Liam, fiul lui Laurențiu Reghecampf\n\nOrangesport.ro Revolta oligarhilor! Cunoscutul lui Putin anunţă data la care va fi dat jos preşedintele Rusiei. Cât de aproape e momentul istoric\n\nHOROSCOP Horoscop 26 septembrie 2022. Capricornii simt puterea pe care o promite această zi, dar trebuie să știe că totul vine cu un preț și cu o condiție\n\nPUBLICITATE Care este diferența dintre precalificarea creditului ipotecar și preaprobarea?",
    "Un bărbat transgender aflat în luna de miere a murit în custodia poliţiei. Familia acuză autorităţile": "Rodrigo Ventosilla (32 de ani), absolvent de Harvard şi activist din Peru a intrat în comă în custodia poliţiei din Bali (Indonezia), după cinci zile de arest. Tânărul a fost arestat pe Aeroportul din Bali pentru că avea asupra lui produse „derivate din cannabis”.\n\nSoţul său, Sebastian Marallano, ajuns pe acelaşi aeroport cu o altă cursă, a fost arestat după ce a încercat să-l ajute.\n\nAutorităţile din Bali neagă că ar fi folosit violenţa şi spun că organismul tânărului „a cedat” din cauza „nefuncţionării rinichilor, ficatului şi sistemului nervos”, conform The Harvard Crimson. Stefanus Satake Bayu Setianto, purtătorul de cuvânt al poliţiei din Bali declară, pentru Reuters, că bărbatul se afla în arest după ce i-au fost descoperite droguri în bagaj, pe 6 august. După două zile de arest, Ventosilla s-ar fi plâns de dureri de stomac şi voma. A fost dus de urgenţă la spital, unde a murit.\n\nTotuşi, familia tânărului spune că în bagaj nu erau droguri, ci medicamente prescrise de specialist pentru o afecţiune psihică de care Rodrigo suferea.\n\nTotodată, rudele acuză poliţia din Bali că a cerut sume exorbitante de până la 200.000 de dolari pentru a-i elibera pe cei doi.\n\nVentosilla era activist pentru drepturile persoanelor transgender „Diversidades Trans Masculinas” şi urma un master în Administraţie Publică.\n\nFamilia tânărului a transmis, la finele lunii, că nu cunosc cauza reală a decesului şi că autorităţile indoneziene nu au permis realizarea unei autopsii independente. În plus, poliţia nu a permis accesul familiei sau al avocaţilor la spital.\n\n„Ventosilla şi Marallano, soţul, au fost privaţi de drepturile omului vitale precum sănătate, libertate, acces la apărare legală”, acuză familia lui Ventosilla.",
    "Aurescu evidenţiază, la ONU, eforturile României pentru o finanţare umanitară predictibilă": "Ministrul Afacerilor Externe, Bogdan Aurescu, a participat, joi, la reuniunea ministerială pe tema răspunsului la crizele umanitare desfăşurată în marja segmentului la nivel înalt al Adunării Generale a ONU, prilej cu care a evidenţiat eforturile constante ale României destinate asigurării finanţării umanitare predictibile, transmite Ministerul Afacerilor Externe (MAE).\n\nPotrivit sursei citate, Aurescu a participat, la New York, la masa rotundă la nivel înalt organizată de Uniunea Europeană şi Indonezia, în colaborare cu Biroul ONU pentru Coordonarea Afacerilor Umanitare (OCHA), pe tema “Tackling a ‘perfect storm’ of humanitarian crises: Expanding the resource base in the face of exploding needs, while strengthening resilience”, în marja dezbaterilor generale ale celei de-a 77-a sesiuni a Adunării Generale ONU.\n\nEvenimentul a fost coprezidat de Janez Lenarcic, comisar european pentru Gestionarea Crizelor, şi de Indonezia, cu participarea lui Martin Griffiths, secretar general adjunct al ONU şi coordonator al ajutorului umanitar de urgenţă în cadrul Oficiului pentru Coordonarea Afacerilor Umanitare al ONU (OCHA).\n\nÎn cadrul discuţiilor, ministrul Bogdan Aurescu a evidenţiat eforturile constante ale României destinate asigurării finanţării umanitare predictibile, un exemplu de astfel de măsură fiind alocarea unui minimum de 10% din planul anual de cooperare pentru dezvoltare către asistenţă umanitară, acest prag fiind depăşit în 2021, precizează MAE.\n\nAvând în vedere faptul că războiul din Ucraina a declanşat, din cauza acţiunilor Rusiei, o criză alimentară, ministrul a prezentat eforturile României de a facilita tranzitul a circa 4 milioane de tone de cereale ucrainene. De asemenea, a precizat, în context, că una din cele mai recente acţiuni în această direcţie este acordarea de către România a unei contribuţii de 100.000 de euro pentru Fondul Central al Naţiunilor Unite pentru Răspunsul Umanitar în situaţii de urgenţă (CERF), destinată combaterii foametei, se mai arată în comunicatul transmis de minister.\n\nDe asemenea, şeful diplomaţiei române a prezentat eforturile multidimensionale ale României în sprijinul Ucrainei şi al refugiaţilor din Ucraina – peste 2,3 milioane de cetăţeni ai acestui stat -, inclusiv prin asigurarea de adăpost, acces gratuit la servicii medicale, şcolarizare şi piaţa muncii, precum şi prin donaţii directe. A menţionat, de asemenea, rezultatele foarte bune ale centrului logistic de la Suceava.\n\nMinistrul Bogdan Aurescu a evidenţiat, totodată, că România se concentrează şi pe regiuni mai îndepărtate, crescând, începând cu acest an, la 17% alocarea de fonduri de asistenţă pentru dezvoltare pentru Africa, faţă de 14,5% în 2021. De asemenea, a anunţat, începând cu 2023, operaţionalizarea unui fond destinat păcii, dezvoltării şi educaţiei în Africa, adaugă sursa amintită.\n\nLa reuniunea de nivel înalt au mai participat, printre alţii, miniştri de externe din Danemarca, Slovenia, Pakistan, Belgia şi înalţi oficiali ai unor organizaţii internaţionale, printre care preşedintele ICRC, Peter Maurer, şi reprezentanţi ai Băncii Mondiale.\n\nEvenimentul a avut ca scop stimularea angajamentului pentru creşterea volumului asistenţei umanitare, a numărului de donatori, precum şi a rezilienţei la nivel de comunitate internaţională, în contextul sporirii fără precedent a numărului de crize umanitare.",
    "Doi părinți din Canada, călătorie în jurul lumii după ce au aflat că trei dintre cei patru copii ai lor vor orbi": "Edith și Sebastian, doi părinți din Canada, au decis să călătorească în jurul lumii, după ce trei din cei patru copii ai lor au fost diagnosticați cu o boală genetică, retinita pigmentară, în urma căreia vor orbi. Distruși după diagnostic, cei doi au decis să le ofere micuților cât mai multe amintiri vizuale și să vadă lumea cu proprii lor ochi.\n\nDoi părinți din Canada, călătorie în jurul lumii după ce au aflat că trei dintre cei patru copii ai lor vor orbi - Facebook/Le monde plein leurs yeux\n\n\"Lumea în ochii lor\" este titlul paginii de Facebook pe care Edith Lemay şi Sebastien Pelletier prezintă etapele călătoriei lor în jurul globului. Familia este de șase luni pe drum și a călătorit până acum în Namibia, Zambia, Tanzania, Turcia, Mongolia și Indonezia.\n\nCălătorie în jurul lumii pentru a le face amintiri vizuale\n\n\"Fetita mea m-a întrebat: „Mamă, ce înseamnă să fii orb? Voi conduce o maşină?”, îşi aminteşte Lemay, care mărturiseşte: „Avea cinci ani. Dar, încet, îşi dădea seama ce se întâmpla. A fost o conversaţie normală pentru ea. Dar pentru mine a fost sfâşietor. Decizia de a face bagajele şi de a pleca nu a fost imediată. Odată ce au descoperit boala copiilor lor, cuplul şi-a concentrat atenţia pe a-i ajuta să-şi dezvolte abilităţile de care aveau nevoie pentru a se orienta în viaţă odată ce vederea lor va fi înceţoşată sau pierdută. Asta până când un specialist care o urmăreşte pe Mia a sugerat ca părinţii să-i ofere „amintiri vizuale”. „M-am gândit: Nu vă voi arăta un elefant într-o carte, vă voi duce să vedeţi un elefant adevărat. Şi îi voi umple memoria vizuală cu cele mai bune şi mai frumoase imagini pe care le pot găsi”, a povesit mama celor patru.\n\n„Nu vreau ca ei să vadă ceea ce li se întâmplă ca un blestem sau ca ceva teribil. Vreau să vadă asta va ca fiind o cale în viața lor. Va fi o mare provocare,dar vor avea toate uneltele cu ei ca să facă față acestei provocări”, a povestit Edith Lemay, potrivit BBC.\n\nRetinita pigmentară este o afecțiune cu care se nasc oamenii și purtătorii genei adesea nu prezintă semne sau simptome.\n\nPuteţi urmări ştirile Observator şi pe Google News!",
    "Monica Tatoiu a plecat în America și a rămas fără bagaje: „Îmi luasem haine pentru întâlniri cu domni senatori”": "Monica Tatoiu și-a stabilit niște întâlniri de afaceri în America, astfel că a plecat din țară în urmă cu câteva zile. Femeia de afaceri a întâmpinat o problemă în aeroport, atunci când s-a trezit fără bagaje. A rămas fără hainele pe care le avea pregătite pentru întâlnirile cu senatori. Din păcate, ea nu a putut rezolva situația, pentru că nu i-a răspuns nimeni de la compania aeriană cu care a zburat.\n\n„Am ajuns la Chicago, joi mă întorc. Am călătorit la bussines, am niște întâlniri de lucru. Aici e jale. Mi s-au pierdut bagajele, am doar o pereche de chiloți și de pantaloni șifonați.\n\nNu ai unde să te duci să le recuperezi. Mi s-a dat un număr de la compania aeriană unde nu răspunde nimeni. L-am trezit pe bărbatu-miu, a sunat la un număr special din Indonezia.\n\nAici nu au oameni angajați. Trebuie să merg să-mi cumpăr chiloți. Și să văd ce haine îmi iau. Eu de obicei umblu foarte lejer îmbrăcată, dar acum îmi luasem haine pentru întâlniri cu domni senatori.\n\nDiseară le am în program. Soțul e negru, mi-a dat să schimb niște pompe care erau în geamantan și am rămas și fără ele”, a declarat Monica Tatoiu în exclusivitate pentru impact.ro.\n\nVEZI GALERIA FOTO VEZIFOTO POZA 1 / 4\n\nRecomandări Pensionarii români renunță la medicamente, murături și carne ca să-și plătească facturile la iarnă. „Am trecut prin perioade şi mai grele, ştim cum e”\n\nProblemele s-au ținut lanț pentru femeia de afaceri, care a rămas și fără adresa de e-mail pe care o folosea de aproape două decenii.\n\n„Altă companie americană m-a anunțat că trebuie să plătesc pentru căsuța de e-mail, mi-a cerut parola și adresa administratorului de acum 12 ani, care nici nu știu pe unde mai e.\n\nAm de plătit 9 dolari pe lună și am rămas fără e-mailul pe care îl aveam de 20 de ani. Acum corespondez cu oameni importanți pe WhatsApp. De la 1 septembrie, dacă nu ai gmailul clasic, trebuie să plătești. Eu aveam unul de ONG”, a adăugat aceasta.\n\nUrmărește-ne pe Google News\n\nGSP.RO Cum arăta impresara după bătaia cu Reghecampf. Este ajutată de o prietenă să meargă, primele imagini\n\nPlaytech.ro ȘOC! Meghan Markle l-a AMENINȚAT pe Prințul Harry. SCANDALUL uriaș despre care tocmai s-a aflat: 'I-a spus că...'\n\nViva.ro Mesajul transmis de Sarah, fiica vitregă a lui Reghe, după ce antrenorul a bătut-o pe Prodanca în plină stradă. Cuvintele ei au stârnit un val de reacții\n\nObservatornews.ro Situaţia e-commerce-ului în România: de ce ţara noastră este mult înaintea Bulgariei, însă în spatele Ungariei\n\nȘtirileprotv.ro Haos în Rusia! Un bărbat a deschis focul într-un birou de recrutare din Irkuţk. Șeful unității se află în stare critică\n\nFANATIK.RO Invitații nu s-au uitat la bani. Cât a fost darul la botezul lui Liam, fiul lui Laurențiu Reghecampf\n\nOrangesport.ro Revolta oligarhilor! Cunoscutul lui Putin anunţă data la care va fi dat jos preşedintele Rusiei. Cât de aproape e momentul istoric\n\nHOROSCOP Horoscop 27 septembrie 2022. Scorpionii trebuie să aibă puțin mai multă răbdare, dar dacă nu vor reuși, o abordare mai pozitivă e soluția\n\nPUBLICITATE Care este diferența dintre precalificarea creditului ipotecar și preaprobarea?",
    "Rușii caută să plece din țară: biletele de avion pentru zborurile în străinătate s-au epuizat. Un site spune unde se mai pot refugia rușii": "Toate biletele pentru următoarele zboruri din Rusia către destinațiile externe disponibile au fost vândute miercuri, ziua în care președintele Vladimir Putin a declarat o mobilizare „parțială” pentru războiul din Ucraina, scrie The Moscow Times.\n\nBiletele pentru zborurile din 21 septembrie, din Moscova către capitalele Georgiei, Turciei și Armeniei, țări care nu solicită vize pentru ruși, au devenit indisponibile la câteva minute după anunțul lui Putin, potrivit aviasales.ru, un site folosit pentru planificarea călătoriilor.\n\nPână la prânz, ora Moscovei, zborurile directe de la Moscova către alte țări – Azerbaidjan, Kazahstan, Uzbekistan și Kârgâzstan – au devenit de asemenea indisponibile.\n\nZiarul economic rusesc RBC completează informațiile, observând că primele bilete disponibile sunt momentan cele pentru zborurile de vineri, iar prețul acestora a crescut spectaculos. Spre exemplu, prețul unui bilet spre Istanbul a ajuns la peste 1.000 de euro. Prețuri asemănătoare există și pentru alte destinații, Baku, Tașkent sau Erevan.\n\nZborurile către Istanbul costă de obicei între 270 și 366 de euro, dar cea mai ieftină variantă este acum o călătorie de 13 ore și 35 de minute pentru 1.153 de euro cu Azerbaijan Airlines.\n\nRecomandări Pensionarii români renunță la medicamente, murături și carne ca să-și plătească facturile la iarnă. „Am trecut prin perioade şi mai grele, ştim cum e”\n\nCel mai scump bilet este însă cel de aproximativ 9.000 de euro cu Emirates, spre Dubai, potrivit televiziunii americane CNBC.\n\nDeocamdată, scrie și site-ul rusesc independent Meduza, Căile Ferate Ruse și compania aeriană Aeroflot au declarat că nu au primit „încă” ordin să interzică bărbaților cu vârste cuprinse între 18 și 65 de ani să cumpere bilete.\n\nUn canal Telegram care colectează relatările călătorilor ruși ce vor să treacă frontiera a observat însă că unii bărbați au fost întorși de la graniță.\n\nÎntr-adevăr, scrie Meduza, rezerviștilor li se poate interzice să părăsească Rusia, dar numai după ce au primit ordinul de încorporare. Astfel de restricții pentru persoanele care sunt înregistrate în armată sunt prevăzute în articolul 21 din legea „Cu privire la pregătirea pentru mobilizare și mobilizare”, care interzice „părăsirea locului de reședință fără permisiunea comisariatelor militare”.\n\nÎn același timp, articolul nu menționează mobilizarea parțială (cum anume va fi organizată aceasta este încă neclar). Șeful Comisiei pentru apărare din Duma de Stat, Andrei Kartapolov, a declarat deja că nu îi sfătuiește pe cei vizați de mobilizarea parțială „să meargă în stațiunile din Turcia”.\n\nRecomandări Ce înseamnă să fii bărbat. De la Zidane la Federer și Nadal\n\nSite-ul Meduza le explică rușilor și unde anume ar putea pleca din Rusia.\n\nLocurile în care rușii fără pașaport pot să meargă\n\n– Armenia (180 de zile)\n\n– Belarus (90 de zile; cu atenție la riscurile asociate cu șederea în această țară)\n\n– Kârgâzstan (30 de zile + șase luni cu înregistrare la locul de reședință)\n\n– Kazahstan (30 de zile fără înregistrare + 60 de zile cu înregistrare la locul de reședință)\n\nLocurile unde pot să fugă rușii cu pașaport, dar fără viză\n\n– Georgia (360 de zile; rușilor a început să li se refuze în mod regulat intrarea)\n\n– Mexic (180 de zile; este necesară o viză electronică )\n\n– Egipt (90 de zile; este necesară viza electronică )\n\n– Israel (90 de zile)\n\n– Moldova (90 de zile)\n\n– Azerbaidjan (90 de zile)\n\n– Tadjikistan (90 de zile)\n\n– Argentina (90 de zile)\n\n– Brazilia (90 de zile)\n\n– Emiratele Arabe Unite (90 de zile)\n\n– Chile (90 de zile)\n\n– Costa Rica (90 de zile)\n\n– Africa de Sud (90 de zile)\n\n– Maroc (90 de zile)\n\n– Peru (90 de zile)\n\n– Ecuador (90 de zile)\n\n– Qatar (90 de zile)\n\n– Turcia (60 de zile)\n\n– Uzbekistan (60 de zile)\n\n– Mauritius (60 de zile)\n\n– Capul Verde (60 de zile)\n\n– Coreea de Sud (60 de zile; viza electronică este necesară)\n\n– Thailanda (45 de zile)\n\n– Muntenegru (30 de zile)\n\n– India (trebuie să solicitați o viză electronică pentru o perioadă de 30 de zile și apoi până la cinci ani)\n\n– Indonezia (30 de zile)\n\n– Malaezia (30 de zile)\n\n– Sri Lanka (30 de zile; este necesară viza electronică )\n\n– Mongolia (30 de zile)\n\n– Laos (30 de zile)\n\n– Serbia (30 de zile)\n\nUrmărește-ne pe Google News\n\nGSP.RO Cum arăta impresara după bătaia cu Reghecampf. Este ajutată de o prietenă să meargă, primele imagini\n\nPlaytech.ro ȘOC! Meghan Markle l-a AMENINȚAT pe Prințul Harry. SCANDALUL uriaș despre care tocmai s-a aflat: 'I-a spus că...'\n\nViva.ro Mesajul transmis de Sarah, fiica vitregă a lui Reghe, după ce antrenorul a bătut-o pe Prodanca în plină stradă. Cuvintele ei au stârnit un val de reacții\n\nObservatornews.ro Situaţia e-commerce-ului în România: de ce ţara noastră este mult înaintea Bulgariei, însă în spatele Ungariei\n\nȘtirileprotv.ro Haos în Rusia! Un bărbat a deschis focul într-un birou de recrutare din Irkuţk. Șeful unității se află în stare critică\n\nFANATIK.RO Invitații nu s-au uitat la bani. Cât a fost darul la botezul lui Liam, fiul lui Laurențiu Reghecampf\n\nOrangesport.ro Revolta oligarhilor! Cunoscutul lui Putin anunţă data la care va fi dat jos preşedintele Rusiei. Cât de aproape e momentul istoric\n\nHOROSCOP Horoscop 27 septembrie 2022. Scorpionii trebuie să aibă puțin mai multă răbdare, dar dacă nu vor reuși, o abordare mai pozitivă e soluția\n\nPUBLICITATE Care este diferența dintre precalificarea creditului ipotecar și preaprobarea?",
    "I se spune „ultimul Paradis de pe Pământ”. Locul în care se găsesc frumuseţi naturale nemaivăzute": "Raja Ampat, este situat în provincia Papua de Vest din Indonezia și este un loc diferit față de oricare altul de pe Pământ. I se mai spune și „ultimul Paradis” și a fost descoperit în urmă cu 30 de ani.\n\nLocul de pe Pământ unde găsești peisaje naturale unice. Este considerat „ultimul Paradis”\n\nÎn urmă cu mai bine de 30 de ani, Max Ammer, un olandez pasionat de istorie, a primit informația conform căreia în apele Indoneziei ar fi scufundate mai multe aeronave din cel de-Al doilea Război Mondial, astfel că a plecat în ceea ce s-a transformat într-o călătorie de patru luni, plină de scufundări.\n\nADVERTISEMENT\n\nÎn drumul său, a descoperit și un loc care i-a atras atenția, Raja Ampat, situat în provincia Papua de Vest din Indonezia.\n\nAflată în inima Triunghiului Coralului, Rețeaua de Arii Marine Protejate Raja Ampat se întinde pe peste 4 milioane de hectare și include aproximativ 1.500 de insule.\n\nADVERTISEMENT\n\nAcreditat ca având cea mai bogată biodiversitate de pe Pâmânt, faptul că este într-o locație mai greu accesibilă, l-a făcut să scape de , astfel că este considerat de pe Pământ”. Raja Ampat adăpostește peste 1.600 de specii de pești și 75% dintre speciile de corali cunoscute în lume.\n\n„Există zone frumoase nesfârșite și câteva sute de grădini de corali”, a declarat Ammer, citat de\n\nADVERTISEMENT\n\nTotuși, zona nu a fost întotdeauna un exemplu în ceea ce privește conservarea frumuseților naturale, iar în urmă cu 20 de ani se afla în declin cauza pescuitului comercial nereglementat și a practicilor nesustenabile.\n\nÎn 2004, regiunea Raja Ampat a fost adăugată inclusă în Bird’s Head Seascape din Papua de Vest, un proiect lansat pentru a crea o rețea de zone marine protejate cu sprijinul conservatorilor internaționali și al autorităților locale.\n\nADVERTISEMENT\n\nOrganizația se străduiește să păstreze resursele marine, asigurând în același timp securitatea alimentară și beneficii economice de lungă durată pentru localnici.",
    "Cea de-a șaptea ediție a Bucharest Photofest, între 1 – 9 octombrie la București": "Bucharest Photofest, ajuns la cea de-a șaptea ediție în 2022, este un festival-platformă care și-a asumat misiunea de a intermedia accesul publicului larg la unele dintre cele mai importante, actuale și relevante repere din fotografia autohtonă și internațională.\n\nEdiția de anul acesta a Bucharest Photofest se desfășoară în perioada 1 - 9 octombrie în mai multe spații din București și reunește în cele 9 zile aproximativ 30 de evenimente grupate într-o temă – Trust / Încredere: expoziții, proiecții de film, showcases, discuții și dezbateri, ateliere practice, proiecții și instalații video, dar și concerte live. Toate evenimentele din program sunt cu intrare liberă pentru public, iar participarea la ateliere se realizează pe bază de înscriere.\n\nEdiția de anul acesta pune accentul pe multă interacțiune, exemple în acest sens sunt atelierele practice despre fotografie, dar și despre videografie, plimbările în oraș pentru fotografie urbană și, mai ales, în prima zi de festival un eveniment special are loc la Universitatea Națională de Artă Teatrală și Cinematografică „I.L. Caragiale” din București intitulat „Perspective și imagini în medium format și large format” și susținut de profesori ai universității de la secția fotografie. Suntem alături și de copiii refugiați din Ucraina, iar alături de Salvații Copiii România avem incluse în program evenimente dedicate acestora.\n\nLa această ediție de festival unul dintre invitații de marcă este artistul Sigurður Ólafur Sigurðsson (Islanda) care va susține o prezentare despre activitatea sa de fotojurnalist și bogata sa experiență în zona fotografiei documentare.\n\nPrintre evenimentele din agenda acestui an se mai numără atât expozițiile de neratat The land of the sea - Irene Barlian (Indonezia), Rewired - Felicia Simion (România), Dispatches from Malawi - Danilo Arenas (Japonia), Greece’s Dirty Secret - Anna Pantelia (Grecia), Emotions - Rareș Beșliu (România), cât și prezentările și poveștile semnate de Radu Diaconescu, Adrian și Roxana Cârmaciu sau cele ale lui Alin Anghelovici.\n\nO prelegere de maximă importanță este susținută de specialiștii, curatorii și fotografii italieni Alessandra Capodacqua, Donata Pizzi, Steve Bisson cu titlul Empowering the Female Gaze.\n\nItalian Women Photographers from the Collezione Donata Pizzi, 1965-2022.\n\n„Anul acesta, festivalul internațional de fotografie al capitalei s-a aflat într-o situație inedită. Reprogramând pentru mai 2022 o ediție ce trebuia să aibă loc anul trecut și organizând în paralel ediția curentă, am fost determinați să menținem toate planurile și să privim cu încredere spre viitor. Acesta este și cuvântul cheie al ediției din acest an: încredere. Un nou început, o aspirație la mai bine pentru noi toți, dar în egală măsură și curaj.\n\nConceptul proiectului nostru este de a grupa cea mai mare parte a evenimentelor din program într-o temă, iar subiectele alese, poveștile și experiențele artiștilor invitați autentifică demersul nostru. Expozițiile, de exemplu, pot fi un semnal de alarmă, iar prelegerile și prezentările pot fi motiv de încurajare, de inspirație. Vă invităm pe toți să faceți parte dintr-o nouă experiență vizuală, intensă și captivantă la Bucharest Photofest.”, a declarat Ionuț Trandafirescu, directorul și fondatorul Bucharest Photofest.\n\nBucharest Photofest își propune să fie cel mai important festival de fotografie din România, ce transformă fotografia într-un instrument de educație vizuală și şi-a asumat misiunea de a intermedia accesul publicului larg la unele dintre cele mai importante, actuale şi relevante repere din fotografia autohtonă şi internaţională. Dincolo de faptul că este un proiect cultural prezentat într-un concept coerent articulat, fotografia devine în contextul Bucharest Photofest şi pretext pentru dezbaterea unor teme importante ale actualităţii socio-politice şi cultural-umane, astfel, fotografia devenind un instrument de educaţie vizuală.\n\n››› Vezi galeria foto ‹‹‹",
    "TVR MOLDOVA": "",
    "Cât costă cea mai scumpă cafea din lume. O poți cumpăra și în România": "Cât costă cea mai scumpă cafea din lume\n\nUnde o poți savura în România\n\nMulți sunt în stare să plătească șu sume exorbitante de bani pentru o ceașcă de cafea. Cea mai scumpă cafea din lume provine din Indonezia, iar procesul prin care este obținută nu este tocmai încântător. Aceasta se numește ‘’Kopi Luwak” adică „cafea de la zibete”.\n\nCât costă cea mai scumpă cafea din lume\n\nCea mai scumpă cafea din lume provine din Indonezia, iar boabele de cafea sunt parțial digerate de o pisică indoneziană, zibete. O ceașcă de astfel de cafea costă între 35 și 200 de dolari, iar o pungă de boabe de cafea poate ajunge și la prețul de 1000 dolari.",
    "documenta 15: un curatoriat al duratei Jam Karet": "Pe aceeași temă\n\nPrintre numeroasele surprize produse de ediția curentă a evenimentului artistic major documenta, care are loc o dată la cinci ani în micul oraș german Kassel, s-au înscris formula prin excelență în colaborare care a lăsat în urmă imaginea europeană a artistului individualist aflat în permanentă competiție (cu ceilalți, cu timpul), cât și prezența dominantă a unor nume cvasinecunoscute de artiști din țări îndepărtate precum Algeria, R.D. Congo, Tunisia, Uganda, Hong Kong, India, Bangladesh, Vietnam, Thailanda, Indonezia, Irak, Argentina, Columbia, Haiti.\n\nPublicul ajuns la documenta 15 pentru a contempla obiecte frumoase ori pentru a-și confirma o liniștitoare părere despre sine, odată cu recunoașterea unor nume sonore de artiști, a fost în mare parte dezamăgit. Publicul grăbit, sosit cu dorința de a bifa și posta câteva fotografii iconice ale evenimentului, a fost de asemenea pus în încurcătură, deoarece curatorii documenta 15, colectivul indonezian ruangrupa din Jakarta, au ignorat filosofia timpului occidental (ce include precepte precum time is money), raportându-se mai degrabă la poeticul Jam Karet, conceptul timpului îngăduitor, elastic, timp de cauciuc specific arhipelagului indonezian - unul dintre puținele locuri în care oamenii încă au răbdare pentru a-și aștepta prietenii sau, de ce nu, pentru a pricepe o lucrare de artă.\n\nPentru a înțelege mai bine perspectiva curatorială ruangrupa (primul curatoriat colectiv de la documenta, al doilea curatoriat non-european după Okwui Enwezor în 2002), am aruncat o privire asupra volumului Who cares? 16 essays on curating in Asia (2010), unde o autoare chineză, curatoarea independentă Yeung Yang (fără studii formale, dar cu ani de practică intensă în domeniu), identifică curatoriatul asiatic cu o așa-numită politică a grijii, alternativă viabilă la curatoriatul rigid, instituțional și la vechiul criticism detașat, obiectiv (amintesc că obiectivitatea implică o situare rece, opozitivă a subiectului față de obiectul cercetat, fie acesta o lucrare, un artist sau o expoziție). Ținând cont și de faptul că ruangrupa (prescurtat, ruru) este un colectiv interdisciplinar de artiști, jurnaliști, specialiști în științe sociale, neimplicați în studii formale de istorie și critică a artei, nu este greu de dedus că modul aparte de curatoriat practicat anul acesta la documenta reprezintă la rândul său un demers exemplar de „curatoriat al grijii”.\n\nAtis Resistans & Gheto Biennale, expoziție în Biserica St. Kunigundis Kassel\n\nInteresați mai curând de cercetare și relaționare (artiștii cu alți artiști și cu echipa curatorială, publicul cu lucrările) decât de producția de obiecte, grupul de zece curatori a plasat astfel în centrul evenimentului chiar actul de construire a unui rizom: s-au trimis invitații directe întâi către 14 „lumbung membri”, apoi către 67 de artiști, colective, organizații, care au putut invita, la rândul lor, alți artiști. Structura flexibilă rezultată, cu peste 1.500 de noduri-artiști, ce pare să oglindească configurația arhipelagului indonezian, a patra țară din lume ca număr de locuitori, compusă din peste 17.500 de insule și peste 300 de grupuri etnice, a asigurat astfel distribuirea puterii decizionale și a inițiativei, dizolvând ierarhiile obișnuite și reinventând relația artist-curator-public.\n\nUn fapt paradoxal este că totuși această structură rizomatică, pe lângă modelul budismului Mahayana de citire a lumii ca rețea sau plasă de pietre prețioase ce reflectă fiecare mai departe strălucirea celorlalte, invocă și interpretări proprii fenomenologiei germane. Astfel, oportunitatea invitației indonezienilor la Kassel poate fi susținută de compatibilitatea viziunilor orientale asupra lumii cu tema existențială a grijii. Amintesc că, în termenii fenomenologiei germane, grija (Sorge) este esența omului, iar omul nu poate exista decât odată cu lumea, deschis, în relație. Grija presupune luarea în seamă a celuilalt, lăsarea să fie a lucrurilor lumii (ca atitudine activă ce solicită un exercițiu de înțelegere a ființărilor în și pentru sine).\n\nConceptul-umbrelă al evenimentului a fost cel de lumbung, un termen indonezian folosit pentru hambarul în care o colectivitate își adună recoltele ce fac posibil viitorul comun. În cazul documenta 15, după cum declară ruangrupa, lumbung devine mai mult decât un simplu concept, devine o practică, un mod de a privi arta ca pe un proces dinamic, continuu, integrat cotidianității. Revenind la modul în care Yeung Yang definea curatoriatul asiatic ca politică a grijii, înțelegem că avem de-a face cu o relaționare de durată cu artiștii și lucrările, cu istoria personală a acestora, dar și cu modul în care contribuțiile artistice evoluează în cursul expoziției și chiar după încheierea acesteia. În acest sens, documenta 15 presupune inițierea unei platforme culturale globale care include ateliere, performance-uri și dezbateri, permițând partajarea ideilor, inovației, cunoașterii și interacțiunea interdisciplinară, dar și inițiative sustenabile precum înființarea Lumbung Kios(ks), unde artiștii pot vinde anumite produse și reinvesti în procesul artistic, construcția unei grădini vietnameze (Nhà Sàn Collective, Vietnamese Immigrating Garden, 2022, WH22,) ce permite gătitul comunitar, implicarea imigranților și aprovizionarea doritorilor cu semințe, cât și atelierul DIY Lumbung Press, în care artiștii și-au putut tipări materiale și cărți de artist și care va rămâne în Kassel spre folosință.\n\nNha San Collective Hanoi, „Grădina” (cu colaborarea vietnamezilor care trăiesc în Kassel)\n\nUn alt concept-cheie pentru documenta 15 este cel de grup de lucru, magelis (consiliu politic, social sau religios, în arabă), ce vizează o colaborare pe termen lung. Artiștii au fost împărțiți în nouă astfel de grupuri, în cadrul cărora au partajat resurse și au negociat procesul artistic. Ca exemplu, artistul Dan Perjovschi, singurul român invitat la eveniment, membru al celui de-al optulea magelis alături de patru alte colective (Baan Noorg Collaborative Arts and Culture, Fehras Publishing Practices, Nhà Sàn Collective, The Nest Collective), a reușit să orienteze fonduri pentru crearea inițiativei comune Lumbung Press și să trimită o parte din bugetul său direct de producție acasă, la Sibiu. Aici, platforma de arte vizuale PAV curatoriată de Iris Ordean a preluat fondurile și, în urma unui parteneriat cu Centrul Cultural German și cu Festivalul Internațional de Teatru de la Sibiu, a reușit să organizeze o serie de evenimente culturale de impact susținând asociații și artiști vizuali precum: Asociația pentru Libertate și Egalitate de Gen, Centrul Cultural Arab, Asociația Capital Cultural, Asociația Simultan Timișoara, dragoste Gallery & Dan-Raul Pintea, Lia Perjovschi & The Telescopic Space of Knowledge, Adina Mocanu, Ștefan Radu Crețu, Adriana Chiruță, Lavinia Creţu, Casandra Vidrighin, Miruna Radovici, Sorina Tomulețiu, Alexandra Coroi, Johannes Vogl.\n\nPrin acest lanț magnetic al entuziasmului și colaborării, arta se propagă din Kassel către alte teritorii întâlnind activismul, politicile economice ale sustenabilității și identificării resurselor locale, prezervarea mediului și, nu în cele din urmă, strategii educaționale nonformale de învățare a tinerilor și sprijinire a părinților pentru a petrece timp cu copiii lor. Nu întâmplător, muzeul Fridericianum, pavilion central al documenta, devine Fridskul, un spațiu al educației orizontale, non-ierarhice centrate pe cotidianitate, în care arta și viața interferează dincolo de orice limită. Spațiilor dedicate studiului unei serii de arhive orientate pe comunități (Archives des luttes des femmes en Algérie, Asia Art Archive, Keleketla! Library, Siwa Plateforme, The Black Archives, Centre d’art Waza) li se alătură astfel o serie de ateliere DIY, printre care remarcabilul El Warcha din Tunisia propune inedite customizări ale mobilierului urban și recontextualizări ale celebrului lor proiect de cinema plutitor pentru râul Fulda. Se adaugă aici platformele GUDSKUL și RURUKIDS, spații publice de învățare și colaborare ce promovează egalitatea, solidaritatea, prietenia, partajarea, relaționarea. RURUKIDS, deschis copiilor, reunește locuri de joacă, spații de proiecție, ateliere de desenat, un dormitor și un Public Daycare proiectat de artista braziliană Graziela Kunsch pentru părinți și copii sub trei ani.\n\nCel mai impresionant proiect al programului Fridskul rămâne însă cel al lui Dan Perjovschi, reprezentantul României la documenta 15, în continuarea unor nume importante precum Ion Grigorescu, Lia Perjovschi la documenta 13 sau Geta Brătescu, Daniel Knorr la documenta 14. Sarcina a fost una dificilă, anume cea de a integra în atmosfera lumbung arhitectura clasicistă a muzeului Fridericianum (fondat în 1779 ca unul dintre primele muzee publice din lume). Rezolvarea găsită de Dan Perjovschi, prin lucrarea „Generosity, Regeneration, Transparency, Independence, Sufficiency, Local Anchor and most of all Humor”, a presupus transformarea celor șase coloane care susțin frontonul clădirii într-un așa-zis bilboard 3d, o tablă a programului Fridskul inscripționată cu desene ce ilustrează valorile lumbung: generozitate, regenerare, transparență, independență, încredere în sine și în contextul local și, mai presus de toate, umor. Fiecare coloană a fost astfel mai întâi vopsită într-un gri aproape negru care le-a rupt de registrul clasic, deturnându-le către mai noi sau mai vechi registre ale afectului, de la romantismul german și neoexpresionism la afro-futurism și post-punk. În cursul lunii mai, coloanele au fost acoperite de intervenții grafice tipice artistului obișnuit să deseneze critic, cu umor, direct pe pereții instituțiilor de artă din întreaga lume.\n\nÎntr-o conversație purtată cu Dan Perjovschi chiar la fața locului, datorită amabilității Goethe Institut, care mi-a finanțat o călătorie de lucru în luna august, am discutat despre latura colaborării a proiectelor sale. Fiind unul dintre puținii artiști participanți neintegrați într-un colectiv, acesta își justifică invitația primită de la ruangrupa prin modul său de lucru relațional, mereu orientat către educarea artistică a tinerilor (vezi atelierele organizate individual, în colaborare cu Galeria Posibilă ori împreună cu Lia Perjovschi în contextul Arhivei de Artă Contemporană), și încurajarea activismului și a asociațiilor nou-înființate (vezi inițierea platformei PAV la Sibiu, colaborarea cu Eforie Colorat, Galeria 101 și multe altele). Mai mult de atât, pentru că umorul este principala sa armă, artistul amintește că, în procesul dificil de acoperire a coloanelor, un rol activ l-au avut ploaia, care de câteva ori a reușit să șteargă desenele, și păsările, al căror găinaț a fost, în cele din urmă, inclus în mod asumat în lucrare.\n\nDesenele sale ludice, acompaniate de scurte, dar percutante comentarii socio-politice – UkrainE, Intelligent Misiles don’t blow!, Take the Z out of PANZER!, Desinvade CUBA!, Is China decolonising Hong Kong?, Kiss Ass or Kick Ass, PoWEr, co lllllllll ective, Les fleurs du NORmal, RasPUTIN WAR CRIMINAL, I am not exotic, I’m exhausted - au făcut înconjurul lumii, demonstrând puterea desenului, ca limbaj universal, și transformând coloanele negre de la Fridericianum în iconul documentei 15. Întorcându-mă la negru și la miezul afectiv, punk și romantic al lucrării, aș mai puncta că modul lui Dan Perjovschi de a capta cotidianitatea într-un caiet 3D de schițe amintește deopotrivă adevărurile obraznice din lyrics-urile Sex Pistols, cât și discursul baudelairian, nu doar asupra Les fleurs du (NOR)mal, cât și cel dedicat artistului modern, graficianul de secol XIX care a abandonat mimesisul tradiției clasice pentru creionarea rapidă a socialului și surprinderea clipei, „a eternității în tranzitoriu”.\n\nO altă caracteristică interesantă a coloanelor, pe care nu o poți observa decât la fața locului, este faptul că nu există niciun punct din spațiu din care mesajele să fie vizibile integral, nicio fotografie nu le poate cuprinde. Din acest motiv, citirea lor solicită o prezență directă, aproape ritualică. Spațialitatea tridimensională impune o citire performativă, un proces circular de parcurgere a circumferințelor. Trebuie să fii acolo, să le înconjori. Trebuie să ai timp (Jam Karet), să te rupi din ritm. Același lucru îl solicită, de altfel, atât arhivele comunitare expuse în Fridericianum, cât și o întreagă serie de lucrări imposibil de înțeles fără un studiu de durată al contextului, al relației cu spațiul.\n\nAlături de coloanele negre ale lui Dan Perjovschi, se remarcă astfel poetica proiecție vegetală a artistei vietnameze Nguyen Trinh Thi, And They Die a Natural Death, din turnul-închisoare Rondell. Pătrunderea în această construcție ridicată pe malul râului Fulda în secolul 16, spațiu imersiv cu pereți groși de piatră scufundat în total întuneric, este atrăgătoare și înspăimântătoare, totodată. Pe pereți dansează o grațioasă pădure de umbre, acompaniată de sunetele unui fluier tradițional sáo ôi și înregistrări ale vântului din pădurile vietnameze. Imaginile contemplative obținute prin proiectarea în timp real a unor plante de chilli crescute la baza turnului te cufundă într-un vis apolinic, nu fără presentimentul că în spatele vălului se ascund adevăruri dureroase. O apăsare plutește în aerul întunecat. Mirosul de pământ, răcoarea zidurilor masive amintesc pentru un timp de răcoarea pădurii. Totuși, fiecare minut în plus petrecut în carceră îl va duce mai aproape de moarte chiar și pe spectatorul care nu știe că lucrarea recontextualizează A Tale for 2000 (Bùi Ngọc Tấn, 2010), roman autobiografic interzis în Vietnam pentru că spune povestea unor deținuți siliți să muncească în pădurile din nord.\n\nÎn subsolul unui spațiu folosit în premieră de documenta, fabrica Hübner de trenuri și mașini, acum părăsită, se găsește un alt proiect impresionant, al artistului vizual și performer indian Amol K Patil, care alătură o serie de fascinante obiecte expuse în penumbră – mici coroane de dinți instalate pe picioare de metal corodat sau prinse într-un sandvici de pământ, palme cu nenumărate degete – și trei bazine uriașe cu pământ ce par că respiră în întuneric. Sunt invocate astfel structurile locative comunitare chawl, construite la începutul secolului XX în Mumbai pentru lucrătorii din fabrici și transformate apoi de migranți în situri dinamice de muzică, teatru și protest. Forma, sunetul, ritmul pulsatoriu al acestor tipologii de locuire colectivă deconspiră profilul existențial al activistului, legătură intuită de altfel și de fenomenologii germani: a locui înseamnă a fi. O latură video, performativă a proiectului, în care actanții pe role scuipă cu năduf poeme activiste, invocă atât spiritul modern de rap sau punk, cât și atașamentul bărbaților din familia artistului pentru Powada, o veche tradiție protestatară anticolonialistă și critică față de sistemul castelor.\n\nFascinație și o imensă energie dionisiacă exaltă și proiectul colectivului Atis Rezistans din Haiti, instalat în biserica romano-catolică St. Kunigundis, proiect care explorează tema morții și practicile voodoo, dar și valorile lumbung ale cooperării. Lucrările expuse create din materiale precare au fost produse în contextul Ghetto Biennale, bienală care își propune începând cu anul 2009 asigurarea mobilității internaționale pentru artiștii lipsiți de posibilități și bugete de producție. Amestecul de cranii îmbrobodite în dantelă veche, piese de automobil, roți, cruci masive din butoaie de tinichea, obiecte cotidiene acoperite în ceară de lumânare construiește o scenografie unică. Mesajul social-politic este omniprezent. În ciuda unei prime impresii leisure-kitch, instalația duoului artistic din Haiti și Belgia, Michel Lafleur și Tom Bogaert Famasi Mobil Kongolè (2017), ce adună lumânări fake de plastic, beteală strălucitoare, leduri roz și trei coloane mișcătoare acoperite cu blistere de pastile - antibiotice, prezervative, viagra de lux sau banale analgezice -, se dovedește a fi un altar închinat farmaciilor rurale mobile ce constituie pentru populația din Haiti singura sursă medicală.\n\nChiar dacă aplicarea unui instrumentar estetic tipic occidental asupra acestor demersuri concepute în Vietnam, India sau Haiti este oarecum problematică, nu se poate nega că ele lucrează cu fascinația întunericului și a morții, apropiindu-se de așa-numitul registru romantic al bizarului, dar și de cel al camp-ului asumat (și cum ar fi putut ignora aceste registre estetice curatorii din Indonezia, țară a cărei floare națională, Rafflesia arnoldii, se remarcă prin roșul sângeriu, dimensiunea sublimă și mirosul de putrefacție?).\n\nUn fapt interesant este că lucrările descrise mai sus, remarcabile atât datorită cercetării artistice puternic ancorate în social, cât și aspectului vizual copleșitor, comunică cu o serie de lucrări expuse la Fridericianum în contextul proiectului RomaMoMA propus de OFF-Biennale din Budapesta. Revenim astfel în Occident cu artiști de origine romă care locuiesc în Polonia, precum Małgorzata Mirga-Tas, cu ale sale povești cusute în minunate culori, care au cucerit și Bienala de la Veneția, sau în UK, la Daniel Baker și suava sa piesă textilă rotundă, țesută din material strălucitor de pături de urgență, ce atenționează asupra neglijării forței estetice a artiștilor romi (infantilizați și integrați cu forța în incerta categorie a folclorului) și marchează subtil dualitatea dintre confort și pericol, risc și plăcere.\n\nSe poate specula că perioada crizelor pandemice, ecologice și geopolitice a facilitat o reinventare a interesului „romantic” pentru afect, culoare, moarte, vis, libertate și natură, doar că mutațiile suferite sunt desigur semnificative. Una dintre acestea ar fi excluderea unui abandon contemplativ total datorită mesajului social pregnant al lucrărilor. Sigurul mod de a visa în Antropocen este visul cu ochii deschiși. Cât despre raportarea la natură, miezul seriei consistente de proiecte care lucrează cu bușteni și sunet din pădurile columbiene (Más Arte Más Acción), grămezi de compost și fotografii de peisaj suprapuse cu peisajul însuși (La Intermundial Holobiente), grădini îngrijite de imigranți care la rândul lor au grijă de aceștia hrănindu-i sau procurându-le semințe (Nhà Sàn Collective), grădini lansate pe râul Fulda pentru a fi închiriate (Ilona Nemeth) se delimitează de vechea formulă a „refugierii în natură”, antrenând formule noi, precum: ecosistem, dreptate climaterică, sustenabilitate, gândire critică.\n\nO altă serie de proiecte are ca motor libertatea însăși: libertate de opinie, libertate de gen, libertate artistică, libertate de mișcare. Pentru a numi doar câteva reușite: Wakaliga Uganda prezintă una dintre celebrele producții ultra low budget (sub 200 de dolari), în care eroina africană bate-măr o ceată de gărzi corupte și înarmate, Instituto de Artivismo Hannah Arendt deconspiră lista artiștilor cenzurați în Cuba începând cu 1959, artistrun-ul thailandez Baan Noorg Collaborative Arts and Culture construiește The Rituals of Things, o rampă de skateboard acoperită cu graffiti colorate, decretând accesul liber al skaterilor în muzeu, The Nest Collective din Nairobi reîntorc în spațiul UE, Return to Sender, o instalație din baloți de textile abandonate în Kenya, depozit de gunoi al țărilor așa-zis civilizate.\n\nNu în ultimul rând, sub sloganele ARTISTIC FREEDOM, FREDOM OF EX-PRESSION (vezi și desenul cu statuia libertății – LIBERTY IS A WOMAN), o a doua contribuție a lui Dan Perjovschi translatează pe pavajul pieței gării din Kassel „Ziarul orizontal” al său de la Sibiu (ce acoperă cu desene de mână un perete de 35 de metri lungime). Dacă sculptura lui Jonathan Borofsky din apropiere (Man Walking to the Sky, documenta 9, 1992) te îndeamnă să ridici ochii către cer, desenele lui Perjovschi din Kassel te învață să cauți libertatea jos, pe pământ. Asemeni literaturii experimentale a lui Alain Robbe-Grillet ce trebuia citită cu cuțitul (de desprins pagini) în mână, ziarul lui Perjovschi te somează să îl calci și astfel să devii conștient de corp, de dimensiunea materială a vieții, de realitate. Reținem deci că la Sibiu și la Kassel nu este vorba despre o simplă cosmetizare a orașului, ci despre redefinirea spațiului public.\n\nO amplă tentativă de redefinire a reprezentat, în cele din urmă, întregul demers al indonezienilor de la ruangrupa. Ce se va întâmpla mai departe cu semințele grădinii vietnameze din WH22, cât și cu semințele conceptuale ale colectivismului lumbung numai viitorul ne poate spune. Ceea ce în opinia mea reprezintă un adevărat triumf este că expoziția a rămas deschisă, în pofida înfruntărilor estetice și politice dintre Est și Vest (principiul comunității și al timpului elastic vs cultura individualității, a capitalului și a contracronometrului etc.), în pofida vuietului presei declanșat de întâlnirea islamului (cult majoritar în Indonezia) cu acuzele israeliene de antisemitism (a fost contestată atât lipsa artiștilor israelieni de la documenta, cât și oportunitatea prezenței colectivului palestinian The Question of Funding, dar mai ales imageria bannerului monumental People’s Justice, realizat de colectivul indonezian Taring Padi). O întrebare deschisă rămâne de ce lucrarea activistă a grupului Taring Padi, care printre altele critica serviciile secrete occidentale care l-au sprijinit pe dictatorul Suharto (alături de CIA și MI5 se afla și Mossad), a produs un scandal abia la 20 de ani de la realizare, când a ajuns să fie expusă în Germania? Pare că, așa cum observau cei de la Der Spiegel, Germania are încă de lucru la rezolvarea tensiunilor dintre libertatea de expresie, respectul pentru minorități și povara unui capitol negru al istoriei. Într-o perioadă a crizelor energetice, alimentare, geopolitice, de lucru are, desigur, întreaga Europă, inclusiv noi, românii, care pentru a merita în continuare prețioasele laude înscrise pe coloanele de la Fridericianum de Dan Perjovschi: Proud of my People!, avem de continuat aplicarea filosofiei lumbung cel puțin la granița cu Ucraina.\n\nRaluca Oancea este istoric de artă, profesor și curator de artă contemporană",
    "După ce a îmbogățit Rusia, UE face la fel cu China": "În ciuda cererii mai mici de energie, din cauza problemelor din sectorul construcțiilor și a restricțiilor impuse prin politica ”zero covid”, China importă tot mai multe gaze naturale din Rusia, scrie cotidianul South China Morning Post, din Hong Kong. Este drept, importurile de gaz natural lichefiat din Indonezia și Statele Unite au scăzut, însă importurile chineze depășesc cererea de pe piața internă. China a importat în primele șase luni ale anului 2022 cu 28,7% mai mult gaz natural lichefiat din Rusia, la un preț cu 182% mai mare, din cauza scumpirii abrupte. Iar la aceste volume trebuie adăugate cele care vin din Rusia prin gazoductul Puterea Siberiei, care, potrivit Moscovei, au ajuns la cifre record anul acesta.\n\nDe unde această creștere a importurilor chineze de gaze naturale lichefiate din Rusia, într-un moment în care economia Chinei nu consumă pe măsură? Autoritățile de la Beijing sunt si mai puțin transparente ca de obicei și au încetat sa facă public volumul de gaze importate, pentru a „proteja interesele legitime de afaceri ale importatorilor și exportatorilor”.\n\nRăspunsul pe care China refuză să-l dea îl găsim în paginile Financial Times, care, fără a spune lucrurilor pe nume, sugerează că Beijingul revinde în Europa gazele lichefiate cumpărate din Rusia, supuse sancțiunilor europene, iar recurgând la această strategie obține profituri importante din buzunarul contribuabililor europeni.\n\nÎn cursul acestei veri, mai multe publicații economice au atras atenția că India vinde în Europa petrol din Rusia pe care îl rafinează. India, care a refuzat să aplice sancțiuni Rusiei, obține un profit frumos pe seama Europei, vânzând petrol rusesc, în timp ce liderii de la Bruxelles, cei care cer mereu și mai multe sancțiuni împotriva Rusiei, se fac că nu observă decât eticheta indiană a petrolului astfel ajuns în Europa.\n\nAcelași lucru pare să se întâmple cu gazele naturale lichefiate din Rusia care ajung în Europa via China, cu niște costuri suplimentare pe măsură. ”Spaimele Europei de o penurie de gaze în timpul iernii au fost domolite gratie unui neașteptat cavaler în alb – China”, scrie Financial Times. Cotidianul de la Londra mai scrie: ”Cel mai mare importator Mondial de gaze naturale revinde o parte din surplusul de gaze naturale lichefiate ca urmare a cererii interne reduse. Asta a alimentat piața spot cu gazele mult dorite de Europa, în ciuda prețurilor mai mari”.\n\nFinancial Times, mare susținător al sancțiunilor împotriva Rusiei, nu spune însă ce înseamnă ”surplusul” Chinei, de unde vine el, câtă vreme importurile din SUA sau Indonezia au scăzut. Cum importurile europene de gaz natural lichefiat au crescut cu 60% în acest an (sigur, țările UE importă în special din SUA), este limpede că în Europa ajung pe căi ocolite și costisitoare și gazele ruse așa-zis supuse sancțiunilor. Asta explica în parte de ce depozitele de gaze UE, despre care specialiștii avertizau că nu vor putea ajunge la 85% din capacitate în pragul iernii, au ajuns relativ repede la 77%.\n\nFinancial Times admite cu jumătate de gură această realitate: ”Dacă Rusia va ajunge să exporte mai mult gaz în China, ca o modalitate de a pedepsi Europa, atunci China va putea vinde gazele pe piața spot, ajutând în mod indirect Europa”.\n\nIdeea ca Beijingul ar ”ajuta” Europa este greșită. Totul vine cu un cost foarte mare. În primul rând, China taxează direct Europa, vânzând aceste gaze (oricum scumpe datorita procesului de lichefiere și regazeificare) care fac aproape înconjurul lumii. În al doilea rând, Rusia taxează indirect Europa vânzând Chinei gaze la un preț mai mult decât dublu față de cel din urmă cu un an. Însă marile ziare economice din Vest nu vor să scrie că Rusia si China se îmbogățesc de pe urma sancțiunilor UE, care merg pe conduita neoliberală a penalizării totale a Rusiei. Dar The Wall Street Journal scrie deja că această politică a sancțiunilor s-a întors ca un bumerang împotriva Europei.\n\nAșadar, în vreme ce miniștrii Energiei din UE se pregătesc pentru întâlnirea de pe 9 septembrie de la Bruxelles, unde Ursula von der Leyen vrea sa traseze reforma pieței energetice europene și să decupleze prețul energiei electrice de cel al gazelor, UE nu face decât să schimbe dominația energetică rusă cu cea a uso-chineză. China este catalogată în documentele oficiale drept „rival strategic”, însă liderii UE, altfel cei mai vocali din lume împotriva Rusiei, nu suflă o vorba despre dubla taxare a contribuabilului european ce apare acum, din cauza ipocritei politici a sancțiunilor.",
    "Putin susține că nu Rusia este vinovată de criza energetică din UE și arată spre Ucraina, sancțiuni și „agenda verde”": "Vorbind la un summit al Organizaţiei de Cooperare de la Shanghai (SCO) în Uzbekistan, Putin a învinuit şi ceea ce el a numit „agenda verde” pentru criza energetică şi a insistat că Rusia îşi va îndeplini obligaţiile energetice.\n\nRusia a întrerupt aprovizionarea cu gaze către Bulgaria şi Polonia după ce ele au refuzat să plătească în ruble şi nu în valuta contractului, aminteşte Reuters\n\nDe asemenea, Moscova a închis gazoductul Nord Stream 1, care duce gaz în Germania şi spre alţi clienţi europeni, argumentând că sancţiunile occidentale împiedică reparaţii vitale.\n\nClienţii occidentali resping această justificare ca fiind un fals pretext pentru represalii economice împotriva ţărilor care au impus sancţiuni Rusiei, notează Reuters.\n\nPrintre altele, preşedintele rus Vladimir Putin a declarat vineri că el încă nu a decis dacă va participa personal la un summit al Grupului celor 20 de naţiuni în Indonezia în noiembrie.\n\nCu toate acestea, Putin, vorbind cu reporterii în Uzbekistan după summitul regional, a spus că Rusia va fi reprezentată la reuniune, adaugă Reuters.",
    "Vladimir Putin și Xi Jinping, prima întâlnire de la începutul războiului. Cei doi vor discuta la un summit în Uzbekistan – Evenimentul Zilei": "Liderul chinez Xi Jinping și Vladimir Putin se vor întâlni cu prilejul unui summit programat să se desfășoare în Uzbekistan, săptămâna viitoare. Cei doi și-au anunțat participarea la summitul Organizației de Cooperare de la Shanghai (OCS). Evenimentul va avea loc între 15 și 16 septembrie la Samarkand, a anunțat trimisul Rusiei la Beijing, Andrey Denisov, potrivit agenției ruse de știri de stat Tass, citată de CNN.\n\nEste prima întrevedere pe care o vor avea cei doi lideri, ai Rusiei și ai Chinei, de la începutul invaziei în Ucraina. La începutul acestui an, înaintea declanșării războiului din Ucraina, Xi Jinping și Vladimir Putin au avut o întrevedere în care și-au redeclarat intențiile de a strânge legăturile.\n\nPentru Xi Jinping, vizita din Uzbekistan este prima călătorie pe care o întreprinde în străinătate de la începutul pandemiei de coronavirus.\n\nVladimir Putin și Xi Jingping vor participa la summitul G20\n\nPreşedinţii Rusiei Vladimir Putin şi al Chinei Xi Jinping și-au anunțat prezența și la summitul G20 programat în insula Bali, în Indonezia, în luna noiembrie. Informația a fost confirmată de președintele indonezian, Joko Widodo, la jumătatea lunii august.\n\n„Xi Jinping va veni. Preşedintele Putin mi-a spus de asemenea că va veni”, a declarat Widodo pentru Bloomberg.\n\nIndonezia deţine în prezent preşedinţia G20, iar președintele Widodo l-a invitat pe Vladimir Putin la reuniunea celor mai puternice 20 de economii ale lumii. Participarea lui Putin la summit este considerată problematică în Occident, în contextul invadării Ucrainei de către Rusia. Mai multe state au dat de înțeles că ar putea lipsi de la întrunire, în cazul în care Vladimir Putin ar participa personal.\n\nChina se confruntă de asemenea cu tensiuni crescute cu SUA, în contextul recentei vizite a preşedintei Camerei Reprezentanţilor americane Nancy Pelosi în Taiwan. Beijingul a numit aceste acţiuni drept provocări şi a lansat manevre militare pe scară largă în jurul republicii insulare democratice.\n\nIndonezia vrea să primească pe toată lumea\n\nPe de altă parte, Indonezia este interesată de comerţ şi investiţii şi nu caută să se alăture niciunui bloc, a declarat Widodo pentru Bloomberg.\n\n„Indonezia vrea să fie prietenă cu toată lumea. Nu avem probleme cu nicio ţară”, a insistat el.\n\nAndi Widjajanto, fost secretar de cabinet şi consilier neoficial al preşedintelui Joko Widodo, cunoscut popular ca Jokowi, a declarat pentru Reuters că cei doi lideri se vor alătura summitului.",
    "Statele Unite și 13 țări din zona Asia-Pacific au încheiat o alianță economică pentru a contracara expansiunea Chinei": "După două zile de negocieri, ţările noului Cadru Economic Indo-Pacific pentru Prosperitate (IPEF), o iniţiativă lansată în mai de către preşedintele american Joe Biden, au aprobat o declaraţie comună de angajament pentru a se angaja să coopereze în patru domenii: comerţul (economia digitală în special), lanţurile de aprovizionare (afectate de pandemie), energia verde şi lupta împotriva corupţiei.\n\nAcordul „va crea locuri de muncă atât în Statele Unite, cât şi în celelalte ţări ale IPEF”, a afirmat secretarul american pentru comerţ, Gina Raimondo, la încheierea acestei prime întâlniri fizice dintre cei 14 membri ai alianţei.\n\nTextul adoptat constituie „o foaie de parcurs pentru viitoare discuţii”, a adăugat ea, salutând „consensul” dintre ţările membre.\n\nCu toate acestea, India a refuzat să se angajeze în dosarele comerţ şi economie digitală.\n\nCu acest nou parteneriat comercial, administraţia Biden speră să reconstruiască pilonul economic al diplomaţiei sale în regiune. În 2017, Donald Trump, pe atunci preşedinte, s-a retras din Tratatul de liber schimb transpacific (TPP), lăsând câmpul liber Chinei, a cărei economie este esenţială pentru mulţi vecini, pentru a-şi exercita influenţa.\n\nDar această alianţă este deja criticată şi unii experţi pun la îndoială sfera ei reală, dincolo de un simplu simbol pentru a oferi o alternativă la China ţărilor din regiunea Asia-Pacific. Sunt astfel excluse orice reduceri de tarife sau facilitarea accesului pe piaţa americană.\n\nDupă retragerea Statelor Unite din TPP, care a fost încheiat în cele din urmă fără Washington în 2018, preşedintele Biden exclude un acord major de liber schimb, în pofida aspiraţiilor mai multor puteri asiatice: opinia publică americană îl vede ca pe o ameninţare pentru locurile de muncă din Statele Unite.\n\nÎn ciuda contururilor încă vagi ale IPEF, cercurile de afaceri americane par să susţină acest nou compromis.\n\n„Dacă Statele Unite rămân absente din regiune, este un risc, China este cunoscută pentru sprijinul acordat (acestor ţări), uitaţi-vă la acordurile pe care le încheie în materie de infrastructură”, a declarat pentru AFP un participant la summit. „Acest ajutor vine şi cu condiţiile lor şi, pe termen lung, poate dăuna cu adevărat afacerilor americane din regiune”, a adăugat el.\n\nStructurat în jurul Statelor Unite, IPEF reuneşte Australia, Brunei, Insulele Fiji, India, Indonezia, Japonia, Coreea de Sud, Malaezia, Noua Zeelandă, Filipine, Singapore, Thailanda şi Vietnam.",
    "Atacuri cibernetice în România, îndreptate asupra unor instituţii publice şi firme din energie, transporturi, sănătate și mass-media": "Atacurile sunt variate, incluzând Distributed Denial of Service (DDoS), campanii de spear-phishing împotriva factorilor de decizie şi de execuţie, propagarea de ransomware, tentative de acces neautorizat la sisteme informatice sau atacuri de tip brute force, potrivit unui comunicat al DNSC.\n\n\"Continuă seria de atacuri de tip DDoS lansate fără discriminare asupra unor site-uri web româneşti, atacuri motivate în principal de acţiunile de sprijin ale României pentru Ucraina. Atacurile au obiectivul de a indisponibiliza anumite servicii online prin supraîncărcarea site-urilor cu trafic masiv din surse multiple.\n\nPână în prezent, acestea nu au avut succes, fiind contracarate rapid de către specialiştii IT şi de securitate cibernetică ai organizaţiilor afectate, în unele cazuri cu intervenţia şi sprijinul direct al autorităţilor cu competenţe pe domeniul cyber\", se mai arată în comunicatul citat.\n\nAtacurile DDoS cu care România s-a confruntat până la acest moment au fost masive\n\nAtacurile DDoS cu care România s-a confruntat până la acest moment au fost masive, dar relativ rudimentare şi nu au demonstrat capabilităţi tehnice ridicate din partea atacatorilor cibernetici, arată sursa citată.\n\nTotodată, DNSC anticipează că atacurile de tip DDoS vor continua în mod sporadic şi nediscriminatoriu, dar în majoritatea cazurilor acestea vor avea doar un impact limitat.\n\n\"Cu toate acestea, există elemente concrete ce indică riscuri crescute de natură cibernetică cu care ne confruntăm la nivel naţional, în contextul continuării războiului dintre Ucraina şi Federaţia Rusă.\n\nAtacatorii continuă scanările neautorizate ale infrastructurilor IT din România, pentru identificarea de echipamente, sisteme şi servicii vulnerabile sau insuficient protejate, iar DNSC a identificat multiple astfel de acţiuni ostile îndreptate asupra instituţiilor guvernamentale, dar şi asupra unor firme din sectorul energiei, transporturilor şi sănătăţii. De asemenea, organizaţiile mass-media sunt vizate de atacatori.\n\nAtacatorii continuă să creeze, să extindă şi să consolideze o infrastructură de câteva zeci de mii de echipamente şi sisteme utilizată pentru a lansa şi susţine atacurile cibernetice. Localizarea geografică a acestor sisteme este diversă şi include Statele Unite, Rusia, China, Indonezia, noduri de TOR, Brazilia etc\", se mai arată în comunicat.\n\nDNSC publică periodic detalii privind această infrastructură ce deja include 36.387 adrese IP la: https://dnsc.ro/doc/ghid.\n\nÎn context, Directoratul recomandă implementarea cu prioritate a măsurilor adecvate pentru protecţia site-urilor web şi a infrastructurilor cibernetice - ţinte potenţiale pentru atacuri.\n\nSpecialiştii DNSC colaborează permanent cu instituţiile abilitate din România, precum şi cu parteneri instituţionali din Ucraina şi din statele membre ale Uniunii Europene sau NATO, pentru investigarea şi contracararea acestor atacuri cibernetice şi pentru neutralizarea surselor şi infrastructurilor acestora.",
    "FAO: Cinci luni consecutive de scădere a preţurilor alimentelor la nivel global": "Preţurile produselor alimentare la nivel global au înregistrat o nouă scădere şi în august 2022, de 1,9%, după un declin de 9% în luna precedentă, conform ultimului raport de la FAO (Organizaţia Naţiunilor Unite pentru Alimentaţie şi Agricultură).\n\nIndicele agregat al preţurilor a scăzut până la 138 de puncte (2014 - 2016 = 100), cel mai redus nivel din ultimele şapte luni, de la 140,7 puncte în luna anterioară.\n\nCreşterea anuală a preţurilor alimentelor la nivel global s-a temperat până la 7,9%, cea mai redusă din ultimele 20 de luni, de la 13%, pe fondul scăderilor lunare semnificative pentru toate categoriile de produse.\n\nPreţul uleiurilor vegetale a înregistrat cea mai mare scădere lunară, de 3,3%, după o scădere de 20,3% în luna precedentă. În aceste condiţii s-a înregistrat prima scădere anuală din ultimele 27 de luni, de 1,5%, după o creştere de 8,6% în iulie 2022. În ultimele 12 luni, creşterea medie lunară a preţului uleiului la nivel global a fost de 0,4%.\n\nScăderi lunare au înregistrat preţul uleiului de floarea soarelui, palmier şi rapiţă, care au compensat creşterea preţului uleiului de soia. Preţul uleiului de palmier a scăzut pe fondul prognozelor de creştere a exporturilor din Indonezia, în condiţiile unor stocuri mari, iar preţul uleiului de floarea soarelui a scăzut pe fondul reducerii cererii. Preţul uleiului de soia a crescut ca urmare a condiţiilor meteo nefavorabile din Statele Unite.\n\nPreţurile cerealelor şi-au temperat creşterea anuală până la 11,4%, de la 16,6% în luna precedentă, pe fondul unei scăderi lunare de 1,4%, după o scădere de 11,5% în luna anterioară. Creşterea medie lunară din ultimele 12 luni a fost de 1,1%.\n\nPreţul grâului a înregistrat o scădere lunară de 5,1%, a treia consecutivă, şi o creştere anuală de 10,6%, pe fondul intrării pe piaţă a noilor recolte din emisfera nordică şi a îmbunătăţirii perspectivelor recoltelor din Canada, SUA şi Rusia.\n\nPreţului porumbului a crescut cu 1,5% faţă de luna precedentă, pe fondul înrăutăţirii perspectivelor pentru culturile din SUA şi Uniunea Europeană, în timp ce preţurile sorgului şi orzului au scăzut cu rate lunare de 3,4%, respectiv 3,8%. Preţul orezului a stagnat faţă de luna anterioară.\n\nPreţurile produselor lactate au înregistrat o nouă scădere în august 2022, de 2%, după un declin de 2,5% în luna precedentă, iar creşterea anuală s-a temperat până la 23,5%, de la 25,5%. În ultimele 12 luni, creşterea medie lunară a preţului produselor lactate la nivel global a fost de 1,8%.\n\nPreţul zahărului a înregistrat a patra scădere lunară consecutivă în august 2022, de 2,1%, după un declin de 3,8% în luna anterioară, iar scăderea anuală, prima din ultimii doi ani, a fost de 8,4%, după o creştere de 3% în luna precedentă. În ultimele 12 luni, preţul zahărului la nivel global a înregistrat o scădere medie lunară de 0,7%.\n\nDeclinul lunar al preţului a fost determinat de o creştere a cotei pentru exporturi din India. O scădere mai mare a fost prevenită de incertitudinile cu privire la recolta de trestie de zahăr din Brazilia, cel mai mare exportator mondial.\n\nPreţul cărnii a înregistrat a doua scădere consecutivă, cu o rată lunară de 1,5%, după un declin de 1,1% în luna precedentă, iar creşterea anuală s-a temperat până la 8,2%, de la 9,2%. În ultimele 12 luni, creşterea medie lunară a preţului cărnii la nivel global a fost de 0,7%.\n\nPreţurile cărnii de pasăre şi de bovine au scăzut faţă de luna precedentă, în timp ce preţul cărnii de porc a crescut pe fondul creşterii cererii pentru importuri în Europa.\n\nÎntr-un comunicat de presă separat, referitor la perspectivele cererii şi ofertei de cereale, prognoza FAO pentru producţia din 2022 a fost redusă semnificativ faţă de prognoza din iulie 2022, pe fondul secetei persistente din emisfera nordică. Noua estimare a producţie de cereale este de 2,774 miliarde de tone, în scădere cu 17,2 milioane de tone faţă de prognoza anterioară, iar faţă de anul se estimează un declin de 1,4%, respectiv 38,9 milioane de tone.\n\nRevizuirea negativă semnificativă a fost determinată de reducerea prognozei pentru producţia de porumb din UE, care ar urma să fie cu 16% sub nivelul din anul precedent. Scăderi de circa 38% sunt estimate şi pentru producţia de porumb din Argentina şi Ucraina.\n\nPrognoza pentru producţia de grâu a fost majorată cu 6,7 milioane de tone, până la 777 milioane de tone, cu 1% sub nivelul din sezonul precedent, iar noua prognoză a producţiei de orez arată o scădere de 2,1% faţă de sezonul anterior, până la 514,5 milioane de tone.\n\nEstimările privind comerţul mondial cu cereale arată o scădere de 1,9% în sezonul 2022/23 faţă de sezonul precedent, până la circa 469,6 milioane de tone, cu 2 milioane de tone peste estimarea din luna precedentă.\n\nComerţul cu grâu va scădea cu 1,8% în sezonul 2022/23 faţă de sezonul precedent, până la 191,3 milioane de tone, conform estimărilor FAO, în timp ce comerţul internaţional cu orez va creşte cu 1,1%, până la 55 de milioane de tone.",
    "Numărul abonamentelor 5G a ajuns la 690 de milioane la nivel global": "Numărul abonamentelor 5G a ajuns în trimestrul al doilea la 690 de milioane la nivel global, iar numărul abonamentelor de servicii mobile s-a ridicat la aproximativ 8,3 miliarde, potrivit datelor furnizate de Ericsson.\n\nCea mai semnificativă creștere a numărului de abonamente a fost înregistrată în China (+10 milioane), urmată de India (+7 milioane de abonamente) și Indonezia (+4 milioane).\n\nÎn intervalul analizat, numărul abonamentelor 4G a crescut până la aproximativ 5 miliarde, reprezentând 60% din totalul abonamentelor globale de servicii mobile.\n\nTotodată, numărul abonamentelor mobile care includ servicii de broadband s-a majorat cu 6%, ajungând la 7,2 miliarde, și reprezintă, în prezent, 86% din numărul total de abonamente mobile.\n\nTraficul de date în rețelele mobile a crescut cu 39%, până la 100 exabytes lunar, în perioada cuprinsă între trimestrul al doilea al anului trecut și trimestrul al doilea al anului curent.\n\nPe termen lung, creșterea traficului este determinată atât de creșterea numărului de abonamente pentru smartphone-uri, cât și de creșterea volumului mediu de date/abonament, alimentată în principal de o creștere în ceea ce privește vizionarea de conținut video.\n\nTotodată, în perioada indicată, numărul deținătorilor unici de abonamente mobile era de 6,1 miliarde, diferența dintre numărul de abonamente și numărul de abonați fiind înregistrată pe fondul abonamentelor inactive, deținătorilor de dispozitive multiple și/sau optimizării abonamentelor pentru diferite tipuri de apeluri.",
    "BALI, ULTIMUL BAL. Bogdan Tiberiu Iacob: Soarta lumii se va decide într-o insuliță de peste mări și țări": "ActiveNews se confruntă cu cenzura pe rețele sociale și pe internet. Intrați direct pe site pentru a ne citi și abonați-vă la buletinul nostru gratuit. Dacă doriți să ne sprijiniți, orice donație este binevenită. Doamne, ajută!\n\nNoiembrie – ultimul bal\n\nUn eveniment despre care se vorbește puțin la noi, dar mult în presa internațională, este ceea ce am putea numi ultima șansă de a pune capăt rațional unui război ale cărui consecințe negative sunt abia la debut. Summitul G20 din Indonezia, pe 15-16 noiembrie e un punct crucial pentru geopolitică; indiferent de rezultat, vor urma evenimente de mare anvergură, bune sau rele. Și, dat fiind obiceiul politicienilor români de a acționa strict în siajul evenimentelor externe, tot acela ar putea fi momentul clarificării viitorului coaliției PSD-PNL. Să prezentăm pe scurt faptele. Summitul G20 e un for anual de discuții de cel mai înalt nivel, reunind cele mai puternice economii ale lumii și state reprezentînd două treimi din populația planetei. Vorbim de Argentina, Australia, Brazilia, Canada, China, Franța, Germania, India, Indonezia, Italia, Coreea de sud, Japonia, Mexic, Rusia, Arabia Saudită, Africa de sud, Turcia, Marea Britanie, SUA și UE.\n\nSpania, ONU, Banca Mondială, Uniunea Africană, ASEAN și alte organisme au statut de invitat permanent. Anul acesta sunt toate șansele, cel puțin conform președintelui indonezian, să participe Vladimir Putin și Xi Jinping, absenți de la summitul de anul trecut. Volodimir Zelenski e invitat, deși nu a confirmat pînă acum; o absență, însă, ar face pulbere tot marketingul său politic practicat de la debutul invaziei, pentru că ar crea sentimentul că se teme să dea ochii cu liderul rus. Summitul G20 de anul trecut, de la Roma, axat pe problematica majoră a încălzirii globale a fost un fiasco, participanții neputînd să se pună de acord pe marile decizii.\n\nFaptul că anul acesta summitul e programat la capătul lumii, într-o insuliță exotică din arhipeleagul indonezian, nu e lipsit deloc de însemnătate. Anul trecut, la Roma, în timpul summitului, zeci de mii de cetățeni furioși au manifestat pe străzile orașului, determinînd o mobilizare de proporții a poliției. Și era vorba doar despre climatologie; anul acesta, cu războiul din Ucraina și prăbușirea economică a Europei pe agendă, probabil că ar fi fost infinit mai multă violență pe străzile vreunei capitale europene, așa că s-a preferat varianta unui loc în afara schemei, ca să o spunem astfel.\n\nSituația este teribil de complicată.\n\nLa jumătatea lui noiembrie, în Europa și SUA va fi deja frig. Facturile vor fi mult mai mari decît sunt în prezent.\n\nNervozitatea va crește în rîndul cetățenilor.\n\nSummitul are loc după alegerile mid-term din SUA; se va ști dacă Joe Biden iese întărit sau, dimpotrivă, harponat în coastă.\n\nSummitul are loc după alegerile anticipate din Italia, care vor aduce aproape cert la butoane partide radicale, opozante ale războiului și ale sancțiunilor antirusești.\n\nSummitul are loc după marele congres al partidului comunist chinez, la care Xi Jinping va prezenta viziunea pentru China următoarelor decenii. Ceea ce va însemna că în Bali ar trebui să se dezbată și situația relației tot mai încordate dintre China și SUA, inclusiv cu problema taiwaneză.\n\n\n\nSunt, toate acestea, ingrediente care vor ridica enorm miza discuțiilor.\n\nPe de altă parte, se poate observa că în componența G20 intră majoritar state care în acest moment nu sunt chiar ostile Rusiei, de la Brazilia și Mexic pînă la Arabia Saudită și India. În presa externă, speranța observatorilor politici e că, pînă în noiembrie, Rusia va ”rezolva” problema în Donbas, astfel că negocierile ar putea consfinți situația de facto, iar Zelenski va fi convins să accepte pierderea unei părți din teritoriu în numele păcii.\n\nAsta ar fi vestea bună pentru mapamond și debutul revenirii la o normalitate mult visată de europeni, adică ridicarea sancțiunilor, revenirea gazelor rusești etc. Dacă s-ar întîmpla astfel, coaliția la putere în România ar putea nutri speranța că din primăvară lucrurile se vor îmbunătăți în raport cu situația actuală, astfel încît PNL și PSD să poată continua guvernarea braț la braț. Dacă, dimpotrivă, la summit nu se ajunge la niciun rezultat, situația va deveni disperată. În primul rînd, cel mai prost semnal dat către cetățenii lumii ar fi că marile organisme geopolitice nu mai au nicio putere, deci nu și-ar mai prea avea rostul. Ceea ce ar fi o grea lovitură pe adresa democrației liberale. În al doilea rînd, ar fi dovada limpede că războiul din Ucraina și toate consecințele sale economice devastatoare vor intra în faza întinderii pe o perioadă îndelungată, nedefinită.\n\nEconomiile vestice vor intra în rutina descurcării pe cont propriu, fiecare căutînd soluții pentru sine, pe termen scurt, mediu ori lung. Avantajul va fi, desigur, de partea marilor puteri.\n\nȚările mai mărginașe ale Europei ar fi negreșit sacrificate într-o formă sau alta pe altarul bunăstării suzeranilor din vest. Cît despre coaliția de la noi, ar fi un moment bun pentru ambele mari partide să se gîndească dacă nu e cazul ieșirii mai înaintea iernii dintr-o guvernare care nu ar mai anunța decît prăbușire în sondaje și vînt în pînzele partidelor populist-extremiste, care nu ar întîrzia să se manifeste. Cum spuneam, summitul din Bali e ultima șansă a lumii de ieșire dintr-o criză fără precedent după al doilea război mondial și, indiferent de rezultate, evenimente majore vor urma.\n\nVa fi bine pentru toți.\n\nSau va scăpa cine va putea.\n\nCale de mijloc nu prea mai există.\n\nParteneriat InPolitics\n\n",
    "Cel mai bun parfum de nișă pentru toamna este călduros și reconfortant": "6 parfumuri de nișă pentru toamna pe care trebuie să le miroși!\n\nPe măsură ce temperatura începe să scadă și zilele însorite de plajă se apropie de sfârșit, promisiunea unui nou capitol cu arome calde și confortabile potrivite pentru sezonul de toamnă începe să ne apară în gând.\n\nÎn timp ce parfumurile de vară ne dau senzații răcoritoare, ne inspiră călătorii de lux, aer curat de mare și săruturi de soare, parfumurile de toamnă tind să se înfășoare în jurul tău ca îmbrățișarea unei persoane dragi sau ca o pătură reconfortantă de cașmir, cu note calde de ambră, piele senzuală sau vanilie delicioasă.\n\nFie că sunteți în căutarea senzației călduroase și confortabile de toamnă, fie doriți să experimentați cu un oud contemporan, selecția noastră este un succes garantat.\n\nParfums de Nicolai Ambre Cashmere Intense\n\nUn voal de ambră parfumat, întărit de iris, plin cu paciuli și mosc, pentru o senzație caldă și confortabilă. Ca mângâierea casmirului pe piele, avântul său vesel de mandarină și piper crează un parfum contemporan și relaxant.\n\nOrchidee Rouge Extrait\n\nIntensitatea excepțională a lui Orchidee Rouge te învăluie cu o căldură exotică și cu o senzualitate profundă compusă din extractul hipnotic de vanilie neagră găsit în Comore și Reunion.\n\nOmanLuxury Paramour\n\nCu note senzuale de piele afumată, sirop de caramel, vanilie, mosc și ambră, Paramour devine un miros complex și exotic demn de regalitate.\n\nBrecourt Paris Farah\n\nPaciuli din Indonezia este evidențiat în această compoziție prin utilizarea rarefiată a scorțișoarei din Ceylon. Un acord de curmale, o combinație de balsamuri și boabe de tonka crează un miros hipnotic și irezistibil.\n\nI profumi del Marmo Travertino\n\nVisul iubitorilor de creații gourmande, o ciocolată întunecată, puternică și intensă ca un espresso!\n\nWelton London Iconic Amber Oud\n\nO remarcabilă întruchipare a Orientului zilelor trecute, cu o răsucire a modernității pur și simplu magică!\n\nCu multă subtilitate, notele picante de ghimbir și cardamom se amestecă cu notele dulci de tutun și puterea luminoasă și caldă a oudului este sporită de șofran și de piper roz picant. Baza dezvăluie note bogate de mosc catifelat, amber gris combinat cu lemn de santal și labdanum cald de culoarea ambrei.\n\nParfumurile se găsesc în magazinele 50ML Artistic Fragrance Bar din București (Calea Dorobanților nr. 111) și Niche Parfumerie Timișoara (Str. Albă Iulia nr.1), dar și pe www.nicheparfumerie.ro.\n\nVizionare placuta",
    "OPINIE Marius Oprea / Anchetă tip RECORDER despre RECORDER – despre ziariştii ”independenţi” şi prezumtivul lor bunic din KGB": "Un ”succes-story” de presă, cu un ”one man show”\n\nExpresia ”succes story”, în acest context, are aceeaşi conotaţie ca atunci cînd a fost folosită de Ion Iliescu, într-o vizită a acestuia la Arad, pe 30 noiembrie 2003, cînd s-a întîlnit cu presa locală şi i-a adresat îndemnul să scrie asemenea poveşti: ”vă rog, presa română, faceţi opere de educaţie. Să arătăm că asemenea exemple cum este complexul agro industrial de la Curtici să devină puncte de reper pentru a ridica o ţară”.\n\nÎntre salamul de Curtici şi publicaţia autointitulată ”independentă” RECORDER e un singur element comun: ambele sînt asemenea poveşti de succes. Am pus în ghilimele substantivul independent, pentru că nu mai cred, după investigaţiile mele, că RECORDER e aşa ceva. Ba, mai mult, bănuiesc că e dependentă, la modul cel mai nociv, de interese care nu prea se înscriu în şirul demersurilor ”pentru a ridica o ţară”, cum spunea Iliescu, ci mai degrabă pentru a o şubrezi.\n\nFirma care finanţează demersurile jurnalistice ale celor de la RECORDER care trag cu artileria grea asupra tuturor puterilor din statul român, recent şi în a patra dintre ele, presa, dar şi în instituţii care au cel mai mare prestigiu în ochii românilor precum Biserica, a fost înfiinţată de fiul şi de nepotul prezumtiv al lui Vasile Vîlcu, spion şi mai apoi agent sovietic în interiorul aparatului de putere comunist de la Bucureşti. Veţi vedea mai jos de ce folosesc termenul ”prezumtiv” . Acum sînt doar la introducere.\n\nRECORDER s-a lansat în 15 mai 2017. La acea dată publicaţia era deţinută de Harfa Online Publishing SRL. Principalul asociat (49,6%) al Harfa Online Publishing SRL era firma Dragoş Vîlcu Management SRL, deţinută de acesta, în asociere cu tatăl său, Gheorghe Vîlcu (4,67 din acţiuni, o simbolică prezenţă ”paternală”. Acesta din urmă era deci ”tatăl” simbolic al Harfa Online Publishing, cel mai important acţionar la RECORDER, aşa cum colonelul de securitate, de la anchete penale, Alexandru Iordache, în biroul notarial al căruia s-a născut partidul PLUS (despre care am făcut această dezvăluire după înregistrarea partidului) poate fi socotit un ”mentor” al acestuia. De altfel, fiul său a şi fost pus vicepreşedinte, pînă la dezvăluirile mele. În cele din urmă, Cioloş, după o atitudine whatabautistă (”toţi am avut într-un fel sau altul legături cu Securitatea”), dar care nu i-a mers, la presiunea publică a fost nevoit să facă curat în partid şi i-a cerut să demisioneze.\n\nDar să mă întorc la ”părintele” RECORDER. Gheorghe V. Vîlcu s-a născut în 6 martie 1948 în Bucureşti. A absolvit Academia de Ştiinţe Economice – Relaţii Internaţionale în 1971. A fost angajat în Ministerul de Externe în 1976, la 28 de ani. Sau, mai degrabă ”încorporat”, potrivit spuselor lui Ion Mihai Pacepa, despre rolul esenţial, de acoperire diplomatică pentru spionaj, pe care MAE român l-a oferit Securităţii. Nu ştiu ce misiuni a avut pînă în 1989 – s-a păstrat discreţia asupra lor. Dar apoi, între 1999 şi 2003 a fost însărcinatul cu afaceri al României la ambasada din Yemen. La 4 octombrie 2009 Gheorghe V. Vîlcu a fost numit ambasador în Indonezia de preşedintele Băsescu, iar în 20 aprilie 2009 ministrul Cristian Diaconescu l-a însărcinat şi cu misiunea de ambasador al României la ASEAN (Asociaţia naţiunilor din sud-estul Asiei). Ca ambasador în Indonezia, Gheorghe Vîlcu este cel care s-a ocupat, împreună cu echipa din care au făcut parte Kovesi şi ofiţerul SRI Marian Dumitrescu, de extrădarea lui Nicolae Popa de la FNI, în 2011. Vîlcu a fost rechemat din misiunea diplomatică în mai 2013, la încheierea mandatului, cînd s-a şi pensionat. Trebuie să menţionez că în ianuarie 2010, în timp ce era ambasador în Indonezia, a primit din partea CNSAS o adeverinţă de necolaborare cu Securitatea. Adeverinţa s-a eliberat la cererea MAE.\n\nDar cred că nu se poate spune la fel despre tatăl său. Într-o declaraţie de avere din perioada respectivă, ambasadorul Vîlcu îşi trece numele complet: Gheorghe V. Vîlcu. Un Vasile Vîlcu a fost general în Securitatea Poporului şi primul director al Direcţiei de Informaţii Externe, personaj de vîrf în nomenclatorul comunist, care a participat la toate fazele de instaurare a ocupaţiei sovieto-comuniste a României. Cam cum visează să instaureze Putin la Kiev. Acest Vasile Vîlcu, după cum reiese dintr-o fişă de cadre, a avut un fiu căruia, ca mulţi alţi lideri comunişti din anii ‘50, i-a dat numele Gheorghe. Era un semn de devoţiune faţă de şef, Gheorghe Gheorghiu Dej, după moda de pînă în martie 1952, cînd mai toate fetele nomenclaturiştilor din partid erau ”Ana”, după numele tovarăşei Ana Pauker.\n\nGheorghe Vîlcu s-a născut în 1948 în Bucureşti, dar a făcut liceul la Constanţa, unde Vasile Vîlcu a fost, între 1956 şi 1965, prim-secretar al regiunii – practic, pe toată Dobrogea. Calitate în care tovarăşul Vîlcu, avînd pe atunci un băiat pe nume Gheorghe, a impus colectivizarea forţată a regiunii (fiind şi membru al Consiliului Superior al Agriculturii, din 5 februarie 1956). Pentru rezultatele obţinute în colectivizare, care s-a făcut cu ”pistolul la tîmplă”, Vasile Vîlcu a fost ales preşedinte al Uniunii Naţionale a CAP-urilor, funcţie deţinută din 1966 pînă 1969. A revenit la Constanţa, ca prim secretar pe judeţ, între 1971-1976.\n\nSincer, nu i-am văzut certificatul de naştere ambasadorului Gheorghe Vîlcu, dar dacă lucrurile stau aşa, tatăl lui va fi fost general în Securitate, primul şef al Direcţiei de Informaţii Externe a acesteia, cît şi agent sovietic al NKVD, recrutat încă din timpul războiului. După uzanţe, Vîlcu a rămas ofiţer acoperit al KI (Comitetul pentru informaţii) şi al NKVD/MGB/KGB, pentru tot restul vieţii. De acolo, nu se pleacă, decît cu picioarele înainte.\n\n\n\nDe altfel, toţi şefii Securităţii fuseseră spioni sovietici, în timpul războiului. Activitatea lui Pintilie Gheorghe şi Alexandru Nicolschi ca şefi ai Direcţiei Generale a Securităţii Poporului se afla sub permanenta supraveghere a consilierului şef MGB din Bucureşti, Aleksandr Saharovski, cel ce avea să ajungă şeful suprem al KGB.\n\nSaharovski s-a ocuapt direct de organizarea şi încadrarea Direcţiei A pentru Informaţii Externe, unde l-a pus pentru o scurtă vreme Serghei Nikonov (alias Nicolau), în aprilie 1951, pe care l-a înlocuit la 1 septembrie 1952 Vasile Vîlcu, trecut din ”civilia” acoperită direct în gradul de colonel, primit de la sovietici. Peste un an, era promovat general-maior de Securitate. Sovieticii controlau direct spionajul Securităţii, în fruntea căruia abia în 1958 a fost numit un român, Nicolae Doicaru, fost şef al Direcţiei Regionale Constanţa.\n\nVasile Vîlcu, numit şef al spionajului RPR, în ciuda numelui, nu era român, ci bulgar. potrivit documentelor din arhiva PCR. S-a născut la 10 octombrie 1910, după datele oficiale ale actualului Serviciu de Informaţii Externe. A absolvit în 1924 cele 7 clase elementare, completate ulterior cu doi ani de facultate la „Ştefan Gheorghiu”, acestea rămînînd singurele sale studii. De meserie era croitor. Membru de partid de la mijlocul anilor ‘30, Vîlcu nu a reuşit decît la finele anilor ’60 să vorbească o limbă română, cît de cît corectă. Prima sa funcţie oferită de partid după război a fost, dealtfel, cea de preşedinte al Asociaţiei de Prietenie Româno-Bugare. În ilegalitate a fost activ şi a intrat în atenţia Siguranţei. După încorporarea sa în armată, fuge şi este declarat dezertor, apoi, arestat fiind la Iaşi, a reuşit să fugă de sub escortă.\n\nAceste „fapte de arme” au avut darul să îl propulseze pe Vasile Vîlcu în aparatul de partid, în clandestinitate: mai întîi membru în Comitetul Judeţean de partid Constanţa, de unde a ajuns la Bucureşti, la propunerea lui Constantin Pîrvulescu, unde a lucrat în tipografia clandestină a organizaţiei de partid pe Capitală. După ce a fost recrutat şi pregătit de agenţi sovietici, a fost însărcinat cu conducerea grupei ”tehnice” a partidului, un compartiment de sabotaj diversiune. Nu a realizat însă acţiuni spectaculoase, dată fiind arestarea sa în octombrie 1941, ”cădere” care a fost urmată de arestarea soţilor Paneth, membri în grupul coordonat de el, ulterior executaţi pentru sabotaj.\n\nVîlcu a scăpat doar cu o condamnare de şase luni, ceea ce a născut suspiciunea de colaboraţionism, de care a scăpat în 1949, cînd Taflaru, un fost comisar de Siguranţă, a divulgat numele informatorului său, un membru al aceleiaşi grupe tehnice, mort în timpul războiului. A vorbit toată viaţa limba română, pe care nu o stăpînea bine nici în 1960, după cinci ani de stat în Dobrogea, cînd în 25 iunie a fost ales membru în CC al PMR. Cea mai înaltă funcţie la care a ajuns a fost cea de membru al CPEx (din 1969 pînă în 23 noiembrie 1979, cînd nu mai este ales în Comitetul Central, în urma legăturilor prea strînse din trecut cu ofiţerii KGB, devenite incriminante în anii naţional comunismului). În 22 decembrie 1989 avea funcţii simbolice: membru în Consiliul de Stat şi în Comisia Centrală de Revizie din CC al PCR.\n\nPoate că am vorbit prea mult despre cel care, cred eu, este bunicul, dar am făcut-o spre a se înţelege locul şi rolul ”kaghebiştilor” în istoria recentă a României. Că Vasile Vîlcu a fost un asemenea agent, nu o spun doar eu, o afirmă şi alţi istorici români şi străini, cît şi cercetători ai CNSAS. Dintre cei străini, Kieran Williams şi Dennis Deletant, în Security Intelligence Services in New Democracies The Czech Republic, Slovakia and Romania, iar dintre cei români, Petre Opriş, Relaţii româno-sovietice în domeniul informaţiilor (1960-1964); Petre Opriş: Armată, spionaj şi economie în România (1945-1991), Sorin Aparaschivei: UM 0110 (anti-KGB) – despre „Corbi”; Cristian Troncotă: Politica de cadre în instituţia securităţii; şi aşa mai departe. Chiar Pacepa, fost subordonat al lui Vîlcu, a declarat public că ”Vasile Vîlcu lucrase pentru spionajul sovietic, încă din timpul razboiului”.\n\nFaptele de arme ale unui tînăr vizionar\n\nAcest prezumtiv ”bunic kaghebist” a murit în 11 februarie 1999. Dată la care Dragoş Vîlcu (născut în 16 octombrie 1972), avea de şase ani (din martie 1993) compania Multi Media Est, una din primele (ca mărime şi vechime) case de producţie din România, întemeiată cînd fondatorul său avea numai 20 de ani. În 1995, la numai 22 de ani, Dragoş Vîlcu avea propriul studio de producţie, într-o vreme în care costurile tehnice ale unui asemenea studio depăşeau posibilităţile unui om de afaceri obişnuit. În prezent, el este proprietarul unui grup de firme care activează în diverse domenii, de la media şi producţie video la imobiliare. Între 2015 şi 2017, Gheorghe Vîlcu, tatăl lui Dragoş Vîlcu, a deţinut 45,65% din Multi Media Est. Gheorghe Vîlcu a fost şi administrator al firmei, dar apoi a venit vremea investiţiei adevărate în presă: asocierea fiului său cu Răzvan Ionescu (cu care Dragoş Vîlcu e partener în mai multe firme de media, deţinînd publicaţiile ”Totul despre mame”, ”Panorama”, ”Lovedeco”, ”Smartliving” şi ”b365”).\n\nÎn august 2022, Vîlcu şi Ionescu au anunţat public că urmează să preia site-ul Hotnews. Acesta avea să fie preluat de Multi Media Est, Ionescu urmînd să fie publisher. Potrivit ”Timeline-ului RECORDER” de pe site-ul publicaţiei, ”prima şedinţă a echipei de proiect” a avut loc pe 20 ianuarie 2017. Pe 23 februarie 2017, Gheorghe Vîlcu a intrat ca asociat în ”Dragoş Vîlcu Management”, firma fiului său. RECORDER s-a lansat printr-un prim material publicat pe Facebook, în 15 mai 2017. Pe 17 mai 2007, a fost depusă cererea de constituire a ”Harfa Online Publishing” SRL. Firma a fost înmatriculată în 19 mai 2017. Fondatorii Harfa Online Publishing au fost Dragoş Vîlcu Management (49,5%), Mihai Gabriel Voinea, Cristian Sorin Delcea şi Iulian Andrei Crăciun (fiecare cu cîte 16,5%) şi Răzvan Ionescu (1%). În 26 iunie 2007, Dragoş Vîlcu Management SRL s-a retras din ”Harfa Online Publishing”, cesionîndu-şi părţile sociale celorlalţi asociaţi. Răzvan Ionescu a devenit principalul asociat, cu 38,5%. (Crăciun şi-a cesionat şi el o parte din părţile sociale în aprilie 2018, aşa că, în prezent, Ionescu deţine 43,5%)\n\nPe 12 iulie 2017, Redacţia RECORDER lansa un ”Manifest” în care spunea că „RECORDER este deţinut, în proporţie de sută la sută, de echipa editorială formată din cei patru oameni menţionaţi la început (Voinea, Delcea, Crăciun şi Ionescu, n.n.). Nu avem patron, nu avem culoare politică, nu servim interesele nimănui. Aşa plecăm la drum şi aşa ne dorim să rămînem”. În realitate, Recorder a rămas strîns legată de familia Vîlcu. Familie care face importante afaceri media în Federaţia Rusă: ”Multi Media Est”, firma lui Dragoş Vîlcu, prezumtivul nepot al kagebistului Vasile Vîlcu şi fondator al Recorder a filmat, spre plăcerea postumă a bunicului, reclame la Activia şi Danone, cu actori ruşi şi difuzate de mai toate televiziunile din Federaţie.\n\nExistă şi o ”perdea de acoperire”. Preşedintele Asociaţiei RECORDER Community, principalul asociat al Harfa Online Publishing şi publisherul RECORDER, este Răzvan Ionescu; acţionari, cîţiva jurnalişti RECORDER. Preşedintele este însă asociat al lui Dragoş Vîlcu şi cel care se ocupă de zona media, în grupul de firme al familiei Vîlcu. ”Harfa Online Publishing” a avut iniţial sediul pe Str. Temişana, nr. 5, unde îşi au sediul şi multe dintre firmele lui Dragoş Vîlcu. Ulterior sediul a fost mutat pe Str. Ion Brezoianu, Nr. 23-25, Construcţia C2, Corp B. La aceeaşi adresă îşi au sediul firmele de media la care sînt asociaţi Vîlcu şi Ionescu, cei care deţin în continuare brandul şi domeniul de Internet al publicaţiei RECORDER. Zic cei de la RECORDER că nu se cunosc cu patronii lor reali (l-au renegat deja pe tatăl lui Dragoş Vîlcu, Domnul Ambasador), dar stau în casa lor. Tot aici ar urma să se mute şi redacţia Hotnews, pe care cei doi intenţionează să o cumpere. Poate cumpără şi MEDIAFAX, să scape de mine, că se pare că au cu ce – unii, trăiesc foarte bine din presă – şi, pe deasupra, pozează în arbitrii unici ai deontologiei. Bunicul Vasile le-ar da o medalie, pentru reuşita lor.\n\nDacă cele de mai sus sînt halucinante şi pot porni de la premise false, adică bunicul Vasile nu se dovedeştie a fi (pe acte!) tatăl ambasadorului Gheorghe (pe care RECORDER şi l-a asumat, spunînd precum Cioloş ”care-i problema”), chiar şi aşa, textul de mai sus a meritat scris. E ceva în genul RECORDER, care porneşte, de plidă, de la premiza că toată presa e ”vîndută”, De ce? Presa trebuie decredibilizată, pentru că toată presa, la unison, condamnă războiul din Ucraina. Atunci, presa e pusă, toată, sub aceeaşi prezumţie de vinovăţie, că ia bani de la partide. Desi o face legal, pe faţă, cu contracte, iar partidele au bani alocaţi în mod special de la stat, prin lege, pentru asemenea cheltuieli. Dar, pentru unii, în România totul trebuie să pută.",
    "Politico: Strategia lui Putin va forța Europa să atenueze sancțiunile": "Strategia președintelui rus Vladimir Putin a făcut ca Uniunea Europeană să înțeleagă că, mai devreme sau mai tîrziu, Occidentul va fi nevoit să atenueze sancțiunile anti-ruse. Acest lucru a fost declarat de jurnalistul Matthew Karnichnig într-un articol pentru Politico.\n\n“Furtuna care se profilează îi pune pe liderii europeni față-n față cu un adevăr amar: în timp ce Rusia și Ucraina se luptă, Kremlinul își menține pozițiile în confruntarea cu Europa”, se menționează în articol.\n\nJurnalistul a recunoscut că, potrivit unui înalt oficial al Comisiei Europene, „nu există nicio îndoială că Putin cîștigă în acest sens”.\n\nKarnichnig consideră că activitatea de protest tot mai mare din Europa va duce la inevitabilitatea ca liderii europeni să se confrunte cu apeluri puternice pentru a relaxa sancțiunile anti-ruse.\n\n„Timpul – ca să nu mai vorbim de vreme – este de partea Moscovei. Pe măsură ce temperaturile scad în următoarele săptămîni și luni, pe măsură ce se apropie iarna, europenii vor începe să simtă greul majorării prețurilor la gaze naturale”, explică jurnalistul.\n\nAnterior, Reuters a scris că creșterea prețurilor la energie ar putea provoca tulburări sociale în Europa în această iarnă.",
    "Musulmanii au o nouă geamie în Dobrogea. Muftiul Murat Iusuf și un înalt oficial din Palestina, la inaugurare": "Musulmanii au o nouă geamie în Dobrogea. Muftiul Murat Iusuf și un înalt oficial din Palestina, la inaugurare\n\nO nouă geamie construită pentru credincioșii musulmani a fost inaugurată în Dobrogea, din localitatea Ciocârlia de Jos, județul Constanța. La eveniment a participat un înalt oficial al Palestinei.\n\nIusuf Muurat, muftiul Cultului Musulman din România, alături de alți invitați, a inaugurat o nouă geamie construită pentru credincioșii din localitatea Ciocârlia de Jos, județul Constanța.\n\nLuni, 12 septembrie, conducerea Muftiatului Cultului Musulman din România, împreună cu enoriașii din satul Ciocârlia de Jos, au inaugurat geamia din localitate, construită cu sprijinul omului de afaceri Mohammed Ayash.\n\nLa eveniment au fost prezenți reprezentanții autorităților centrale, locale și ambasadorii statelor islamice acreditate la București.\n\nInvitatul special al credincioșilor musulmani a fost consilierul președintelui Autorității Palestiniene E.S. Dr. Mahmoud Sidqi Al-Habbash, care a transmis salutul său membrilor comunității musulmane din România, evidențiind relațiile de prietenie dintre state.\n\nAlături de aceștia a participat și președintele Consilului Județean Constanța Mihai Lupu, care a punctat relația foarte bună cu comunitatea musulmană.\n\n„Activitatea a pus în evidență unitatea enoriașilor musulmani pentru promovarea valorilor noastre cultural-religioase și buna cooperare a Cultului Musulman cu administrațiile publice locale, Consiliul Județean și Prefectura Constanța”, transmite Muftiatul.\n\nÎmpreună cu Excelenţa Sa, Muhammad Amhar Azeth, Ambasadorul Republicii Indonezia în România, Muftiul Cultului Musulman din România, Iusuf Muurat, precum şi cu reprezentanţi ai comunităţii musulmane din Dobrogea, aim participat la inaugurarea noului lăcaş de cult din Ciocârlia.\n\n„Fiecare dintre noi avem dreptul la o viaţă spirituală şi la un loc în care să fim mai aproape de propriul Dumnezeu. Trăim cu toţii în pace și în respect, indiferent de religia pe care o avem, iar lăcaşurile de cult sunt valori culturale ce fac parte din istoria noastră comună, din istoria întregii Românii”, a spus Mihai Lupu, președintele CJ Constanța.\n\nConform Secretariatului de Stat pentru Culte, unitatea de bază a cultului musulman este comunitatea, care cuprinde toţi credincioşii musulmani dintr-o localitate şi este condusă de un comitet compus din 5-7 membri aleşi pe o perioadă de patru ani.\n\nÎn România funcţionează 50 de comunităţi musulmane şi 20 de filii răspândite în judeţele Constanţa (63 unităţi), Tulcea (4), Brăila, Galaţi şi Bucureşti (câte 1).\n\nLăcaşurile de rugăciune musulmane din România sunt de două categorii: geamia şi mesgidul; în total sunt 81 lăcaşuri de cult.\n\nSunt monumente istorice: geamia centrală Carol I (moscheea) şi geamia Hunchiar, ambele din Constanţa; geamia Esmahan Sultan din Mangalia; geamiile din Medgidia, Hârşova, Amzacea, Babadag şi Tulcea. Celor de mai sus li se adaugă şi cavoul lui Gazi Ali Paşa şi al lui Sarî Saltâk Dede din Babadag.\n\nPersonalul clerical musulman din România este format din: hatipi, imami, muezini. În prezent, cultul musulman are 35 de imami.\n\nCredincioşii musulmani din România sunt în număr de 64.337, conform recensământului din 2011, dintre care marea majoritate trăiesc în judeţul Constanţa, o parte în judeţul Tulcea, iar restul în diferite centre urbane ca: Bucureşti, Brăila, Galaţi, Călăraşi, Giurgiu, Olteniţa, Turnu Severin etc.",
    "Ce țări sunt în emisfera sudică": "Emisfera sudică și emisfera nordică\n\nEcuatorul, sau linia de 0 grade latitudine, împarte Pământul în emisfera nordică și sudică.\n\nEmisfera sudică conține cea mai mare parte din America de Sud, o treime din Africa, Australia, Antarctica și unele insule asiatice.\n\nEmisfera nordică conține America de Nord, partea de nord a Americii de Sud, Europa, două treimi din nordul Africii și cea mai mare parte a Asiei.\n\nExistă diferențe în climatele emisferelor nordice și sudice din cauza înclinării sezoniere a Pământului către și departe de soare. În emisfera sudică, vara începe în decembrie și se termină în martie. În emisfera nordică, lunile mai calde de vară sunt din iunie până în septembrie.\n\nCe țări sunt în emisfera sudică\n\nEmisfera sudică este jumătatea (emisfera) Pământului care se află la sud de Ecuator. Conține toate sau părți din cinci continente -Antarctica, Australia, aproximativ 90% din America de Sud, aproximativ o treime din Africa și unele insule de pe continentul continental al Asiei – și patru oceane -Oceanul Indian, Oceanul Atlantic de Sud, Oceanul Pacific de Sud și Oceanul de Sud, precum și Noua Zeelandă și majoritatea insulelor Pacificului din Oceania. Suprafața sa este 80,9% apă, comparativ cu 60,7% apă în cazul emisferei nordice și conține 32,7% din uscatul Pământului.\n\nRecomandări Pensionarii români renunță la medicamente, murături și carne ca să-și plătească facturile la iarnă. „Am trecut prin perioade şi mai grele, ştim cum e”\n\nPeste 800 de milioane de oameni trăiesc în emisfera sudică, reprezentând aproximativ 10–12% din totalul populației umane globale. Dintre cei 800 de milioane de oameni, peste 200 de milioane trăiesc în Brazilia, cea mai mare țară din emisfera sudică după suprafață, în timp ce 145 de milioane locuiesc pe insula Java, cea mai populată din lume.\n\nCea mai populată țară din emisfera sudică este Indonezia, cu 267 de milioane de oameni (dintre care aproximativ 30 de milioane locuiesc la nord de Ecuator în porțiunile de nord ale insulelor Sumatra, Borneo și Sulawesi, precum și cea mai mare parte din nordul Maluku).\n\nCele mai mari zone metropolitane din emisfera sudică sunt Jakarta , São Paulo, Kinshasa-Brazzaville, Buenos Aires, Rio de Janeiro, Surabaya (, Johannesburg, Nairobi, Lima, Bandung, Luanda, Dar es Salaam , Santiago, Semarang, Sydney, Belo Horizonte și Melbourne.\n\nDestinațiile turistice comune din emisfera sudică includ Bali, Buenos Aires, Cape Town, Insula Paștelui, Lima, Rio de Janeiro, Sydney și Tahiti.\n\nCe țări sunt în emisfera sudică, în funcție de continent\n\nCe țări sunt în emisfera sudică – Africa\n\nAngola\n\nBotswana\n\nBurundi\n\nComoros\n\nEswatini\n\nLesotho\n\nMadagascar\n\nMalawi\n\nMauritius\n\nMozambique\n\nNamibia\n\nRwanda\n\nSeychelles\n\nAfrica de sud\n\nTanzania\n\nZambia\n\nZimbabwe\n\nCongo\n\nGabon\n\nRecomandări Ce înseamnă să fii bărbat. De la Zidane la Federer și Nadal\n\nCe țări sunt în emisfera sudică – Asia\n\nEast Timor\n\no mare parte din Indonesia\n\no parte din Maldives\n\nCe țări sunt în emisfera sudică – America\n\nArgentina\n\nBolivia\n\nChile\n\nParaguay\n\nPeru\n\nUruguay\n\nBrazilia (mare parte)\n\nEcuador (mare parte)\n\nColombia (parțial)\n\nAlte țări și teritorii din emisfera sudică\n\nAustralia\n\nPapua New Guinea\n\nNew Zealand\n\nAntarctica\n\nInsulele Galapagos\n\nFiji\n\nTasmania\n\nTokelau\n\nTonga\n\nTuvalu\n\nVanuatu\n\nWallis și Futuna\n\nDescoperă câte continente sunt pe glob și cum se numesc.\n\nUrmărește-ne pe Google News\n\nGSP.RO Cum arăta impresara după bătaia cu Reghecampf. Este ajutată de o prietenă să meargă, primele imagini\n\nPlaytech.ro ȘOC! Meghan Markle l-a AMENINȚAT pe Prințul Harry. SCANDALUL uriaș despre care tocmai s-a aflat: 'I-a spus că...'\n\nViva.ro Mesajul transmis de Sarah, fiica vitregă a lui Reghe, după ce antrenorul a bătut-o pe Prodanca în plină stradă. Cuvintele ei au stârnit un val de reacții\n\nObservatornews.ro Situaţia e-commerce-ului în România: de ce ţara noastră este mult înaintea Bulgariei, însă în spatele Ungariei\n\nȘtirileprotv.ro Haos în Rusia! Un bărbat a deschis focul într-un birou de recrutare din Irkuţk. Șeful unității se află în stare critică\n\nFANATIK.RO Invitații nu s-au uitat la bani. Cât a fost darul la botezul lui Liam, fiul lui Laurențiu Reghecampf\n\nOrangesport.ro Revolta oligarhilor! Cunoscutul lui Putin anunţă data la care va fi dat jos preşedintele Rusiei. Cât de aproape e momentul istoric\n\nHOROSCOP Horoscop 26 septembrie 2022. Capricornii simt puterea pe care o promite această zi, dar trebuie să știe că totul vine cu un preț și cu o condiție\n\nPUBLICITATE Care este diferența dintre precalificarea creditului ipotecar și preaprobarea?",
    "START pentru înscrierile în ediţia 2023 a Competiţiei Votat Produsul Anului® România": "Brandurile se pot înscrie în ediţia Votat Produsul Anului® 2023 cu inovaţii lansate pe piaţa românească după 1 septembrie 2021.\n\nProdusele care primesc validarea unui Comitet Etic, vor intra în studiul de piață și vor fi evaluate de consumatorii români pe baza a trei criterii: inovație, atractivitate și intenție de cumpărare.\n\nProdusele câștigătoare au dreptul de a folosi logo-ul Votat Produsul Anului® 2023, timp de un an de zile, începând cu luna mai 2023, în toate materialele de comunicare ale produsului, precum și pe ambalaj.\n\n‘’Inovația este un motor de creștere al business-urilor și un parametru al evoluției iar competiția Votat Produsul Anului® susține an de an acest demers și îl încurajează. Astfel, tipul categoriilor și al produselor prezente în competiție se diversifică în mod constant, fiind o oglindă a nevoilor consumatorilor, ce au fost transpuse de branduri în produse noi, inovatoare. Începând cu această lună, înscrierile pentru editia 2023 sunt deschise și sunt asteptate și invitate să se înscrie în această competitie toate acele produse care doresc să primească recunoașterea consumatorilor’’, a declarat Mihaela Păduraru, Country Manager Votat Produsul Anului® România.\n\nDespre câștigătorii ediției 2022 a competiției în România, puteti găsi detalii pe:\n\nhttps://produsulanului.com/castigatori/castigatorii-din-2022/\n\nDespre Votat Produsul Anului®\n\nVotat Produsul Anului este un concept internaţional care premiază produsele inovative, activând în prezent în peste 40 de ţări. În România, marca “Votat Produsul Anului®” este înregistrată la OSIM din 2008 şi este reprezentată de către compania POY Bucharest SRL. Studiul va fi efectuat de compania de research specializată, EXACT Business Solutions și va avea loc în perioada martie - aprilie 2023 iar câștigătorii vor fi desemnați în luna mai 2023.\n\nPentru înscrieri și detalii: [email protected]",
    "Fenomenul extrem care ameninţă planeta şi care ar putea lăsa în urmă un dezastru de trilioane de dolari": "Inundaţii istorice în Pakistan, seceta severă şi incendiile de vegetaţie în Argentina, dar şi ploile torenţiale din Austraila şi Indonezia sunt doar câteva din fenomenele meteo care au lovit planeta în ultimii ani. Motorul din spatele acestor dezastre poartă numele de La Nina, iar oamenii de ştiinţă avertizează că ar putea provoca distrugeri şi pierderi materiale de cel puţin un trilion de dolari, scrie Bloomberg.\n\nLa Nina este un fenomen atmosferic care împinge fenomenele meteorologice către noi extreme deosebit de periculoase şi care de desfăşoară în prezent. Încă un an sub imperiul acestui fenomen s-ar traduce prin mii de case distruse, perturbarea transportului maritim, îngreunarea aprovizionării cu energie şi în final pierderea de vieţi omeneşti.\n\nFenomenul atmosferic este, potrivit specialiştilor, puternic amplificat de schimbările climatice care intensifică modul în care acesta agravează fenomenele meteo. Mai mult, fenomenul poate afecta direct şi amplifica crizele existente deja în prezent.\n\n„Dacă la criza energetică adăugam problema vremii extreme, ne vom confrunta cu preţuri mai mari la energie, la alimente şi o inflaţie care va creşte şi mai puternic. Este o problemă reală pentru economia globală”, adeclarat Michael Pento, preşedinte şi fondator al Pento Portfoliu Strategies.\n\nLa Nina a mai lovit odată planeta în trecut, mai exact între 1998 şi 2001, însă atunci criza nu a fost atât de extremă, pentru că nivelul de poluare şi schimbările climatice nu se aflau la un nivel critic.\n\nCosturile generate de secetă, furtuni şi uraganele cauzate de La Nina este s-ar putea ridica la câteva zeci de trilioane de dolari, însă fenomnele extreme şi pagubele cauzate de acestea s-au răspândit mult prea puternic pentru a putea fi calculate. Totuşi, cele mai bune date despre această problemă stau în mâinile companiilor de asigurări.\n\nPentru 2020, lumea a trebuit să plătească 268 de miliarde de dolari din cauza dezastrului lăsat în urma de catastrofele meteorologice şi alte 329 de miliarde în 2021. Potrivit simulărilor, există şanse foarte mari ca fenomenul să continue şi în viitorul apropiat, ceea ce ar putea aduce factura pentru dezastre la peste un trilion de dolari.\n\nOamenii de ştiinţă nu înţeleg pe deplin fenomenul, însă continuă să îl studieze şi să înţeleagă cum poate fi prevenit sau anticipat. Cea mai mare problemă în privinţa La Nina rămân schimbările climatice, care fac fenomenul mult mai imprevizibil şi mai periculos.",
    "Cutremur, duminică dimineața, în Vrancea. Seism și la miezul nopții. Tu le-ai simțit?": "Un cutremur cu magnitudinea 3,4 pe Richer s-a produs duminică dimineaţa, 11 septembrie, la ora locală 7:41, în zona seismică Vrancea, judeţul Vrancea, arată informaţiile publicate de Institutul Naţional de Cercetare - Dezvoltare pentru Fizica Pământului (INCDFP), transmite Agerpres.\n\n\n\nSeismul s-a înregistrat la adâncimea de 115 kilometri, în apropierea următoarelor oraşe: 85 km sud de Bacău, 95 km est de Braşov, 103 km vest de Galaţi, 108 km nord-vest de Brăila, 113 km nord-est de Ploieşti şi 161 km nord de Bucureşti.\n\nCutremur și la miezul nopții\n\n\n\n\n\nTot duminică, la miezul nopţii, ora 00:00:42, a mai avut loc în aceeaşi zonă un cutremur de magnitudine mai mică, respectiv 2,6 pe Richter, dar la adâncimea de 61 km.\n\n\n\nÎn luna septembrie a acestui an, în România au avut loc şase cutremure, cu magnitudini cuprinse între 2,1 şi 3,4.\n\n\n\nCel mai mare seism din acest an s-a produs în data de 16 ianuarie 2022 şi a avut magnitudinea de 4,4, în timp ce anul trecut a fost înregistrat pe data de 26 mai un cutremur cu o magnitudine de 4,7. Mişcarea tectonica a fost resimţită şi la Bucureşti.\n\nCutremur de 7,6 în \"Cercul de Foc al Pacificului\", în Papua Noua Guinee: ”Au fost zguduiți foarte puternic”. A fost emisă alertă de tsunami\n\nUn cutremur puternic a lovit Papua Noua Guinee. Seismul a avut magnitudinea de 7,6 pe Richter. A lovit duminică estul Papua Noua Guinee, provocând pagube clădirilor, conform Agerpres.\n\n\n\nInstitutul american de geofizică (USGS) a emis iniţial o alertă de tsunami, dar a ridicat-o rapid. Cu toate acestea, USGS a avertizat că pot exista \"fluctuaţii minore ale nivelului mării în unele zone de coastă\". Locuitorii din Madang au declarat pentru AFP că au fost ”zguduiţi foarte puternic”, afirmând că unele clădiri au fost avariate. Seismul s-a produs la o adâncime de 61 de kilometri, la aproximativ 66 de kilometri de oraşul Kainantu, a indicat USGS.\n\n\n\nPapua Noua Guinee, care cuprinde partea de est a Insulei Noua Guinee, se află în aşa-numitul \"Cerc de Foc al Pacificului\", o zonă unde se înregistrează aproximativ 90% din activitatea seismică şi vulcanică a lumii şi unde se produc aproape 7.000 de cutremure pe an, majoritatea de intensitate moderată.\n\n\n\nUn cutremur cu magnitudinea de 7,5 grade a lovit această regiune în februarie 2018, provocând alunecări de teren şi omorând cel puţin 125 de persoane. Sâmbătă, o serie de cutremure au lovit provincia indoneziană Papua, situată în partea de vest a insulei Noua Guinee, fără a provoca victime sau pagube. În 2004, un cutremur cu magnitudinea 9,1 în Indonezia a declanşat un tsunami care a făcut 220.000 de morţi în regiune, dintre care aproximativ 170.000 în Indonezia, reaminteşte AFP.\n\nTotodată, un cutremur cu magnitudinea 6,2 a lovit sâmbătă dimineaţă provincia Papua din Indonezia, urmat de un alt cutremur cu magnitudinea 5,9 câteva minute mai târziu, a anunţat Serviciul de prospectare geologică al Statelor Unite (USGS). Ambele cutremure au fost înregistrate la o adâncime de 19,1 kilometri, la aproximativ 272 de kilometri de oraşul Abepura, a precizat USGS. Vezi continuarea știrii AICI.\n\nFiți la curent cu ultimele noutăți. Urmăriți DCNews și pe Google News",
    "Doi soţi din Canada îşi duc copiii într-o călătorie în jurul lumii, după ce medicii le-au spus că micuţii vor orbi": "Cei 6 sunt Edith Lemay cu soţul ei, Sébastian Pelletier, şi copiii lor Mia, Leo, Colin şi Laurent. \"Suntem o familie de şase membri care pornesc într-o aventură oarecum nebună\", îşi descriu ei decizia.\n\n\"Lumea în ochii lor\" este titlul paginii de Facebook pe care Edith Lemay şi Sebastien Pelletier prezintă etapele călătoriei lor în jurul globului. Ei sunt fotografiați în deşertul Mongoliei, în moscheile din Istanbul și în timp ce observă leii din Tanzania.\n\nDupă cum relatează CNN, cuplul canadian a decis să arate lumea copiilor lor după ce aceștia au fost diagnosticați cu o boală care le afectează vederea. Mia, sora mai mare în vârstă de 12 ani, avea doar trei ani când a fost diagnosticată cu retinită pigmentară, o afecţiune genetică rară care provoacă pierderea vederii în timp.\n\nCâţiva ani mai târziu, părinții au aflat că şi alţi doi copii, Colin (acum în vârstă de şapte ani) şi Laurent (în vârstă de cinci ani) prezentau şi ei aceleaşi simptome. De aici ideea părinţilor de a pleca şi de a le oferi celor mici \"amintiri vizuale\", potrivit Mediafax.\n\n\"Fetita mea m-a întrebat: „Mamă, ce înseamnă să fii orb? Voi conduce o maşină?”, îşi aminteşte Lemay, care mărturiseşte: „Avea cinci ani. Dar, încet, îşi dădea seama ce se întâmpla. A fost o conversaţie normală pentru ea. Dar pentru mine a fost sfâşietor. Decizia de a face bagajele şi de a pleca nu a fost imediată. Odată ce au descoperit boala copiilor lor, cuplul şi-a concentrat atenţia pe a-i ajuta să-şi dezvolte abilităţile de care aveau nevoie pentru a se orienta în viaţă odată ce vederea lor va fi înceţoşată sau pierdută. Asta până când un specialist care o urmăreşte pe Mia a sugerat ca părinţii să-i ofere „amintiri vizuale”. „M-am gândit: Nu vă voi arăta un elefant într-o carte, vă voi duce să vedeţi un elefant adevărat. Şi îi voi umple memoria vizuală cu cele mai bune şi mai frumoase imagini pe care le pot găsi”.\n\nDoar pandemia i-a oprit pe cei şase călători. De fapt, familia trebuia să plece în iulie 2020 şi plănuise un itinerar aprofundat, care includea vizitarea Rusiei și a Chinei. Dar, până la urmă, pandemia le-a dat peste cap planurile şi soţii au putut să plece abia în martie 2022. „În realitate, am plecat fără un itinerar”, mărturiseşte Lemay. „Aveam idei despre unde doream să ajungem, dar am decis să planificăm drumul”.\n\nÎnainte de a pleca, familia a creat un fel de listă de experienţe de făcut în timpul călătoriei: Mia a vrut să călărească pe un cal, în timp ce Laurent a vrut să bea un suc de fructe pe o cămilă. Şi aşa cei şase au vizitat prima dată Namibia, unde s-au apropiat de elefanţi, zebre şi girafe. Apoi s-au îndreptat spre Zambia şi Tanzania, au zburat în Turcia, unde au petrecut o lună, şi apoi în Mongolia. Indonezia a fost ultima oprire. O călătorie de vis cu care Lemay şi Pelletier speră să le reamintească copiilor că sunt norocoşi, în ciuda provocărilor care pot apărea mai târziu în viaţa lor, când vederea lor se va înrăutăţi.",
    "Germania se leapădă de Merkel: Schimbare radicală față de o superputere mondială, după ce a scăpat de Rusia": "După ce Germania a scăpat aproape total de dependența față de petrolul și gazele naturale ale Rusiei lui Vladimir Putin, fapt petrecut în mandatele Angelei Merkel, iată că acum Berlinul mai face o altă mutare. Berlinul intenționează să mai arunce din moștenirile trecutului lăsat de fostul cancelar și să reducă afacerile cu China, o superputere mondială.\n\nMinisterul economiei din Germania ia în considerare o serie de măsuri pentru a face afacerile cu China mai puțin atractive, deoarece noul guvern de la Berlin vrea să-și reducă dependența de Beijing, potrivit Reuters.\n\nMăsurile ar putea include reducerea sau chiar anularea garanțiilor de investiții și export pentru China. De asemenea, împrumuturile de la stat ar putea fi redirecționate către proiecte din alte țări din Asia, precum Indonezia, în conformitate cu încercările de diversificare a comerțului german.\n\nMinisterul economiei din Germania are în vedere să analizeze nu doar investițiile Chinei de la Berlin, ci și investițiile proprii la Beijing.\n\nPetrolul din Rusia curge încă în Europa: Moscova demascată, totul în secret pe coasta unei țări NATO VIDEO\n\nAds\n\nÎn plus, guvernul ia în calcul să depună o plângere la Organizația Mondială a comerțului (WTO) cu privire la practicile neloiale chineze. ”Ar trebuie să arătăm Beijingului că suntem dispuși să luptăm pentru principiile echității”, a spus o sursă din ministerul economiei.\n\nMinisterul a decis deja să nu mai acorde garanții guvernamentale de investiții germane în regiunea Xinjiang din China sau companiilor care au afaceri acolo, având în vedere îngrijorările cu privire la abuzurile drepturilor omului din regiune.\n\nPutin a băgat Rusia într-o fundătură: Bumerangul gazelor se întoarce împotriva Moscovei\n\nPlanurile guvernului de la Berlin marchează o abatere de la politicile fostului cancelar Angela Merkel, care a luat în vizitele sale din China, delegații mari de oameni de afaceri. Ea a supravegheat îndeaproape boom-ul relațiilor economice dintre Germania și Beijing.\n\nAds\n\nAstfel, China a devenit principalul partener comercial al Germaniei în 2016, cu un volum al comerțului de 245,3 de miliarde de euro în 2021, contribuind la creșterea economică a celui mai puternic stat al Europei.\n\nDar, Germania a înregistrat un deficit de 38,1 miliarde de euro în schimburile cu China (exporturi Germania în China – 103,6 miliarde de euro, exporturi China în Germania – 141, 7 miliarde de euro), conform Trade Financial Global.\n\nSă menționăm faptul că producătorii germani de automobile sunt foarte expuși pe piața din China, spre exemplu, Volkswagen realizând aproximativ jumătate din profitul său acolo.\n\nAcum, noul guvern de la Berlin vrea să se debaraseze de vechile politici ale lui Merkel, reușind în mare măsură să scape de dependența de gazele naturale și de petrolul din Rusia, iar următorul pas este de a reduce dependența față de China.\n\nAds",
    "Companiile bulgare au folosit crizele ca o trambulină pentru prosperitate": "Problemele legate de aprovizionarea întreruptă la nivel mondial cu diverse materii prime și materiale în timpul pandemiei de COVID, precum și prețurile galopante la energie, nu au afectat negativ exporturile bulgare în general, scrie cotidianul Sega.\n\nProblemele legate de aprovizionarea întreruptă la nivel mondial cu diverse materii prime și materiale în timpul pandemiei de COVID, precum și prețurile galopante la energie, nu au afectat negativ exporturile bulgare în general.\n\nÎn pofida nemulțumirilor din partea mediului de afaceri, conform cărora devine necompetitiv din cauza costurilor de producție tot mai mari, Bulgaria continuă să câștige poziții pe piețele mondiale. În același timp, o serie de mărfuri bulgărești sunt vândute la prețuri mai bune decât concurenții lor.\n\nAsta arată o analiza anuală a Camerei Bulgare de Comerț cu privire la exporturile Bulgariei. În 2021, exportul mărfurilor bulgărești s-a ridicat la 41,9 miliarde de dolari, ceea ce este cu 31% mai mult decât în anul precedent.\n\n„Dacă există companii care au suferit din cauza întreruperii livrărilor, din cauza restricțiilor pandemiei de COVID, atunci acest lucru este echilibrat de reorientarea lanțurilor de aprovizionare.\n\nPandemia le-a dat o șansă multora dintre firmele bulgare, deoarece companiile multinaționale au decis că este mai important pentru ele să aibă o aprovizionare sigură de la distanțe mai scurte, astfel încât producția unui produs finit să nu se oprească.\n\nLipsa unui element oprește întreaga linie de producție și pierderile în aceste cazuri sunt mult mai mari, decât prețul mai mare oferit de producătorul bulgar față de cel din Indonezia, Malaezia sau Thailanda”, a comentat autorul studiului, Veselin Iliev, director general de Cooperarea economică externă la Camera Bulgară de Comerț.\n\nÎn fruntea listei de export a Bulgariei pentru încă un an se află produsele electrice și electronice (locul 1), precum și de inginerie mecanică - (locul 3). Pozițiile lor de frunte s-au consolidat permanent, ceea ce este lăudabil pentru business-ul bulgar, care a decis să dezvolte producții de înaltă tehnologie și produse finite, în loc să lanseze materii prime și semifabricate ieftine și rapide.\n\nPrintre primele patru mărfuri ca valoare în valută se numără cuprul și produsele din cupru (locul 2) și purtătorii de energie (combustibili și energie electrică) - locul 4. În mod tradițional, în ultimii ani, locul cinci a fost ocupat de cereale. Aceste 5 grupe de mărfuri formează peste 1/3 din exporturile Bulgariei.\n\nPentru primul an, numărul grupelor de mărfuri ale căror exporturi au depășit un miliard de dolari a crescut de la 10 la 15. Inflația este, fără îndoială, de vină pentru veniturile mai bune ale companiilor bulgare din vânzările în străinătate. Acest lucru se aplică mai ales exportului de materii prime, unde creșterea preturilor reușește să compenseze scăderea vânzărilor. De exemplu, exportul de carburanți anul trecut a scăzut cu 1/3 ca volum - de la 2,813 milioane de tone în 2020 la puțin sub 2 milioane de tone în 2021, dar din punct de vedere valoric, grupul de mărfuri a înregistrat o creștere de 1,106 miliarde de dolari, la 1,292 miliarde de dolari, sau 17%.\n\nSituația este similară și în cazul metalelor, ale căror prețuri la bursele internaționale au înregistrat recorduri în ultimii doi ani. Cantitatea exporturilor de cupru catodic și anodic este în scădere, dar veniturile din vânzările din străinătate sunt în creștere. În cazul cuprului catodic, de exemplu, încasările au crescut cu 50%, ceea ce îl face anul trecut marfa cu cel mai mare volum ca valoare din exporturile bulgare, cu venituri de 1,773 miliarde de dolari. Separat, exportul de cupru anodic a fost de 1,026 miliarde de dolari. Principalul lor producător este rafinăria de cupru din Pirdop.\n\nDatorită prețurilor ridicate ale metalelor, printre principalele mărfuri de export cu venituri de peste un miliard de dolari, s-au clasat fierul, oțelul și produsele din acestea, iar pe piețele mondiale, Bulgaria a urcat pe locul doi ca cel mai mare exportator de profiluri de fier și oțel.\n\nExportatorii de cereale au câștigat, de asemenea, foarte mult de pe urma cotărilor la bursă. Grâul este lider aici - anul trecut Bulgaria a exportat 5,076 milioane de tone pentru 1,356 miliarde de dolari. Din punct de vedere al cantităților, creșterea este cu 60%, iar din punct de vedere valoric - de 94%, aproape dublu față de anul precedent. Acest lucru explică și de ce producătorii bulgari de cereale sunt acum atât de „sensibili” la importurile în Europa fără taxe și bariere tarifare de cereale semnificativ mai ieftine din Ucraina după izbucnirea războiului.\n\n„Pentru contribuția cerealelor – grâu, floarea soarelui, porumb, în lista noastră de export în ultimii ani modul european de subvenționare joacă și el un rol decisiv. Acesta stimulează culturile agricole care au un proces de extracție deosebit de industrializat. Subvențiile disproporționate au dus la o scădere a culturilor de fructe și legume ce necesită forță de muncă intensă și îngrijire zilnică și, din păcate, Bulgaria a devenit un importator net de fructe și legume”, a comentat Iliev.\n\nDe asemenea, inflația „ajută” producătorii de produse finite să înregistreze vânzări mai bune în străinătate. „Ținând cont de faptul că prețurile de producție ale întreprinderilor au crescut cu 20-30%, cred că creșterea reală a exporturilor în ceea ce privește prețurile din 2020 este de aproximativ 10-12%”, subliniază expertul.\n\nPrețurile cresc peste tot - inclusiv pentru concurenții noștri, dar, în ciuda acestui fapt, o serie de mărfuri bulgare cu valoare adăugată ridicată se comportă excelent pe piețele mondiale. De exemplu, produsele de electronică și electrotehnică au înregistrat o creștere medie anuală de 7% în ultimii cinci ani, în timp ce pentru aceeași perioadă importurile mondiale au crescut cu 5% pe an. Exporturile de mașini și aparate au evoluat și ele bine și au înregistrat o creștere medie anuală de 6%, în timp ce importurile mondiale - 3%. „Aceasta înseamnă că producătorii bulgari ai acestor produse sunt competitivi pe piețele globale și înlocuiesc alți furnizori”, explică Iliev.\n\nAcelași lucru se poate spune și despre produsele din industria chimică, piese și componente auto, biciclete, produse farmaceutice, instrumente optice și de măsură, mobilier, care prezintă o dezvoltare rapidă și se află în fruntea listei bulgare de export, cu vânzări de peste un miliard de dolari în străinătate. Datele despre exportul de energie electrică sunt și ele impresionante. În 2021, când a început creșterea semnificativă a prețurilor la energie,\n\nBulgaria a crescut brusc exporturile de energie electrică la 5.853 GW/h față de 4.422 GW/h în anul precedent. Veniturile în valută au crescut și mai mult - anul trecut au fost de 632 de milioane de dolari, față de 229 de milioane de dolari, mult mai modest, cu un an mai devreme. În regiune, doar România are un export mai mare de energie electrică - 658 milioane de dolari, iar Grecia și Turcia exportă de 2,5 ori mai puțin decât Bulgaria.\n\nCare sunt piețele bulgare\n\nȚările din UE și din Spațiul Economic European devin din ce în ce mai importante pentru furnizorii bulgari, potrivit studiului Camerei Bulgare de Comerț. Comerțul de proximitate devine din ce în ce mai căutat ca destinație de lucru, care sunt, de asemenea, supus unor bariere tarifare și non-tarifare. Cea mai importantă piață este Germania - cu o cotă de 15% în toate exporturile bulgare. Urmează România 10,2%, Italia 7,6%, Grecia 6,6%, Turcia 6,2%.Franța, Belgia, China, Spania, Polonia sunt, de asemenea, în Top 10.\n\nAcești 10 parteneri reprezintă o piață pentru 60% din exporturile Bulgariei. Și pentru aproape toate aceste țări, exporturile bulgare în ultimul an au crescut cu rate de două cifre de 20% și mai mult. În ce domenii se descurcă Bulgarie cel mai bine În 2021, Bulgaria a reușit să urce pe locul doi în lume în ceea ce privește exporturile de ulei de floarea-soarelui, cu vânzări de peste 730 de milioane de dolari.\n\nAcesta este exportat în principal în Germania și Turcia. Bulgaria are succes și la exportul uleiului de floarea soarelui, produs final, mai scump. Veniturile din export se ridică la 691 de milioane de dolari din exporturi, ceea ce ne face să ocupăm al treilea loc ca cel mai mare exportator de ulei de floarea soarelui din lume. Mărfurile sunt vândute în principal în Spania, Italia, Turcia și Grecia.\n\nPrintre combustibilii exportați cu o pondere mare este biodieselul. Se obține în principal din rapiță, pe care până acum câțiva ani producătorii bulgari o exportau direct. Acum, însă, în Bulgaria funcționează multe fabrici mici de procesare a rapiței în combustibil. În anul 2021, au fost exportate 542.000 de tone de biodiesel în valoare de 926 de milioane de dolari. Creșterea cantitativă este de 28%, iar în moneda realizată - 118%. Cumpărătorii de biodiesel bulgăresc sunt principalele țări din UE - România, Italia, Ungaria, Austria, Grecia.Există, de asemenea, câteva mărfuri de nișă în privința cărora Bulgaria s-a impus ca lider mondial.\n\nDe exemplu, e pe primul loc pe piață pentru un produs specific - cireșele conservate temporar, folosite în principal în cocktailuri. Exportul realizat de producătorul bulgaro-italian anul trecut a fost de 32 de milioane de dolari.\n\nBulgaria deține 21% din piața mondială de ficat de rață și se află pe locul trei în lume în ceea ce privește exporturile de carne congelată de rață. Bulgaria s-a impus pe poziția a doua la exportul de furtunuri de frână și îngrășăminte cu azot. A urcat pe locul doi la exportul de sodă calcinată și pe locul patru la exportul de aparate de jocuri datorită sectorului IT puternic din Bulgaria.\n\nProdusele din industria de armament sunt excluse din analiză, deoarece Institutul Național de Statistică tratează aceste informații ca fiind confidențiale. Dar, pe baza datelor în oglindă din alte țări, în 2021 Bulgaria a exportat bunuri pentru apărare în valoare de cel puțin 566 de milioane de dolari. Exportul real este mai mare, deoarece o serie de țări care sunt piețe pentru producția militară bulgară, de asemenea, nu oferă date despre comerțul lor. Pentru 2020, exportul de producție specială este estimat la 614 milioane de dolari.\n\nSursa: RADOR",
    "#Focustogreenecolife - Regândeşte turismul pe 27 septembrie. Care este perspectiva ta?": "Ziua mondială a turismului este marcată, în fiecare an, la 27 septembrie, de către 159 de ţări, şase membri asociaţi şi peste 500 de membri afiliaţi, componente ale Organizaţiei Mondiale a Turismului (UNWTO) – agenţie specializată a Organizaţiei Naţiunilor Unite (ONU). Sărbătoarea oficială din acest an va fi găzduită de Indonezia, celebrând această oportunitate de a regândi modul în care facem turism pentru un sector mai durabil, mai incluziv și mai rezistent.\n\n„Regândirea turismului” este tema Zilei Mondiale a Turismului 2022.\n\nEvenimentul lunar “Focus to Green-Eco-life”, susținut de AQUA Carpatica, prin care sprijinim mediul ȋnconjurător şi viaţa verde a planetei, ne aduce cu această ocazie oportunitatea de a ne … regandi călătoriile!\n\nIn această zi ne adunăm împreună pentru a împărtăși poze, amintiri, trăiri și experiente avute ca turiști prin România!\n\nCUM?\n\nAvem nevoie de tine, pentru a prezenta pe deplin potențialul turismului și de a aduce comunitățile împreună.\n\nCE?\n\n\n\nTrimite fotografii și videoclipuri (personale) de înaltă rezoluție care înfățișează cel mai bine întregul lanț valoric; de la producători de suveniruri, la manageri de pensiuni, ghizi turistici și calatori, toți cei care dau puterea turismului de a genera o creștere în țara noastră și de a aduce o transformare pozitivă pentru oameni.\n\nAflă aici CE FEL DE FOTOGRAFIE.\n\n\n\n\n\nParticipă și tu!"
}