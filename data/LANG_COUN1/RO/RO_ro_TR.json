{
    "Turcii îi cer demisia selecționerului Stefan Kuntz, după eșecul istoric cu Insulele Feroe. “Ne-am făcut de râs”": "Cupa României : Steaua - Chindia , marți, 18:45, Digi Sport 1\n\nLiga Națiunilor: Portugalia - Spania, marți, 21:45, Digi Sport 1\n\nTurcii îi cer demisia selecționerului Stefan Kuntz, după eșecul istoric cu Insulele Feroe. “Ne-am făcut de râs”\n\nEste primul eșec suferit de Turcia în confruntările cu Insulele Feroe. De fapt, echipa nordică a învins doar 16 echipe în istorie.\n\nTurcia ocupă locul 42 în clasamentul FIFA, în timp ce Insulele Feroe se află pe poziția cu numărul 125.\n\nDeși Turcia a reușit să promoveze în eșalonul doi din Liga Națiunilor, presa turcă a lansat un atac dur la adresa selecționerului german Stefan Kuntz (59 de ani).\n\n\"Am pierdut în premieră împotriva unei naționale extrem de modeste, Insulele Feroe. Chiar dacă ne-am calificat în Liga B, ne-am făcut de râs\", a scris Hurriyet.\n\nStefan Kuntz este selecționerul Turciei din septembrie 2021 și mai are contract până în vara anului 2024.\n\nÎntrebat dacă se gândește să-și dea demisia, selecționerul Turciei a declarat că echipa a progresat și nu consideră că sunt motive pentru a pleca de la echipa națională.\n\n\"Cred că sunt justificate criticile, dar nu voi da vina pe jucători. Am înfruntat o echipă care n-a fost atât de puternică precum a noastră, dar și-a dorit mai mult victoria, au alergat mai mult.\n\nAm primit un pumn astăzi, ne doare, dar n-a fost un knock-out. Nu vreau să găsesc scuze, dar dacă o echipă națională pierde 10-11 jucători de calitate, este greu să-i înlocuim. Mi-aș dori să am mai mult timp să pregătesc echipa.\n\nEste ușor să vorbim despre schimbarea selecționerului. Dar trebuie să vedem realitatea, actuala situație a naționalei Turciei. Nu cred că este realist să credem că situația echipei naționalei se va schimba dacă vom schimba selecționerul.\n\nNu mă gândesc să demisionez nici măcar 1%. Vreau să ieșim mai puternici ca grup din această situație dificilă. Nu voi renunță, acest rezultat mă motivează mai mult\", a spus Stefan Kuntz.\n\nClasamentul din grupa 1, Liga C, UEFA Nations League\n\nFoto: fifa.com\n\nPresa turcă a trecut în revistă cele 16 echipe pe care le-a învins naționala din Insulele Feroe, din 1982 până în prezent: Malta, Luxemburg, Lituania, Letonia, Andorra, Republica Moldova, Austria, San Marino, Grecia, Estonia, Canada, Liechtenstein, Islanda, Gibraltar, Kazakhstan, Turcia.\n\nPresa din Turcia a amintit și care au fost cotele la pariuri pentru meciul Insulele Feroe - Turcia. O victorie a gazdelor a fost cotat la 12.00, iar un succes al oaspeților a avut cota 1.30.\n\nEtichete: turcia , insulele feroe , liga natiunilor , stefan kuntz\n\nUrmărește știrile digisport.ro și pe Google News",
    "Erdogan, avertisment pentru Grecia, după desfășurarea unor vehicule blindate pe cea mai apropiată insulă de Turcia": "Erdogan, avertisment pentru Grecia, după desfășurarea unor vehicule blindate pe cea mai apropiată insulă de Turcia\n\nPreşedintele turc Recep Tayyip Erdogan a denunţat luni „politica provocatoare” a Greciei în Marea Egee şi „jocul periculos” al Atenei după desfăşurarea militară greacă în două insule.\n\n„Monitorizăm politica provocatoare a Greciei”, a declarat Erdogan în finalul reuniunii cabinetului său.\n\nAnkara a denunţat duminică desfăşurarea unor vehicule blindate în insula Samos - cea mai apropiată de Turcia, la numai 1,3 km distanţă - şi Lesbos (15 km distanţă de coasta turcă).\n\n„Este un joc periculos pentru poporul grec, care este utilizat ca o marionetă”, a declarat preşedintele turc, potrivit căruia această „acumulare de mijloace militare, asemănătoare unei invazii, trebuie să-i îngrijoreze într-o mai mare măsură pe greci decât pe noi”, turcii.\n\n„Aceşti paşi greşiţi nu fac decât să împingă Grecia înapoi în mocirlă”, a mai denunţat Erdogan, avertizând că „va utiliza toate mijloacele de care dispune” pentru a apăra Turcia.\n\nPotrivit lui Erdogan, a cărui armată este a doua ca mărime din Alianţa Nord-Atlantică, „aceste eforturi nu vor permite niciodată Greciei să se ridice la nivelul Turciei”.\n\nMinisterul turc de Externe l-a convocat luni pe ambasadorul Greciei la Ankara pentru a denunţa „încălcări” ale statutului insulelor din Marea Egee.\n\nReprezentantului Greciei i s-a cerut ca ţara sa \"să pună capăt încălcărilor în insule şi să restabilească statutul lor non-militar”, conform agenţiei oficiale turce de presă Anadolu.\n\nSimultan, o „notă de protest” a fost transmisă SUA în care „Turcia a cerut să fie respectat statutul insulelor din partea de est a Mării Egeee” şi „să ia măsuri pentru a împiedica utilizarea armelor” americane în zonă.\n\nDupă o scurtă apropiere în martie, tensiunea a crescut permanent între cei doi vecini în decurs de câteva luni.\n\nLa jumătatea lunii septembrie, Recep Tayyip Erdogan a acuzat Grecia - de asemenea ţară membră NATO - de „ocuparea” insulelor din Marea Egee, care au fost înapoiate Atenei după destrămarea Imperiului Otoman, dar în care nu pot staţiona soldaţi greci.\n\nErdogan avertizase că armata turcă „ar putea să descindă peste noapte” şi „să facă ceea ce este necesar” pentru ca statutul lor să fie respectat.\n\nÎn replică, premierul grec Kyriakos Mitsotakis a afirmat că ţara sa este „pregătită să înfrunte” orice ameninţare împotriva suveranităţii sale.\n\nSursa: Agerpres Etichete: , , , Dată publicare: 26-09-2022 19:43\n\n",
    "Turcia - Exporturile Turciei în Balcani au crescut cu aproape o...": "Exporturile Turciei în Balcani au crescut cu 28,7% în ritm anual, până la aproape 14 miliarde de dolari, în primele opt luni din 2022.\n\nPotrivit datelor compilate de agenția Anadolu de la Adunarea Exportatorilor Turci, organizație care reunește asociațiile exportatorilor din țară, România a fost principala destinație a exporturilor turcești, care au atins 4,2 miliarde de dolari în perioada ianuarie-august.\n\nRomânia este urmată de Bulgaria, cu exporturi de peste 3 miliarde de dolari, Grecia (1,9 miliarde de dolari), Serbia (1,2 miliarde de dolari) și Slovenia (1,1 miliarde de dolari).\n\nÎn perioada ianuarie-august, Turcia a mai exportat bunuri în valoare de 665,5 milioane de dolari în Albania, 485,8 milioane de dolari în Bosnia-Herțegovina, 430,9 milioane de dolari în Macedonia, 400,9 milioane de dolari în Kosovo, 393,6 milioane de dolari în Croația și 110,2 milioane de dolari în Muntenegru.",
    "Turcia nu va recunoaște anexarea de către Rusia a regiunilor ocupate în Ucraina": "Turcia nu va recunoaște aderarea la Rusia a autoproclamatelor republici populare separatiste Lugansk şi Doneţk (regiunile Luhansk și Donețk, din Ucraina, ocupate de Rusia - n.red.) şi nici a regiunilor Herson și Zaporijjia - a declarat ministrul turc de externe, Mevlüt Çavuşoğlu, citat de Agenţia de presă Ria Novosti, potrivit Rador.\n\n„Am declarat și continuăm să susţinem faptul că nu recunoaștem anexarea Crimeii la Federația Rusă. Nu recunoaștem nici rezultatele referendumurilor care au loc pe teritoriul Ucrainei”, a subliniat ministrul turc de externe la o conferință de presă susţinută la Clubul Național de Presă din Japonia, cu sediul la Tokyo, adăugând că Ankara „și-a exprimat deja îngrijorarea și poziția faţă de această chestiune”.\n\nPotrivit ministrului turc, conflictul din Ucraina ar trebui să se încheie prin „reinstaurarea unei păci juste, echitabile, şi în primul rând echitabilă pentru Ucraina”, a spus Mevlüt Çavuşoğlu, potrivit unui citat publicat de Agenţia de presă TASS.\n\nAnterior, o poziție similară a fost exprimată de autorităţile din Kazahstan. Purtătorul de cuvânt al Ministerului Afacerilor Externe al Kazahstanului, Aibek Smadiarov, a afirmat că republica kazahă ţine cont de principiile integrității teritoriale a statelor și nu susţine organizarea de referendumuri. În regiunile Herson și Zaporijjia, precum și în autoproclamatele republici populare Lugansk şi Doneţk, în perioada 23-27 septembrie au loc referendumuri pe tema aderării lor la Rusia, în calitate de subiecte federale.\n\nAlena Bulgakova, vicepreședinte al Consiliului coordonator pentru controlul public asupra votului din cadrul Camerei Civice a Federației Ruse, a declarat că 129 de observatori internaționali din 26 de țări, inclusiv cei din statele care au declarat nerecunoașterea referendumurilor, monitorizează procesul de vot.",
    "Turcia condamnă referendumurile anunţate de Putin în Ucraina": "Turcia condamnă referendumurile anunţate de Putin în Ucraina\n\nPentru cele mai importante ştiri ale zilei, transmise în timp real şi prezentate echidistant, daţi LIKE paginii noastre de Facebook!\n\nUrmărește Mediafax pe Instagram ca să vezi imagini spectaculoase și povești din toată lumea!\n\nRăspunde pe site-urile Aleph News, Mediafax, Ziarul Financiar și pe paginile noastre de social media - ȘTIU și Aleph News. Vezi răspunsul la Știu, de la ora 19.55, Aleph News.\n\nConținutul website-ului www.mediafax.ro este destinat exclusiv informării și uzului dumneavoastră personal. Este interzisă republicarea conținutului acestui site în lipsa unui acord din partea MEDIAFAX. Pentru a obține acest acord, vă rugăm să ne contactați la adresa vanzari@mediafax.ro.",
    "Liga Naţiunilor: Turcia s-a făcut de râs pe teren propriu": "Echipa Turciei a încheiat la egalitate seara meciul disputat pe teren propriu în compania echipei Luxemburgului, scor 3-3.\n\nTurcia a fost condusă de trei ori de Luxemburg şi a egalat de fiecare dată la Istanbul, însă a rămas pe primul loc al grupei 1 din Divizia C.\n\nRezultatele înregistrate joi seara în Liga Naţiunilor:\n\nDivizia A\n\nGrupa 1: Croaţia - Danemarca 2-1 (Sosa 49, Majer 79 / Eriksen 77)\n\nGrupa 1: Franţa - Austria 2-0 (Mbappe 56, Giroud 65)\n\nGrupa 4: Polonia - Ţările de Jos 0-2 (Gakpo 13, Bergwijn 60)\n\nGrupa 4: Belgia - Ţara Galilor 2-1 (De Bruyne 10, Batshuayi 38 / Moore 50)\n\nDivizia C\n\nGrupa 1: Lituania - Insulele Feroe 1-1 (Slivka 41 / Andreasen 22)\n\nGrupa 1: Turcia - Luxemburg 3-3 (Cengiz Under 16 penalti, Chanot 39 autogol, Ismail Yuksek 87 / Martins 8, Sinani 37, Rodrigues 69)\n\nGrupa 3: Slovacia - Azerbaidjan 1-2 (Jirka 90+3 penalti / Dadaşov 44, Haghverdi 90+5)\n\nGrupa 3: Kazahstan - Belarus 2-1 (Gabyshev 29, Zainutdinov 79 / Savitski 45+3)\n\nDivizia D\n\nGrupa 1: Liechtenstein - Andorra 0-2 (Rosas 4, Cervos 81)\n\nGrupa 1: Letonia - Moldova 1-2 (Ikaunieks 55 / Revenco 26, Nicolaescu 45).",
    "O nouă ameninţare de inflaţie în Turcia: preţurile scăzute artificial ale laptelui": "Setări cookies\n\nPreluarea fără cost a materialelor de presă (text, foto si/sau video), purtătoare de drepturi de proprietate intelectuală, este aprobată de către www.bmag.ro doar în limita a 250 de semne. Spaţiile şi URL-ul/hyperlink-ul nu sunt luate în considerare în numerotarea semnelor. Preluarea de informaţii poate fi făcută numai în acord cu termenii agreaţi şi menţionaţi in această pagină.",
    "Scholz, \"foarte iritat\" de o declaraţie a lui Erdogan. Turcia încearcă să se alăture unei organizaţii dominate de China şi Rusia": "Preşedintele turc Recep Tayyip Erdogan a declarat sâmbătă că vizează aderarea Turciei la Organizaţia de Cooperare de la Shanghai. Turcia este, de asemenea, membră a alianţei de apărare NATO, informează Reuters.\n\n\"Aceasta nu este o organizaţie care aduce o contribuţie importantă la o bună coexistenţă globală\", a declarat Scholz la Adunarea Generală a ONU de la New York, după întâlnirea cu Erdogan.\n\n\"Aşa că sunt foarte iritat de această evoluţie. Dar, în cele din urmă, este important să ne punem de acord asupra a ceea ce ne determină să clarificăm faptul că războiul rusesc împotriva Ucrainei ar putea să nu aibă succes\", a declarat el.\n\nSeparat, Scholz a declarat că orice referendum organizat în teritoriile din estul Ucrainei care au fost capturate de forţele ruseşti sunt \"referendumuri false\" care nu pot fi acceptate.\n\nDe asemenea, el a spus că se pare că Rusia ar putea încerca încă o dată să oprească exporturile de grâu ucrainean - lucru pe care atât Turcia, cât şi Germania au urmărit să îl împiedice.",
    "Liderii din Israel şi Turcia au avut prima întâlnire din 2008 încoace": "Relaţiile dintre Israel şi Turcia, îngheţate de mult timp pe fondul disputelor legate de cauza palestiniană, s-au încălzit în ultimele luni, energia apărând ca un domeniu cheie de cooperare. Se aşteaptă ca în curând cele două ţări să facă schimb de ambasadori.\n\nPe lângă discuţiile despre energie, Lapid i-a mulţumit lui Erdogan pentru schimbul de informaţii dintre cele două ţări şi a remarcat cererea Israelului de returnare a patru dintre cetăţenii săi - dintre care doi soldaţi - dispăruţi în Fâşia Gaza de la războiul din 2014, a declarat biroul lui Lapid.\n\nTurcia, membră a NATO, a găzduit membri ai Hamas, o mişcare islamistă palestiniană care conduce Gaza şi pe care o mare parte a Occidentului o desemnează drept grup terorist. Această relaţie a fost adesea un punct de blocaj în încercările de a reface legăturile cu Israelul.\n\nLa rândul său, Ankara a fost indignată de uciderea, în 2010, a 10 activişti turci în urma unor încăierări care au izbucnit atunci când puşcaşii marini israelieni au luat cu asalt o navă care încerca să spargă blocada navală israeliană asupra Fâşiei Gaza.",
    "De ce stă Turcia la masă cu toată lumea? Fost diplomat: „Este probabil ca în această regiune să apară noi conflicte”": "Faimoasa remarcă „Geografia înseamnă destin” este valorificată strategic de Turcia. Ţara se află la intersecţia dintre Asia şi Europa, iar conceptul de conectivitate este natural pentru turci, pentru că pe la ei trec mai multe coridoare de transport de resurse esenţiale, cum sunt alimentele şi energia. De când ruşii au început războiul din Ucraina, diplomaţia turcă foloseşte avantajele geografice şi reuşeşte să păstreze un echilibru din care toată lumea să câştige câte ceva. Mehmet Ogutcu a lucrat ca diplomat pentru Turcia şi într-un interviu pentru Digi24 a răspuns detaliat la întrebările despre abordarea practică pe care o are Ankara într-una din cele mai complicate perioade pe care o trăim cu toţii.\n\nDupă declanşarea războiului din Ucraina, Turcia a venit rapid cu propunerea găzduirii discuţiilor între cele două părţi implicate în conflict. Diplomaţia turcă a oferit terenul neutru pentru prima întâlnire faţă în faţă a beligeranţilor. Chiar dacă acest pas nu a dus la un rezultat, turcii au continuat să joace rolul de intermediari între ucraineni şi ruşi, iar implicarea lor a început să dea roade, s-a deblocat situaţia exporturilor de cereale din Ucraina.\n\nUn echilibru dificil\n\nCristina Cileacu: Subiectul de astăzi este exact diplomația turcă, pentru că vedem că Turcia lansează o ofensivă diplomatică pe toate domeniile atât cu țările occidentale și Ucraina, dar și cu Rusia. Cât timp poate Turcia să păstreze acest echilibru?\n\nMehmet Ogutcu, fost diplomat turc: Este un act de echilibru foarte dificil, trebuie să spun, pentru că, după cum știi, vorbim despre un spațiu geografic în care trebuie să interacţionezi cu atâția vecini, păstrând în același timp relația cu NATO, parteneriatul cu UE, relația specială cu SUA, care este grav erodată, iar pe de altă parte China, Orientul Mijlociu, ţările din Golf, Mediterana de Est, Grecia, oriunde te uiţi, geografia cere Turciei să joace un adevărat rol de echilibru, pentru a-şi proteja propriile interese naţionale, iar în acelaşi timp să rămână un membru responsabil al comunităţii internaţionale. În această privinţă, au existat greşeli grave în politica externă a Turciei în ultimele două decenii. Dar, recent, există o recalibrare a obiectivelor politicii externe a Turciei, misiuni care fac să fie o forță de luat în calcul în această regiune, dar, de asemenea, așa cum am spus şi repet, își protejează propriul interes de securitate națională, precum și prioritățile sale economice din regiune. Dar, în această privință, da, Turcia joacă un rol de echilibru într-un mod de succes, trebuie să spun, în comparație cu multe alte țări.\n\nCum a ieșit Turcia din izolare\n\nCristina Cileacu: Înainte de toate aceste manevre diplomatice, Turcia nu era într-o formă bună înainte de începerea războiului din Ucraina, de fapt, Turcia nu era într-o formă bună. Economia era un dezastru, relaţiile preşedintelui Erdogan cu liderii occidentali erau mai degrabă reci. S-a schimbat ceva între timp, este Turcia văzută diferit, este Erdogan văzut diferit de lumea occidentală?\n\nMehmet Ogutcu: Da. Cred că lucrurile s-au schimbat semnificativ, din mai multe motive. Cred că primul motiv pentru care Turcia era puțin expansionistă și foarte activă în politica externă nu au servit interesul național. Turcia a fost, într-un fel, izolată în mod semnificativ în această regiune. Acest lucru nu este normal pentru o țară de mărimea Turciei, pentru că din China până în Germania, din Rusia până în Arabia Saudită, Turcia este cea mai mare putere cu care se poate interacţiona economic şi militar, prin urmare, politica sa externă trebuie schimbată. Și cred că Erdogan a acționat într-un mod pragmatic în acest sens. După cum știi, a îmbunătăţit relațiile cu Arabia Saudită, Emiratele Arabe Unite, acum cu Israel și Egipt și astfel, ca rezultat, Turcia merge pe o propunere de câștig reciproc.\n\nCred că al doilea motiv este economia. Economia Turciei nu merge bine. Desigur, peste tot avem inflația ridicată din cauza prețului energiei și prețurilor generale, de asemenea, sunt şi stagflaţia din economiile europene și americană. Turcia are o parte echitabilă a datoriei, iar economia nu este într-o formă bună. Prin urmare, Turcia trebuie să deschidă și să stabilească noi canale, să nu fie atât de asertivă, să nu fie atât de agresivă în anumite zone și să își folosească probabil abilităţile de soft power mai mult decât înainte.\n\nAcestea sunt motivele pentru care a existat o schimbare în politica externă a Turciei, aceasta este abordarea pragmatică a lui Erdogan și a echipei sale, care au realizat că nimic nu a funcționat în trecut, jucând rolul de putere glorioasă, plină de grandoare, în regiune. Aşa că, în loc să deranjeze alți vecini și puteri, Turcia joacă acum un rol propriu, devine puterea regională care merită să fie, dar și interacționează nu doar cu vecinii săi, ci și cu Beijingul, Washington, Bruxelles și celelalte capitale cheie.\n\nErdogan şi jocul său de putere\n\nCristina Cileacu: Cu excepția faptului că Erdogan a ameninţat recent Grecia, în stil să spunem rusesc, şi să adăugăm că toată această diplomație a Turciei, așa cum ați spus, Erdogan este foarte pragmatic și este cunoscut pentru acest fapt, îl ajută pe președinte să stabilească încă o dată ideea, imaginea unui om puternic, pentru că anul viitor, în iunie, veți avea alegeri în Turcia. Aceste succese, pentru că le numiţi succese, succese diplomatice, îl vor transforma pe Erdogan într-un preşedinte mai autocratic?\n\nMehmet Ogutcu: De fapt, succesul este un termen relativ. Are succes în sensul că a inversat politica anterioară și a revenit pe scenă cu o bază mai realistă a obiectivelor, mai degrabă decât proiecte de vis. În această privință are succes, faptul că Turcia revine la acel bun-simț și, de asemenea, la masa unde poate discuta cu partenerii săi. Da, vor fi alegeri anul viitor în iunie, acestea sunt critice, o chestiune de viaţă şi moarte pentru Erdogan. Acesta este motivul pentru care politica sa externă, politica sa economică trebuie să fie reproiectate, ca să ajute rezultatul următoarelor alegeri. Și cred că pentru Erdogan, pierderea acestor alegeri ar fi o lovitură foarte gravă pentru el personal, dar și pentru ideologia și partidul său. Prin urmare, Erdogan, da, a apelat la un mod mai autocratic de guvernare și am văzut asta prin noua Constituție pe care o promovat-o printr-un referendum, care i-a conferit puteri extinse aproape în toate domeniile: executiv, judiciar și legislativ se îmbină, mai mult sau mai puțin, într-unul singur.\n\nDar, vom vedea la următoarele alegeri, dacă câștigă din nou, nu cred că va fi o Turcie ușor guvernat, din cauza atâtor probleme acumulate până acum. Iar dacă opoziția câștigă, există o sarcină uriașă, o sarcină colosală de a restabili ce a fost poate anulat sau distrus sau erodat. Prin urmare, Turcia are provocări uriașe în față. Și anul acesta, și anul viitor după alegeri, nu va fi ușor să guvernezi țara, nici pentru Erdogan, nici pentru opoziție.\n\nDar ne-am învățat lecțiile, pentru că în trecut ne-am plâns de coalițiile slabe care nu sunt capabile să guverneze țara în mod eficient. Acum descoperim, de asemenea, că un sistem prezidențial puternic nu este potrivit pentru această țară, că duce la o modalitate mai autocratică, nedemocratică și ineficientă de guvernare a țării. Prin urmare, cred că trebuie să găsim o cale de mijloc, în care nu va fi un guvern autocratic, ci puternic, verificat de legislativ și sistemul judiciar. Asta are, bineînţeles, implicaţii şi în politica externă şi de securitate. Așadar, trebuie o abordare mai democratică, o abordare bazată mai mult pe consens, a politicii externe, mai degrabă decât să folosim diplomația canonieră acolo unde este nevoie sau să ne flexăm mușchii militari ori de câte ori apare o provocare serioasă pentru politică externă. Prin urmare, Turcia este deja o naţiune puternică din multe puncte de vedere, cred că prin diplomaţie, prin negocieri, putem face progrese. Acest lucru este valabil și în relațiile sale cu vecinii, inclusiv în situația dramatică cu care ne confruntăm în Ucraina și Rusia. Este, de asemenea, probabil ca în această regiune să apară noi conflicte, dacă nu putem stabiliza situaţia din Ucraina.\n\nCum joacă Turcia pe scena lumii?\n\nDe ce rămân turcii la masă cu toată lumea şi nu fac o alegere între cei care susţin lumea condusă după reguli şi cei care consideră că invazia şi supunerea vecinilor este cea mai bună soluţie, adică între Occident şi Rusia? Înconjurată de atât de mulţi vecini cu probleme foarte diferite, diplomaţia de la Ankara lucrează practic şi se adaptează, după caz, atât la respectarea regulilor, cât şi la reinterpretarea lor acolo unde nevoia o cere, de pildă incursiunile militare pe care le-a făcut în nordul Siriei cu scopul de a îndepărta kurzii care trăiesc şi luptă acolo de graniţa turcă.\n\nCristina Cileacu: Credeți că va fi un moment în care Ankara va trebui să aleagă între Occident și Rusia? Îşi poate permite Ankara acest lucru?\n\nMehmet Ogutcu: Dacă Ankara nu este împinsă la limita extremă de Occident, nu cred că Turcia va face o alegere atât de fatală: fie Occidentul, fie axa Rusia şi China. Turcia se află în mijlocul acestor două lumi și este singura putere care poate reduce decalajul. Am văzut acest lucru în criza din Ucraina. Ankara este singura putere occidentală care vorbește cu Putin, Zelenski, Xi Jinping, Joe Biden și cei de la Bruxelles. Prin urmare, avem nevoie de țări precum Turcia, cu greutate şi dimensiuni medii în relațiile internaționale, dar capabile să discute cu toate părțile și să interacționeze economic, să creeze fluxuri comerciale, fluxuri de investiții, schimb tehnologic, schimb de informații. Prin urmare, nu cred că este vorba despre Turcia care să treacă de la Occident spre o axă formată din China, Rusia și Iran. Turcia insistă să rămână la mijloc și Turcia dorește să fie recunoscută ca atare. Pentru că uneori, când discut cu colegii mei dacă Turcia se va alătura sancţiunilor împotriva Rusiei, le spun: cum te-ai putea aștepta la o țară ca Turcia, care se află sub sancţiuni din partea SUA şi UE, să se alăture sancțiunilor împotriva unei țări vecine, oricare ar fi motivul? Ar fi imoral să nu se ceară acest lucru, pentru că, mai întâi cred că UE și SUA ar trebui să elimine sancțiunile împotriva Turciei. Atunci cred că va fi fezabil din punct de vedere moral să cerem Turciei să se alăture intereselor UE ale NATO şi a oricărei solicitări. Prin urmare, cred că trebuie să fim consecvenți.\n\nCe face Turcia este un mod responsabil de a trata Rusia, condamnă ce face în Ucraina şi colaborează îndeaproape cu Ucraina pentru a învinge invazia rusă, anexarea Crimeei, a Donbasului, le condamnă şi nu le recunoaşte. Turcia nu vrea extinderea conflictul în regiune, pentru că dacă Ucraina este învinsă în totalitate, și Turcia se va confrunta doar cu Rusia în Marea Neagră şi nu vrem asta. Turcia vrea ca Ucraina să fie contragreutate la Rusia, alături de Bulgaria, România și, prin urmare, politica externă a Turciei, acum, oricât de mult îl criticăm (n.r pe Erdogan) pentru acțiunile sale anterioare, este cea potrivită, încercă să-şi echilibreze relațiile, dar este şi o punte pentru Occident, după cum am văzut deja pentru coridorul de export de cereale, Turcia a jucat un rol critic în calitate de garant alături de ONU și a semnat un acord cu Rusia și Ucraina. Iar acum exporturile de cereale se deplasează prin strâmtori, sub control turc şi al ONU. În același mod, cea mai mare centrală nucleară din Europa din sudul Ucrainei este supusă unui risc serios, este un risc imens să apară un alt Cernobîl, iar Erdogan şi-a oferit medierea între Rusia și Ucraina, alături de Agenția Națională pentru Energie Atomică din Viena, pentru a juca un rol critic şi în această situaţie.\n\nPrin urmare, cred că nu este ușor şi nici corect să caracterizăm poziția turcă în nuanţe de negru și alb. Turcia este dezamăgită de relațiile sale cu Bruxelles și Washington și încearcă să îşi stabilească propria politică regională independentă, dar, în același timp, rămâne fidelă principiilor NATO și relației sale cu UE și Statele Unite. Dar să nu vă așteptați ca Turcia să facă tot ce dictează Occidentul. Asta nu se va întâmpla.\n\nUn scenariu de coșmar: Ucraina pierde războiul\n\nTurcia continuă să susţină independenţa Ucrainei şi în egală măsură, să facă afaceri cu Rusia. Interesul major de securitate pentru turci este ca ucrainenii să aibă propria ţară, în graniţele recunoscute internaţional de dinainte de atacul ruşilor. O Rusie care ar învinge Ucraina va fi convinsă că poate face la fel şi cu alte ţări care nu o ascultă, iar în zona Caucazului, de exemplu, sunt multe state unde turcii au nu doar interese, ci şi populaţie înfrăţită.\n\nCristina Cileacu: Aţi spus că Turcia doreşte o Ucraină independentă, datorită intereselor sale de securitate, bineînţeles, la Marea Negră, împreună cu toți vecinii. Dar dacă Rusia va ieși din acest război într-o manieră în care o lasă învinsă complet?\n\nMehmet Ogutcu: Asta va fi groaznic nu doar pentru Ucraina, ci pentru toată lumea. Asta înseamnă că și Occidentul ar pierde, Occidentul a stat ferm în spatele Ucrainei cu sprijin militar, economic, logistic, dar nu implicându-se direct, pentru că dacă NATO ar face asta ar înseamna că depășeşte un prag al războiului cu Rusia. Dacă pierdem Ucraina, cred că va fi un cutremur uriaș în regiune și Turcia va suferi din această cauză, pentru că, după cum știi, Turcia și Rusia sunt parteneri chiar acum din punct de vedere economic, pentru gaz natural, petrol, cărbune, comerț, turism, industria de apărare etc, și totuși, dacă Rusia câștigă în faţa Ucrainei, atunci în Caucaz, în conflictul azero-armean, unde Rusia are, de asemenea, un rol-cheie de jucat, în Kazahstan, pentru că au peste 7000 de kilometri de frontieră comună, și dacă într-o zi se decid să se mute de cealaltă parte a graniței, unde este și o minoritate rusă considerabilă, apoi ce se întâmplă în Moldova, în Transnistria, în Marea Baltică? Rusia ar deveni o putere foarte, foarte agresivă, dificil de oprit, iar dacă China se alătură jocului... pentru că jocul real, în opinia mea, nu este între Rusia și Occident. Conflictul mai larg, indiferent de forma pe care o ia, va fi între Beijing și Occident. Toate acestea sunt în curs de pregătire, pentru dacă China se alătură jocului, mai întâi prin hărțuirea Taiwanului, care se întâmplă deja, după vizita lui Nancy Pelosi, iar acum aeronavele chineze și navele marinei sale încalcă apele teritoriale ale Taiwan.\n\nO schimbare de putere condusă de India și China\n\nApoi cred că vom trece la o ordine globală, nedemocratică, în care influența Occidentului va fi din ce în ce mai mică, iar Occidentul nu va fi dispus să se angajeze în confruntari militare, pentru că își pierde deja competitivitatea, tehnologia, nivelul populaţiei, dacă pui China şi India împreună înseamnă 2,8 miliarde de oameni, apoi Indonezia şi alţii. Prin urmare, cred că vedem clar că există o schimbare de putere de la Vest la Est, condusă de India și China. Dacă avem această practică nedemocratică de invazie, anexări, nerecunoașterea suveranității, atunci vor exista probleme uriașe în întreaga lume, nu numai în Ucraina. Prin urmare, Ucraina este testul pentru ce va veni în lume în deceniile următoare. Și în această privință, cred că trebuie să facem tot posibilul pentru a nu pierde independența Ucrainei, ci pentru a găsi o soluție în care Rusia să poată fi acceptată. Nu vreau să spun că trebuie să acceptăm toate concesiile pe care le cere Rusia, ci să găsim o soluție diplomatică de durată. Cum s-ar putea face acest lucru? Cred că dacă există o voință, sunt sigur că va exista o modalitate de a o realiza. În caz contrar, vom continua într-un mediu al Războiului Rece. Dacă trupele ruse rămân în estul Ucrainei şi încearcă să intervină în sudul Ucrainei, iar Kievul va fi avea mereu senzația de insecuritate, Kievul nu va dori să sacrifice interesele sale naționale de dragul NATO. Și unde am ajunge? Dar, avem țări precum Turcia, care pot fi foarte, foarte utile, cu rol critic în a ne asigura că este un fel de echilibru al intereselor, că există un fel de canal prin care să se discute, mai degrabă decât să trimitem doar rachetele și navele de război. Și în această privință, cred că, după cum ai spus şi tu, rolul Turciei crește în mod neașteptat. Și Turcia a devenit o putere ale cărei acțiuni au fost examinate îndeaproape în întreaga lume.",
    "Rușii care vizitează Turcia întâmpină probleme din cauza sancțiunilor, unele bănci turceşti refuzând plata cu cardurile Mir": "RĂZBOI ÎN UCRAINA Miercuri, 21 Septembrie 2022, 00:03\n\nHotNews.ro\n\nOperatorii din turism recomandă ruşilor care intenţionează să plece în vacanță să aibă rezerve suficiente în numerar, mai ales după ce unele bănci turcești au început să nu mai accepte tranzacţiile cu carduri rusești Mir, iar magazinele, de asemenea, refuză plata cu astfel de carduri - informează agenţia ucraineană RBC, citând date furnizate de Asociaţia Operatorilor din Turism, scrie Rador.\n\nCard bancar cu logo-ul sistemului de plăți rusesc Mir Foto: Alexey Panferov / Alamy / Alamy / Profimedia\n\nCele mai mari două bănci din Turcia nu mai permit deținătorilor de carduri Mir să retragă lire de la bancomate. Prin urmare, rușilor care vizitează Turcia, o destinaţie foarte populară printre cetăţenii Rusiei, le este din ce în ce mai greu să găsească un bancomat din care să poată retrage numerar.\n\nPotrivit presei turce, două mari bănci din Turcia - İş Bankası și DenizBank - au oprit deja operațiunile cu carduri rusești Mir, motivul fiind sancțiunile impuse lui Vladimir Komlev, șeful sistemului de plăţi Mir.\n\nÎn magazinele în care există terminale ale acestor bănci, nu se mai pot face plăți, astfel că turiștii ruși nu mai pot plăti pentru produse pe care ar dori să le achiţioneze. Numărul acestor puncte de vânzare care nu acceptă plata cu cardul rusesc Mir crește rapid - notează RBC.\n\nCinci bănci din Turcia acceptau tranzacţiile cu carduri Mir. În momentul de faţă, trei dintre bănci continuă să accepte astfel de plăţi, Halkbank, Ziraat Bankası și VakıfBank, deși aceasta din urmă se confruntă periodic cu tot felul de erori la efectuarea plăților cu carduri Mir.\n\nTuriștii din Rusia care continuă să plece în vacanță în Turcia primesc recomandări de la operatorii din turism să aibă la ei bani în numerar - euro și dolari. De asemenea, li se propune să-şi achite vacanţa înainte de plecare, mai ales la hoteluri cu regim all-inclusive din Antalya, iar din Istanbul, cel puțin cu micul dejun inclus.\n\nRBC aminteşte că SUA și UE au crescut presiunea asupra Turciei, astfel încât Rusia să nu poată ocololi sancțiunile occidentale prin sectorul bancar turc.\n\nDe asemenea, au fost anunţate sancțiuni împotriva băncilor care lucrează cu sistemul de plăți Mir. Acum, experții se tem că aviația turcă va fi următoarea ţintă a sancțiunilor. În acest caz, companiilor aeriene li se va interzice să zboare în Federația Rusă, iar Turcia va trebui să respecte sancțiunile impuse transportatorilor ruși.\n\n___",
    "Cât costă motorina şi benzina în Turcia. Românii au crezut că nu văd bine. Ce diferenţă!": "Am aflat cât costă motorina şi benzina în Turcia. Românii ajunși acolo au crezut că nu văd bine. Ce diferenţă este între prețurile la carburanții din România și Turcia. Toate amănuntele incredibile, în rândurile de mai jos ale articolului.\n\nCât costă benzina, motorina și GPL-ul în Turcia. Este incredibil\n\nRomânia continuă să aibă unele dintre cele mai ridicate prețuri la carburanți din Europa, în contextul în care ca și nivel salarial se regăsește pe ultimele locuri. Nici măcar cu unele state din Est nu ne putem compara, ținând cont de veniturile locuitorilor din țările baltice.\n\nSpre exemplu, în Turcia, prețul la benzină, motorină și gpl a scăzut constant în ultimul timp.\n\nÎn România nu se fac ieftiniri la carburanți\n\nÎn contextul în care în unele țări au început să scadă prețurile la combustibili, în România, jucătorii din piață continuă să accepte reduceri doar pe baza compensației acordate de stat. Altfel spus, să suporte statul, adică tot cetățeanul, reducerile de preț.\n\nAstfel, pe Facebook circulă tot felul de fotografii surprinse în benzinăriile Turciei, iar utilizatorii comentează pe marginea scăderii prețurilor. Stațiile de alimentare din Bodrum și până în Edirne au aliniat prețurile după ce barilul de țiței a scăzut la preț, iar românii care trăiesc acolo sau au trecut prin Turcia au confirmat că lucrurile stau exact așa cum se arată pe rețelele sociale.\n\nCât costă carburanții în Turcia, de fapt\n\nAdică, un litru de benzină se vinde în Turcia cu 19,33 lire, care este echivalentul a 5,27 lei, în timp ce un litru de motorină costă 23,21 lire , adică 6,33 lei. GPL-ul are un preț în Turcia de 11,05 lire, ceea ce înseammă 3 lei.\n\n„Confirm, sunt aici! Aceleași prețuri de la Bodrum pana la Edirne cu mici variatii în functie de zonă și statie”, a comentat cineva. O altă persoană a confirmat: „Săptămâna trecută, nu mai știu chiar de unde, cred că zona Canakale, am luat motorina cu 6.14 lei”. „În Kemer, saptamana trecută, prețuri la fel la Lukoil, chiar un pic mai mici!”, a anunțat o altă persoană.\n\nGuvernul a prelungit compensarea cu 50 de bani la carburanți\n\nDeocamdată, în țara noastră prețurile rămân la un nivel ridicat, chiar dacă Guvernul a anunțat recent că prelungește subvenția cu 50 de bani acordată la fiecare litru.\n\nPartidul liberal ar fi vrut ca respectiva compensare de 50 de bani să fie păstrată doar pentru motorină, în contextul în care prețul benzinei a scăzut în ultima lună. Nu în ultimul rând, impactul de până acum al măsurii compensării carburanților cu 50 de bani a costat 175 de milioane de lei în fiecare lună de la luarea deciziei.",
    "Tensiunile dintre Turcia și Grecia cresc. Premierul elen a anunțat că țara lui este „pregătită”": "Tensiunile dintre Turcia și Grecia cresc. Premierul elen a anunțat că țara lui este „pregătită”\n\nGrecia este „pregătită să înfrunte” orice amenințare împotriva suveranității ei, a spus prim-ministrul Kyriakos Mitsotakis luni, la Paris.\n\nDeclarațiile premierului elen au fost făcute în legăturp cu Turcia, care acuză Grecia că „i-ar ocupa” insulele din Marea Egee, potrivit France Presse, citată de Agerpres.\n\n„Suntem pregătiţi să-i înfruntăm pe toţi cei care ne ameninţă să debarce în insulele noastre, pe teritoriul nostru”, a spus Mitsotakis, primit de preşedintele francez Emmanuel Macron la Palatul Elysee.\n\nPremierul Greciei a mulțumit Franței pentru sprijinul său în fața „provocărilor” Turciei\n\nEl a citat cele şase avioane de luptă Rafale şi cele trei fregate de apărare şi intervenţie (DFI), cumpărate în martie de Atena şi a mulţumit Franţei pentru sprijinul său în faţa „provocărilor” Turciei.\n\n„Suntem întotdeauna deschişi discuţiei şi dialogului”, a spus premierul grec.\n\nAcuzațiile lui Erdogan\n\nPreşedintele turc Recep Tayyip Erdogan a acuzat recent Grecia că „ocupă” insulele sale din Marea Egee, care sunt greceşti, dar în care soldaţi greci nu pot staţiona şi a avertizat că forţele armate turce ar putea „sosi peste noapte” şi „să facă ceea ce este necesar”.\n\nMacron a denunţat la rândul său „provocări şi afirmaţii inacceptabile, care pun sub semnul întrebării suveranitatea Greciei” şi a reiterat cu „claritate şi fermitate” sprijinul Franţei pentru Atena.\n\n„Nu vom lăsa să se instaleze nicio dezordine, în special în Mediterana orientală”, a spus el.\n\nSursa: Agerpres Etichete: , , Dată publicare: 12-09-2022 23:06\n\n",
    "SUA riscă o nouă ciocnire cu Turcia. A fost ridicat embargoul asupra armelor impus Ciprului în 1974": "Departamentul de Stat al SUA a anunțat într-o declarație oficială încetarea embargoului asupra armelor impus guvernului cipriot grec în 1974. Potrivit Statelor Unite, Nicosia ar fi îndeplinit condițiile necesare pentru a putea primi material de război produs în Statele Unite, începând cu anul fiscal 2023, după aprobarea în octombrie a unei modificări a regulamentului privind traficul internațional de arme.\n\nAnul viitor, așadar, guvernul de la Nicosia va putea achiziționa și material militar din Statele Unite, depășind astfel restricțiile impuse de Washington în 1987 pentru a favoriza reconcilierea diplomatică a celor două părți ale insulei, împărțită din 1974 între ciprioții- greci şi ciprioții turci. Până în prezent, însă, eforturile de a ajunge la un compromis între Grecia și Turcia, respectivii sponsori ai celor două guverne ale insulei, nu au dat rezultatele dorite şi din cauza agravării disputei dintre Ankara și Atena pe tema estului Mediteranei.\n\nÎn ultimii ani, relațiile dintre Grecia și Turcia au devenit din ce în ce mai tensionate din cauza pretențiilor ridicate de Turcia asupra unor insule aparținând oficial Atenei, însă disputa afectează și exploatarea resurselor prezente în largul coastei Ciprului și la care Ankara nu vrea să renunțe. O problemă care a devenit și mai de actualitate acum, când UE caută surse alternative de aprovizionare cu energie diverse de cele ale Rusiei, izolată la nivel diplomatic de la începutul războiului din Ucraina. Prin apele din fața Ciprului ar fi trebuit să treacă EastMed, gazoductul conceput pentru a conecta Israelul de Grecia prin intermediul insulei și care ar fi oferit Turciei un rol marginal în partida energetică mediteraneană. Un scenariu deloc pe placul președintelui Recep Tayyip Erdoğan, care dorește în schimb să facă din țara sa un hub regional de gaze pentru a crește ponderea geopolitică.\n\nVestea încetării embargoului asupra Ciprului nu face decât să crească tensiunea dintre insulă și Turcia, aceasta din urmă fiind îngrijorată de consecințele pe care le-ar putea avea alegerea americană asupra definirii echilibrului în regiune. Potrivit ministrului turc de externe, Mevlüt Çavuşoğlu, acţiunea SUA va avea efecte negative asupra negocierilor pentru viitorul insulei şi va duce la o cursă a înarmărilor a guvernului de la Nicosia, subminând astfel pacea şi stabilitatea în Marea Mediterană. Complet diferit comentariul președintelui cipriot grec, Nicos Anastasiades, care vede în încheierea embargoului un semn al consolidării relațiilor dintre Nicosia și Washington şi în domeniul securității.\n\nO consolidare care soseşte cu puţine luni înainte de începutul lui 2023, un an decisiv din punct de vedere politic pentru estul Mediteranei. Anul viitor vor fi alegeri în Grecia, Cipru și Turcia, iar toți cei trei lideri aflați în prezent la putere încearcă să exploateze situația din mare nostrum în avantajul lor pentru a urca în sondaje, valorificând sentimentul naționalist al cetățenilor lor. Cu rezultate diferite. De-a lungul anilor, Erdoğan s-a concentrat foarte mult pe creșterea puterii turce pe arena internațională, investind în politica externă pentru a-și ridica țara cel puţin la rolul de putere regională, iar acum exploatează războiul din Ucraina pentru a extinde influența turcă în străinătate. În același timp, premierul grec Kyriakos Mitsotakis se concentrează pe sentimentul anti-turc al unei părți a populației, acționând ca apărător al intereselor greco-cipriote din Marea Mediterană și identificând Turcia drept inamicul care trebuie ținut la distanță în mare nostrum. De aici și satisfacția exprimată și de ministrul de externe Nikos Dendias cu privire la ridicarea embargoului asupra armelor asupra Ciprului, considerat fundamental pentru îmbunătățirea relațiilor dintre Nicosia și SUA.\n\nÎnsă sfârșitul restricțiilor la exporturile de război spune multe și despre starea relațiilor dintre Washington și Ankara. De la începutul președinției lui Biden până în prezent, s-a asistat la recunoașterea de către SUA a genocidului armean, la excluderea Turciei din programul F-35 la care se adaugă ezitarea Congresului vizavi de vânzarea de noi F-16, la creșterea investițiilor americane în baze militare grecești și, cel mai recent, la călătoria președintelui Camerei, Nancy Pelosi, în Armenia. Toate elemente care arată că în Marea Mediterană, SUA înclină mai mult spre guvernul grec și cipriot decât spre cel turc. Turcia continuă să rămână un aliat cheie al blocului occidental în alte scenarii, nu în ultimul rând în cel ucrainean, iar atât Ankara, cât și Atena fac parte din Alianța Atlantică.\n\nO confruntare deschisă, sau o creștere excesivă a tensiunii între cele două țări nu este de conceput pentru vârful NATO și nici pentru Statele Unite, mai ales într-un moment în care unitatea frontului atlantic este esențială pentru contracararea Rusiei.",
    "Președintele Parlamentului Turciei, mesaj de unitate în Republica Moldova, în contextul războiului din Ucraina: ”Viitorul Găgăuziei nu este în altă parte, ci în Moldova, este parte integrantă/ Să aveț": "Președintele Parlamentului Turciei, mesaj de unitate în Republica Moldova, în contextul războiului din Ucraina: ”Viitorul Găgăuziei nu este în altă parte, ci în Moldova, este parte integrantă/ Să aveți o atitudine mai constructivă ca niciodată în relațiile cu Chișinăul”\n\nMustafa Șentop, președintele Parlamentului Turciei, a transmis, într-o vizită efectuată în regiunea autonomă Găgăuzia, din sud-vestul Republicii Moldova, un mesaj de unitate în contextul războiului din Ucraina:\n\n”Viitorul Găgăuziei nu este în altă parte, ci în Moldova. Găgăuzia este parte integrantă a Moldovei. Este mai important ca niciodată să aveți o atitudine constructivă în relațiile cu Chișinăul”, a transmis șeful Legislativului de la Ankara.\n\nGăgăuzia este o regiune autonomă din 1995, cu instituții proprii, în interiorul Republicii Moldova. Regiunea este locuită preponderent de o populație vorbitoare de limbi turcice, apropiată de poporul turc, dar de religie creștină.\n\nTransmițând salutul președintelui Recep Tayyip Erdoğan și al conaționalilor din Turcia, Șentop a declarat că ei consideră poporul găgăuz ca fiind cea mai puternică legătură dintre Turcia și Moldova, conform informațiilor publicate pe pagina Parlamentului Turciei.\n\nDeclarând că acordă importanță stabilirii unei cooperări constructive și a unui dialog permanent între autoritățile de la Chișinău și cele de la Comrat, Șentop a spus: „Problemele pot fi rezolvate vorbind unul cu altul, nu vorbind unul despre altul”.\n\nAfirmând că Republica Moldova traversează o perioadă sensibilă din cauza războiului dintre Rusia și Ucraina și că există anumite îngrijorări în legătură cu Găgăuzia, Șentop a amintit că, în cadrul întâlnirilor sale din capitala Chișinău, a subliniat interlocutorilor săi importanța utilizării unor discursuri care să transmită mesaje de unitate și solidaritate în locul discursurilor de dezbinare față de Găgăuzia.\n\nȘentop a mai transmis că Turcia își va continua eforturile pentru dezvoltarea Găgăuziei și că Ankara are proiecte importante în regiune.\n\nÎn discursul său, Șentop a declarat că președintele Erdoğan va vizita Chișinăul și pentru a doua reuniune a Consiliului de Cooperare Strategică la Nivel Înalt, dar data nu a fost încă stabilită.\n\nÎn urma întâlnirii, Șentop a avut o întâlnire extinsă cu deputații și membrii Comitetului Executiv al Comunității Populare a Locuinței Autonome Găgăuze, cu participarea Irinei Vlah, Președintele Locuinței Autonome Găgăuze și a lui Dimitri Constantinov, Președintele Parlamentului Locuinței Autonome Găgăuze, și a transmis:\n\n„Aveți un loc în inimile noastre nu doar astăzi, ci și în trecut. Legătura noastră nu este doar o legătură de sânge, avem o legătură foarte puternică de inimă care merge înapoi. Am fost emoționați și impresionați de o primire emoționantă. Vă mulțumesc foarte mult pentru primire. Aceasta este ospitalitatea tradițională a noastră, a turcilor, dar este diferită pentru cei care sunt cognați, care au același sânge.”\n\nÎn discursul său, Șentop i-a sfătuit pe conaționali să învețe atât găgăuza, cât și limba oficială și a transmis:\n\n„Învățați găgăuza, vorbiți-o, învățați-i pe copiii voștri. Învățați, de asemenea, limba oficială a statului. O integrare sănătoasă nu poate fi realizată decât în acest mod. Regiunea Autonomă Găgăuză este parte integrantă a Republicii Moldova. Viitorul vostru este aici, nu în altă parte”.\n\nÎn timpul vizitei sale, Șentop a fost însoțit de Mehmet Altay, președintele Grupului interparlamentar de prietenie interparlamentară Turcia-Moldova al Marii Adunări Naționale a Turciei și deputat al Partidului AK Ușak, Mehmet Altay, membru al Grefei Marii Adunări Naționale, deputat al Partidului AK Kütahya İshak Gazel și deputat al CHP Istanbul Özgür Karabat.\n\nCitește și...",
    "Tensiuni între Grecia și Turcia. Erdogan: „Uită-te în istorie. Dacă vei continua aşa, vei plăti un preţ ridicat”": "Ankara a afirmat, duminica trecută, că avioane turce în misiune în această zonă au fost vizate de sistemul de apărare aeriană S-300 al Greciei şi a denunţat o „acţiune ostilă”.\n\n„Grecia, uită-te în istorie. Dacă vei continua aşa, vei plăti un preţ ridicat. Avem ceva de spus Greciei: nu uitaţi de Izmir”, a precizat Recep Erdogan, făcând referire la oraşul din Marea Egee pe care grecii îl numesc Smyrna.\n\nOcuparea Smyrnei de către Grecia, căreia i-a fost acordat printr-un tratat de la sfârşitul Primului Război Mondial pe care Turcia nu l-a recunoscut niciodată, a luat sfârşit când turcii l-au preluat din nou în 1922.\n\n„Ocuparea voastră a unor insule (n.r. – din Marea Egee, în apropiere de Turcia) nu ne leagă în niciun fel. La momentul potrivit, vom face ce este necesar. Putem ajunge subit noaptea”, a spus Recep Erdogan.\n\nAtena acuză avioanele turce că survolează insule greceşti din apropierea frontierei cu Turcia, iar disputa dintre cei doi vecini inamici înseamnă patrule frecvente.\n\nAnkara a denunţat, în schimb, o prezenţă a unor trupe în această insulă, ceea ce, conform Turciei, ar fi contrar tratatelor de pace semnate după Primul Război Mondial şi după Al Doilea Război Mondial.\n\nFOTO: EPA\n\nUrmărește-ne pe Google News\n\nGSP.RO Cum arăta impresara după bătaia cu Reghecampf. Este ajutată de o prietenă să meargă, primele imagini\n\nPlaytech.ro ȘOC! Meghan Markle l-a AMENINȚAT pe Prințul Harry. SCANDALUL uriaș despre care tocmai s-a aflat: 'I-a spus că...'\n\nViva.ro Mesajul transmis de Sarah, fiica vitregă a lui Reghe, după ce antrenorul a bătut-o pe Prodanca în plină stradă. Cuvintele ei au stârnit un val de reacții\n\nObservatornews.ro Situaţia e-commerce-ului în România: de ce ţara noastră este mult înaintea Bulgariei, însă în spatele Ungariei\n\nȘtirileprotv.ro Haos în Rusia! Un bărbat a deschis focul într-un birou de recrutare din Irkuţk. Șeful unității se află în stare critică\n\nFANATIK.RO Invitații nu s-au uitat la bani. Cât a fost darul la botezul lui Liam, fiul lui Laurențiu Reghecampf\n\nOrangesport.ro Revolta oligarhilor! Cunoscutul lui Putin anunţă data la care va fi dat jos preşedintele Rusiei. Cât de aproape e momentul istoric\n\nHOROSCOP Horoscop 27 septembrie 2022. Scorpionii trebuie să aibă puțin mai multă răbdare, dar dacă nu vor reuși, o abordare mai pozitivă e soluția\n\nPUBLICITATE Care este diferența dintre precalificarea creditului ipotecar și preaprobarea?",
    "Incendiu uriaș în stațiunea Marmaris, din Turcia. Un elicopter s-a prăbușit în timpul intervenției": "Un incendiu de vegetație a izbucnit miercuri în orașul portuar turcesc Marmaris, o destinație turistică la Marea Egee. În timpul intervenției, un elicopter de pompieri s-a prăbușit, rănind grav o persoană aflată la bord.\n\nBiroul guvernatorului local din Mugla a declarat că incendiul a izbucnit în pădurile din jurul zonei Yalancibogaz. Un fum gros s-a ridicat din munții care se învecinează cu marea.\n\nVântul a alimentat incendiul, au mai spus autoritățile. 15 elicoptere și opt avioane au aruncat apă asupra flăcărilor, în timp ce sute de persoane și zeci de camioane cu apă și tunuri cu apă ale poliției lucrau la sol pentru a stinge incendiul.\n\nIncendiile de vara trecută, majoritatea produse tot în apropiere de Marmaris, au fost cele mai intense înregistrate vreodată în Turcia, a declarat atunci un specialist al Uniunii Europene, adăugând că Marea Mediterană a devenit un punct fierbinte al incendiilor de vegetație.\n\nGuvernul turc a fost criticat pentru reacția lentă și slaba pregătire în lupta împotriva incendiilor de vegetație la scară largă, inclusiv pentru lipsa unor avioane moderne de stingere a incendiilor.",
    "Turcia va plăti „un sfert” din gazul rusesc în ruble, afirmă Putin": "Turcia va plăti „un sfert” din gazul rusesc în ruble, afirmă Putin\n\nPreședintele rus Vladimir Putin a confirmat vineri, la Samarkand, livrarea „în curând” de gaze naturale către Turcia, calificată drept un „partener de încredere” și a anunțat că „un sfert” din aceste livrări vor fi plătite în ruble, potrivit Le Figaro.\n\nAceastă precizare, făcută în timpul întâlnirii bilaterale cu omologul său turc Recep Tayyip Erdogan, confirmă acordul la care au ajuns cei doi lideri în timpul întâlnirii lor anterioare de la începutul lunii august la Soci, în sudul Rusiei.\n\n„Acordul nostru ar trebui să intre în vigoare în curând pentru a livra gaze naturale Turciei, din care 25% vor fi plătibile în ruble”, a declarat Vladimir Putin, în timpul unei întrevederi bilaterale care a durat mai mult de o oră, în marja summitului Organizației de Cooperare de la Shanghai din Uzbekistan. Ponderea acestor livrări de gaze plătite în monedă rusă nu fusese stipulată în schimburile anterioare. Vladimir Putin, a cărui țară este supusă sancțiunilor occidentale de când a invadat Ucraina la 24 februarie, a anunțat, de asemenea, că a primit „semnalul” de a permite exportul de produse rusești din porturile turcești.\n\n„Companiile noastre au primit semnalul că vor putea să-și exporte produsele din Turcia”, a spus el, numind-o „partener de încredere” și exprimându-și dorința de a „crește semnificativ” comerțul cu aceasta. Ankara a fost un actor-cheie în încheierea în iulie, sub egida Națiunilor Unite, a unui acord cu Kievul și Moscova care permite exportul de cereale ucrainene prin Marea Neagră și Bosfor. Dar de atunci, Moscova s-a plâns că partea din acordul semnat în paralel privind exporturile agricole rusești a rămas ineficientă.\n\nRecep Tayyip Erdogan a reușit să mențină relațiile cu Kievul și Moscova de la începutul războiului, întâlnindu-se de două ori cu reprezentanții acestora. Înainte de întâlnirea lor, el a cerut Rusiei să pună capăt războiului din Ucraina „cât mai curând posibil”. „Lucrăm pentru a pune capăt conflictului din Ucraina cât mai curând posibil prin mijloace diplomatice”, a declarat el în fața participanților la summit, printre care și Vladimir Putin. Dar, în timp ce furnizează drone de luptă Kievului, Recep Tayyip Erdogan a multiplicat în ultimele luni gesturile conciliante față de Moscova, în special în materie de comerț, în timp ce țara sa se confruntă cu o gravă criză economică și o inflație oficială de peste 80%, cu nouă luni înainte de alegerile prezidențiale turce.\n\nCitește și...",
    "Turcia acuză Grecia că a deschis focul asupra unei nave în apele internaţionale": "Două ambarcaţiuni greceşti au deschis focul asupra unei nave sub pavilion Comore numită Anatolian, a relatat agenţia de stat Anadolu, citând Garda de Coastă turcă. Vasul avea 18 persoane şi nu au existat răniţi, a precizat Anadolu.\n\nNava nu emitea niciun semnal, potrivit unui oficial al Ministerului grec al Transporturilor Maritime, astfel că Paza de Coastă elenă a cerut ca aceasta să se oprească. Căpitanul a refuzat şi a accelerat, ceea ce a determinat Paza de Coastă să tragă focuri de avertisment în aer şi nu asupra navei, a declarat oficialul.\n\nIncidentul aminteşte că tensiunile sunt în creştere în regiune. Înaintea alegerilor de anul viitor, preşedintele turc Recep Tayyip Erdogan a intensificat criticile la adresa a ceea ce Turcia numeşte o creştere a numărului de militari greci pe insulele din apropierea coastelor sale, precum şi a sprijinului militar occidental acordat Atenei, cu care Ankara are dispute teritoriale de lungă durată.\n\nVorbind sâmbătă târziu la Târgul Internaţional de la Salonic, în nordul Greciei, Mitsotakis a abordat situaţia generală, afirmând că Grecia nu va ceda în faţa ameninţărilor.\n\nGrecia spune că retorica turcă riscă o escaladare pe care NATO nu şi-o poate permite\n\n",
    "Acuzaţii grave în interiorul NATO. Turcia spune că avioanele sale F-16 ar fi fost vizate de rachete ale Greciei": "Este cea mai recentă afirmaţie a Turciei potrivit căreia vecinul său şi aliatul NATO, Grecia, a vizat avioanele sale deasupra Mării Mediterane de est şi a Mării Egee, relatează AP.\n\nRadarul unui sistem grecesc de rachete S-300 cu baza în insula Creta a fost fixat pe avioanele turceşti pe 23 august, a relatat Anadolu, citând surse din Ministerul Apărării.\n\nAvioanele F-16 se aflau la o altitudine de 10.000 de metri la vest de insula grecească Rodos când radarul de urmărire a sistemului S-300 de fabricaţie rusească a fost blocat, a adăugat raportul. Avioanele turceşti şi-au încheiat misiunea şi s-au întors la bazele lor \"în ciuda mediului ostil\".\n\nRaportul a adăugat că blocarea radarului este considerată un act de ostilitate în conformitate cu regulamentele NATO.\n\nSăptămâna trecută, Turcia l-a convocat pe ataşatul militar grec şi a depus o plângere la NATO după ce F-16 greceşti ar fi hărţuit F-16 turceşti care efectuau o misiune în cadrul alianţei.\n\nAnadolu a declarat că piloţii greci au pus avioanele turceşti sub urmărire radar deasupra Mediteranei de est. Turcia \"a dat răspunsul necesar\" şi a forţat avioanele să părăsească zona, a precizat Anadolu, fără a da detalii.\n\nGrecia a respins versiunea turcă a evenimentelor. Ministerul grec al Apărării a declarat că cinci avioane turceşti au apărut fără o notificare prealabilă pentru a însoţi un zbor de bombardiere americane B-52, care nu trebuiau să aibă o escortă de avioane de vânătoare, printr-o zonă supusă controlului aerian al Greciei.\n\nMinisterul a precizat că patru avioane de vânătoare greceşti au fost mobilizate şi au alungat avioanele turceşti, adăugând că Atena a informat autorităţile NATO şi americane cu privire la acest incident.",
    "Erdogan spune că inflaţia \"nu este o ameninţare economică insurmontabilă\"": "În cadrul programului economic al lui Erdogan, Turcia a redus treptat ratele dobânzilor cu 500 de puncte de bază la sfârşitul anului trecut, ceea ce a dus la o criză valutară. Apoi, le-a redus cu alte 100 de puncte de bază, la 13%, în august, scrie Agerpres.\n\nDeclinul accentuat al lirei, cu 44% anul trecut şi 27% până acum în acest an, a dus la creşterea preţurilor, ceea ce, alături de scumpirile globale la energie şi la produsele de bază, a făcut ca inflaţia să ajungă la cel mai ridicat nivel din ultimii 24 de ani.\n\n„Inflaţia nu este o ameninţare economică insurmontabilă. Sunt economist”, a spus Erdogan, care nu are pregătire de economist, potrivit Reuters.\n\nÎntr-un interviu pentru postul de televiziune PBS, Erdogan a afirmat că inflaţia va scădea începând cu finalul anului. Această perspectivă este împărtăşită de economişti, care spun că cifra anuală va scădea din decembrie, dată fiind creşterile semnificative ale preţurilor din aceeaşi perioadă a anului trecut, în timp ce preţurile calculate pe o bază lunară vor continua să crească.\n\nErdogan a adăugat că unele ţări sunt ameninţate de o inflaţie de 8-9%, în timp ce inflaţia din Turcia este de circa 80%.\n\n„Rafturile nu sunt goale în pieţele din ţara mea. Însă rafturile sunt goale chiar şi în SUA, Franţa, Germania. Cetăţenii mei pot găsi la piaţă orice tip de produs îşi doresc”, a spus el, conform unei transcrieri a interviului oferite de preşedinţie.\n\nTurcia susţine că vrea să îşi reducă inflaţia în primul rând prin aducerea la surplus a deficitelor sale cronice de cont curent.",
    "Situație fără precedent în Turcia! Sediul Federației de Fotbal, ținta unui atac armat": "Cupa României : Steaua - Chindia , marți, 18:45, Digi Sport 1\n\nLiga Națiunilor: Portugalia - Spania, marți, 21:45, Digi Sport 1\n\nConcret, în timpul unei ședințe a Comitetului Executiv, Federația de Fotbal din Turcia din Riva a fost supusă unui atac armat.\n\nSituație fără precedent în Turcia! Sediul Federației de Fotbal, ținta unui atac armat\n\nPotrivit Fanatik.com, se pare că șapte gloanțe au lovit sediul Federației din Turcia în timpul întâlnirii, însă, din primele informații, reiese că nu au fost înregistrate victime.\n\nSe pare că țintele atacului au fost șefii Federației din Turcia. Gloanțele au fost trase, potrivit aceleiași surse, de pe strada care duce către intrarea în sediul TFF (n.red. Federația Turcă de Fotbal).\n\nAtacatorii au părăsit locul faptei imediat după împușcături, iar agenți care au intervenit la apel au verificat toate camerele de supraveghere pentru a da de urma făptașilor.\n\nUnul dintre gloanțe ar fi trecut pe deasupra capului lui Hamit Altintop, fostul jucător trecut pe la Schalke 04, Bayern Munchen, Real Madrid și Galatasaray, care ocupă în prezent o funcție în Comitetul Executiv al TFF.\n\n”Condamn vehement atacul armat asupra Federației de Fotbal din Turcia. O investigație amplă a fost demarată în privința acestui atac”, a transmis Ali Yerlikaya, Guvernatorul din Istanbul.\n\nSetarile tale privind cookie-urile nu permit afisarea continutul din aceasta sectiune. Poti actualiza setarile modulelor coookie direct din browser sau de aici – e nevoie sa accepti cookie-urile social media\n\nEtichete: turcia , federatia de fotbal , atac armat , tff\n\nUrmărește știrile digisport.ro și pe Google News",
    "Mireasa sezon 6, 26 septembrie 2022. Fetele, discuție codată despre Gabriela. Ce ar fi făcut aceasta în Turcia": "Fetele au discutat codat despre una dintre tinerele din casa Mireasa. ”Persoana la care mă refeream e Gabriela”, a zis Adina după discuția din baie, cu Miruna și Raluca, în care spunea că una dintre concurente cerea lucruri la cameră.\n\n”Cred că Gabriela cere în mod indirect susținătorilor.”, a susținut fata. Raluca crede că sunt anumite persoane care se adresează familiei, dar de fapt așteaptă de la cei care îi susțin. ”Măi, dar la Denisa i-a cerut... ce i-a cerut, mă?!”, a mai subliniat Raluca.\n\nCitește și: Mireasa sezon 6, 26 septembrie 2022. Deni a ales între Viorel și George. Cu cine e acum într-o cunoaștere\n\n”Îi place să ia de la fiecare ceva, dar ei nu îi place să împartă.”, a mai punctat Adina. Raluca consideră că victimizarea prinde la public și că iubita lui Valentin știe asta, așa că se ridică pe seama unui comportament de genul.\n\n”Eu vreau să văd iubirea fără bani. Dacă e iubire fără bani, mă bucur.”, spunea Raluca într-o altă discuție cu fetele. Damaris zicea că a observat faptul că unele persoane nu sunt reale.\n\nFetele o acuză pe Gabriela că a flirtat cu cineva din staff\n\nDe asemenea, Miruna sublinia că a observat anumite gesturi ale Gabrielei față de o persoană din staff. ”Am văzut priviri. Era vizibil că există un interes din partea ei. Există clar o diferență, poate eu interpretam greșit”, a zis ea la testimonial.\n\n”Absolut tot ce am primit am împărțit cu toată lumea. De fiecare dată când te-am văzut supărată am venit la tine. Îmi place să dau. Exact, ce iau de la voi?!”, a zis Gabriela.\n\nAdina spune că tânăra cere mâncare de la ele. Gabriela a negat și după a zis că a mâncat doar de 2-3 ori, când era vorba de bugetul comun.\n\nLegat de situația din Turcia, Miruna zice că iubita lui Valentin i-a zis cuiva din staff: ”Când ajungi la Sibiu să mă suni. E un băiat, am spus că era interesat”.\n\nCitește și: Mireasa sezon 6, 26 septembrie 2022. Sora Ingăi crede că Andrei este un ”jucător” și că nu o place sincer\n\nSimona Gherghe a confirmat acest lucru, cineva din staff a auzit discuția. Raluca a explicat că ar mai fi existat și alte interacțiuni, inițiate tot de Gabriela.\n\n”Și eu am simțit că are o simpatie pentru un anumit băiat din staff. Chiar a făcut o glumiță și a vărsat un pahar de apă. Urma să ne pregătească pentru o discuție, într-un live, chiar a vărsat un cocktail pentru că... poate așa interacționează ea cu oamenii. Au fost emoții și așa a vărsat paharul. Depinde fiecare ce scop avea, poate unii se căsătoreau înainte să intre în emisiune. Iubirea e peste tot”, a povestit Raluca.",
    "Comandanții Regimentului Azov, recent eliberați, vor rămâne în Turcia până la sfârșitul războiului": "Comandanții Regimentului Azov, recent eliberați, vor rămâne în Turcia până la sfârșitul războiului\n\nPreședintele Ucrainei, Volodimir Zelenski, a declarat că acordurile Ucrainei cu Rusia prevăd că cei cinci lideri ai Regimentului Azov, care au fost eliberați în cadrul schimbului de prizonieri din 21 septembrie, vor rămâne în Turcia până la sfârșitul războiului, potrivit publicației ucrainene Pravda.\n\n„Ucraina a adus înapoi 215 eroi din captivitatea rusă. Apreciem foarte mult contribuția tuturor celor care au participat la salvarea apărătorilor și nu o vom uita niciodată.\n\nSincere mulțumiri lui Recep Tayyip Erdoğan, președintele Turciei, pentru rolul de lider în acest proces. Am convenit ca cei cinci comandanți Azov eliberați să rămână în condiții confortabile în Turcia până la sfârșitul războiului și să își poată vedea familiile.\n\nÎn plus, în semn de recunoștință pentru ajutorul acordat țării noastre, Ucraina a eliberat din captivitatea rusă cinci cetățeni ai Marii Britanii, doi cetățeni ai Statelor Unite, precum și cetățeni din Maroc, Suedia și Croația. Sunt recunoscător Arabiei Saudite pentru mediere”, a scris Zelenski, pe contul lui de Facebook.\n\nAcesta a adăugat că Ucraina își amintește de „toți cei care au rămas în captivitate rusă” și va face tot posibilul pentru a-i elibera.\n\nPrintre prizonierii eliberați se numără Denis Prokopenko (alias Redis), locotenent-colonel în Garda Națională a Ucrainei și comandant al Regimentului Azov, și Sviatoslav Palamar (alias Kalyna), comandant adjunct al Regimentului Azov al Gărzii Naționale a Ucrainei. Cei doi au condus apărarea uzinei siderurgice Azovstal din Mariupol.\n\nSerhii Volinkskii („Volyna”), comandantul Brigăzii 36 de pușcași marini, a fost, de asemenea, eliberat din captivitate.\n\nCitește și...",
    "Sute de persoane au manifestat duminică la Istanbul împotriva comunităţii LGBT, ale cărei adunări sunt de acum interzise în Turcia": "Sute de persoane au manifestat duminică la Istanbul împotriva comunităţii LGBT, ale cărei adunări sunt de acum interzise în Turcia\n\nSute de persoane au manifestat duminică la Istanbul împotriva comunităţii LGBT, ale cărei adunări sunt de acum interzise în Turcia, relatează AFP.\n\nReuniţi la apelul a peste 100 de grupuri şi asociaţii conservatoare, majoritatea apropiate de regimul preşedintelui Recep Tayyip Erdogan, manifestanţii au cerut interzicerea organizaţiilor de apărare a drepturilor homosexualilor şi persoanelor transgender.\n\n„Protejaţi-vă familia şi generaţia”, „Nu îi vom lăsa pe cei care duc un război împotriva familiei să îşi facă treaba”, „Spuneţi NU planului unei societăţi fără gen” sau „Tata + mama + bebeluşul = familie” se putea citi pe pancartele afişate de mulţime, dintre care majoritatea erau femei cu văl, în cartierul conservator Fatih.\n\nUn spot publicitar de sprijinire a manifestaţiei a fost clasat ca fiind „de interes public” de către Consiliul Superior al Audiovizualului din Turcia, stârnind criticile grupurilor de apărare a drepturilor omului.\n\nNumeroşi internauţi turci au distribuit duminică pe reţelele de socializare mesajul ‘Nu marşului urii’, în semn de solidaritate cu persoanele LGBT ţinte ale manifestaţiei.\n\nHomosexualitatea, dezincriminată în Turcia de la mijlocul secolului al XIX-lea (1858), nu este interzisă, dar rămâne în mare parte supusă oprobiului social şi ostilităţii partidului islamo-conservator aflat la putere, AKP, şi a regimului condus de preşedintele Recep Tayyip Erdogan.\n\nUn ministru i-a calificat la un moment dat pe homosexuali drept „nebuni”.\n\nDe asemenea, guvernul turc a renunţat anul trecut la un tratat de apărare a drepturilor femeilor, Convenţia de la Istanbul, spunând că aceasta încurajează homosexualitatea şi ameninţă structura familiei tradiţionale.\n\nDe la o defilare spectaculoasă în 2014 a peste 100.000 de persoane la Istanbul, autorităţile turce au interzis progresiv demonstraţiile Gay Pride, invocând motive de securitate.\n\nDe atunci, manifestanţii care încalcă interdicţia sunt reprimaţi dur, inclusiv prin arestări.\n\nÎn iunie, peste 200 de persoane au fost arestate şi adesea abuzate.\n\nsursa: News.ro\n\nCitește și...",
    "Erdogan îi transmite lui Putin că Turcia poate juca rolul de facilitator în privința centralei nucleare de la Zaporojie": "Erdogan îi transmite lui Putin că Turcia poate juca rolul de facilitator în privința centralei nucleare de la Zaporojie\n\nPreședintele turc Tayyip Erdogan i-a spus președintelui rus Vladimir Putin, în cadrul unei convorbiri telefonice, că țara sa poate juca un rol de facilitator în ceea ce privește centrala nucleară Zaporizhzhia din Ucraina, a anunțat sâmbătă biroul său, potrivit Reuters.\n\nCei doi lideri au discutat, de asemenea, despre evoluțiile privind exporturile de cereale din Ucraina și și-au exprimat hotărârea de a continua construcția centralei nucleare de la Akkuyu din Turcia conform planurilor, a precizat președinția turcă.\n\nErdogan și Putin au convenit să discute în detaliu aceste probleme atunci când se vor întâlni la Samarkand, Uzbekistan, pentru un summit pe 15-16 septembrie, a adăugat biroul prezidențial de la Ankara.\n\nCitește și...",
    "VIDEO Accident grav de autocar în Turcia: 5 persoane au murit, alte 36 au fost rănite": "INTERNATIONAL Duminică, 28 August 2022, 15:44\n\nHotNews.ro\n\nUn accident grav a avut loc, duminică, în Turcia, în regiunea Bursa, fiind soldat cu cinci morţi şi 36 de răniţi, relatează publicația Haberler.com, citată de News.ro.\n\nAccident grav de autocar în Turcia Foto: Captură video Twitter\n\nPotrivit sursei citate, un autocar care transporta turişti veniţi de la Tavşanli (Kutakya), a ieşit în decor brusc în Mudanya, la ora locală 08.30, după ce i-ar fi cedat frânele.\n\nVehiculul s-a oprit în afara şoselei după aproximativ 20 de metri, izbindu-se de un copac.\n\nÎn accident au murit cinci oameni, între care şi şoferul în vârstă de 47 de ani, Kenan Yigit. Celelalte victime, două femei şi doi bărbaţi, aveau vârste cuprinse între 48 şi 54 de ani.",
    "Turcia amenință că va introduce vize pentru cetățenii din statele Schengen": "Datele arată că tot mai multor turci le este respinsă cererea de a primi vize pentru cele 26 de țări din Spațiul Schengen. Ankara consideră că este, de fapt, un efort deliberat de a-l pune pe președintele Recep Tayyip Erdogan într-o poziție dificilă înaintea alegerilor de anul viitor, acuzație pe care Uniunea Europeană o neagă. Turcia amenință însă că dacă situația va continua, va răspunde prin măsuri de reciprocitate.\n\nUniunea Europeană probabil nu va avea consens pentru a adopta o măsură care să interzică intrarea rușilor în spațiul comunitar, dar poate modifica procedurile de viză, pentru a le îngreuna accesul, așa cum se întâmplă deja în cazul Turciei.\n\nTot mai multor turci li se refuză viza\n\nAproximativ 16,5 la sută dintre turcii care au solicitat o viză Schengen anul trecut au fost refuzați, procentul fiind peste cel din 2020, când rata respingerilor a fost de 12,5 la sută, potrivit datelor platformei Schengenvisainfo.com, citate de Reuters. Refuzurile au fost de doar 4 la sută în 2015 și au început să crească din 2017.\n\nRedactorul-șef al acestei platforme arată că, în general, rata de respingere pentru cererile de viză Schengen a crescut la nivel mondial, însă, comparativ cu alte țări, în cazul Turciei avansul este mai mare. Iar un astfel de refuz este costisitor pentru turci, având în vedere că taxa pentru viză, în valoare de aproximativ 100 de euro, adică o treime din salariul minim din acestă țară, nu este rambursabil, indiferent dacă se eliberează viza sau nu.\n\nCazul unei cunoscute prezentatoare TV din Turcia\n\nPrintre cei cărora le-a fost refuzată viza se numără și o cunoscută prezentatoare sportivă din Turcia, care a avut surpriza de a-i fi respinsă cererea de viză de două ori.\n\n„Am avut această problemă de două ori la rând. Am aplicat mai întâi în Germania, apoi în Franța. Ambele state mi-au respins cererea. Am avut viză acordată de Germania de trei ani, de aceea am aplicat în Germania, sperând ca de data asta să obțin viza pentru cinci ani, dar am avut o mare dezamăgire, am primit două respingeri. Am călătorit în străinătate de multe ori pentru a urmări și a filma meciuri și a intervieva oameni, poate de 50-60 de ori. Am fost de multe ori în străinătate. Este prima dată când am această problemă, de două ori la rând”, a povestit Sinem Okten.\n\nPrezentatoarea TV spune că Ambasada Germaniei nu i-a dat niciun motiv pentru respingerea vizei. Un document de la Ambasada Franței, consultat de Reuters, arată că nu a primit suficiente dovezi că prezentatoarea TV și-ar putea finanța șederea în Franța sau întoarcerea în Turcia.\n\nMevlut Cavusoglu: V om lua măsuri de retorsiune, restrictive, pe bază de reciprocitate\n\nMinistrul turc de externe consideră că timpul lung de procesare a cererilor și creșterea ratei de respingere sunt deliberate și spune că a ridicat problema în cadrul întâlnirilor cu omologii săi europeni. Oficialul a respins scuzele legate de măsurile legate de coronavirus sau de lipsa personalului și acuză, fără a prezenta dovezi, că această creștere a ratei de refuz are scopul de a-i crea dificultăți președintelui Erdogan înaintea alegerilor.\n\n„La începutul lunii septembrie, îi vom chema pe ambasadorii acestor țări occidentale la minister și vom face avertismentele necesare. Dacă nu se îmbunătățește nimic după aceea, vom lua măsuri de retorsiune, restrictive, pe bază de reciprocitate”, a amenințat Mevlut Cavusoglu, șeful diplomației de la Ankara.\n\nCetățenii din toate statele Schengen nu au nevoie de viză când vizitează Turcia, iar unii intră în țară doar pe baza cardului de identitate.\n\nȘeful Delegației Uniunii Europene în Turcia susține însă că vizele Schengen sunt acordate pe merit, nu pe motive politice și a adăugat că numărul solicitărilor incomplete și potențial frauduloase ce vin din Turcia a crescut. Totodată, oficialul european a arătat că rata de respingere pentru turci a fost aproape de rata globală, de 13-14 la sută.\n\nOperator din turism: Turcii încep să se ferească să mai călătorească în străinătate\n\nCreșterea numărului de solicitări respinse lovește însă operatorii din turism.\n\n„Am avut deja probleme mari în timpul pandemiei. Vânzările au scăzut cu 40-50%. Apoi vânzările s-au redus din nou din cauza creșterii dolarului, iar acum s-a adăugat această problemă cu vizele Schengen. Oamenii s-au săturat de toate aceste probleme și au început să se ferească să călătorească în străinătate”, susține Cem Polatoglu, reprezentantul unei firme de turism.\n\nTurcia și Uniunea Europeană, bloc din care fac parte 22 din cele 26 de state din zona Schengen, se bucură de legături comerciale bune, dar relațiile dintre cele două părți s-au tensionat din cauza unor probleme precum libertatea de exprimare din Turcia și a politicii europene privind refugiații din Siria.\n\nRomânia încă nu este membră a grupului Schengen, dar, fiind membri ai Uniunii Europene, cetățenii români nu au nevoie să aplice pentru vize Schengen pentru a putea călători, așa cum se întâmpla înainte de 2007. Trebuie să treacă, însă, pe la controlul pașapoartelor când intră într-o țară Schengen. România așteaptă de mai bine de 10 ani să i se deblocheze aderarea la Schengen, iar această perspectivă pare acum să se apropie, după ultimele declarații ale unor lideri europeni.\n\nEditor : Luana Pavaluca",
    "Turcia şi Regatul Unit ar urma să fie invitate la reuniunea Comunităţii politice a UE, inițiativa lui Macron": "Turcia şi Regatul Unit ar urma să fie invitate la reuniunea Comunităţii politice a UE, inițiativa lui Macron\n\nTurcia şi Regatul Unit ar urma să fie invitate la prima reuniune a Comunităţii politice europene, care urmează să-i adune pe 6 octombrie la Praga pe liderii celor 27 şi pe cei ai ţărilor candidate la aderare sau vecine Uniunii, s-a aflat miercuri din surse europene, transmite La Libre Belgique, citată de Rador.\n\nÎn afară de statele membre ale UE, liderii celor şase ţări din Balcanii de vest (Albania, Bosnia și Herțegovina, Kosovo, Macedonia de Nord, Muntenegru şi Serbia), ai Norvegiei, Elveţiei, Ucrainei, Moldovei, Georgiei, Turciei, Armeniei şi Azerbaidjanului ar urma să primească „în curând” o invitaţie, potrivit uneia dintre aceste surse.\n\n„Această listă este definitivă”, a precizat un diplomat european. O altă sursă diplomatică spunea, mai prudent, că „au loc consultări”.\n\nAcest proiect de platformă de dialog politic şi de cooperare a fost lansat de preşedintele francez, Emmanuel Macron, şi acceptat în iunie în cursul unui summit al UE. Cancelarul german, Olaf Scholz, şi-a reafirmat la sfârşitul lui august sprijinul pentru această iniţiativă.\n\nPrima reuniune va avea loc la nivel de şefi de stat şi de guvern pe 6 octombrie în Republica Cehă, ţară care asigură preşedinţia rotativă a Consiliului UE, în ajunul unui summit al celor 27. Ea ar urma să permită „o discuţie politică privind chestiuni strategice de interes comun pentru continentul european”, „în principal războiul Rusiei contra Ucrainei, criza energiei şi situaţia economică”, subliniază surse europene.\n\nEa urmează să conste într-o sesiune plenară, mese rotunde, întâlniri bilaterale şi o cină de încheiere. Această Comunitate politică europeană nu constituie o soluţie alternativă la extinderea UE, insistă aceeaşi sursă.\n\nTurcia este în centrul unor vii diferende de frontieră cu Grecia şi Cipru.\n\nPentru Regatul Unit, care a părăsit UE, invitaţia la forum ar urma să fie trimisă noii prim-ministre, Liz Truss. (Traducere: Gabriela Sîrbu)\n\nCitește și...",
    "Turcia trimite 13 tone de flori pentru funeraliile Reginei Elisabeta a II-a, din 19 septembrie/ Turkish Airlines va transporta peste 500.000 de buchete comandate de florari din Marea Britanie": "Turcia trimite 13 tone de flori pentru funeraliile Reginei Elisabeta a II-a, din 19 septembrie/ Turkish Airlines va transporta peste 500.000 de buchete comandate de florari din Marea Britanie\n\nCompania Turkish Airlines transportă 13 tone de flori ce vor fi folosite în ceremoniile funebre organizate pentru regina Elisabeta a II-a, conform unui comunicat al companiei aeriene, transmite joi DPA.\n\nAvioanele transportă peste 500.000 de buchete comandate de florari din Marea Britanie, iar ultimul transport este programat pentru ziua de vineri, conform unui purtător de cuvânt al companiei.\n\nIniţial florarii din Marea Britanie au solicitat 18 tone de flori dar crescătorii din Turcia nu au putut aduna decât 13 tone, din cauză că au trebuit să onoreze şi alte comenzi.\n\nCultivvatorii de flori din oraşele mediteraneene Antalya şi Isparta au înregistrat o creştere record a cererii de flori de 90% după moartea reginei, survenită la 8 septembrie.\n\nTurcia va fi reprezentată la funeraliile din 19 septembrie de la Londra de ministrul de externe Mevlüt Çavusoglu, mai notează DPA.\n\nsursa: Agerpres.ro\n\nCitește și...",
    "Turcia va crește de 5 ori taxa pentru navele care tranzitează strâmtorile Bosfor şi Dardanele": "Guvernul turc va creşte de cinci ori, începând cu 7 octombrie, cuantumul taxelor pe care trebuie să-l plătească navele care tranzitează strâmtorile Bosfor şi Dardanele, o majorare de pe urma căreia veniturile Turciei vor creşte de la 40 de milioane de dolari anual la 200 de milioane de dolari anual, au informat luni mass-media turce.\n\nMajorarea taxelor este consecinţa unei ajustări a preţului francului de aur, au declarat pentru agenţia de stat Anadolu surse din Ministerul Infrastructurii.\n\nTraficul maritim prin Bosfor este reglementat de Tratatul de la Montreux, din 1936, care autorizează Turcia să colecteze taxe în schimbul mentenanţei serviciilor de semnalizare şi salvare şi a efectuării de inspecţii sanitare, scrie Agerpres. Aceste taxe oscilau între 0,38 şi 0,59 franci de aur, în funcţie de tonajul ambarcaţiunii. În conformitate cu Convenţia de la Montreux, taxele au fost stabilite în franci de aur.\n\nPrecedenta ajustare a taxelor a avut loc în 1983, când Turcia a calculat valoarea francului de aur, unitate monetară abolită în 2003, la 0,8 dolari.\n\nAcum, Ministerul Infrastructurii a fixat valoarea taxei pe care trebuie să o plătească navele la 4,08 dolari, de cinci ori mai mult.\n\nBosforul este traversat anual de circa 40.000 de vase comerciale, cu un volum total de 630.000 de tone, potrivit statisticilor oficiale.\n\nEditor : A.P.",
    "Banca Centrală susţine că a redus dobânda din cauza încetinirii economiei": "Comitetul de politică monetară de la Banca Turciei, condus de guvernatorul Sahap Kavcioglu, a redus joi dobânda de referinţă de la 13%, la 12%. Instituţia a apreciat că „într-o perioadă de sporire a incertitudinilor privind evoluţia economiei mondiale, precum şi a escaladării riscurilor geopolitice”, condiţiile financiare trebuie să sprijine economia, scrie Agerpres.\n\nJoi, după anunţarea deciziei, lira turcească s-a depreciat la un nivel record faţă de dolar.\n\nPe parcursul anului 2021, lira turcească a pierdut 44% din valoare în raport cu dolarul, la care s-a adăugat o nouă depreciere de 26% de la 1 ianuarie 2022 şi până în prezent, în pofida intervenţiilor repetate pe piaţă ale Băncii Centrale. Moneda Turciei are una din cele mai slabe evoluţii în rândul monedelor de pe pieţele emergente.\n\nÎn august, rata inflaţiei în Turcia a depăşit 80%, conform datelor Institutului de Statistică.\n\nSpre deosebire de teoriile economice clasice, preşedintele Turciei, Recep Tayyip Erdogan, este de părere că dobânzile ridicate favorizează inflaţia şi, în consecinţă, în perioada septembrie – decembrie anul trecut a forţat Banca Turciei să reducă dobânda de referinţă de la 19% până la 14%, ceea ce a provocat o gravă depreciere a lirei turceşti.",
    "Petrescu s-a dezlănțuit: \"Uitați-vă, rămâneți blocați! Eu am fost în Turcia\"": "Apele s-au mai liniștit la CFR Cluj după întălnirea Neluțu Varga - Dan Petrescu. Patronul ardelenilor a intenționat să-l demită pe fostul nr.2 din Generația de Aur, însă i-a mai oferit credit în speranța ca Petrescu va cuceri un nou titlu.\n\nÎntr-o emisiune la Orange Sport. Dan Petrescu a subliniat că jucătorii lui Sivasspor, formație care învins-o pe CFR cu 1-0 în Conference League, ar avea salarii imense.\n\n\"Noi vrem să câștigăm orice meci, n-am nicio strategie. Numai să câștig! Eu personal și cred că și clubul vrem să câștigăm orice meci. Mă gândesc la următorul meci, nu la calificare. Acum avem doar un punct, e greu să ne câștigăm. Dacă spun de Sivasspor că au un milion salariu, spuneți că exagerez. Uitați-vă ce CV-uri au, dar nu se uită nimeni, numai eu. Uitați-vă, rămâneți blocat! Eu am fost în Turcia. Ce jucător din România poate să joace în Turcia?\n\n\n\nVă dați seama cu ce echipe jucăm! Sivasspor și Slavia Praga, care a jucat în Champions League de la egal la egal cu Barcelona și Inter. Eu spun o realitate pe care nu o crede nimeni. Noi nu vedem care sunt problemele fotbalului românesc? Noi vrem să ajungem acolo, dar nu suntem la nivelul dorit\", a declarat Dan Petrescu, la Orange Sport.",
    "72 de migranţi din Bangladesh, Etiopia, Siria, Sri Lanka şi Turcia au fost prinşi încercând să iasă ilegal din România/ Migranții urmau să ajungă în Ungaria, ascunși în TIR-uri": "72 de migranţi din Bangladesh, Etiopia, Siria, Sri Lanka şi Turcia au fost prinşi încercând să iasă ilegal din România/ Migranții urmau să ajungă în Ungaria, ascunși în TIR-uri\n\nPoliţiştii de frontieră de la Nădlac II, judeţul Arad, au prins 72 de migranţi din Bangladesh, Etiopia, Siria, Sri Lanka şi Turcia, care au încercat să treacă ilegal frontiera în Ungaria, ascunşi în trei automarfare încărcate cu diverse bunuri.\n\n”În data de 23.09.2022, la Punctul de Trecere a Frontierei Nădlac II, s-a prezentat pentru efectuarea formalităţilor de frontieră, pe sensul de ieşire din ţară, un cetăţean român, cu ansamblul rutier format din cap tractor, înmatriculat în România, şi semiremorca înmatriculată în Italia. Acesta transporta, conform documentelor de însoţire a mărfii, frigidere pentru o societate comercială din Italia”, transmite Poliţia de Frontieră, într-un comunicat de presă, vineri.\n\nÎn urma controlului amănunţit al automarfarului, câinele de serviciu a semnalat prezenţa unor persoane în mijlocul de transport, iar după deschiderea semiremorcii, au fost descoperiţi ascunşi 37 de cetăţeni din Sri Lanka, ce intenţionau să treacă ilegal frontiera cu scopul de a ajunge în ţări din vestul Europei.\n\n”Alt caz a fost înregistrat tot la Punctul de Trecere a Frontierei Nădlac II, unde poliţiştii de frontieră arădeni alături de câinii de serviciu au efectuat controlul amănunţit al unui ansamblu rutier, condus de un cetăţean turc. Conform documentelor de însoţire a mărfii, şoferul transporta frigidere, pe ruta Turcia-Polonia. Cu ocazia verificărilor, au fost descoperite, ascunse printre marfa transportată, douăzeci de persoane. La cercetări, colegii noştri au stabilit că cei în cauză sunt cetăţeni din Siria şi Turcia”, precizează Poliţia de Frontieră.\n\nTot la Punctul de Trecere a Frontierei Nădlac II, în urma unui control asupra unei autoutilitare conduse de un cetăţean român care transporta piese auto pentru o societate din Italia, poliţiştii de frontieră au descoperit, ascunşi printre bunurile transportate, cincisprezece cetăţeni din Bangladesh şi Etiopia, cu vârste cuprinse între 19 şi 42 de ani.\n\nPoliţiştii de frontieră fac cercetări în toate aceste cazuri.\n\nsursa: News.ro\n\nCitește și...",
    "Turcia a introdus o taxă de 10% pentru importurile de ulei de floarea-soarelui": "Turcia a introdus o taxă de 10% pentru importurile de ulei de floarea-soarelui\n\nagrointeligenta.ro - 20 septembrie 2022 06:45\n\nGuvernul turc a introdus o taxă de import de 10% pentru uleiul de floarea soarelui, potrivit CNN Turcia.\n\nDecizia privind noua taxă pentru importurile de ulei a fost luată pe fondul creșterii prețurilor pe piața mondială a uleiurilor și cu scopul de a se proteja producătorii turci pe perioada campaniei de recoltare a floarea-soarelui, menționează APK-Inform.\n\nTotodată, Ministerul Agriculturii din Turcia a anunțat că prețul de achiziție pentru floarea-soarelui va fi stabilit la 12 lire turcești per kilogram, echivalentul a 0,65 euro pe kilogram.\n\nÎn plus, ministerul a adăugat că deficitul de aprovizionare cu petrol din țară este estimat în prezent la 35%.\n\nVă reamintim că prețul pentru floarea-soarelui a crescut în ultimele zile la silozuri și fermieri din Ucraina, iar comercianții au venit cu o serie de explocații privind această majorare.\n\nLa începutul lunii septembrie, analiștii au remarcat că Turcia și-a crescut semnificativ achizițiile de ulei de floarea soarelui ucrainean în martie-iulie a acestui an, urcând pentru prima dată pe treapta a doua în clasamentul importatorilor. În această direcție, au fost livrate 131.000 de tone de ulei, ceea ce este de 5,5 ori mai mult decât cantitatea livrată în perioada din martie-iulie 2020/21.",
    "Un ambasador american lansează semnalul că Finlanda si Suedia vor adera la NATO până la Crăciun. Mai sunt trei state membre care trebuie să voteze ratificarea": "În urma unui vot din 16 septembrie în Portugalia, parlamentele naţionale din 27 de state membre NATO au aprobat aderararea Finlandei şi Suediei la alianţa politico-militară ce a luat fiinţă în 1949. Parlamentul României a exprimat un vot favorabil aderării celor două state scandinave pe 21 iulie.\n\nDin 30, au mai rămas trei membri NATO care să ratifice aderarea celor două ţări la alianţă. Se aşteaptă ca Slovacia să dea undă verde, în timp ce Ungaria şi Turcia continuă să amâne decizia.\n\nPresupunerea generală este că Budapesta şi Ankara vor aştepta până în 2023 pentru a lua o hotărâre finală.\n\nErdoğan invocă amânarea din trei motive\n\nDin modul cum a procedat în trecut, ne putem aştepta ca Turcia să-şi amâne decizia proprie din cauza a trei motive, transmite Atlantic Council.\n\nPrimul motiv este dat de preocupările Turciei privind securitatea şi combaterea terorismului exprimate într-un memorandum trilateral din 28 iunie.\n\nRegimul erdoganist de la Ankara aşteaptă măsuri concrete şi acuză Suedia şi Finlanda că adăpostesc persoane din Partidul Muncitorilor din Kurdistan (PKK) şi adepţi ai lui Fethullah Gulen. Erogan îl acuză că a orchestrat o tentativă de lovitură de stat în 2016 împotriva sa.\n\nViteza ratificării va fi legată de acţiuni concrete privind cooperarea industrială în domeniul apărării (încheierea embargourilor asupra armelor), urmărirea penală a activităţilor de finanţare şi recrutare din Partidul Muncitorilor din Kurdistan (PKK) şi alte organizaţii teroriste şi de instituire a unui Mecanism Comun Permanent pentru a supraveghea cooperarea în materie de securitate.\n\nAl doilea motiv este dat de alegerile prezidenţiale şi legislative din 2023; Preşedintele Recep Tayyip Erdogan va evita să pară prea blând sau prea grăbit privind procesul de aderare. De altfel, încă încearcă să întreţină relaţii de prietenie cu Federaţia Rusă.\n\nAl treilea motiv este o potenţială operaţiune militară turcă împotriva kurzilor din Siria. Asta ar putea duce la creşterea frustrării şi presiunii occidentale asupra Turciei.\n\nUNGARIA: Orbán va face pasul, dar numai la sfârşit\n\nPoziţia maghiară cu privire la sprijinul pentru aderarea finlandeză şi suedeză la NATO este mai puţin entuziasmată. Prim-ministrul Viktor Orbán va fi probabil ultimul care va ratifica aderarea. Da, este decizia lui şi numai a lui. Cu toate acestea, până la urmă el va ratifica.\n\nÎntrebat despre ratificare, el susţine că trebuie „să ţină cont de sensibilităţile Turciei”. El este de părere că politica cu uşile deschise a NATO este o provocare la adresa Rusiei şi a promisiunilor încălcate ale Occidentului – ceea ce este bizar având în vedere faptul că el a fost cel care a semnat Tratatul de la Washington pentru a aduce Ungaria în NATO în 1999. Termenul pentru ratificare rămâne neclar.\n\nUngaria şi Turcia o lungesc ca să negocieze, dar America poate să determine grăbirea procesului de aderare\n\nVotul trebuie să fie unanim, dar ambasadorul SUA în Finlanda, Douglas Hickey ştie ceva mai mult.\n\nEl crede că SUA se pun în mişcare şi vor media procesul în aşa fel încât să se ratifice aderarea înainte de Crăciun şi, evident, înainte de termenele pe care Ungaria şi Turcia le-au vehiculat până acum ca mecanism de negociere.\n\nEste o estimare bazată strict pe presupunerea că nimic altceva nu se va întâmpla (respectiv, că SUA şi alţi aliaţi nu vor apăsa pedala cu promisiuni / presiuni la adresa Ungariei / Turciei).\n\nRusia a invadat Finlanda de trei ori în secolul 20\n\nPolitico scrie că ambasadorul care a depus jurământul în aprilie, a declarat că este optimist că NATO va avea 32 de membri înainte de sfârşitul anului.\n\nConversaţiile pe care le-a avut cu omologul său ungar de la Helsinki l-au făcut să creadă că un vot pozitiv va veni în curând, a declarat el în faţa grupului, avertizând că situaţia s-ar putea schimba. Dar Hickey crede că preşedintele turc nu vrea să fie singurul reticent, ceea ce îl stimulează să acţioneze rapid în această problemă.\n\n\"Nu cred că vrea să stea pe o insulă prea mult timp\", a declarat în timpul unei călătorii organizate şi sponsorizate de German Marshall Fund of the United States.\n\n\"Timpul este esenţial\", adaugă el, \"mai ales după ce preşedintele rus VLADIMIR PUTIN a ordonat o mobilizare parţială a armatei sale şi a ameninţat cu folosirea armei nucleare. Trebuie să rezolvăm acest lucru. Trebuie să stabilizăm această situaţie\".\n\nCând Hickey a fost abordat pentru a deveni ambasador în Finlanda, l-a sunat pe prietenul său John Kerry pentru a afla ce ar implica acest rol. Răspunsul fostului secretar de stat a fost \"Rusia, climatul şi NATO\", a spus Hickey. Portofoliul privind clima ocupă o parte din timpul lui Hickey, dar Rusia şi NATO au dominat agenda sa.\n\nInvazia Rusiei în Ucraina a împins Finlanda să se alăture alianţei după decenii în care şi-a păstrat o relativă independenţă, şi anume pentru a menţine legături cordiale cu vecinul său.\n\nPână la urmă, Rusia a invadat Finlanda de trei ori în ultimul secol.\n\nMajoritatea membrilor alianţei au salutat această revenire, dar Erdogan a susţinut că Helsinki şi Stockholm adăpostesc terorişti şi nu ţin cont de preocupările de securitate ale Turciei.\n\nHickey a transmis că anxietăţile Turciei au lăsat Finlanda cu sentimentul că \"a primit un pumn în faţă\".\n\nPoate că vânătăile sunt încă în curs de vindecare, dar acest lucru nu afectează eforturile guvernului de la Helsinki de a deveni membru oficial al NATO şi nici nu determină Washingtonul să îşi regândească sprijinul total.\n\nHickey s-a lăudat cu modul în care Finlanda va fi un \"factor de creştere\" pentru alianţă, cu o forţă marină construită pentru lupta pe litoral, care va completa o mare parte din flotele NATO, şi cu o forţă aeriană care va include în curând avioanele F-35.\n\n\"Finlanda este cea mai pregătită să se alăture NATO dintre toate naţiunile din istoria modernă\", a spus Hickey. \"Finlandezii văd aderarea ca o oportunitate pentru a apăra pe altcineva, precum şi pe ei înşişi\".\n\nSLOVACIA: decizia vine în septembrie\n\nMotivele procedurale explică de ce Slovacia nu a ratificat încă aderarea Finlandei şi a Suediei la NATO.\n\nGuvernul de la Bratislava a aprobat tratatul modificat la sfârşitul lunii iulie, iar parlamentul (care e compus dintr-o singură cameră) trebuia să îl discute la începutul lunii septembrie, la prima sa şedinţă de după vacanţa de vară. Unele persoane din opoziţie ar putea încerca să marcheze câteva puncte politice criticând NATO, dar în general se presupune că propunerea va fi aprobată.\n\nPreşedintele Zuzana Čaputová va susţine aderarea celor două state scandinave la NATO cu siguranţă, şi foarte curând după sesiunea parlamentară.",
    "”Cazul Martinovic” din Turcia. Un suporter a lovit un jucător de la Beșiktaș, apoi a fost imobilizat de jucători": "Cupa României : Steaua - Chindia , marți, 18:45, Digi Sport 1\n\nLiga Națiunilor: Portugalia - Spania, marți, 21:45, Digi Sport 1\n\n”Vulturii” din Istanbul s-au impus cu 3-2, pe terenul adversarei din Ankara, într-un final de meci extrem de ”aprins”.\n\nAu marcat Muleka (min. 30), Dele Alli (min. 35) și N`Koudou (min. 74), în timp ce pentru gazde a punctat Beridze - o ”dublă” (min. 26 și 47).\n\nUn jucător de la Beșiktaș a fost lovit cu piciorul în spate de un suporter\n\nImediat după ultimul fluier, un suporter al celor de la Ankaraguku s-a năpustit asupra unui grup de jucători ai lui Beșiktaș și a apucat să-l lovească cu piciorul în spate pe mijlocașul Salih Ucan.\n\nSuporterul a fost instantaneu îndepărtat de către jucătorii lui Beșiktaș, iar unii dintre ei nu au fost deloc prietenoși. Cel care s-a făcut remarcat a fost brazilianul Josef de Souza, care l-a îmbrâncit pe agresor și s-a năpusit asupra sa.\n\nS-a creat un meleu între jucătorii lui Beșiktaș și cei ai lui Ankaragucu, la care au intervit membrii ai staff-urilor, dar și arbitrii de joc.\n\nSetarile tale privind cookie-urile nu permit afisarea continutul din aceasta sectiune. Poti actualiza setarile modulelor coookie direct din browser sau de aici – e nevoie sa accepti cookie-urile social media\n\nArbitrul partidei a decis că nu a fost un comportament adecvat din partea lui Josef de Souza și i-a acordat cartonașul roșu, după ce spiritele s-au mai calmat.\n\n”Dacă Cenk Tosun nu făcea un pas în față, aș fi fost lovit cu piciorul în spate destul de serios. M-aș fi putut răni. Josef a fost eliminat pentru că a intervenit să oprească atacatorul. Clar s-a făcut o nedreptate”, a declarat Salih Ucan la finalul partidei cu Ankaraguku.\n\nNovak Martinovic a fost iertat de Comisii\n\nScenele au adus aminte de celebrul caz ”Martinovic” din 2011. Atunci, la partida dintre Petrolul și FCSB, un suporter a păstruns pe teren fiind înarmat cu un ”box” și l-a lovit în tâmplă pe George Galamaz.\n\nImediat, sârbul Novak Martinovic a sărit în apărarea colegului său de la FCSB și l-a pus la pământ pe atacator cu o lovitură de picior. Fotbalistul a primit cartonașul roșu la finalul partidei, însă Comisiile de Disciplină i-au anulat suspendarea.\n\nEtichete: novak martinovic , turcia , besiktas , souza , ankaragucu , salih ucan\n\nUrmărește știrile digisport.ro și pe Google News",
    "De la semnarea acordului internaţional intermediat de ONU şi Turcia, 4,7 milioane tone de alimente au plecat din porturile ucrainene": "Un număr total de 211 nave, cu 4,7 milioane de tone de produse agricole, au plecat din porturile ucrainene de la Marea Neagră, de la semnarea acordului internaţional intermediat de ONU şi Turcia.\n\nAlte opt vapoare încărcate cu 131.300 de tone de produse agricole erau programate să plece sâmbătă din porturile ucrainene de la Marea Neagră, a anunţat sâmbătă Ministerul ucrainean al Infrastructurii, transmite Reuters.\n\nAcordul semnat în data de 22 iulie la Istanbul, valabil timp de 120 de zile, prevede instaurarea unor culoare securizate cu scopul de a permite exportul de cereale blocate în Ucraina, potrivit Agerpres.\n\nInvazia Rusiei în Ucraina a blocat porturile ucrainene de la Marea Neagră, ceea ce a dus la creştere a preţurilor globale la alimente şi a generat temeri referitoare la o criză alimentară în Africa şi Orientul Mijlociu. Din februarie, exporturile de cereale ale Ucrainei au fost reorientate spre transportul rutier şi fluvial cu direcţia Europa de Est, însă în cantități mult mai reduse.\n\nÎnainte de război, Ucraina, un mare cultivator şi exportator mondial de cereale, livra pe pieţele externe până la 6 milioane de tone de cereale în fiecare lună.",
    "Andreea Mantea s-a pozat cu inelul pe deget. Totul s-a întâmplat în vacanța din Turcia: \"Fascinată!” / FOTO": "Andreea Mantea s-a fotografiat cu inelul pe deget\n\nIată ce a mărturisit prezentatoarea TV!\n\nAndreea Mantea este una dintre cele mai apreciate și îndrăgite prezentatoare TV de la noi din țară. Vedeta își ține fanii la curent cu toate momentele din viața ei, iar de această dată a postat o fotografie cu un inel pe deget.\n\nAndreea Mantea s-a pozat cu inelul pe deget\n\nAndreea Mantea a împlinit 36 de ani în urmă cu câteva zile, iar vedeta și-a sărbătorit ziua de naștere într-o locație de vis. Andreea Mantea a mers în Cappadocia, iar prezentatoarea TV și-a luat fanii prin surprindere, după ce a publicat pe rețelele de socializare o fotografie cu un inel pe deget.",
    "Turcia, acuzată că primește gunoiul Europei și pune în pericol populația și mediul": "Copii de nouă ani se află printre muncitorii la centrele de reciclare a plasticului din Turcia, ceea ce îi expune afecțiunilor grave pe termen lung, potrivit unui raport al Human Rights Watch (HRW), relatează The Guardian.\n\nMuncitorii de la aceste fabrici, printre care se află și copii, dar și cei ce locuiesc „periculos de aproape” de acestea, au dezvăluit cercetătorilor Human Rights Watch că sănătatea le-a fost afectată, ei confruntându-se cu dificultăți respiratorii, dureri de cap severe și iritații ale pielii.\n\nÎn cadrul raportului său, HRW acuză guvernul turc că nu aplică legile stricte privind acordarea licențelor și inspecțiile regulate la aceste centre de reciclare, punând în pericol mediul și sănătatea umană.\n\nÎntre 2027 și 2021, UE a fost cel mai important exportator de deșeuri plastice către Turcia. În aceeași perioadă, Marea Britanie a fost cel mai mare exportator individual, contribuind în mod considerabil la abuzurile asupra mediului și muncitorilor din Turcia, se arată în raport.\n\nDupă ce China a interzis importurile de deșeuri plastice, în 2018, exporturile de deșeuri plastice din UE către Turcia au explodat la 1.200 %: de la 38.804 la 446.432 de tone în 2021.\n\nÎn 2021, Marea Britanie a exportat 122.898 de tone de deșeuri plastice în această țară, care este membră a Organizației pentru Cooperare și Dezvoltare Economică (OCDE).\n\n„Guvernul Turciei nu reușește să își pună în aplicare legile. Deși are reglementări pentru a proteja oamenii și mediul înconjurător, faptul că nu le aplică crește riscul ca oamenii să aibă probleme grave de sănătate pe tot parcursul vieții.\n\nCele mai bogate țări din Europa își trimit gunoiul în Turcia, expunând unele dintre cele mai vulnerabile comunități din Turcia, între care copiii, refugiații și migranții, la riscuri grave pentru mediu și sănătate. Facem apel la Regatul Unit, la UE și la alte țări să își gestioneze propriile deșeuri pe plan intern, în loc să le exporte în Turcia, unde acestea cauzează prejudicii sănătății umane și drepturilor omului”, a declarat Krista Shennum, bursier Gruber la HRW și autorul principal al studiului.\n\nShennum recomandă ca Turcia să reintroducă interdicția asupra importurilor de deșeuri de plastic, impusă în iulie 2021 și apoi anulată.\n\nLa centrele de reciclare a deșeurilor plastice din Turcia lucrează copii și adolescenți\n\nLauren Weir, de la Environmental Investigation Agency, un grup activist, a declarat: \"Constatările publicate de Human Rights Watch sunt profund îngrijorătoare și oferă dovezi suplimentare ale impactului negativ grav al comerțului global cu deșeuri de plastic, nu numai în țările din afara OCDE, ci și în țările din OCDE\".\n\nÎn Turcia, este ilegală angajarea persoanelor sub 18 în fabrici de deșeuri periculoase, inclusiv de reciclare a plasticului. Expunerea la astfel de deșeuri este deosebit de dăunătoare pentru sănătatea copiilor.\n\nCu toate acestea, HRW, care a vorbit cu 64 de persoane din Adana, oraș din sudul Turciei, dar și din Istanbul - inclusiv 26 de persoane care lucrează sau au lucrat în trecut la centre de reciclare a plasticului - a constatat că o treime dintre ele fie începuseră să lucreze în copilărie, fie erau copii la momentul cercetării. Unii muncitori au afirmat că au văzut deșeuri străine importate, dar HRW nu a identificat sursa deșeurilor de plastic.\n\nAhmet, în vârstă de 20 de ani, care lucrează de la 15 ani, a povestit HRW despre un \"cazan imens\", care emana gaze.\n\n\"Când inhalam acei aburi, aveam senzația că plămânii mei sunt strânși și sub presiune... Am încetat să mai lucrez acolo acum două luni, dar încă mai am probleme cu respirația\", a spus el.\n\nCercetătorii au descoperit că printre lucrătorii din centrele de reciclare din Turcia se numără refugiați și migranți fără acte. Unii dintre aceștia au declarat că nu au acces la servicii medicale în caz de boală sau accident.\n\nLocuitorii din comunitățile din apropiere au declarat că din cauza mirosurilor puternice și a poluării nu pot sta cu ferestrele deschise și nu pot ieși în aer liber. Raportul a constatat că multe astfel de centre sunt situate \"periculos de aproape\" de case, școli sau spitale, ceea ce contravine legilor turcești și reglementărilor de mediu.\n\nDeșeurile plastice, toxice pentru mediu și periculoase pentru sănătatea umană\n\nPe măsură ce sunt reciclate, deșeurile de plastic sunt mărunțite și topite la temperaturi ridicate, un proces care eliberează poluanți atmosferici și toxine. În lipsa unei protecții adecvate, toxinele pot provoca astm, dificultăți de respirație și iritații ale ochilor. Oamenii de știință au asociat, de asemenea, expunerea la aceste toxine cu un risc crescut de cancer, daune neurologice și afectarea sistemului reproducător.\n\nDe asemenea, materialele plastice, care sunt fabricate din combustibili fosili, eliberează gaze cu efect de seră, contribuind la criza climatică.\n\nMinisterul turc al Muncii și Securității Sociale a declarat pentru HRW că a efectuat 105 inspecții ale centrelor de reciclare a deșeurilor din plastic între 2017 și 2021, iar 26 dintre acestea au fost găsite neconforme.\n\nUn purtător de cuvânt al Comisiei Europene a recunoscut că \"deșeurile noastre sunt responsabilitatea noastră\" și a declarat că au fost propuse recent măsuri mult mai stricte de monitorizare a exporturilor sale.",
    "Brigadă de arbitri din Turcia la meciul României cu Bosnia": "Turcul Halil Umut Meler va arbitra meciul pe care naţionala de fotbal a României îl va disputa, luni, de la ora 21.45, pe stadionul Giuleşti din Bucureşti, în compania reprezentativei din Bosnia şi Herţegovina, în ultima etapă a Grupei 3 din Liga B a Ligii Naţiunilor.\n\nMeler va fi ajutat de asistenţii Cevdet Komurcuoglu şi Ibrahim Caglar Uyarcan.\n\nAsistenţi VAR vor fi Mete Kalkaavan şi Abdulkadir Bitigen, iar rezervă Yaşar Kemal Ugurlu.\n\nPotrivit FRF, Halil Umut Meler este arbitru FIFA din 2017, fiind promovat în categoria Elite în acest an. El a arbitrat selecţionata României în preliminariile pentru EURO 2020, când tricolorii au învins Insulele Feroe cu 4-1, la Cluj-Napoca, pe stadionul “Dr. Constantin Rădulescu”.\n\nArticolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.",
    "Proiectul unei comunități politice europene, inițiat de Emmanuel Macron, șchioapătă din cauza Turciei – analiză Le Monde": "Proiectul unei comunități politice europene, inițiat de Emmanuel Macron, șchioapătă din cauza Turciei – analiză Le Monde\n\nAnaliză Le Monde, preluată de Rador:\n\nCei douăzeci și șapte sunt reticenți în a asocia Ankara cu acest proiect drag lui Emmanuel Macron, care prevede extinderea consultărilor cu țările care nu sunt membre ale Uniunii Europene\n\nUn subiect delicat atât pentru Uniunea Europeană, cât și pentru Turcia. În timp ce cei douăzeci și șapte discută despre lansarea comunității politice propuse de Emmanuel Macron în luna mai, se conturează o adevărată dilemă în ceea ce privește Ankara, cu care relațiile sunt tensionate pe fundalul derivei autoritare a președintelui Recep Tayyip Erdogan.\n\nSubiectul a fost discutat în marja vizitei la Ankara a șefului diplomației franceze, Catherine Colonna. Luni, 5 septembrie, la Ankara, ministrul francez a avut discuții cu președintele turc și cu ministrul său de externe, Mevlüt Çavusoglu. Colonna urmează să sosească marți la Atena, pentru a discuta cu prim-ministrului grec Kyriakos Mitsotakis, ale cărui relații cu Turcia se află sub semnul unei tensiuni reînnoite în Marea Egee.\n\nÎn principiu, comunitatea politică „ar trebui să ne permită mai întâi să ne întâlnim din șase în șase luni între membrii Uniunii Europene, dar și cu britanici, norvegieni, elvețieni, state din Balcanii de Vest, ucraineni etc.” – anunța, pe 1 septembrie, Emmanuel Macron în fața ambasadorilor adunați la Elysée.\n\n„Chestiunea Turciei este ridicată de mulți alți membri, va fi dezbătută și Franța nu are și nu cere drept de veto”, a indicat șeful statului francez. Republica Cehă, cea care prezidează Consiliul Uniunii Europene în acest semestru, urmează să lanseze invitațiile pentru summitul de la Praga.\n\nUn «club anti-Putin»\n\nÎn realitate, Parisul, ca și alte capitale europene, este reticent în a asocia Turcia cu acest „club anti-Putin”, așa cum îl numește un expert. Conceput mai ales pentru a primi Ucraina în „familia europeană”, la șapte luni de la izbucnirea invaziei ruse, comunitatea politică va căuta să ancoreze țările candidate la UE, fără a grăbi aderarea lor deplină, cu condiția să împărtășească valorile democratice ale celor douăzeci și șapte.\n\nCu toate acestea, relațiile cu Turcia s-au deteriorat pe măsură ce liderul islamist-conservator Erdogan și-a consolidat puterea, după tentativa eșuată de lovitură de stat din 2016. Negocierile de aderare la UE inițiate în 2005 cu Ankara sunt înghețate de facto.\n\n„De la lovitura de stat eșuată, Erdogan este în plină derivă și poate părea incoerent să-l inviti într-o comunitate politică formată din țări democratice care împărtășesc aceleași valori”, subliniază Sébastien Maillard, directorul Institutului Jacques Delors, care adaugă: „S-ar putea conveni ca Turcia să nu fie invitată atâta timp cât negocierile de aderare rămân înghețate”.\n\nPropunerea pare să nu fie pe placul oficialilor turci. „Nu ne putem imagina crearea unei comunități politice fără Turcia. Dacă statele membre ar dori să se opună prin veto, acest proiect ar fi născut deja mort”, a declarat Ali Onaner, ambasadorul Turciei la Paris, pentru Le Monde. „Turcia este pe deplin pregătită să devină membră a acestei comunități, care însă nu trebuie să reprezinte o alternativă la candidatura sa la UE”, a subliniat acesta, temându-se totuși de un posibil veto al Ciprului, a cărui parte de nord este ocupată de Turcia de aproape cinci decenii.\n\nMedierea turcă între Rusia și Ucraina\n\nÎn acest caz, Parisul vrea să fie cu atât mai prudent cu cât relațiile cu Ankara rămân fierbinți, fie în cadrul NATO, fie în estul Mediteranei sau pe continentul african. Aflat în vizită la Alger în perioada 25-27 august, președintele Macron acuzase existența unor „rețele”, dirijate din umbră de Ankara, Moscova și Beijing, care răspândesc propagandă antifranceză în Africa. La o conferință de presă comună cu ministrul francez de externe Colonna, luni seară, la Ankara, Mevlüt Çavusoglu a descris aceste declarații drept „extrem de nepotrivite”. Colonna s-a declarat la rândul său îngrijorată de riscul „ocolirii” sancțiunilor care vizează Rusia de către companiile turcești.\n\nTurcia, care joacă un rol de mediere între Rusia și Ucraina, nu s-a alăturat sancțiunilor adoptate de Occident, iar schimburile sale cu Moscova au crescut brusc de la începutul conflictului. „Politica de sancțiuni pe care o conducem (…) are un obiectiv: să limiteze susținerea efortului de război rusesc [și] să facă Rusia să înțeleagă că a ales greșit și, prin urmare, este important ca cât mai multe țări să transmită același mesaj”, a insistat șeful diplomației franceze. (Traducerea: Ruxandra Lambru)\n\nCitește și...",
    "Istvan Kovacs, arbitru la eșecul neașteptat al Franței + Insulele Feroe, surpriza serii în Liga Națiunilor": "Articol de GSP - Publicat duminica, 25 septembrie 2022 23:44 / Actualizat luni, 26 septembrie 2022 00:34\n\nIstvan Kovacs, 38 de ani, a arbitrat Danemarca - Franța 2-0, duel din Divizia A a Ligii Națiunilor. Surpriza serii a venit de la Insulele Feroe - Turcia, duel încheiat cu victoria gazdelor, 2-1!\n\nToate rezultatele serii din Liga Națiunilor, LIVE pe GSP.ro\n\nAu marcat: Dolberg '34, Skov Olsen '39\n\nDolberg '34, Skov Olsen '39 Kovacs a arbitrat perfect un meci care nici nu i-a pus probleme. „Centralul” din Carei a fost ajutat la margini de Vasile Marinescu și Ovidiu Artene. În camera VAR a oficiat Ovidiu Hațegan, în timp ce al 4-lea arbitru a fost Cătălin Popa.\n\nFranța a scăpat de retrogradarea în Divizia C, dar a continuat parcursul extrem de modest din Liga Națiunilor.\n\nDanezii au deschis scorul în minutul 34, când Damsgaard a aruncat o minge în careu, iar Dolberg l-a păcălit pe Areola cu o finalizare la colțul scurt, tocmai de unde plecase portarul lui West Ham. Gazdele au majorat scorul înainte de pauză: voleu Skov Olsen de pe 16 metri, în urma unui corner.\n\nDanemarca - Franța » Echipele de start\n\nDanemarca: Schemichel - Kristensen, Andersen, Christensen, Maehle - Delaney, Eriksen, Hojbjerg - Skov Olsen, Dolberg, Damsgaard\n\nSelecționer: Kasper Hjulmand\n\n\n\nFranța: Areola - Upamecano, Saliba, Badiashile - Pavard, Tchouameni, Camavainga, Mendy - Griezmann - Giroud, Mbappe\n\nSelecționer: Didier Deschamps\n\nA marcat: Van Dijk '73\n\nThierry Henry a stat pe banca „diavolilor roșii”, Roberto Martinez fiind suspendat. Prima ocazie a meciului i-a aparţinut lui Eden Hazard, care n-a cadrat din marginea careului.\n\nÎn minutul 29, Olanda a replicat. Janssen a pătruns pe partea stângă și l-a servit ideal pe Dumfries, dar fundașul dreapta a ratat complet șutul.\n\nCăpitanul Van Dijk avea să decidă partida cu o lovitură de cap, în urma unui corner executat excelent de Gakpo. Trupa lui Louis van Gaal a fost aproape de a-și dubla avantajul în minutul 88, numai că șutul lui Klaassen a fost apărat de Courtois.\n\nECHIPELE DE START\n\n\n\nOlanda: Pasveer - Timber, Van Dijk, Ake - Dumfries, Berghuis, De Roon, Blind - Klaassen - Janssen, Bergwijn\n\nSelecționer: Louis van Gaal\n\n\n\nBelgia: Courtois - Debast, Alderweireld, Vertonghen - Meunier, Onana, Witsel, Castagne - Hazard, Batshuayi, De Bruyne\n\nSelecționer: Roberto Martinez\n\nTurcia ere deja câștigătoarea grupei înaintea partidei cu Insulele Feroe din această seară, statut care îi asigură promovarea în Diviza B. Dar nimeni nu prevestea eșecul de la Torshavn, evaluat de bookmakeri la o cotă de 8.00.\n\nDavidsen a deschis scorul cu ajutorul unei devieri ('52), iar Edmundsson ('59) a majorat avantajul după o finalizare superbă. Golul de onoare al oaspeților, prin Serdar Gurler, a venit prea târziu, era minutul 89.\n\nMai multe știri din fotbalul internațional:\n\nROMÂNIA - BOSNIA Surpriză neplăcută pentru jurnaliștii români la conferința selecționerului Bosniei: „Noi avem dovada, ce să facem?”",
    "Autostrada „Moldovei” A7: Companii din Ucraina, Turcia și România vor să construiască tronsonul Bacău - Pașcani / Care sunt cele 23 de oferte depuse": "INFRASTRUCTURA Miercuri, 21 Septembrie 2022, 18:27\n\nVictor Cozmei • HotNews.ro\n\n​Nu mai puțin de 23 de oferte au fost depuse din partea mai multor asocieri de constructori din România, Turcia și chiar din Ucraina pentru construcția celor aproape 77,4 km de autostradă dintre Bacău și Pașcani, parte a Autostrăzii „Moldova” A7 ce a fost prinsă pe finanțare prin PNRR.\n\nAutostrada A7 Bacău - Pașcani Foto: Hotnews\n\nCNAIR anunță că valoarea estimată a lucrărilor de construcție pentru cele 3 loturi (lungime totală de circa 77,4 km) este de 5.858.984.396,25 lei fără TVA, adică aproape 1,17 miliarde de euro.\n\nLicitația pentru acest tronson a fost lansată în acest an, iar termenul de execuție al lucrărilor, odată încheiate contractele va fi de 30 de luni.\n\nA7 Bacău - Pașcani - Lotul 1 (30,3 km): Săuceşti (jud. Bacău) - Trifeşti (jud. Neamţ)\n\nValoarea estimată este de 2.041.734.724,28 lei fără TVA\n\n1. AUTOMAGISTRAL PIVDEN (Ucraina)\n\n2. Asocierea DANLIN XXL SRL – INTERTRANSCOM IMPEX SRL (România)\n\n3. KOLIN INSAAT TURIZM SANAYI VE TICARET A.S. (Turcia)\n\n4. MAKYOL INSAAT SANAYI TURIZM VE TICARET A.S. (Turcia)\n\n5. MAPA INSAAT VE TICARET ANONIM SIRKETI (Turcia)\n\n6. NUROL INSAAT VE TICARET A.S. (Turcia)\n\n7. Asocierea SA&PE CONSTRUCT SRL – SPEDITION UMB SRL – TEHNOSTRADE SRL (România)\n\nA7 Bacău - Pașcani - Lotul 2 (18,99 km): Trifeşti (jud. Neamţ) - Gherăeşti (jud. Neamţ)\n\nValoarea estimată este de 1.601.939.811,98 lei fără TVA\n\n1. Asocierea S.C. DANLIN XXL S.R.L. – S.C. INTERTRANSCOM IMPEX S.R.L. (România)\n\n2. Asocierea S.C. SA & PE CONSTRUCT S.R.L. - S.C. SPEDITION UMB S.R.L. – S.C. TEHNOSTRADE S.R.L. (România)\n\n3. NUROL INŞAAT VE TICARET A.S. (Turcia)\n\n4. IC IÇTAŞ INŞAAT SANAYI VE TICARET A.Ş. (Turcia)\n\n5. Kolin Insaat Turizm Sanayi ve Ticaret A.S. (Turcia)\n\n6. MAKYOL INSAAT SANAYI TURIZM VE TICARET A.S. (Turcia)\n\n7. MAPA INSAAT VE TICARET ANONIM SIRKETI (Turcia)\n\n8. AUTOMAGISTRAL PIVDEN (Ucraina)\n\nA7 Bacău - Pașcani - Lotul 3 (28.09 km): Mirceşti (jud. Iaşi)- Paşcani (jud. Iaşi)\n\nValoare estimată este de 2.215.309.859,99 lei lei fără TVA\n\n1. Asocierea S.C. DANLIN XXL S.R.L. – S.C. INTERTRANSCOM IMPEX S.R.L. (România)\n\n2. Asocierea S.C. SA & PE CONSTRUCT S.R.L. – S.C. SPEDITION UMB S.R.L. – S.C. TEHNOSTRADE S.R.L. (România)\n\n3. NUROL INSAAT VE TICARET ANONIMA SIRKETI (Turcia)\n\n4. IC ICTAS INSAAT SANA YI E TICARET A.S. (Turcia)\n\n5. KOLIN INSAAT TURIZM SANAYI ve Tic.A.S (Turcia)\n\n6. MAKYOL INSAAT SANAYI TURIZM VE TICARET A.S. (Turcia)\n\n7. MAPA INSAAT VE TICARET ANONIMA SIRKETI (Turcia)\n\n8. AUTOMAGISTRAL PIVDEN (Ucraina)\n\nVezi și:\n\nA7 - Autostrada finanțată prin PNRR, dar cu termen limită pentru finalizare\n\nAutostrada „Moldovei” A7 are aproape 440 km de la Ploiești (Dumbrava/A3) și până la Siret, la granița cu Ucraina. De la Ploiești până la Pașcani (circa 320 de km) a fost prinsă pe finanțare PNRR, planul pe termen scurt gândit de UE pentru relansarea economiilor post-pandemie. Condiția esențială: proiectele să fie finalizate până în 2026.\n\nÎn momentul de față toate tronsoanele au fost scoase la licitație (ultimele în luna august 2022), deși pentru A7 au tot fost promise încă din 2020.\n\nPână în acest moment, au fost contractate doar două loturi (49 km) din cele trei de pe Ploiești (Dumbrava) - Buzău și cele două loturi de capăt (16km) ale tronsonului Buzău - Focșani (4 loturi - total 83 km).\n\nFoto: Traseul autostrăzii A7.",
    "Ankara îl critică pe președintele Emmanuel Macron, pentru declarații care asociază Turcia cu Rusia și China în prezentarea Franței ca pe un inamic": "Ankara îl critică pe președintele Emmanuel Macron, pentru declarații care asociază Turcia cu Rusia și China în prezentarea Franței ca pe un inamic\n\n„Este extrem de nefericit că președintele francez Emmanuel Macron a făcut declarații care au vizat Turcia, alături de alte câteva țări, în timpul vizitei sale în Algeria”, a declarat purtătorul de cuvânt al Ministerului de Externe, Tanju Bilgiç.\n\n„Este inacceptabil ca președintele francez Macron, care are dificultăți în confruntarea cu trecutul său colonial în Africa, în special în Algeria, să încerce să se debaraseze de trecutul său colonial acuzând alte țări, inclusiv Turcia”, a spus el.\n\nAflat într-o vizită în fosta colonie a Franței cu scopul de a reface legăturile cu Alger, Macron a părut vineri să îi avertizeze pe tinerii algerieni și africani împotriva manipulării de către „rețele” influențate de Turcia, Rusia și China care prezintă Franța ca pe un „inamic”.\n\n„Există o manipulare imensă”, a declarat Macron reporterilor. „Mulți activiști ai islamului politic au un inamic: Franța. Multe dintre rețelele care sunt împinse pe ascuns – … de Turcia… de Rusia… de China – au un inamic: Franța”.\n\n„Dacă Franța presupune că există reacții împotriva sa pe continentul african, ea trebuie să caute sursa acestor reacții în trecutul său colonial și în eforturile sale de a continua să urmărească acest lucru cu diferite metode și trebuie să încerce să le repare. A pretinde că aceste reacții sunt cauzate de activitățile țărilor terțe, în loc să se confrunte și să rezolve problemele legate de propriul trecut, nu înseamnă doar a nega un fenomen sociologic și istoria, ci reflectă și mentalitatea distorsionată a unor politicieni. Sperăm că Franța va ajunge cât mai curând posibil la maturitatea de a-și înfrunta trecutul colonial fără a da vina pe alte țări, inclusiv pe Turciei”, a declarat diplomatul turc.\n\nVizita de trei zile a președintelui Macron în Algeria în această săptămână a avut ca scop să întoarcă o pagină după luni de tensiuni cu țara nord-africană, care la începutul acestui an a marcat șase decenii de independență după 132 de ani de dominație franceză.\n\nDe asemenea, aceasta are loc în contextul în care puterile europene se străduiesc să înlocuiască importurile de energie rusești după invazia Ucrainei – inclusiv cu livrări din Algeria, principalul exportator de gaze din Africa.\n\nCitește și...",
    "Turcia presează pentru F-16 și face amenințări voalate. ”Dacă nu putem obține F-16, ce vom face?”": "",
    "Erdogan: Turcia nu va recunoaște niciodată „referendumurile” pe care Rusia le va organiza pe teritoriile ocupate ale Ucrainei": "Președintele Turciei, Recep Tayyip Erdogan a anunțat luni, 20 septembrie, că țara sa nu recunoaște pseudo-referendumurile pe care Rusia le va organiza în teritoriile ocupate ale Ucrainei.\n\n”Războiul trebuie să se încheie prin protejarea integrității teritoriale a statului nostru”.\n\nAcest lucru a fost declarat de președintele turc Recep Erdogan în timpul unui discurs la Adunarea Generală a ONU de la New York. El a subliniat că „nu va exista niciodată un triumf în război și nu vor exista perdanți într-un proces echitabil de pace”.\n\nEl a dat asigurări că Turcia depune eforturi pentru a pune capăt războiului din Ucraina și a cerut altor state să contribuie și ele la restabilirea păcii.\n\n„Depunem eforturi mari pentru a pune capăt războiului prin protejarea integrității teritoriale și a suveranității Ucrainei odată pentru totdeauna. Am dori să facem apel la toate organizațiile internaționale și țările lumii să sprijine inițiativele pașnice ale Turciei de a soluționa această dispută”, a spus Erdogan.\n\nȘi Emmanuel Macron a calificat drept o „parodie” anunțul privind organizarea de referendumuri în patru regiuni separatiste din Ucraina, afirmând că acestea nu vor avea \"nicio consecință juridică\", potrivit BBC.\n\nAds\n\n„Dacă ideea referendumului pe Donbas nu ar fi atât de tragică, ar fi amuzant”, a spus Macron reporterilor, adăugând că ideea unui referendum pe Donbas este „cinică”.\n\nMacron spune că referendumurile Rusiei în zonele ocupate în Ucraina „nu vor fi recunoscute de comunitatea internațională”.\n\nEl a transmis că va vorbi cu președintele rus Vladimir Putin în zilele următoare.\n\nSe pare că ocupanții ruși se pregătesc să organizeze „referendumuri” în Donbas, precum și în teritoriile regiunilor Herson și Zaporojie. Acesta ar trebui să aibă loc între 23 și 27 septembrie. În acest scop, au organizat chiar și o adunare a așa-numitei mișcări publice „Suntem împreună cu Rusia”.\n\nFederația Rusă imită pe deplin acțiunile Germaniei lui Hitler în timpul celui de-Al Doilea Război Mondial. Anunțând pseudoreferendumuri în teritoriile ocupate ale Ucrainei, rușii încearcă să copieze Anschluss-ul Austriei și așteaptă rezultatele obținute în 1938. De fapt, ei vor primi ceea ce a primit Adolf Hitler, dar în 1945. Așa a comentat Ministerul Apărării din țara noastră despre intențiile ocupanților de a organiza „referendumuri” false în teritoriile ocupate ale Ucrainei .\n\nAds",
    "Turcii o duc tot mai rău: „Avem carne doar la ocazii speciale. Nu ne mai permitem”": "Criza traiului zilnic a lovit puternic Turcia. Oamenii cheltuiesc sume uriașe inclusiv pe alimente de bază precum pâinea. În medie, plătesc cu aproape 80 la sută mai mult față de aceeași perioadă a anului trecut. Mai mult decât orice, moneda slabă este de vină pentru creșterea prețurilor. Economiștii spun că președintele Erdogan face prea puțin - și acționează greșit - ca să reducă inflația. Între timp, familiile tot mai disperate încearcă să supraviețuiască. Urmăriți un reportaj marca „Focus Europa”, un proiect Digi24 şi Deutsche Welle. Emisiunea e difuzată sâmbăta la ora 00:30 și în reluare de la ora 19:30.\n\nNaciye pregătește cina pentru întreaga familie: orez cu fasole, supă și o salată proaspătă. De obicei, carnea face parte dintr-o masă cu specific turcesc. Dar acum nu poate fi vorba de așa ceva.\n\n„Avem carne doar la ocazii speciale. Nu ne mai permitem. Cum am putea, la prețurile astea?” spune Naciye.\n\nPrețurile aproape s-au dublat într-un an\n\nOficial, prețurile au crescut cu aproape 80 la sută într-un an. Economiștii spun că e vorba chiar de mai mult. Cum se va termina asta? Totul e foarte scump, fie că e vorba de energie, chirie sau mâncare.\n\n„Tatăl meu își hrănea cu ușurință cei 12 copii dintr-un singur salariu. Și vorbim de salariul minim. În zilele noastre, nu poți hrăni nici măcar un copil. De ce se întâmplă asta? De ce suntem într-o astfel de situație?” se întreabă Vahide.\n\n„Cum să mă căsătoresc? Nici nu mă pot gândi să am un copil”\n\nTânăra e căsătorită și are o fiică. Dar fratele ei, Kadîr, nu se gândește acum la așa ceva. Organizarea unei nunți înseamnă multe luni de salariu.\n\n„Să uităm de asta. Familia miresei vrea ca zestre trei sau patru brățări de aur. L-am întrebat pe bijutier, iar prețul este de 90 de mii de lire. Cum să-mi permit așa ceva? Cum pot să mă căsătoresc? Nici măcar nu mă pot gândi să am un copil”, spune Kadîr.\n\nSunt opt oameni care locuiesc în cele trei camere ale unei case mici dintr-un cartier în Istanbul. Părinții au pensii mici, iar Kadîr este mecanic auto și câștigă salariul minim. El și unul dintre frații lui sunt singurii care aduc bani în casă.\n\nGuvernul a majorat salariul minim, dar prețurile au crescut imediat după aceea\n\nMulte familii din Turcia sunt în aceeași situație, cu prea puțini bani din care să trăiască. Aproximativ 60 la sută dintre angajați lucrează în sectorul cu cele mai mici salarii și mulți primesc salariul minim. Pentru a doua oară în acest an, guvernul l-a majorat la 5.500 de lire - adică aproximativ 310 euro. Pentru Kadîr, nu e aproape nicio diferență.\n\n„Nu ne-a ajutat, pentru că imediat după aceea au crescut și prețurile produselor. Indiferent unde te uiți, totul e mai scump. Pur și simplu nu e suficient. 5.500? E imposibil să trăiești” - arată Kadîr.\n\nPreședintele Recep Erdogan, cu gândul la alegerile de anul viitor\n\nAlegerile au loc anul viitor și probabil Recep Erdogan este îngrijorat. Pentru el contează doar economia. Creștere cu orice preț. Inflația este tot mai mare, dar ratele dobânzilor rămân scăzute, la cererea Palatului prezidențial.\n\n„În primul rând, am susținut producția în toate domeniile, așa încât să nu se oprească și să nu avem o scădere a angajărilor. În prezent există 30,5 milioane de angajați. Exporturile se situează în jurul a 250 de miliarde de dolari. Acest lucru dovedește că eforturile noastre funcționează” - justifica recent președintele Erdogan.\n\nEfectele sunt uriașe. Puțini beneficiază și mulți suferă. Economista Özlem Derici Sengül crede că Banca Centrală ar trebui să majoreze drastic ratele dobânzilor, ca să reducă inflația. Dar președintele vede în aceste rate sursa tuturor relelor.\n\n„Ei fac un experiment reducând inflația prin reducerea ratelor dobânzilor, în loc să le crească. Rațiunea principală este creșterea producției, creșterea eficienței, dar economia nu funcționează așa”, explică economista Özlem Derici Sengü.\n\n„Nu putem scăpa”\n\n„Nu putem scăpa” este numele unei platforme la care a pus umărul și Cihan Uyanik. Studiază ingineria și în prezent își scrie teza de doctorat. Scopul este să le arate oamenilor că și alții trec prin aceleași greutăți.\n\n„Oamenii se simt abandonați și nu știu cum se vor descurca. Continuă să aibă probleme, mai întâi pandemia și acum asta. Nu e deloc ușor” - spune activistul Cihan Uyanik.\n\nAbia își pot plăti facturile. Așa că ies în stradă și protestează față de creșterile alarmante și lansează petiții împotriva creșterii chiriilor. Nu e simplu într-o țară în care statul domină totul. Dar ei descriu situația așa cum e de fapt.\n\n„Când au crescut facturile la combustibil, i-am făcut pe oameni conștienți de faptul că li se percep 210 cenți pentru 30 de cenți de energie electrică - adică de șapte ori mai mult. Și cine bagă în buzunar acele profituri mari? Companiile energetice”, susține Cihan Uyanik.\n\nPrincipalele lor cereri sunt naționalizarea acestor companii energetice, construirea mai multor locuințe sociale și ajutor pentru fermieri. Dar probabil că nu vor fi îndeplinite.\n\n„Cu prima ocazie voi pleca”\n\nPe scena internațională, președintele Erdogan se prezintă ca un lider puternic - și distrage atenția de la problemele de acasă. De exemplu, rezistența sa în fața aderării Finlandei și Suediei la NATO. Însă în acest moment, asta îi preocupă prea puțin pe Kadir și familia lui. Ei vor ca guvernul să se gândească în sfârșit și la oameni ca ei.\n\nKadir simte că nu mai există un viitor real în Turcia. Cei care pot își fac bagajele.\n\n„Cu prima ocazie voi pleca. Sunt blocat aici și vreau să plec. Vreau să merg în Anglia, Germania sau Franța. Nu-mi pasă unde voi ajunge - vreau doar să scap”, mărturisește Kadîr.\n\nE greu de crezut că se va schimba ceva înaintea alegerilor de anul viitor. Toată lumea crede că prețurile vor continua să crească. Și nimeni nu știe unde se va ajunge.",
    "Turcia: creșteri majore ale prețului gazelor naturale pentru populație și firme, până la 50%": "Turcia: creșteri majore ale prețului gazelor naturale pentru populație și firme, până la 50%\n\nAutorităţile din Turcia au anunţat joi majorarea preţului electricităţii şi al gazelor naturale cu aproximativ 50% pentru utilizatorii industriali, şi cu aproximativ 20% pentru gospodării, din cauza creşterii globale a preţurilor energiei, transmite Agerpres.\n\nFirma turcă de stat Botas a precizat că preţul gazelor naturale pentru producţia de electricitate va creşte cu 49,5%. De asemenea, compania a anunţat că va majora preţul gazelor naturale pentru gospodării cu 20,4%, cele clienţii industriali mici şi mijlocii cu 47,6% iar cele pentru utilizatorii mari din industrie cu 50,8%.\n\nStatul încă subvenţionează peste 80% preţul gazelor naturale pentru gospodării, a dat asigurări BOTAS, ceea ce înseamnă că diferența de preț e acoperită de la bugetul statului.\n\nÎn urma majorărilor, rata inflaţiei, care în iulie a ajuns la aproape 80%, ar urma să crească cu 0,8 puncte procentuale, conform calculelor Reuters. Şi preţurile mai ridicate din industrie vor duce indirect la o inflaţie mai ridicată, deoarece producătorii vor transfera costurile asupra consumatorilor."
}