{
    "România U20 - Germania U20, 0-1. Al doilea eșec la rând pentru noul selecționer, Daniel Pancu": "Cupa României : Steaua - Chindia , marți, 18:45, Digi Sport 1\n\nLiga Națiunilor: Portugalia - Spania, marți, 21:45, Digi Sport 1\n\nRomânia U20 - Germania U20 0-1. Al doilea eșec la rând pentru noul selecționer, Daniel Pancu\n\nEste al doilea eșec la rând pentru noul selecționer al “tricolorilor”, Daniel Pancu. Pe 22 septembrie, România a pierdut confruntarea cu Cehia, scor 1-2.\n\nRobert Wagner a înscris în minutul 73 al confruntării de la Arad, după ce apărarea României a ieșit greșit la ofsaid, în urma unui corner.\n\nNaționala U20 a României are cinci eșecuri la rând: 0-7 cu Italia, 1-2 cu Norvegia, 0-5 cu Elveția, 1-2 cu Cehia.\n\nRomânia U20 - Germania U20, 0-1 (Wagner 73'), pe Digi Sport 1\n\nRomânia U20 : Borbei – Pantea (cpt) (Mitran 79'), Gergely, Ignat, Amzăr (Buta 79') – Perianu, Pandele (Popescu 55') – Pănoiu (Ciuciulete 46'), Andronache (Mustacă 74'), Ianis Stoica (Andrei 46') – Suciu (Iancu 46').\n\n: Borbei – Pantea (cpt) (Mitran 79'), Gergely, Ignat, Amzăr (Buta 79') – Perianu, Pandele (Popescu 55') – Pănoiu (Ciuciulete 46'), Andronache (Mustacă 74'), Ianis Stoica (Andrei 46') – Suciu (Iancu 46'). Germania U20: Noll - Calhanoglu (John 71'), Fofana (Schmidt 71'), Lawrence (cpt) (Siebert 71'), Rosenboom (Aydin 71') - Wagner, Castrop, Conte, Asllani (Nebel 71') - Bobzien (Breithaupt 71'), Kastanaras (Shuranov 71').\n\nMin. 90+4: Final de meci la Arad!\n\nMin. 87: Ocazie mare pentru România! În urma unui corner, Perianu lovește mingea din voleu, peste bara transversală!\n\nMin. 86: Ocazie pentru România! Doru Andrei depășește un adversar, intră în careu și șutează către colțul lung, dar portarul Noll are o intervenție excelentă.\n\nMin. 73: GOL pentru Germania! 0-1! Înscrie Robert Wagner, jucător la Freiburg, după ce nemții au dejucat jocul la ofsaid al \"tricolorilor\", în urma unui corner.\n\nMin. 70: Ocazie pentru Germania! Wagner șutează în forță de la marginea careului, dar portarul Borbei respinge mingea în corner.\n\nMin. 55: Schimbare în echipa României: iese Pandele, intră Nicolas Popescu.\n\nMin. 46: Începe repriza a doua! Trei schimbări în echipa României: ies Pănoiu, Ianis Stoica și Suciu, intră Iancu, Andrei și Ciuciulete.\n\nMin. 45: Final de primă repriză la Arad! 0-0!\n\nMin. 37: Ocazie imensă pentru Germania! Ignat respinge din apropierea liniei porții mingea trimisă de către Asllani.\n\nMin. 31: Ocazie pentru Germania! Castrop șutează din centrul careului, către colțul lung, dar Borbei are o intervenție excelentă și respinge mingea.\n\nMin. 28: Bară pentru Germania! Kerim Calhanoglu primește mingea în careu și încearcă să-l lobeze pe portarul Borbei, dar mingea a nimerit bara transversală.\n\nMin. 23 La jumătatea primei reprize, niciuna dintre echipe nu și-a creat vreo ocazie clară de gol!\n\nUPDATE 18:00 Începe meciul de la Arad!\n\nUPDATE 17:15 Iată primul '11' al României: Borbei – Pantea (cpt), Gergely, Ignat, Amzăr – Perianu, Pandele – Pănoiu, Andronache, Ianis Stoica – Suciu.\n\nRezerve: 1. R. Sava, 23. A. Mitrovici – 3. I. Mitran, 4. G. Buta, 11. R. Mustacă, 15. A. Ciuciulete, 16. D. Iancu, 18. N. Popescu, 19. D. Andrei, 20. M. Bratu, 21. D. Sîrbu, 22. A. Anton\n\nMeciul România U20 - Germania U20 este programat pe stadionul din Arad al echipei UTA.\n\nEste al doilea joc din această lună al tricolorilor sub 20 de ani, după ce selecţionata similară a Cehiei ne-a învins cu 2-1. Golul echipei noastre a fost marcat de Luca Andronache, de la Farul, în minutul 78.\n\nAdversarii au înscris prin Vecheta, în minutele 21 şi 58. În jocul disputat anul trecut, pe 7 octombrie, România învinsese Cehia cu acelaşi scor, 2-1, cu un gol superb marcat de Radaslavescu.\n\nRomânia U20-Germania U20 va începe la ora 18:00 şi va putea fi urmărit pe Digi Sport 1. De asemenea, abonaţii RCS-RDS pot viziona partida pe aplicatia Digi Sport şi pe siteul digisport.ro\n\nIanis Stoica şi Nicolas Popescu sunt încrezători înaintea meciului cu Germania U20\n\nRomânia U20-Germania U20 este revanşa meciului disputat pe 11 octombrie 2021, atunci când echipa antrenată la acea vreme de Bogdan Lobonţ a fost învinsă cu 4-0.\n\n\"Va si un test foarte puternic, nu trebuie să se mai repete ce a fost în trecut\", a declarat Ianis Stoica, atacantul de la FCSB.\n\nÎntrebat dacă se teme de o nouă înfrângere drastică la acest nivel de vârstă, Nicolas Popescu a declarat că \"Nu, nu ne sperie, noi avem şi un Campionat European în spate (n.r. participarea la EURO U19 2022), unde am întâlnit adversari foarte buni şi ştim la ce nivel trebuie să fim\".\n\nRezumat video Germania-România 4-0\n\nEtichete: daniel pancu , romania - germania , u20 , romania u20 , romania u21 germania u20 , daniel pancu selectioner u20\n\nUrmărește știrile digisport.ro și pe Google News",
    "Germania vrea ca cetăţenilor UE să li se interzică să mai deţină funcții de conducere în companiile de stat ruse": "Germania vrea să împiedice cetăţenii Uniunii Europene să deţină roluri-cheie în întreprinderile de stat ruse, potrivit unei propuneri de noi sancţiuni ale UE împotriva Rusiei, consultată de cotidianul Süddeutsche Zeitung, notează Agerpres.\n\nAni de zile, fostul cancelar german Gerhard Schröder a făcut parte din consiliul de conducere al gigantului energetic rus Rosneft. El a anunţat în cele din urmă, în luna mai, că va părăsi consiliul de administraţie, în urma invaziei Rusiei în Ucraina.\n\nZiarul german susţine că Moscova a încercat de mult timp să exercite o influenţă politică asupra capitalelor europene cu aceste numiri profitabile şi solicită încetarea acestei \"corupţii strategice\", mai scrie Agerpres. Interdicţia nu ar trebui să se aplice filialelor europene ale întreprinderilor de stat ruseşti, a precizat cotidianul german, citat de dpa.\n\nPotrivit surselor citate, Berlinul insistă, de asemenea, pentru implementarea unui plafon global de preţ pentru importurile de petrol din Rusia, aşa cum a propus deja grupul G7, plus interzicerea cooperării cu companiile ruse în domeniul energiei nucleare.\n\nPropunerea germană ar interzice şi vânzarea de bunuri imobiliare în Uniunea Europeană către cetăţenii ruşi. Mai multe persoane ar fi supuse interdicţiilor de călătorie în UE şi îngheţării activelor.\n\nStatele membre ale UE au convenit să impună noi sancţiuni împotriva Moscovei după anunţul de săptămâna trecută privind mobilizarea parţială în războiul Rusiei împotriva Ucrainei.\n\nComisia Europeană a purtat discuţii în weekend cu reprezentanţii celor 27 de state membre ale UE pentru a le evalua priorităţile.\n\nRamura executivă a UE lucrează în prezent la o propunere concretă de sancţiuni pe care statele membre să o discute miercuri. Sancţiunile Uniunii necesită acordul unanim.\n\nEditor : A.A.",
    "Germania semnează un acord de livrare a gazului lichefiat cu Emiratele Arabe Unite": "INTERNATIONAL Luni, 26 Septembrie 2022, 13:39\n\nDani Rockhoff • HotNews.ro\n\nGermania va primi gaz natural lichefiat (GNL) din Emiratele Arabe Unite, ca înlocuitor pentru gazul rusesc. În timpul vizitei cancelarului federal Olaf Scholz (SPD) în statul Golfului, compania energetică RWE din Essen a semnat un contract pentru prima livrare a 137.000 de metri cubi de GNL.\n\nOlaf Scholz Foto: Bernd Von Jutrczenka / AFP / Profimedia Images\n\nSpre comparație: 137.000 de metri cubi de gaz lichid corespund la în jur de 822 de milioane de kilowați-oră. Înainte de invazia rusă a Ucrainei, prin conducta Nord Stream 1 treceau, zilnic, până la 1,7 miliarde de kilowați-oră.\n\nUn asasinat uitat?\n\nCând cancelarul Olaf Scholz l-a întâlnit, la sfîrșitul săptămânii trecute, pe prințul moștenitor al Arabiei Saudite, Mohammed bin Salman, el a avut nevoie de multe abilități diplomatice. Pentru că Prințul Moștenitor a fost izolat internațional pentru o lungă perioadă de timp. S-a avansat chiar ideea că Mohammed bin Salman a ordonat uciderea jurnalistului Jamal Khashoggi, în consulatul saudit din Istanbul, în octombrie 2018.\n\nÎn perioada premergătoare călătoriei, purtătorul de cuvânt al guvernului german, Steffen Hebestreit, a declarat că ”asasinatul va juca, cu siguranță, un rol în discuții”, după cum relatează Spiegel.de.\n\nAfacerile pe primul loc\n\nIzolarea politică a MBS nu a durat mult la nivel internațional, deoarece Arabia Saudită este prea importantă ca furnizor de energie și putere economică. În decembrie, președintele francez, Emmanuel Macron, a călătorit acolo, apoi premierul britanic de atunci, Boris Johnson, cel mai recent președintele SUA, Joe Biden - și acum cancelarul Scholz.\n\nPotrivit RWE, acordul marchează „o piatră de hotar importantă” pentru viitoarea aprovizionare cu GNL a Germaniei. Compania energetică menționează că fost semnat și un memorandum privind livrările multianuale, începând din 2023.\n\nGazul lichefiat, în prima sa tranșă, urmează să fie livrat cu o navă în luna decembrie, la noul terminal din Brunsbüttel, ale cărui primele linii sunt în construcție.\n\nQuatar-ul în coadă de pește\n\nOdată cu călătoria în regiunea Golfului, din 24-26 septembrie, cancelarul federal a vrut să asigure aprovizionarea cu energie pentru industria autohtonă. După Arabia Saudită, Scholz a mers în Qatar.\n\nDeși emiratul are a treia mare rezervă de gaze din lume, după Rusia și Iran, fiind principalul exportator de GNL, nu sunt așteptate oferte în Qatar. Emiratul vrea contracte de aprovizionare pe termen lung, de 20 de ani sau chiar mai mult, în timp ce Berlinul vrea gazul doar ca punte către energiile regenerabile.\n\nÎn schimb, Scholz este preocupat de condițiile de muncă ale muncitorilor-oaspeți, înainte de începerea Campionatului Mondial de Fotbal din Qatar. Acestea sunt departe de a fi ideale, deși există progrese „de exemplu, în ceea ce privește situația angajaților”. „Dar acestea sunt departe de a îndeplini așteptările”, consideră Scholz.",
    "Liga Națiunilor, etapa 6. Anglia - Germania și Ungaria - Italia, Live Video, 21:45, Digi Sport 1 și 2. Programul zilei": "Cupa României : Steaua - Chindia , marți, 18:45, Digi Sport 1\n\nLiga Națiunilor: Portugalia - Spania, marți, 21:45, Digi Sport 1\n\nAnglia - Germania 3-3, Ungaria - Italia 0-2, Muntenegru - Finlanda 0-2, Macedonia de Nord - Bulgaria 0-1. Toate golurile\n\nÎn celălalt meci din grupa României, Muntenegru - Finlanda s-a terminat 0-2, rezultat care ne-a trimis pe noi în Liga C. Italia n-a avut probleme cu revelația Ungaria, pe care a bătut-o cu 2-0 în deplasare, iar Georgia și Bulgaria s-au impus și ele pe teren străin, cu Gibraltar, respectiv Macedonia de Nord.\n\nLIVE VIDEO Liga Națiunilor, etapa 6:\n\nLiga A\n\nAnglia - Germania 3-3\n\nMin. 87: Gol Germania. Șutul lui Sane e respins în față de portar, iar Havertz e atent și înscrie.\n\nMin. 83: Gol Anglia. Kane înscrie din penalty.\n\nMin. 75: Gol Anglia. Mount șutează surprinzător, din marginea careului și egalează.\n\nMin. 72: Gol Anglia. Shaw înscrie după o centrare de pe dreapta.\n\nMin. 67: Gol Germania. După o combinație frumoasă, ca urmare a unui contraatac, Havertz înscrie.\n\nMin. 52: Gol Germania. Gundogan deschide scorul din penalty.\n\nUngaria - Italia 0-2\n\nMin. 52: Gol Italia. Dimarco înscrie din pasa lui Cristante.\n\nMin. 27: Gol Italia. După o pasă greșită, Raspadori profită și deschide scorul.\n\nLiga B\n\nMuntenegru - Finlanda 0-2\n\nMin. 53: Gol Finlanda. Kallman înscrie cu capul, din apropierea porții.\n\nMin. 47: Gol Finlanda. Antman deschide scorul cu un șut plasat, cu efect, la colțul lung.\n\nMin. 17: Tomasevic (Muntenegru) primește al doilea cartonaș galben și este eliminat.\n\nMin. 86: Gol România! Pușcaș marchează cu un șut de la marginea careului.\n\nMin. 79: Gol România! După o combinație frumoasă cu Bancu, Rațiu reface diferența de scor cu un șut din careu.\n\nMin. 77: Gol Bosnia! Dzeko reduce diferența, din centrarea lui Dedic.\n\nMin. 74: Gol România. Pușcaș înscrie.\n\nMin. 38: Gol România! Din pasa lui Bancu, Man înscrie cu un șut cu stângul, din interiorul careului, însă centralul anulează pe moment reușita. După analiza VAR, golul e validat.\n\nLiga C\n\nGibraltar - Georgia 1-2\n\nMin. 49: Gol Georgia. Tsitaishvili înscrie, după o acțiune personală.\n\nMin. 19: Gol Georgia. Kvaratskhelia înscrie din penalty.\n\nMacedonia de Nord - Bulgaria 0-1\n\nMin. 50: Gol Bulgaria. Despodov deschide scorul, după un contraatac.\n\nLiga D\n\nSan Marino - Estonia 0-3\n\nMin. 56: Gol Estonia. Teniste înscrie cu capul, după o centrare de pe stânga.\n\nMin. 38: Gol Estonia. După o combinație cu pase din prima, Anier deschide scorul.\n\nLiga Națiunilor, etapa 6. Rezultatele partidelor de duminică\n\nCroația n-a avut nicio problemă pe terenul Austriei, unde a bătut cu 3-1. Un alt derby s-a jucat între Olanda și Belgia și a fost câștigat de gazde cu 1-0. Atât Croația, cât și Olanda s-au calificat în semifinale, iar Austria a retrogradat în Liga B.\n\nPolonia s-a impus la limită pe terenul Țării Galilor, iar Turcia a făcut două surprize negative la rând. După un 3-3 cu Luxemburg, turcii au pierdut rușinos cu Feroe, scor 0-2.\n\nPartidele din Liga Națiunilor, ediția 2022/2023, pot fi urmărite în format LIVE VIDEO fie pe canalele Digi Sport, fie EXCLUSIV pe digisport.ro, sau în aplicația Digi Sport (disponibilă pe Google Play și App Store), de către abonații RCS & RDS.\n\nLIVE VIDEO Liga Națiunilor, etapa 6, meciurile de duminică: Danemarca - Franța 2-0, Olanda - Belgia 1-0, Țara Galilor - Polonia 0-1, Austria - Croația 1-3\n\nLiga A\n\nDanemarca - Franța 2-0\n\nMin. 67: Ocazie mare Franța. Griezmann îl lansează pe Mbappe, cu o pasă filtrată, acesta rămâne singur cu portarul Schmeichel, care respinge cu piciorul.\n\nMin. 39: Gol Danemarca. După un corner, Delaney îi așează migea lui Skov Olsen, iar acesta înscrie cu un șut de la 16 metri.\n\nMin. 34: Gol Danemarca. Damsgaard centrează pentru Dolberg, care deschide scorul.\n\nOlanda - Belgia 1-0\n\nMin. 90+5: Bară Belgia. Foarfeca lui Lukebakio nimerește transversala, la ultima fază a meciului.\n\nMin. 73: Gol Olanda. Van Dijk înscrie cu capul, după o centrare din corner.\n\nMin. 32: Ocazie uriașă Belgia, irosită de Witsel.\n\nȚara Galilor - Polonia 0-1\n\nMin. 58: Gol Polonia. Lewandowski pasează din prima la Swiderski, care deschide scorul.\n\nMin. 32: Dublă ocazie Țara Galilor. Daniel James nu reușește să-l învingă pe portar din două șuturi în aceeași fază.\n\nAustria - Croația 1-3\n\nMin. 72: Gol Croația. Lovren înscrie cu capul, după ce primește o centrare în careu.\n\nMin. 69: Gol Croația. Livaja înscrie din apropierea porții, după o centrare cu boltă a lui Perisic.\n\nMin. 9: Gol Austria. Baumgartner înscrie, după ce deviază cu capul o centrare.\n\nMin. 6: Gol Croația. Modric intră în careu, primește o pasă perfectă și înscrie.\n\nFoto: Flashscore\n\nLiga C\n\nSlovacia - Belarus 1-1\n\nMin. 65: Gol Slovacia. Zrelak înscrie cu un voleu spectaculos, după ce a primit o centrare perfectă.\n\nMin. 45: Gol Belarus. După o centrare din corner și o minge deviată, Bakhar înscrie.\n\nMin. 33: Gol anulat Slovacia, pentru un henț. Arbitrul a consultat VAR-ul.\n\nAzerbaijan - Kazakhstan 3-0\n\nMin. 90+1: Gol Azerbaijan. Nuriev driblează scurt în careu și înscrie.\n\nMin. 74: Gol Azerbaijan. Ozobic profită de o indecizie a defensivei și înscie.\n\nMin. 66: Gol Azerbaijan (autogol). O minge șutată din apropiere sare în Marochkin care înscrie în propria poartă.\n\nMin. 35. Eliminare Alip (Kazahstan), pentru două cartonașe galbene.\n\nInsulele Feroe - Turcia 2-1\n\nMin. 89: Gol Turcia. Gurler înscrie cu un șut din voleu.\n\nMin. 59: Gol Feroe. Edmundsson îscrie cu un șut lobat, din unghi.\n\nMin. 52: Gol Feroe. Davidsen deschide scorul.\n\nLuxemburg - Lituania 1-0\n\nMin. 88: Gol Luxemburg. Rodrigues marchează din centrul careului.\n\nFoto: Flashscore\n\nLiga D\n\nAndorra - Letonia 1-1\n\nMin. 88: Gol Andorra. Încă o gafă uriașă, dar de această dată făcută chiar de portarul letonilor, a dus la golul egalizator marcat de Andorra, prin Rosas.\n\nMin. 50: Gol Letonia. După o gafă mare a apărării adverse, Gutkovskis deschide scorul.\n\nMoldova - Liechtenstein 2-0\n\nMin. 90+34: Gol Moldova. Stînă reușește dubla în două minute, cu o execuție din afara careului.\n\nMin. 90+2: Gol Moldova. Stînă înscrie cu un lob superb, din unghi.\n\nMin. 82: Gol anulat Moldova. Vadim Rață înscrie, după o centrare de pe stânga,dar reușita e anulată pentru un offside.\n\nFoto: Flashscore\n\nEtichete: franta , olanda , danemarca , belgia , liga natiunilor etapa 6\n\nUrmărește știrile digisport.ro și pe Google News",
    "Scandal în Germania după ce un manager a participat la „pseudo-referendumurile” din Donbas: „Nu există presiune. Oamenii votează voluntar”": "INTERNATIONAL Luni, 26 Septembrie 2022, 22:10\n\nHotNews.ro\n\nStefan Schaller, director general al unui furnizor de energie din nordul landului Hessa, a fost eliberat din funcție după ce s-a dovedit că a participat la referendumurile false din Donbas și a încercat să le legitimeze prin declarațiile sale, potrivit Der Tagesspiegel.\n\nUrnă de vot la „referendumurile” de alipire la Rusia a provinciilor ucrainene ocupate Foto: RIA Novosti / Sputnik / Profimedia\n\nDecizia demiterii sale a fost luată în unanimitate de către organele de supraveghere ale Energie Waldeck-Frankenberg în cadrul unei ședințe extraordinare convocate în grabă luni.\n\nComportamentul directorului general a fost în mod clar \"împotriva viziunii lumii, a valorilor morale și a filozofiei companiei\", a explicat administratorul districtual Jürgen van der Horst, care conduce consiliul de supraveghere al furnizorului de energie.\n\nSchaller a apărut în weekend la falsele referendumuri din Donbass în calitate de presupus \"observator electoral\".\n\nÎn presa de stat rusă, declarațiile \"observatorului din Germania\" au fost folosite pentru a legitima simulacrul de referendum.\n\n„Organizarea a fost cât se poate de bună în timpul limitat de care dispuneam”, a declarat Schaller în Zaporojie.\n\nMai mult, o înregistrare video publicată de agenția de presă de stat Tass îl arată pe managerul german în fața unui steag rusesc.\n\n„Presa occidentală a relatat că votul a fost organizat sub presiune”, a spus Schaller. \"Dar când sunt aici, văd cu ochii mei că oamenii votează voluntar.\"\n\nSchaller este citat într-un articol din Tass. \"Am deja experiență în calitate de observator internațional\", a subliniat el spunând că a participat și la alegerile pentru Duma rusă de anul trecut.",
    "Germania: Două avioane s-au ciocnit în aer și s-au prăbușit. Piloții au murit | VIDEO": "Germania: Două avioane s-au ciocnit în aer și s-au prăbușit. Piloții au murit | VIDEO\n\nTragedie aviatică în Germania ! Două avioane de acrobație s-au ciocnit în aer și s-au prăbușit în apropierea unui aerodrom. Ambii piloți au murit.\n\nNefericitul eveniment a avut loc sâmbătă seara, 24 septembrie, în Gera. Trei piloți s-au ridicat cu avioanele de la sol, au făcut acrobații, așa cum erau obișnuiți, însă doar unul singur s-a mai întors în viață la sol.\n\nMomentul impactului dintre cele două avioane a fost filmat. În imagini se văd cele două aeronave care execută mai multe manevre de acrobație, iar la un moment dat se ciocnesc. După impact, aparatele de zbor s-au prăbușit la doar 150 de metri de o zonă rezidențială. În urma sa a rămas un nor mare de fum. Ambii piloți au murit pe loc.\n\n@MDRAktuell das Kunstflugunglück heute in Gera ca. 18.30 Uhr.???? pic.twitter.com/D4pM8grGCu — Die Hoffnung stirbt zuletzt (@green_grap) September 24, 2022\n\nDouă avioane s-au ciocnit în aer. Ce spun martorii\n\n„Trei avioane au zburat împreună, unul probabil a aterizat. Celelalte două au mai zburat o vreme. Apoi au coborât brusc și au dispărut. La scurt timp după aceea am văzut uriașul nor de fum!”, este mesajul postat pe Facebook de un Un martor ocular.\n\n„Locuim la doar 250 de metri de locul accidentului și am observat manevra de zbor și accidentul în direct, în aer. Încă mi se pare ireal. Am văzut apoi cum ambele avioane s-au ciocnit în aer și apoi, după câteva secunde, a urmat impactul. Incredibil!”, a declarat un alt martor.\n\nUn expert în aviație a analizat momentul în care cele două avioane s-au ciocnit\n\nUn expert în aviație a văzut imaginile filmate și a analizat coliziunea dintre cele două avioane.\n\n„Contrar a ceea ce era de așteptat, nicio parte vizibilă nu s-a rupt. Se pare că cele două avioane s-au lovit, s-au prins unul de celălalt, și nu au mai putut fi manevrabile. S-au prăbușit legate unul de altul”, a declarat, pentru Bild, expertul în aviație Andreas Spaeth.\n\nSursa: Bild Etichete: , , , Dată publicare: 26-09-2022 13:42\n\n",
    "Prețul gazului în Germania: teama de o iarnă costisitoare": "Scrisoarea primită de la un furnizor local de energie a speriat o familie din Brandenburg. Potrivit postului de radio Berlin-Brandenburg, clientul ar urma să plătească lunar pentru gazul furnizat casei sale pentru o familie de lângă Berlin prețul astronomic de 1515 euro, față de 143 de euro cât era până în prezent. Imposibil pentru această familie. Furnizorul este o firmă mică cu doar 20.000 de clienți privați, pe care i-a atras prin prețurile scăzute și care acum este lovit în mod special de criza energetică.\n\nAsemenea știri se aud tot mai des în Germania, pe fondul scăderii temperaturilor și pornirii instalațiilor de încălzire. Autoritățile pentru drepturile consumatorului îi sfătuiesc pe clienții aflați în astfel de situații să profite de clauzele speciale de anulare a contractelor și să își caute furnizori cu prețuri mai convenabile. Dar prea rentabile nu mai sunt ofertele în prezent: familia amintită a găsit până la urmă un furnizor de gaz, pentru aproximativ 700 de euro pe lună.\n\nFirmele cele mai mari oferă prețuri mai bune\n\nMai bine stau lucrurile pentru clienții care sunt aprovizionați cu gaz de una din firmele energetice mari dintr-o regiune, așa-numiții furnizori de bază. La Berlin, este vorba de GASAG, care furnizează gaz pentru aproximativ 800.000 de clienți în capitală și ar fi cel mai mare furnizor comunal din țară. Acești furnizori de bază sunt cele mai mari firme energetice dintr-o regiune.\n\nCum erau încălzite locuințele din Germania în 2021\n\nFurnizorii de bază nu au voie să respingă clienții noi decât în cazul unor probleme economice majore. Alte firme mai mici pot să o facă. De la 1 noiembrie, furnizorii de bază ca GASAG nu mai au voie să ofere prețuri diferite clienților noi și celor vechi.\n\n\"Nimeni nu ar trebui să înghețe de frig!\"\n\nȘi GASAG a majorat serios prețurile de la izbucnirea războiului în Ucraina, dar nu atât de puternic ca alte firme. Pentru o locuință de 110 metri pătrați, prețul a crescut în mai de la 139 la 171 de euro. Din noiembrie vor fi 260 de euro pe lună.\n\nDar nici GASAG nu știe dacă prețurile vor rămâne la acest nivel. \"Nimeni nu ar trebui să înghețe de frig, indiferent cât de scăzute vor fi termperaturile\", a declarat șeful companiei Georg Friedrichs pentru cotidianul berlinez \"Tagesspiegel\". El nu a vrut să se pronunțe cu privire la cât de mult pot să crească prețurile în continuare.\n\nLindner: \"O punte spre noua normalitate a prețurilor la energie\"\n\nMinistrul de Finanțe Christian Lindner (FDP) nu poate face nimic, doar să-i avertizeze și mai mult pe clienți că vin vremuri grele. \"Pornim de la premisa că lucrurile se vor normaliza în 2023, dar nu revenind la vechiul nivel, ci la nivelul actual al prețurilor de pe piață pentru gazul lichefiat\". Multe țări, inclusiv Germania, cumpără acum cantități sporite de Liquefied Natural Gas (LNG), ca înlocuitor pentru gazul rusesc ieftin, care nu mai este livrat.\n\nMinistrul de Finanțe Lindner îi avertizează pe cetățeni că vin vremuri grele\n\nLindner a mai spus că prețul la gaz va continua să fie greu de suportat, dar că nu ne va ruina. În prezent, ar fi vorba de \"construirea unei punți spre o nouă normalitate a prețurilor majorate la energie\". Cu alte cuvinte: oamenii trebuie să se obișnuiască pe termen lung cu costuri ridicate la gaz și curent electric.\n\nTaxa pe gaz, motiv suplimentar de scumpire\n\nO altă cauză de scumpire este taxa pe gaz, care intră în vigoare la 1 octombrie. Prin această taxă, consumatorii ajută firmele energetice care se confruntă pe piața mondială cu prețuri foarte mari la sursele alternative de gaz, care să înlocuiască gazul rusesc. Taxa pe gaz va costa o familie normală încă 600 de euro pe an, în plus față de costurile obișnuite, potrivit experților.\n\nEa poate fi însă de asemenea majorată, în caz că prețurile continuă să crească. Mulți experți cred că și prețurile la curent electric s-ar putea dubla. Urmările războiului rus din Ucraina vor fi resimțite de locuitorii Germaniei abia în lunile următoare.\n\nEconomisirea de energie, singura soluție\n\nEconomisirea de energie rămâne deci singura soluție eficientă de reducere a costurilor. Stiftung Warentest a calculat că o familie de trei persoane ar putea economisi 970 de euro anual la gaz și curent prin adoptarea unor măsuri simple.\n\nImportante ar fi dușurile cât mai puțin calde și cumpărarea unei instalații de duș care economisește energie. Doar acestea ar reduce costurile cu 770 de euro pe an. Reducerea temperaturii la încălzire de la 22 la 20 de grade ar economisi 151 de euro. Ar trebuie evitată folosirea uscătoarelor electrice de haine, mari consumatoare de curent.\n\nCSU pentru plafonarea prețului la gaz\n\nDar cum se va putea descurca majoritatea populației cu prețurile uriașe? O întrebare încă fără răspuns. Jumătate din locuințele din Germania sunt încălzite cu gaz. CSU a propus un model de plafonare a prețului la gaz pentru trei sferturi din consumul pentru încălzire al consumatorilor privați.\n\nDeputatul CSU Alexander Dobrindt vrea ca prețul la gaz să fie plafonat pentru toți cetățenii\n\n\"Pentru consumatorii privați ar fi posibilă acoperirea a 75% din consum cu un preț de bază\", a declarat șeful grupului parlamentar al CSU Alexander Dobrindt pentru Augsburger Allgemeine. \"Peste cele 75 de procente, oamenii trebuie să achite prețul actual\", a adăugat Dobrindt. Problema este că diferența de preț trebuie preluată de stat, ceea ce înseamnă noi datorii la bugetul federal.",
    "Germania insistă: „Trebuie lăsată o cale deschisă pentru ruși să vină în Europa și, de asemenea, în Germania”": "INTERNATIONAL Vineri, 23 Septembrie 2022, 17:20\n\nHotNews.ro\n\nOficialii germani insistă că Germania este deschisă să îi primească pe cetățenii ruși care încearcă să fugă din țară, după decizia președintelui Vladimir Putin de mobilizare militară parțială, conform CNN.\n\nPiata Rosie din Moscova Foto: Nikolay Vinokurov / Alamy / Profimedia Images\n\n\"Mulţi ruşi care sunt chemaţi acum nu vor să ia parte la acest război. Acesta este un semn bun.\n\nTrebuie lăsată o cale deschisă pentru ruși să vină în Europa și, de asemenea, în Germania\", a declarat Steffen Hebestreit, purtătorul de cuvânt al cancelarului german, într-o conferință de presă.\n\nStatele membre UE trebuie să găsească o „soluție viabilă” cu privire la modul în care îi tratează pe cetățenii ruși, după decizia de „mobilizare parțială”, spunând că trebuie analizate punctual motivele fiecăruia înainte de acordarea azilului.\n\nJoi, la o zi după ce președintele Vladimir Putin a anunțat mobilizarea rezerviștilor ruși pentru a lupta în Ucraina, ministrul german de Interne Nancy Faeser a spus, într-un interviu pentru ziarul Frankfurter Allgemeine Zeitung, că Germania este pregătită să primească dezertori ruși „amenințați cu o represiune serioasă”:\n\n„Dezertorii amenințați cu o represiune serioasă pot obține, de regulă, protecție internațională în Germania.\n\nOricine se opune cu curaj regimului lui Putin și cad astfel în mare pericol, poate cere azil pe motiv de persecuție politică”.\n\nFaeser a spus că 438 de dizidenţi ruşi - mulţi dintre ei jurnalişti - au beneficiat de un proces accelerat pentru a obţine protecţie în Germania. Ea a subliniat totuși că azilul politic nu este acordat automat, dar solicitanții vor fi mai întâi supuși controalelor de securitate.\n\nDe asemenea, ministrul german al Justiției, Marco Buschmann, a postat pe Twitter, folosind hashtag-ul „mobilizare parțială”, mesajul: „aparent, mulți ruși își părăsesc patria – oricine urăște calea lui Putin și iubește democrația liberală este binevenit în Germania”.\n\nUE se pregătește pentru un val de migranți ruși\n\nDe altfel, executivul blocului european a spus că Uniunea Europeană va trebui să stabilească o poziție comună cu privire la cererile de intrare ale rușilor care părăsesc țara din cauza războiului din Ucraina, potrivit Reuters.\n\nComisia Europeană a spus, însă, că statele membre vor trebui să evalueze cererile de la caz la caz, ținând cont de drepturile fundamentale și de legislația privind procedura de azil.\n\n„Au existat proteste în mai multe orașe din Rusia (...) Noi, Uniunea Europeană, suntem în principiu solidari cu cetățenii ruși care au curajul să-și arate opoziția față de ceea ce face regimul, mai ales când vine vorba de acest război ilegal din Ucraina”, a afirmat purtătorul de cuvânt al Comisiei Peter Stano, într-un briefing de presă.\n\nUn alt purtător de cuvânt a spus că, atunci când vine vorba de cereri de intrare la frontierele UE, acestea „trebuie realizate în conformitate cu legislația UE”, care include respectarea drepturilor fundamentale și a întregii legislații în vigoare pentru procedurile de azil.",
    "Germania semnează un acord privind gazele naturale cu Emiratele Arabe Unite. Scholz, criticat pentru călătoria în Golf": "Pe fondul opririi livrărilor de gaze către Germania de către Rusia şi al creşterii galopante a preţurilor la energie în Europa, Scholz a călătorit în regiune pentru a asigura aprovizionarea alternativă a economiei ţării sale, care este avidă de energie, scrie POLITICO.\n\nÎn timpul unei escale în capitala Emiratelor Arabe Unite, Abu Dhabi, duminică dimineaţa, Scholz a semnat un contract pentru livrarea a 137.000 de metri cubi de GNL, care ar trebui să ajungă în nordul Germaniei la sfârşitul acestui an, potrivit furnizorului german de energie RWE. Astfel, livrarea va veni probabil la timp pentru a ajuta cea mai mare economie europeană să depăşească o penurie de gaze în această iarnă şi să facă faţă consecinţelor a ceea ce Scholz a descris drept \"şantaj\" energetic rusesc.\n\nCu toate acestea, acordul privind GNL nu poate compensa decât o mică parte din cele 56,3 miliarde de metri cubi de gaze pe care Germania le-a primit de la Rusia în 2020. Furnizorii germani de energie au încercat să înlocuiască gazul rusesc cu achiziţii de ultimă oră de pe piaţa mondială, dar acestea vin la un preţ mult mai mare.\n\nAcordul cu Emiratele Arabe Unite, care include şi livrări suplimentare de GNL în anii următori, vine la un preţ fix şi este, prin urmare, mai avantajos. Scholz a declarat recent că ţara sa \"se va descurca în această iarnă\".\n\nAcordul privind gazul face parte dintr-un \"Acord mai amplu de accelerare a securităţii energetice şi a industriei\" între Germania şi EAU, care \"va permite punerea în aplicare rapidă a unor proiecte strategice în domeniile prioritare ale energiilor regenerabile, hidrogenului, GNL şi acţiunilor climatice\", a declarat Scholz.\n\nCancelarul, care este însoţit de o delegaţie de oameni de afaceri, a semnat, de asemenea, un acord pentru furnizarea a 33.000 de tone de motorină în Germania în această lună şi alte livrări lunare de motorină de până la 250.000 de tone.\n\nScholz a mers şi în Qatar pentru discuţii suplimentare pe tema energiei, înainte de a se întoarce la Berlin luni dimineaţă.\n\nPreocupări legate de drepturile omului\n\nCălătoria cancelarului are loc în contextul în care există preocupări persistente cu privire la situaţia drepturilor omului în regiunea Golfului.\n\nSâmbătă, Scholz a efectuat o vizită în Arabia Saudită, unde s-a întâlnit cu prinţul moştenitor saudit Mohammed bin Salman pentru a discuta despre o serie de probleme de afaceri, inclusiv despre investiţiile germane în viitoarea producţie de hidrogen verde în ţara arabă. Cei doi lideri au discutat, de asemenea, despre războiul Rusiei din Ucraina, în legătură cu care Scholz a încercat să îl convingă pe bin Salman să adopte o poziţie mai dură faţă de Moscova, şi despre războiul din Yemen.\n\nNu cu mult timp în urmă, bin Salman a fost un paria pe scena internaţională din cauza rolului său presupus în aprobarea asasinării jurnalistului Jamal Khashoggi de la Washington Post de către agenţi guvernamentali saudiţi.\n\nÎntrebat dacă a abordat problema uciderii lui Khashoggi cu prinţul moştenitor, Scholz a declarat sâmbătă: \"Am discutat toate problemele care se învârt în jurul chestiunilor legate de drepturile civile şi drepturile omului. Aşa ar trebui să fie. Puteţi presupune că nu a rămas nimic nediscutat care trebuie spus.\"",
    "(P) Anglia – Germania: SuperCotele pentru derby-ul răniţilor din Liga Naţiunilor": "Cupa României : Steaua - Chindia , marți, 18:45, Digi Sport 1\n\nLiga Națiunilor: Portugalia - Spania, marți, 21:45, Digi Sport 1\n\nDescoperă SuperOferta pentru Anglia – Germania şi alege-ţi favorita!\n\nMiza pentru ultimul meci din grupă\n\nDe-a lungul timpului, Anglia şi Germania au oferit multe partide spectaculoase şi pline de importanţă, fie că a fost vorba despre întâlniri la campionate europene sau mondiale sau de „simple” meciuri amicale. Însă partida de astăzi nu mai este despre eterna rivalitate din englezi şi nemţi, ci mai mult despre a ieşi dintr-o grupă pe care Ungaria o conduce cu o etapă înainte de finalul ei cu capul sus.\n\nAnglia este deja retrogradată în divizia a doua din Liga Naţiunilor şi poate încheia grupa cu un golaveraj devastator. Selecţionata antrenată de Gareth Southgate a primit şapte goluri în cinci partide şi a înscris unul singur – chiar împotriva Germaniei – dar din penalty. Obiectivul Angliei este o victorie. O victorie de palmares, pentru că trei puncte nu o vor ridica în clasament, dar poate îndulci, atât cât se poate, pregătirea pentru Campionatul Mondial. 2.45 este cota Superbet pentru victoria Angliei cu Germania.\n\nGermania, în schimb, a fost o echipă sub semnul egalului. Trei egaluri a înregistrat în această grupă, toate cu acelaşi scor: 1-1. Cu o victorie împotriva Angliei, Germania poate urca pe locul doi în grupă, dar numai dacă Ungaria o învinge pe Italia în celălalt meci din grupă. 3.40 este cota Superbet pentru X în Anglia – Germania, un egal aşa cum a fost şi în meciul tur.\n\nCine marchează în Anglia – Germania\n\nÎn ciuda faptului că Anglia nu a marcat niciun gol din acţiune în actuala campanie din Liga Naţiunilor, principalul om de gol al englezilor nu are cifre deloc rele în acest început de sezon. Harry Kane, căpitanul Angliei, a punctat de şase ori în şapte meciuri de Premier League pentru Tottenham. 2.65 este cota Superbet ca Harry Kane să înscrie în Anglia – Germania.\n\nGermania, care are cea mai bună ofensivă din grupă alături de Ungaria – 8 goluri înscrise – are însă un singur atacant în lot: Timo Werner. De la revenirea la Leipzig, Werner a marcat patru goluri, trei dintre ele fiind în Cupa Germaniei şi unul singur în Bundesliga.\n\nMijlocaşii ofensivi sunt însă cei care fac treaba atacanţilor în modulul lui Hansi Flick. Jamal Musiala, noua perlă din curtea lui Bayern Munchen, a marcat deja şase goluri în acest sezon pentru bavarezi, în timp ce experimentatul Jonas Hofmann a înscris de cinci ori în opt meciuri pentru Borussia Monchengladbach. De altfel, Hofmann a punctat de două ori şi în Liga Naţiunilor: în meciurile terminate la egalitate cu Anglia şi Ungaria. 5.50 este cota Superbet ca Jamal Musiala să înscrie în Anglia – Germania, în timp ce Hofmann are cota 5.75 pentru a marca.\n\nMeciurile din Liga Naţiunilor beneficiază şi de SuperAvantaj! Câștigi pariul dacă echipa pe care ai mizat are un avans de 2 goluri, în orice moment al meciului, indiferent de rezultatul final.\n\nIntră în SuperSocial, reţeaua de socializare a SuperPariorilor\n\nCauţi şi mai multe SuperPariuri? Hai în SuperSocial! Vino alături de ambasadorii Superbet în cea mai mare rețea de socializare a pariorilor. Vezi ce joacă ei, descoperă și alți pariori supervaloroși, inspiră-te de la ei și afirmă-te.\n\nEtichete: advertorial superbet\n\nUrmărește știrile digisport.ro și pe Google News",
    "Germania a naționalizat cel mai mare importator de gaze naturale al țării": "COMPANII Miercuri, 21 Septembrie 2022, 15:59\n\nSebastian Jucan • HotNews.ro\n\nUniper, cel mai mare importator de gaze naturale din Germania, a anunțat miercuri că guvernul de la Berlin va obține o cotă de 99% în companie după o mărire de capital în valoare de 8 miliarde de dolari care va fi finanțată din bani publici, relatează Reuters.\n\nGazoducte Foto: dpa picture alliance / Alamy / Alamy / Profimedia\n\nNoul pachet de asistență financiară prin care statul german a obținut controlul companiei este ultimul dintr-o serie prin care guvernul de la Berlin a pompat miliarde de euro în compania energetică pentru a preveni falimentul acesteia.\n\nNaționalizarea celui mai mare importator de gaze naturale a țării este a doua mutare făcută în doar o săptămână de guvernul condus de Olaf Scholz cu scopul de a ține pe linia de plutire sectorul energetic în contextul crizei provocate de Gazprom.\n\nCompania controlată de statul rus a anunțat la începutul lunii septembrie că livrările de gaze naturale prin gazoductul Nord Stream 1 care alimentează Germania vor fi suspendate pe termen „nelimitat”, după ce încă din timpul verii a redus treptat exporturile, până când gazoductul a ajuns să funcționeze la doar 20% din capacitatea sa totală.\n\nSăptămâna trecută guvernul german a preluat controlul și asupra unei rafinării de petrol rusești care furnizează 90% din combustibilul folosit de capitala Berlin.\n\nSute de companii germane depind de Uniper\n\n„Statul va face tot ce este posibil, și asta arătăm acum, să țină companiile stabile pe piață”, le-a declarat miercuri reporterilor ministrul german al Economiei Robert Habeck.\n\nSute de utilități municipale și furnizori de energie din Germania sunt clienți ai Uniper. Atunci când prețurile vor fi transferate clienților începând cu luna octombrie, taxele suplimentare ar putea „să se ridice la 200 sau 300 de euro pe an pentru o familie de patru persoane”, a avertizat Olaf Scholz în luna iulie.\n\nEl a asigurat însă că statul „va fi acolo”.\n\n„You'll Never Walk Alone\", a repetat de mai multe ori cancelarul, preluând titlul acestui imn drag multor fani ai fotbalului. Olaf Scholz se angajase să împiedice un faliment al Uniper, care ar amenința, prin efect de domino, să disloce piața energiei și să ducă la penurie la iarnă în Germania.",
    "Olaf Scholz s-a întâlnit cu Maia Sandu / Germania oferă asistenţă suplimentară Republicii Moldovatw": "\"Cancelarul Olaf Scholz a discutat astăzi cu preşedintele Republicii Moldova, Maia Sandu. Întâlnirea s-a concentrat pe schimburi de idei asupra războiului rus de agresiune împotriva Ucrainei şi pe efectele conflictului asupra Republicii Moldova\", anunţă Guvernul Germaniei, conform unui comunicat postat pe site-ul propriu şi vizualizat de agenţia MEDIAFAX.\n\n\"Cancelarul a subliniat că Guvernul Germaniei şi Uniunea Europeană vor continua să ofere sprijin Republicii Moldova\", precizează Guvernul de la Berlin.\n\n\"Am avut astăzi o întâlnire cu Olaf Scholz, cancelarul Germaniei. I-am mulţumit pentru susţinerea Germaniei şi pentru votul de încredere în favoarea statutului nostru de candidat la integrarea în Uniunea Europeană, precum şi pentru ajutorul pe care ni-l acordă pentru a face faţă consecinţelor războiului Rusiei în Ucraina. Am discutat despre aprofundarea relaţiilor dintre Republica Moldova şi Germania în domeniile energiei, economiei şi securităţii\", a declarat Maia Sandu, prin Twitter.\n\nMaia Sandu a avut o întrevedere şi cu ministrul german al Dezvoltării, Svenja Schulze, care a anunţat, conform site-ului Tagesschau.de, asistenţă suplimentară în valoare de 60 de milioane de euro destinată Republicii Moldova, pentru a face faţă crizei energetice.",
    "Farmacia EUmed.ro vinde din Germania medicamente de două milioane de euro în România": "Farmacia EUmed.ro din Germania, înființată de un antreprenor român din Timișoara, vinde online medicamente homeopatice și antroposofice de două milioane de euro în România, unde nu există astfel de produse. Pentru acest an, compania estimează venituri de 1,2 – 1,3 milioane de euro exclusiv pe piața din România, nivel apropiat de valoarea de 1,5 milioane de euro atinsă în 2021.\n\n„Din păcate, medicamentele antroposofice nu se găsesc nici astăzi în România. Sunt aproape necunoscute. În plus, în România, lista medicamentelor aprobate pentru punerea pe piață este de doar câteva mii de produse, însă noi avem (…) în permanență disponibile pe piață aproximativ 200.000 de produse farmaceutice”, declară Ciprian Militaru, co-fondator al farmaciei.\n\nMedicamentele homeopate și antroposofice sunt extrase, în general, din plante și minerale.\n\nFarmacia a fost deschisă în urmă cu 12 ani, iar anul trecut a consemnat venituri de 4,6 milioane de euro, din care două milioane de euro au fost generate de vânzările online.\n\nGermania este cea mai mare piață din Europa pentru medicamente pe bază de plante și a doua ca mărime pentru medicamente homeopatice și antroposofice.\n\nComerțul cu medicamente pe bază de plante generează, numai în Germania, afaceri de aproximativ 1,6 miliarde de euro, în timp ce medicamentele homeopatice și antroposofice produc venituri de 597 milioane de euro.\n\nRomânia ocupă ultimul loc din Uniunea Europeană din perspectiva timpului de așteptare al pacienților pentru a avea acces la medicamente de ultimă generație.\n\nPotrivit unui studiu, timpul de așteptare a crescut anul trecut în România la circa 900 de zile, față de 883 de zile în 2020.\n\nTimpul de așteptare în Germania este de 133 de zile, în Italia de 429 de zile, iar în Bulgaria de 764 de zile.\n\n„Chiar dacă farmacia noastră este înregistrată pe domeniul .ro, suntem o farmacie 100% germană și funcționăm după legislația și regulile germane. Asta ne oferă un avantaj enorm. Practic, nu concurăm cu nicio farmacie din România, deoarece vindem produse care nu vor ajunge să fie aprobate niciodată pe piața din România, pentru că ar fi nerentabil”, spune Militaru.\n\nTotodată, din 160 de medicamente noi aprobate de Agenția Europeană a Medicamentului între 2017 și 2020, în România au fost aprobate pe lista celor de compensate și gratuite doar 38 de produse, până în ianuarie anul curent.\n\nÎn aceeași perioadă, Germania a introdus la compensare 147 de medicamente, Italia – 127, Slovenia –78, Ungaria – 65, iar Bulgaria – 49.\n\nAstfel, rata de disponibilitate a medicamentelor de ultimă generație pentru pacienții români, în sistem de compensare, este de doar 24%.\n\n„În 2022, pentru prima dată după zece ani, avem o contracție a vânzărilor, cauzată de o serie de probleme tehnice independente de noi avute la sfârșitul anului trecut și în primele luni din anul curent. Practic, serviciul de plăți cu cardul a fost blocat pentru o perioadă de patru luni, pentru toate farmaciile online din Germania”, afirmă Militaru.\n\nÎn Germania, coșul mediu de medicamente se situează între 110 și 125 de euro, iar în România ajunge la aproximativ 60 de euro.\n\nO altă deosebire între cele două piețe este recurența clienților, care în România este extrem de redusă. În Germania, însă, clienții revin de mai multe ori pentru noi comenzi. Astfel, compania a adoptat în România un model diferit de afaceri față de cel practicat în Germania, respectiv “long tail”, care presupune vânzarea mai multor produse diferite în cantități mici.\n\nFarmacia EUmed.ro comercializează în România, în general, medicamente care nu se găsesc pe piață, fie pentru că nu au fost aprobate pentru comercializare, fie au fost retrase, fie există goluri de aprovizionare.\n\nPotrivit lui Militaru, lipsa de medicamente din România tinde să se acutizeze, iar această penurie îi determină pe pacienți să caute alternative pe marketplace-uri, deși un astfel de comerț este ilegal în lipsa unor autorizații acordate de Agenția Națională a Medicamentului (ANM).\n\n„Ca să vinzi medicamente online e nevoie de o autorizare specială de la ANM. Se pare însă că nici autoritățile și nici proprietarii acestor marketplace-uri nu sunt prea interesați de acest fenomen. Marketplace-urile au evident de câștigat din acest comerț, și nu fac nimic pentru a stopa fenomenul, însă autoritățile ar trebui să se autosesizeze în legătură cu ce medicamente se comercializează online”, spune Militaru.",
    "Prime imense pregătite de Germania pentru Cupa Mondială din Qatar! Cât vor încasa jucătorii în cazul unui succes": "Cupa României : Steaua - Chindia , marți, 18:45, Digi Sport 1\n\nLiga Națiunilor: Portugalia - Spania, marți, 21:45, Digi Sport 1\n\nGermania este una dintre șansele cele mai mari la a câștiga Cupa Mondială. Ultima dată, nemții au câștigat turneul final în ediția din 2014, atunci când au învins Argentina cu scorul de 1-0.\n\nPrime imense pregătite de Germania pentru Cupa Mondială din Qatar! Cât vor încasa jucătorii în cazul unui succes\n\nPentru a-i motiva pe jucători înaintea turneului final, Federația Germană de Fotbal a pregătit niște prime imense în cazul în care Germania va ridica din nou trofeul.\n\nPotrivit informațiilor ESPN, fiecare jucător din lotul Germaniei va încasa 400.000 de euro în cazul unui succes în Qatar.\n\nLa ultima ediție a Cupei Mondiale, primele erau de 350.000 de euro. În 2018, nemții au fost, însă, eliminați în faza grupelor.\n\nÎn 2014, când Germania a câștigat turneul final, fiecare jucător a încasat câte 300.000 de euro.\n\nAcum, dacă vor trece de faza grupelor, nemții vor încasa fiecare câte 50.000 de euro, iar dacă vor ajunge în sferturile de finală, suma va crește la 100.000 de euro. Locul în semifinale le garantează elevilor lui Hansi Flick 150.000 de euro, iar locul trei, 200.000 de euro. Dacă vor ajunge în finală, fiecare jucător va câștiga 250.000 de euro.\n\nLa Cupa Mondială din Qatar, Germania va evolua în grupa E, din care mai fac parte Spania, Costa Rica și Japonia. Nemții vor debuta împotriva Japoniei.\n\nPreședintele Federației Germane de Fotbal, Bernd Neuendorf a avut o întâlnire cu reprezentanții primei echipe, Manuel Neuer, Thomas Muller, Joshua Kimmich și Ilkay Gundogan, iar în urma discuțiilor a stabilit ca prima să fie de 400.000 de euro.\n\n”Am purtat discuții intense într-o atmosferă bună și constructivă”, a transmis Neuendorf potrivit aceleiași surse.\n\nProgramul complet al Cupei Mondiale 2022\n\nProgramul fazei grupelor Cupei Mondiale 2022\n\nDuminică, 20 noiembrie:\n\nQatar - Ecuador (Grupa A)\n\nLuni, 21 noiembrie:\n\nSenegal - Olanda (Grupa A)\n\nAnglia - Iran (Grupa B)\n\nStatele Unite ale Americii - Țara Galilor (Grupa B)\n\nMarți, 22 noiembrie:\n\nArgentina - Arabia Saudită (Grupa C)\n\nMexic - Polonia (Grupa C)\n\nFranța - Australia (Grupa D)\n\nDanemarca - Tunisia (Grupa D)\n\nMiercuri, 23 noiembrie:\n\nSpania - Costa Rica (Grupa E)\n\nGermania - Japonia (Grupa E)\n\nBelgia - Canada (Grupa F)\n\nMaroc - Croația (Grupa F)\n\nJoi, 24 noiembrie:\n\nBrazilia - Serbia (Grupa G)\n\nElveția - Camerun (Grupa G)\n\nPortugalia - Ghana (Grupa H)\n\nUruguay - Coreea de Sud (Grupa H)\n\nVineri, 25 noiembrie:\n\nQatar - Senegal (Grupa A)\n\nOlanda - Ecuador (Grupa A)\n\nAnglia - Statele Unite ale Americii (Grupa B)\n\nȚara Galilor - Iran (Grupa B)\n\nSâmbătă, 26 noiembrie:\n\nArgentina - Mexic (Grupa C)\n\nPolonia - Arabia Saudită (Grupa C)\n\nFranța - Danemarca (Grupa D)\n\nTunisia - Australia (Grupa D)\n\nDuminică, 27 noiembrie:\n\nSpania - Germania (Grupa E)\n\nJaponia - Costa Rica (Grupa E)\n\nBelgia - Maroc (Grupa F)\n\nCroația - Canada (Grupa F)\n\nLuni, 28 noiembrie:\n\nBrazilia - Elveția (Grupa G)\n\nCamerun - Serbia (Grupa G)\n\nPortugalia - Uruguay (Grupa H)\n\nCoreea de Sud - Ghana (Grupa H)\n\nMarți, 29 noiembrie:\n\nOlanda - Qatar (Grupa A)\n\nEcuardor - Senegal (Grupa A)\n\nȚara Galilor - Anglia (Grupa B)\n\nIran - Statele Unite ale Americii (Grupa B)\n\nMiercuri, 30 noiembrie:\n\nPolonia - Argentina (Grupa C)\n\nArabia Saudită - Mexic (Grupa C)\n\nTunisia - Franța (Grupa D)\n\nAustralia - Danemarca\n\nJoi, 1 decembrie:\n\nJaponia - Spania (Grupa E)\n\nCosta Rica - Germania (Grupa E)\n\nCroația - Belgia (Grupa F)\n\nCanada - Maroc (Grupa F)\n\nVineri, 2 decembrie:\n\nCamerun - Brazilia (Grupa G)\n\nSerbia - Elveția (Grupa G)\n\nCoreea de Sud - Portugalia (Grupa H)\n\nGhana - Uruguay (Grupa H)\n\nProgramul optimilor de finală ale Cupei Mondiale 2022\n\nSâmbătă, 3 decembrie:\n\n(49) Câștigătoarea Grupei A - Locul doi din Grupa B\n\n(50) Câștigătoarea Grupei C - Locul doi din Grupa D\n\nDuminică, 4 decembrie:\n\n(52) Câștigătoarea Grupei D - Locul doi din Grupa C\n\n(51) Câștigătoarea Grupei B - Locul doi din Grupa A\n\nLuni, 5 noiembrie:\n\n(53) Câștigătoarea Grupei E - Locul doi din Grupa F\n\n(54) Câștigătoarea Grupei G - Locul doi din Grupa H\n\nMarți, 6 decembrie:\n\n(55) Câștigătoarea Grupei F - Locul doi din Grupa E\n\n(56) Câștigătoarea Grupei H - Locul doi din Grupa G\n\nProgramul sferturilor de finală ale Cupei Mondiale 2022\n\nVineri, 9 decembrie:\n\n(58) Câștigătoarea meciului 53 - Câștigătoarea meciului 54\n\n(57) Câștigătoarea meciului 49 - Câștigătoarea meciului 50\n\nSâmbătă, 10 decembrie:\n\n(60) Câștigătoarea meciului 60 - Câștigătoarea meciului 56\n\n(59) Câștigătoarea meciului 51 - Câștigătoarea meciului 52\n\nProgramul semifinalelor Cupei Mondiale 2022\n\nMarți, 13 decembrie:\n\nCâștigătoarea meciului 57 - Câștigătoarea meciului 58\n\nMiercuri, 14 decembrie:\n\nCâștigătoarea meciului 59 - Câștigătoarea meciului 60\n\nFinala mică se va juca sâmbătă, 17 decembrie.\n\nEtichete: qatar , germania , cupa mondiala , 2022 , hansi flick\n\nUrmărește știrile digisport.ro și pe Google News",
    "La fel ca în Germania, creşterea salariului minim trebuie să devină o politică de stat şi ar fi trebuit să aibă loc de la 1 octombrie, nu de la 1 ianuarie, pentru a proteja forţa de muncă din România ": "De la 1 octombrie, Germania majorează salariul minim pe economie de la 10,45 euro/oră, adică 1.621 de euro brut pe lună, la 12 euro/oră, adică 2.016 euro brut pe lună. Asta înseamnă o creştere de 15% practic peste noapte, ceea ce, până nu demult, era de neconceput în Germania, unde creşterile salariale erau de 2-3% pe an.\n\nGermania, cea mai puternică economie a Europei, se confruntă cu un deficit de forţă de muncă, la fel ca toate marile economii. În urmă cu 50 de ani nemţii au deschis piaţa muncii către turci, iar acum practic au piaţa deschisă pentru toată lumea.\n\nCreşterea salariului minim a devenit cea mai bună arma pentru a atrage forţă de muncă, în condiţiile în care toate ţările europene se luptă pentru fiecare angajat. Imigranţii sunt de obicei plătiţi cu salariul minim pe economie, şi doar cei care au specializări, cum ar fi medicii sau IT-iştii, de exemplu, pot obţine salarii mai mari.\n\nGuvernul social-democrat Scholtz nu mai ţine cont de productivitate, ci încearcă să-şi protejeze forţa de muncă în faţa inflaţiei, în faţa globalizării care permite mişcarea liberă a oamenilor şi mai ales în faţa viitorului când Germania, alături de Japonia, se va confrunta cu un val mare de pensionari, flux care trebuie susţinut de oameni activi. Toată lumea se grăbeşte să introducă roboţi şi aplicaţii, dar cine plăteşte taxele din care să plătească pensiile?\n\nÎn România, cele două partide - PSD şi PNL, care formează guvernul Ciucă, încă mai discută pe tema salariului minim pe economie de anul viitor.\n\nPrima propunere de la 1 ianuarie, de a creşte salariul minim de la 2.550 de lei brut la 3.000 de lei brut, adică de la 1.524 de lei net la 1.780 de lei net, ar fi trebuit să intre în vigoare de la 1 octombrie pentru a ţine pasul cu nemţii, care încearcă să aspire salariaţi din toate colţurile lumii. Nici nu mai contează naţionalitatea.\n\nCea mai bună decizie economică care s-a luat în România în ultimul deceniu a fost creşterea salariului minim într-un ritm accelerat, poate prea puţin accelerat.\n\nLa 1 ianuarie 2012 salariul minim a fost de 700 de lei brut, adică 530 de lei net, adică 120 de euro. După 10 ani, salariul minim a ajuns la 2.550 de lei brut, adică 1.524 de lei net, ceea ce înseamnă o creştere de 187%. În euro, salariul a crescut de la 120 de euro la 310 euro, adică cu aproape 160%.\n\nSalariul mediu net a crescut de la 1.507 lei net în 2012, la 3.975 lei net, adică avem o creştere de 163%. În euro salariul mediu net a crescut de la 342 de euro, la 805 euro în acest moment, adică o majorare de 135% în euro.\n\nPIB-ul, care reprezintă valoarea adăugată în economie într-un an, a crescut de la 596 de miliarde de lei în 2012 la 1.372 miliarde de lei, estimat pentru acest an, adică avem o creştere de 130% într-un deceniu. În euro, PIB-ul creşte de la 135 de miliarde de euro la 280 de miliarde de euro, adică o creştere de 107%.\n\nÎn ciuda crizei, statistic România va înregistra în acest an cel mai mare PIB din istorie.\n\nCreşterea salariului minim pe economie a fost şi este criticată de către economişti şi de către organizaţiile patronale ale companiilor private, care consideră acest lucru ca fiind o intervenţie a statului în economie şi mai ales în relaţia dintre firme şi angajaţi. Mai mult decât atât, despre creşterea salariului minim din economie din ultimul deceniu din România s-a spus că nu are o bază legată de productivitate, ci este o creştere din pix.\n\nDin fericire, creşterea salariului minim a fost cea mai bună decizie economică luată de guvernele care s-au perindat pe la palatul Victoria fie conduse de PNL, fie conduse de PSD, pentru că au contribuit la creşterea PIB, la creşterea consumului, la îmbunătăţirea cât de cât a nivelului de trai şi la o anumită protecţie a salariaţilor fără putere de negociere în faţa firmelor.\n\nConform datelor statistice, în acest moment o treime din forţa de muncă din România, de 5 milioane de salariaţi, este plătită, este legată de salariul minim, adică 1,2 milioane de oameni se uită în fiecare an la decizia guvernului.\n\nCei care fac recrutare pe piaţa muncii spun că în realitate salariul minim de 1.524 de lei net în mână este doar în acte, pentru că în realitate angajaţii câştigă mult mai mult fie prin bani la negru, fie prin diverse bonusuri, începând de la numărul de prezenţe la muncă până la performanţă.\n\nÎn continuare România are o piaţă gri şi neagră a forţei de muncă pentru că impozitul pe muncă este ridicat. Chiar dacă impozitul pe venit este de numai 10%, impozitul pe asigurări sociale şi pe sănătate de 35% este mult prea mare.\n\nRomânia are taxe pe companii scăzute, dar are taxele pe muncă ridicate. Şi de aceea multe firme, în special cele româneşti, încearcă să se descurce prin plata unui salariu minim cu tot cu taxe, iar restul banilor să fie la plic.\n\nDe la 1 ianuarie, o primă propunere ar fi ca salariul minim să crească la 3.000 de lei brut, adică 1.780 de lei net, dar mai există o propunere a PSD ca o parte din creştere, adică 250 de lei brut să nu fie taxată, astfel încât salariul net, per total, să ajungă la 1.850 de lei, adică 375 de euro.\n\nRomânia a avut o masă salarială totală de 91 de miliarde de euro în anul 2021, adică 38% din PIB. În ţările occidentale masa salarială ajunge chiar şi la 60% din PIB.\n\nÎn ciuda percepţiei pe care noi o avem despre starea economiei, mai ales în situaţia de astăzi cu explozia preţurilor la energie şi creşterea inflaţiei, economia poate să crească susţinut în următorii ani, ceea ce ar permite şi o majorare salarială mai alertă. Asta bineînţeles dacă măcar jumătate din banii din PNRR şi din noul ciclu european, care înseamnă aproape 100 de miliarde de euro, s-ar lua nu integral, ci numai în proporţie de 50%.\n\nCreşterea salariului minim care să antreneze creşterea tuturor salariilor trebuie să fie o politică de stat, în încercarea de a proteja forţa de muncă, care devine din ce în ce mai rară peste tot în lume, şi mai ales în Europa. Toate statele încearcă să-şi protejeze forţa de muncă cu orice preţ – unde s-a mai văzut ca nemţii să crească salariul minim „din pix“ cu 15%! - iar acest lucru va deveni din ce în ce mai prezent în noul context de inflaţie şi de scădere a puterii de cumpărare. Productivitatea muncii va trece pe planul trei.\n\nDacă cei de la Palatul Victoria, adică PNL şi PSD, care au 60% din voturi şi care vor să mai guverneze încă patru ani după alegerile din 2024, nu vor veni cu un plan mai accelerat de creştere a salariului minim, nu vor putea să ţină pasul nu cu aşteptările românilor, ci cu ceea ce se va întâmpla în lumea occidentală.\n\nÎn euro, datorită stabilităţii cursului valutar din ultimul deceniu, care a crescut cu numai 12%, salariul minim şi salariul mediu au înregistrat o creştere consistentă.\n\nRomânia trebuie să ajungă mult mai rapid la un salariu mediu de 1.000 de euro net, faţă de 800 de euro acum, şi la un salariu minim de cel puţin 500 de euro net, faţă de 310 euro acum. Asta pentru a ne proteja cât de cât forţa de muncă.",
    "Polonia vrea 1,3 trilioane euro despăgubiri de război de la Germania. Arkadiusz Mularczyk, membru SEIM: Joc foarte cinic. Nu au niciun fel de bază morală, legală, pentru a refuza": "\"Aceasta reprezintă o chestiune foarte importantă pentru mulţi polonezi şi cred că este o chestiune mondială. Polonia nu a obţinut nici un fel de despăgubire de război de la Germania, după cel de-al doilea război mondial, din cauza regimului comunist, din cauza drumului nostru către democrație, către Uniunea Europeană, către NATO. A fost un subiect fierbinte în Polonia. Sunt în Parlament din 2005, această problemă a fost foarte discutată în Polonia, însă nu era momentul prielnic pentru clasa politică din Polonia să organizeze un mod de lucru profesionist. În urmă cu aproape 5 ani, am decis să înființez şi să organizez un grup parlamentar şi am început să lucrăm la această problemă. Am organizat membrii Parlamentului, am adunat o echipă de experți profesioniști şi am început activitatea. În echipa noastră de experţi sunt oameni din diferite domenii, domeniul ştiinţific, academic, istoric, demografic, oameni care au experiență în domeniul economiei şi al evaluării proprietăților. Pentru că pierderile de război reprezintă o știință interdisciplinară. Pentru că trebuie să discutăm nu numai pierderile materiale, dar şi despre pierderile umane, şi despre multe alte pierderi suferite. Am decis să începem munca noastră şi după aproape 5 ani am finalizat raportul.\n\nAcest raport cuprinde 3 cărţi\", a punctat Mularczyk în cadrul emisiunii Outlook, de la DC NEWS TV.\n\n\"Am pierdut aproximativ 50% din teritoriile noastre\"\n\nRadu Golban, moderatorul emisiunii, a intervenit şi a punctat că raportul are \"aproximativ 700 de pagini\".\n\n\"Aceasta este prima carte. Cea de-a doua carte cuprinde imagini cu atrocităţile comise în timpul agresiunilor şi opresiunii germanilor, iar în cea de-a treia carte sunt cuprinse satele și orașele germane în care au fost omorâţi cetăţeni polonezi. Aşadar, în aceste 3 cărţi am încercat să estimăm pierderile noastre materiale şi demografice. A fost o muncă foarte dificilă, pentru că ne-am confruntat cu multe provocări, multe probleme, pe care a trebuit să le rezolvăm. După cum probabil știți, în acest moment, granițele Poloniei au fost mutate de la est la vest, deci am pierdut aproximativ 50% din teritoriile noastre, am primit unele teritorii din vest. Aceasta a reprezentat principala problemă, pentru că nu am putut să calculăm pierderile materiale\", a mai precizat parlamentarul polonez.\n\nDe ce trebuie să plătească Germania\n\n\"Îmi cer scuze pentru întrerupere, vom ajunge şi la modul în care aţi calculat această sumă, această sumă colosală, dar înainte de toate este important pentru oameni să înțeleagă de ce această cauză este relevantă pentru integrarea europeană. Nu este vorba doar de bani, vom vorbi şi despre bani pe parcursul acestei dezbateri, dar întâi de toate, cred că este vorba despre faptul că trebuie stabilit o dată pentru totdeauna modul în care a luat sfârșit al doilea război mondial. Al doilea război mondial s-a sfârşit fără semnarea unui tratat de pace. De ce credeţi că acest aspect este important, de ce credeți că este este important ca Germania să plătească această sumă pentru a obține o mai bună integrare europeană?\", a întrebat Radu Golban.\n\n\"Sunt total de acord cu dumneavoastră. Eu sunt avocat, sunt politician, nu pot să cred că după cel de-al doilea război mondial, Germania şi Polonia nu au organizat niciodată un dialog, o negociere, deci nu există încă un tratat de pace între Polonia şi Germania, încă nu există alte acorduri bilaterale între aceste două ţări care încearcă să rezolve problemele pe care le-am întâmpinat după sfârșitul celui de-al doilea război mondial. Așadar, această situație este oarecum stranie pentru mine pentru că sunt de părere că pentru civilizația occidentală este important ca atunci când o ţară atacă, ocupă şi distruge altă ţară, şi omoară foarte multe milioane de oameni, această ţară ar trebui să plătească despăgubiri de război. Pentru că acesta este fundamentul nostru ca civilizație occidentală. Aşadar, din punctul meu de vedere, cred că ar trebui să rezolvăm această problemă, dintre Polonia şi Germania, deci îmi dă putere să pregătesc şi să prezint acest raport. În urmă cu câteva zile am trecut rezoluția, când mai mult de 95% dintre membrii Parlamentului au fost de acord cu ideea că Polonia are dreptul moral, politic şi legal de a obține compensații din partea Germaniei\", a replicat Mularczyk.\n\n\"Joc foarte cinic\" al germanilor, indică Polonia\n\n\"Acum, din punct de vedere al germanilor… de fapt, în această dezbatere despre despăgubirile ce îi revin Poloniei, Germania dă senzația de partea care “le ştie pe toate”, Berlinul pare adesea intransigent şi consideră că acest subiect este închis. Este justificată această atitudine? Şi în al doilea rând… puţini oameni din Europa, dar şi din întreaga lume, ştiu că Germania nu a plătit niciodată compensaţii, despăgubiri de război în Europa. Cum credeţi că a reuşit Germania, timp de aproape 80 de ani, să scape fără să plătească niciun cent şi să facă lumea să creadă că este un actor politic de temut, foarte conștient de obligațiile sale, iar dacă analizăm această problemă a despăgubirilor de război, Germania nu este foarte conștientă de obligațiile sale\", a mai intervenit moderatorul.\n\n\"Cred că acesta este un joc foarte cinic, pentru că statul german încercă să-şi apere bugetul, acesta este motivul principal pentru care nemții au respins toate solicitările noastre, pentru că statul german îşi apără bugetul, economia, exporturile. Deci, acesta este motivul pentru care nu doresc să discute cu noi despre despăgubirile de război. Dar cred ca problema despăgubirilor de război nu a fost închisă, pentru că în primul rând, Germania nu a plătit niciun fel de despăgubire de război Poloniei după cel de-al doilea război mondial. În al doilea rând, nu avem niciun fel de tratat de pace sau acord bilateral după război, şi consider că în civilizația noastră occidentală, drepturile omului, democrația, justiția reprezinte principii importante, astfel că îmi pot imagina ca avocat, ca politician, că acest stat profund democratic a refuzat solicitările noastre. Însă, nu au nici un fel de bază morală, politică sau legală pentru a refuza solicitările noastre pentru că nu au plătit niciun fel de compensații Poloniei după cel de-al doilea război mondial. Polonia a fost țara care, în mod proporțional, a suferit cele mai mari pierderi din punct de vedere material şi uman. În raportul nostru, estimăm că pierderile demografice sunt de 5,2 milioane de oameni uciși de germani în lagăre de concentrare şi prin multe alte forme de execuție. Acesta este rezultatul ocupației germane. Există, de asemenea, pierderi materiale enorme, pierderi ale moștenirii culturale şi artistice, pierderi în sistemul bancar, în domeniul asigurărilor, şi nu în cele din urmă, pierderi ale trezoreriei poloneze datorită emisiilor băncilor germane din Polonia. Aşadar, în total, estimăm pierderile noastre 6 trilioane 220 de milioane de zloţi polonezi, 1 trilion 352 milioane de euro, care pare o sumă colosală, însă estimările noastre au fost extrem de conservatoare pentru că a fost imposibil să cuantificăm multe dintre pierderile umane şi materiale, pentru că au dispărut probele. În concluzie, cred că Polonia şi alte state sunt îndreptățite din punct de vedere moral, politic şi legal să primească compensaţii din partea Germaniei\", a concluzionat Arkadiusz Mularczyk.\n\nFiți la curent cu ultimele noutăți. Urmăriți DCNews și pe Google News",
    "Român plecat la muncă în Germania: \"Dacă nu câştigi 2.000 de euro pe lună, e jale. Nu mai veniți dacă nu câstigați banii ăștia net!\"": "Spre exemplu, un român a ajuns la concluzia că salariul de 2.000 de euro net pe lună nu este suficient pentru un trai decent la nemţi.\n\nÎntr-o postare pe o reţea de socializare, el îi sfătuieşte pe cei care au de gând să plece la muncă în Germania să se gândească foarte bine, deoarece viaţa e scumpă şi acolo.\n\nRomânul stabilit în Germania a făcut un calcul şi a ajuns la concluzia că pentru un trăi decent este nevoie de aproximativ 3000 de euro net pe lună.\n\n\"Când veniți în Germania, cu familia, cu 3-4 membri, dacă nu câștigi peste 2.000 de euro net pe lună, nu mai veni în Germania, că e jale! Cu 2000 de euro trăiești așa, de pe azi pe mâine.\n\nUn salariu corect, pe care îl consider eu corect la vremea asta, începe de la 3.000 în sus, 3.000 de euro net.\n\nDacă nu câștigi banii aștia nu trăiești decent. Ai multe lipsuri în Germania.\n\nPuteţi voi să mă contraziceţi, dar nu poţi să trăieşti aşa, că te bazezi pe ajutoarele de la stat\", a spus românul, pe contul de TikTok.\n\n\"2000 de euro deja în Germania nu mai este un salariu corect. Dacă ai un venit familial de 4.000-5.000 de euro, chiar trăiești ok, îţi mai permiți și un concediu. Dar sub 3000 de euro ca familie e greu.\n\nS-au mai mărit și alocațiile la copii, iei un 230 de euro, per copil, dar în rest în Germania s-a scumpit tot.\n\nÎn orașul în care locuiește românul, chiriile s-au scumpit extrem de mult, prețul unui apartament cu trei camere pornește de la 1000 de euro pe lună\", mai spune românul.",
    "Brutăriile din Polonia şi Germania, în faţa falimentului": "Preţurile ridicate ale energiei „ucid“ brutăriile din Polonia, notează Warsaw Voice.\n\nPreţurile ridicate ale energiei „ucid“ brutăriile din Polonia, notează Warsaw Voice.\n\nDin martie, facturile acestora au crescut cu până la 947%. Acest lucru înseamnă scumpiri uriaşe ale pâinii sau falimentul.\n\nÎn Germania, multe brutării s-au prăbuşit deja în urma creşterii costurilor, în timp ce altele pregătesc proteste pentru a cere susţinere urgentă din partea guvernului, potrivit The Local.",
    "Criza energetică: Quo vadis, Germania?": "A venit toamna şi nopţile sunt mai răcoroase. Consumul de gaze a început să crească sensibil în prima săptămână a lunii septembrie, a avertizat şeful Agenţiei Federale pentru Reţele, Klaus Müller. \"Dacă ne vom descurca la iarnă fără raţionalizare - aceasta depinde de comportamentul gospodăriilor private.\" Se pare că unii cetăţeni nu au înţeles că trebuie să-şi regleze centralele de încălzire, astfel încât să pornească doar atunci când vine frigul cu adevărat, a adăugat el.\n\nCeea ce părea încă vag în arşiţa verii loveşte acum Germania cu toată puterea. Rusia a închis complet conducta Nord Stream 1, prin care livra Germaniei gaze. Preţul energiei nu mai cunoaşte decât o singură direcţie, ascendentă. Liderul CDU, Friedrich Merz, a vorbit în Bundestag despre o \"criză existenţială\", cerând înfiinţarea, în sediul Cancelariei Federale, a unui consiliu pentru securitate energetică. \"Este posibil ca situaţia să se agraveze dramatic în următoarele zile, săptămâni şi luni\", a spus liderul opoziţiei.\n\n\"Au înnebunit germanii?\"\n\nÎn calitate de preşedinte al celui mai mare partid de opoziţie, Merz a folosit dezbaterea bugetului în Bundestag pentru a ataca frontal guvernul, şi mai ales pe ministrul ecologist al Economiei, Robert Habeck, care tocmai a informat că ultimele centrale atomice ale ţării vor fi închise la sfârşitul anului, aşa cum este planificat. Doar două din ele vor rămâne în rezervă, pentru caz de necesitate. \"Întreaga omenire se uită la Germania şi se întreabă: oare germanii au înnebunit? Cum pot ei într-o astfel de situaţie să închidă trei centrale atomice, capabile să furnizeze în deplină securitate curent electric pentru 10 milioane de gospodării?\"\n\nFriedrich Merz a atacat guvernul fără menajamente\n\nPoate că decizia împotriva energiei atomice linişteşte electoratul ecologist înaintea alegerilor regionale din Saxonia Inferioară, dar ea \"dăunează probabil definitiv întregii economii germane\", a afirmat el. Multe întreprinderi au comenzi cum nu au mai avut de ani de zile, dar nu mai sunt capabile să le onoreze din pricina \"ratei inflaţiei, devalorizării banilor şi lanţurilor de aprovizionare\", a precizat Merz.\n\nHabeck şi falimentul\n\nCancelarul Olaf Scholz şi ministrul său al Economiei au trebuit să audă din banca guvernamentală cum Merz a acuzat guvernul federal de \"lipsa oricărei busole\" şi \"incapacitate de gândire strategică\" în materie de economie. Ministrul Economiei pare \"neajutorat\", a continuat liderul CDU, care a făcut referire la o emisiune tv în care Habeck a fost invitat recent. La întrebarea dacă se aşteaptă la un val de falimente la sfârşitul acestei ierni, ministrul a răspuns: \"Nu, nu mă aştept la asta. Îmi pot închipui că anumite branşe vor înceta, pur şi simplu, producţia.\"\n\nIndustria auto germană este într-o situaţie tot mai grea\n\nProbabil că nici cancelarului nu i-a plăcut nefericita apariţie tv a ministrului său al Economiei, dar nu a lăsat să se vadă asta în Bundestag. El a apărat cu vehemenţă politica guvernului său. Pentru mulţi, prestaţia sa a fost stupefiantă. El s-a ţinut doar la început de textul scris pe care l-a avut sub ochi. A enumerat detaliat măsurile convenite la sfârşitul săptămânii trecute de social-democraţi, ecologişti şi liberali, menite să sprijine populaţia în contextul crizei actuale.\n\nRobert Habeck (stânga) şi Olaf Scholz se susţin reciproc în vremuri grele\n\nUn cancelar cu multă adrenalină\n\nDar apoi cancelarul s-a dezlănţuit şi vocea sa a devenit tot mai tunătoare. Laburistul a agitat braţul cu pumnul strâns în sus şi în jos, acuzând CDU şi CSU, care s-au aflat 16 ani la guvernare în epoca Merkel, că au făcut Germania dependentă de livrările de energie din Rusia.\n\n\"Aţi fost incapabili să asiguraţi extinderea sectorului energetic din surse regenerabile. Aţi dus lupte împotriva oricărui parc eolian\", a declarat Scholz, arătând spre băncile CSU/CSU. \"Aceasta a fost o politică a CDU iresponsabilă, care ne-a adus în situaţia în care ne aflăm.\"\n\nPreţul curentului şi gazelor va fi plafonat\n\nScholz a mai afirmat că guvernul său s-a îngrijit de umplerea capacităţilor de stocare a gazelor. Se vor lua măsuri şi pentru ieftinirea energiei, a asigurat el, făcând referire la dezbaterea privind plafonarea preţului gazelor şi curentului la nivel european şi la construcţia terminalelor de descărcare a gazelor lichefiate. \"Vom ieşi cu bine din iarnă\", a subliniat cancelarul, adăugând: \"Vom deveni rapid independenţi de energia din Rusia.\"\n\nDiscursul cancelarului a durat o jumătate de oră. Faptul că a avut o apariţie atât de impulsivă demonstrează că atât el, cât şi cabinetul său se confruntă cu presiuni uriaşe.\n\nCoaliţia se ceartă în văzul tuturor\n\nCu o viteză tot mai mare, criza energetică se transformă într-o criză economică iar ţara ameninţă să intre în recesiune. Guvernul alocă 65 de miliarde de euro pentru a combate din efectele crizei. Dar este suficient?\n\nLiderul liberal Christian Lindner (al doilea din dreapta) solicită public prelungirea termenelor de exploatare a centralelor atomice\n\nŞi în interiorul guvernului există îndoieli. Partidele la putere nu sunt la unison nici în privinţa drumului de urmat. Prelungirea termenelor de exploatare a centralelor atomice, cerută de liberali şi vehement respinsă de ecologişti, este doar un exemplu în acest sens.\n\nEcologiştii stau bine în sondaje\n\nLa acestea se adaugă procentajele slabe în sondaje, cu precădere ale SPD. Social-democraţii au câştigat ultimele alegeri generale cu 25,7 la sută din voturi, dar astăzi nu ar mai obţine decât 17 la sută. Şi liberalii au un rezultat modest. În schimb ecologiştii au crescut notabil în cele nouă luni de când sunt la guvernare, devenind în sondaje mai puternici decât SPD.\n\nPe 9 octombrie vor avea loc alegeri în Saxonia Inferioară. Deşi este vorba de alegeri parlamentare regionale, se ştie din experienţă că disputele la nivel federal ar putea influenţa negativ votul. Cel târziu după aceea va reizbucni disputa în guven pe marginea prelungirii termenului de exploatare a centralelor atomice. Iar atunci va fi cu adevărat toamnă, în care nu doar nopţile vor fi mai răcoroase.",
    "Persoanele care locuiesc în apropierea celor mai poluate locuri din Germania fac apel la Curtea Constituţională": "Şapte persoane care locuiesc în apropierea celor mai poluate locuri din Germania cu particule fine au sesizat luni Curtea Constituţională pentru \"apărarea dreptului lor fundamental la sănătate\", relatează AFP.\n\n\"Legile actuale şi valorile limitate naţionale pentru poluanţii atmosferici nu protejează împotriva riscurilor pentru sănătate confirmate de Organizaţia Mondială a Sănătăţii\", denunţă reclamanţii, susţinuţi de ONG-urile de mediu DUH şi ClientEarth.\n\nCei şapte reclamanţi locuiesc la Berlin, Düsseldorf, Frankfurt sau München în zone \"cele mai poluate cu particule fine\", explica aceştia într-un comunicat de presă, potrivit Agerpres.\n\nEi solicită \"implementarea cât mai rapid posibil la nivel naţional a valorilor limită recomandate de OMS\".\n\nAceştia au sesizat Curtea Constituţională germană, cu sediul la Karlsruhe, responsabilă pentru asigurarea conformităţii legislaţiei cu Legea fundamentală din 1949.\n\nPrezente în gazele de eşapament, praful de la frânele vehiculelor sau fumul de la combustibilii fosili, particulele fine pot provoca patologii grave, între care cancerul pulmonar.",
    "Decizie istorică în Germania care se pregătește să naționalizeze cel mai mare importator de gaze al țării": "INTERNATIONAL Miercuri, 14 Septembrie 2022, 14:26\n\nHotNews.ro\n\nGuvernul german şi-ar putea majora la peste 50% participaţia deţinută la Uniper şi este deschis la adoptarea unei decizii istorice - naţionalizarea completă a celui mai mare importator de gaze al ţării - pentru a preveni colapsul sistemului energetic, au declarat pentru Bloomberg surse care au dorit să-şi păstreze anonimatul.\n\nUniper, cel mai mare importator de gaze din Germania Foto: Ying Tang-NurPhoto / Shutterstock Editorial / Profimedia Images\n\nUniper a înregistrat pierderi de 12,3 miliarde de euro în prima jumătate a acestui an şi a trebuit să fie salvată de stat, după ce reducerea livrărilor de gaze de către Gazprom a forţat compania germană să cumpere gazele de care avea nevoie la preţuri mai mari.\n\nSursele au explicat că firma are nevoie de mai mult ajutor din partea statului, după ce a beneficiat deja de un pachet de sprijin evaluat la aproximativ 20 miliarde de euro. În iulie, Guvernul german a intervenit, inclusiv prin achiziţionarea unei participaţii de 30% în Uniper.\n\nAutorităţile de la Berlin sunt pregătite să injecteze mai mult capital şi să majoreze participaţia peste plafonul de 50%, adaugă sursele.\n\nDe asemenea, este luată în discuţie şi o naţionalizare completă, iar compania mamă a Uniper, firma finlandeză Fortum Oyj, va fi implicată în decizie. Discuţiile cu Guvernul finlandez, proprietarul majoritar al Fortum, sunt în derulare, deşi anterior autorităţile germane anunţaseră că nu sunt dispuse să preia participaţia Fortum.\n\nMiercuri, oficialii Uniper au confirmat că una dintre opţiunile discutate este preluarea de către Guvernul german a unei participaţii \"semnificative majoritare\".\n\nBeate Baron, purtător de cuvânt al Ministerului Economiei din Germania, a refuzat să comenteze.\n\nMiercuri la prânz, acţiunile Uniper înregistrau un declin de 9,6%, în timp ce titlurile Fortum au scăzut cu 0,9%.\n\nMiercuri, oficialii Fortum au precizat într-un comunicat că nu s-au luat decizii \"dincolo de cele convenite în pachetul de sprijin din iulie dar sunt luate în considerare soluţii alternative. (sursa: Agerpres)",
    "Doi jucători de bază de la Bayern Munchen şi naţionala Germaniei au COVID-19": "Federaţia germană de fotbal a anunţat, de asemenea, că Oliver Baumann, de la Hoffenheim, a fost convocat ca portar înlocuitor, \"orice alte completări ale lotului urmând să fie anunţate în cursul zilei\".\n\nÎntr-o declaraţie de miercuri se arată: \"Leon Goretzka (27 de ani) şi Manuel Neuer (36 de ani) au fost depistaţi pozitiv la Coronavirus miercuri dimineaţă. Ambii jucători de la FC Bayern Munchen au intrat în izolare şi vor părăsi hotelul echipei. Din cauza unui test pozitiv la Coronavirus în cadrul cercurilor private ale unuia dintre jucători, echipa medicală a efectuat un test rapid de antigen la întreaga echipă naţională. Toţi membrii staff-ului tehnic şi ai echipei sunt obligaţi să facă un test negativ înainte de a călători. Contactele confirmate ale celor doi jucători vor fi testate zilnic\".\n\nUlterior, Germania l-a convocat pe mijlocaşul Maximilian Arnold de la Wolfsburg, în timp ce Julian Brandt de la Borussia Dortmund a părăsit cantonamentul din cauza unei afecţiuni care nu este legată de virus, potrivit The Athletic.\n\nGermania ocupă locul al doilea în grupa Ligii Naţiunilor şi se confruntă vineri cu Ungaria înainte de a se deplasa pe stadionul Wembley pentru a înfrunta Anglia lunea viitoare.",
    "Germania și ipoteca ei grea": "Invitat la Berlin, președintele Israelului, Itzhak Herzog, a fost primit duminică de gazda sa, Frank-Walter Steinmeier, șeful statului german, la palatul Bellevue, spre a pleca luni, împreună, în capitala Bavariei, la ceremoniile de comemorare. Cele două părți au de oblojit răni adânci.\n\nSunt răni încă supurânde ale unui trecut marcat de antisemitism, de Holocaust și de greșelile cumplite comise de Germania în contextul atentatului terorist de la Olimpiada din 1972, care urma să fie un contrapunct al celei, de rușine pentru specia umană și pentru statele occidentale paricipante, organizate de Hitler în 1936.\n\nÎn 1972, Republica Federală avea ambiția de a-și afișa divorțul de trecut și deschiderea spre lume, care părea să-i șadă bine unei țări prosperînd în special din exporturi. Însă care, sub Hitler, exportase masiv antisemitism în lumea arabă și islamică. Ranforsat de antisemitismul exportat apoi în sud și est de Stasi, din RDG, cot la cot cu Securitatea lui Ceaușescu, precum și cu stăpânii de la KGB ai celor două poliții politice comuniste, ura pe evrei semănată în Orient avea să se întoarcă furioasă, ca să bântuie sângeros democrația germană.\n\nTeroare la München și complicități germane ulterioare\n\nÎn 1972, Septembrie Negru, o organizație a OEP, gruparea condusă de Arafat și de negaționistul Mahmud Abbas, a profitat de lipsa securității adecvate a satului olimpic, a pătruns în camerele israelienilor și a luat ostateci, pe care germanii, în ciuda lipsei lor de experiență și de suplețe în abordarea de situații delicate, au avut trufia de a insista să-i elibereze fără ajutor israelian.\n\nA rezultat o baie de sânge în care au pierit, perfect evitabil, toți cei 11 sportivi israelieni, precum și un polițist german. Trei dintre atentatori au fost capturați de vii.\n\nDar în loc să înfunde pe veci pușcăriile germane, cei trei teroriști au fost puși în libetrtate infam, în urma unui alt atentat terorist în legătură cu care există indicii multiple și consistente că a fost orchestrat de serviciile secrete germane, pentru ca Republica Federală să ”scape” de povara închiderii unor extremiști arabi.\n\nÎn ciuda acestor culpe uriașe, autoritățile germane au refuzat, până de curând, să-și asume răspunderea și vina și să ofere familiilor celor asasinați din vina Berlinului despăgubiri demne.\n\nÎntoarcere ca la Ploiești\n\nAbia în fața refuzului ferm al rudelor atleților israelieni omorâți de a accepta mizilicul oferit de oficialitățile germane și de a participa, ca alibi și certificat de bună purtare la ceremoniile organizate întru comemorarea victimelor terorismului arab, a schimbat Berlinul, într-un târziu, calimera. Germania și-a admis, în fine, răspunderea și pare a-și fi triplat oferta pecuniară.\n\nÎn context, președintele Israelului l-a omagiat pe omologul său german, Steinmeier. ”Vă mulțumesc pentru neobosita dvs intervenție morală în favoarea restabilirii dreptății istorice, care se oglindește în angajamentul dvs personal și care, în cele din urmă, a fost încununat de succes. Acesta constă, înainte de orice, în asumarea răspunderii guvernului federal, în elucidarea exhaustivă a celor petrecute și în consolarea familiilor victimelor prin despăgubiri ”.\n\nDespăgubiri care, e de precizat, să nu fie ”jignitoare”, cum le-au calificat pe cele inițiale rudele și urmașii sportivilor asasinați de palestinieni.\n\nAlte călcări în străchini antisemite și în capcane palestiniene\n\nMare ar fi fost rușinea Germaniei, dacă nu reușea să evite scandalul unei comemorări și al unor ceremonii derulate, la München, în absența soțiilor și copiilor sportivilor israelieni uciși de teroriști atât din vina autorităților federale, cât și din a celor bavareze, în capitala Bavariei, în plină sărbătoare sportivă a ”păcii” și a ”înțelegerii internaționale”.\n\nAr fi fost cu atât mai mare cu cât cancelarul Scholz a pățit recent și rușinea fără precedent de a participa la Berlin, capitala de odinioară a naziștilor, la o conferință de presă comună cu invitatul său, liderul palestinian Abbas. Care, în prezența gazdei sale, a comis un delict penal, relativizând negaționist Holocaustul comis de germani, în numele germanilor, în epoca Germaniei hitleriste.\n\nÎn loc să-l contrazică ferm, pe loc, și să se disocieze net și imediat de infamia musafirului palestinian, Scholz condamnase abia post festum ieșirea vădit antisemită a oaspetelui său, care afirmase că, în 50 de ani, Israelul ar fi comis chipurile ”50 de masacre, 50 de Holocausturi asupra palestinilor”.\n\nOr, la nivel declarativ, Germania vrea în mod clar să apară ca luptând viguros și credibil în contra antisemitismului.\n\nCa atare, e foarte greu de înțeles de ce i-a trebuit nu mai puțin de o jumătate de amarnic secol, ca Republica Federală să se înțeleagă cu familiile victimelor israeliene ale terorii și ale incompetenței, dacă nu și ale complicității germane din 1972, astfel încât să se poată închide acest trist capitol.",
    "O ”capcană ucraineană” pentru Rusia și Germania": "Raportul RAND – un fake cu ceva adevăruri\n\nRetorica folosită de presa și oficialii ruși pentru a descrie influența a SUA asupra Europei este identică cu cea folosită în urmă cu decenii pentru a critica Planul Marshall.\n\nDe mai bine de o săptămână, în publicații din Suedia și Germania circulă un așa-zis raport al RAND Corporation din SUA, din 25 ianuarie 2022, care vrea să demonstreze că actuala criză economica din Europa, în special din Germania, este rezultatul unei provocări deliberate din partea SUA, pentru a elimina competiția germană. RAND Corporation a infirmat existența acestui raport și a sugerat că este vorba despre o dezinformare rusă.\n\nPretinsul raport se intitulează ”Îndiguirea Germaniei în interesul SUA și al lumii”. Conținutul se învârte în jurul ideii că SUA au provocat Rusia pentru a putea să o declare agresor și să oblige Germania să intre în spirala unor sancțiuni sinucigașe din punct de vedere economic. Rezultatul urmărit de SUA ar fi limitarea suveranității Germaniei, pentru ca Europa să nu devină un competitor economic și politic al SUA. Pentru aceasta, SUA s-au folosit de vulnerabilitatea majoră a Germaniei – dependența energetică de Rusia.\n\nPână și publicații online acuzate că ar disemina propaganda rusă atrag atenția că acest ”raport” este fals. Theduran.com atrage atenția asupra unor greșeli gramaticale în textul cu pricina, greșeli aproape imposibil de comis într-o organizație precum RAND. Sunt mai multe cuvinte care apar în versiunea lor britanică (folosită în țările europene și în Rusia), un lucru care nu ar trebui să se întâmple în cazul unei organizații din California, precum RAND. Președintele Rusiei este numit ”Putin”, din nou un lucru rar întâlnit în articolele academice americane, în timp ce liderii germani apar cu nume și prenume. În text se fac referiri la ”conflictul militar din Ucraina”, conflict care nu exista la momentul publicării, în ianuarie 2022. Asta duce la doua posibilități – ori raportul este un fals, redactat după începerea conflictului din Ucraina, ori conflictul a fost planificat chiar de RAND, ceea ce este imposibil.\n\nCe este mai important pentru istorie? Căderea lui Putin sau suferința unor săraci?\n\nCu toate acestea, pretinsul raport RAND pleacă de la un fapt cât se poate de real – influența majoră a Statelor Unite asupra politicii UE și a principalelor forțe economice și politice din Europa.\n\nÎn loc să recurgă la încropirea unui document fals și să-și expună agenții din media europeana, Moscova l-ar fi putut cita pe însuși președintele Joe Biden. În luna martie, la Varșovia, Biden a spus: ”Cu privire la penuria de alimente… se va întâmpla. Prețul acestor sancțiuni nu este impus doar Rusiei, ci și foarte multor alte țări, inclusiv țări europene și asupra țării noastre. Pentru că Rusia și Ucraina sunt grânarele Europei, pentru a da un exemplu”.\n\nUn articol publicat de Foreign Affairs, pe 25 februarie, la o zi după invazia rusă, vorbește despre ”Viitoarea insurgență ucraineană” și arată că ”s-ar putea ca Putin să nu fie pregătit pentru insurgența sau insurgențele ce vor urma”, un semnal limpede că Statele Unite si regimul de la Kiev puseseră deja la cale planul contracarării invaziei și extinderea războiului.\n\nScenariul urmat de SUA se aseamănă mult cu cel din Afganistan, în 1979. Susținerea oferită de SUA oponenților regimului pro-sovietic de la Kabul a urmărit să provoace o invazie a URSS. ”Operațiunea secretă era o idee excelentă. I-a atras pe ruși în capcana afgană. Vreți să regret asta? Când sovieticii au trecut oficial frontiera, i-am spus președintelui Carter: «Acum putem să le dăm rușilor propriul lor Vietnam». Vreme de zece ani, Moscova a trebuit să ducă un război ce nu putea fi sustenabil pentru regim, un război care a dus la demoralizare și, în final, la căderea imperiului sovietic”, spunea, în 1998, Zbigniew Brzezinski, pentru Le Nouvel Observateur.\n\nCu un an înainte, același Brzezinski, scria, in volumul ”Marea tablă de șah”: ”Ucraina este noul spațiu important de pe tabla de șah eurasiatică, un pivot geopolitic, pentru că existența sa ca țară independentă ne ajută să transformăm Rusia. Fără Ucraina, Rusia nu mai este un imperiu eurasiatic. Rusia fără Ucraina se poate lupta pentru titlul de imperiu, însă va fi unul predominant asiatic”.\n\nCât despre suferințele și efectele colaterale grave (precum radicalizarea mujahedinilor din Afganistan sau, în cazul de fata, radicalizarea naționaliștilor ucraineni, criza economică din Europa) ale unui război provocat pentru a atrage Rusia în capcană, actualii strategi americani par să gândească la fel ca Brzezinski: ”Ce este mai important pentru istorie? Talibanii sau căderea imperiului sovietic? Niște musulmani agitați sau eliberarea Europei Centrale și sfârșitul războiului rece?”, spunea Brzezinski.\n\nKennan: Europa poate fi decât germană, rusă sau o federație\n\nDe ce ar fi nevoie de rapoarte false și de știri false pentru a demonstra că Statele Unite au dominat și vor să domine în continuare Europa? Este suficient recursul la documente oficiale americane, precum raportul lui George Kennan din februarie 1948, pe atunci director al Planificării în cadrul Departamentului de Stat. Autorul viitoarei ”Telegramei lungi” de la Moscova, care a pus bazele doctrinei Truman împotriva URSS, propunea de pe atunci crearea Uniunii Europene, ba chiar avea o viziune demnă de un pro-european precum exaltatul Guy Verhofstadt și a alți euro-federaliști contemporani.\n\n”Presupunând că Europa Occidentală va scăpa de controlul comunist, relația dintre Marea Britanie, SUA si Canada, pe de o parte, și țările continentale, pe de altă parte, va fi o problemă importantă. În opinia mea, sunt fundamentale următoarele chestiuni: 1. Este necesară o formulă de uniune politică și militară în Europa de Vest, pentru ca țările libere de aici să facă față țărilor estice unite sub dominația Moscovei; 2. Nu este sigur dacă aceste țări vestice pot fi suficient de puternice pentru a atinge acest obiectiv fără participarea și susținerea Marii Britanii; 3. Singura modalitate prin care țările vestice împreună cu Marea Britanie, dar excluzând țările est-europene, pot să fie sănătoase din punct de vedere economic este doar dezvoltarea de relații comerciale apropiate cu Emisfera Vestică sau cu Africa.\n\n”Marea Britanie trebuie încurajată să participe la o uniune europeană și am putea aduce întreaga uniune într-o asociația economică împreună cu Canada. Pentru ca asocierea economica a statelor vest-europene să fie eficientă, ea trebuie să fie atât de puternică încât să ducă la o uniune vamală și monetară, plus la relativa libertate de migrație a indivizilor între Europa și continental american. Doar așa vom ajunge la libertatea de circulație a capitalului privat și a forței de muncă, care sunt necesare pentru a găsi o soluție la dependența anormală a Europei de ajutorul guvernamental din partea SUA”.\n\n”Pe termen lung, există doar trei posibilități pentru Europa de Vest și Europa Centrală. Una este dominația germană. O alta este dominația rusă. A treia este o Europa federalizată, în care să fie absorbite părți din Germania, iar celelalte țări să fie suficient de puternice pentru a pune Germania la locul ei. Dacă nu va exista o federație europeană, iar Germania redevine țară independentă și puternică, trebuie să ne așteptăm la o nouă tentativă de dominație germană. Dacă Germania nu se va reface și nu apare o federație europeană, trebuie să ne așteptăm la dominația rusă, pentru că Europa de Vest dezorganizată nu va putea face față Europei de Est organizate”, scria Kennan, in 1948.\n\nAcest plan a fost pus în aplicare, însă au existat sincope – dubla opoziție a Franței, în 1961 și 1967, față de aderarea Marii Britanii la viitoarea Uniune Europeană; inițiativa eșuată a Franței de a crea o armată europeană; eșecul negocierilor pentru Parteneriatul Transatlantic pentru Comerț și Investiții; lovitura dură a Brexitului; Franța și Germania rămase ”nesupravegheate” la cârma UE, cu o contrapondere doar din partea statelor est-europene loiale Statelor Unite; planul german de renunțare la votul unanim în politica externă a UE, pentru a elimina contraponderea estică pro-SUA. Prin urmare, era momentul ca Washingtonul să intervină și să aducă aminte marilor puteri europene cine este șeful și cine a analizat și a dat lumina verde creării Comunității Economice Europene.\n\nKennan: ”Dacă nu ar fi existat comuniștii, am fi putut rupe Germania”\n\nCât despre modul în care este privită Germania la Washington, din nou, nu este nevoie de știri false. Ne ajută tot Kennan: ”Dacă nu ar fi existat comuniștii ruși și germani gata să profite de orice decizie ar lua SUA pentru împărțirea Germaniei, atunci am fi putut recurge la această partiție indiferent de voința germanilor și am fi forțat apoi segmentele rupte din Germania să-și ia locul într-o Europă federală. Însă în circumstanțele de astăzi nu putem face aceste lucruri fără a-i arunca pe germani în brațele comuniștilor. Posibilitățile noastre sunt reduse la încercarea de a aduce Germania sau Germania de Vest într-o federație europeană, dar fără a-i permite să domine această federație sau să amenințe interesele de securitate ale altor țări vest-europene”, scria Kennan, adăugând că economia germană trebuie reconstruită în asemenea fel încât să depindă cât mai mult de economiile celorlalte țări vest-europene, ca o garanție pentru stabilitate. ”Germanii nu trebuie forțați să accepte niște soluții, pentru că asta le dezlănțuie irealismul nativ, mila față de ei înșiși și naționalismul lor sfidător. Ei trebuie îndrumați să iasă din egocentrismul lor colectiv și să fie încurajați să aibă o vedere mai amplă, să vadă că au interese și în alte zone din Europa și în lume, să învețe să se simtă cetățeni ai lumii, nu doar germani”. Practic, SUA concepeau un proiect de ”nation (re)building” în Germania.\n\nDe la George Washington, la Jean Monnet\n\nDe ce trebuie analize întortocheate și redundante pentru a face una cu pământul ideea președintelui Macron despre ”autonomia strategică” a UE și despre o ”armată europeană”. De ce trebuie știri false pentru a arăta că în spatele acestor critici este Washingtonul. Știrea este reală și este aici din 1948. Este suficient să-l cităm din nou pe Kennan: ”Nu am încredere în conceptele de securitate colectivă pentru a menține echilibrul în Europa de Vest. Istoria a arătat cât de slabe sunt aceste alianțe defensive multilaterale europene, între țări suverane aflate în competiție”.\n\nArmata SUA a fost mereu o parte integrantă a planului de a reconstrui și uni Europa. Trupele SUA au fost mereu prezente în Europa postbelica, pentru a se asigura că nicio putere eurasiatică nu își va putea impune singura dominația. Această strategie americană s-a bazat pe credibilitatea promisiunii că SUA își vor apăra aliații, pentru ca aliații să accepte și să susțină această influență americană masivă în Europa și în lume.\n\nAșadar, actuala Uniune Europeană a fost gândită de la început pentru a fi dependentă de Statele Unite. Planul Marshall, inițiat în aprilie 1948, și NATO, cu tratatul fondator semnat exact un an mai târziu, au urmărit nu numai să contracareze URSS, ci și să integreze țările vest-europene, să creeze o uniune asemănătoare cu cea de peste Ocean, să reediteze povestea începută în 1776, cu părinți fondatori ce trebuiau venerați de europeni, cu scrierea (și rescrierea) unei istorii comune, cu interdependențe cât mai mari, totul bazat pe o economie puternică, pentru a reduce la maximum riscurile unui război între statele membre. Însă aceste viitoare State Unite ale Europei trebuiau să știe că trăiesc într-o Pax Americana, iar SUA au avut grijă să le reamintească europenilor acest lucru – au făcut-o în 1956, la Criza Suezului, la nici doi ani de la apariția Comunității Europene a Cărbunelui și Otelului, embrionul UE de astăzi.\n\nAcum, cu o administrație neoconservatoare, Statele Unite trebuia să aducă din nou aminte Europei cine este imperiul. SUA au ocazia să încerce rezolvarea a două probleme europene în același timp: o ”capcană ucraineană” pentru Rusia lui Putin (precum ”capcana afgană” întinsă URSS-ului) și chemarea la ordine a aliaților europeni și a UE pentru a face sacrificiile necesare, dar și pentru a arăta că proiectul european trebuie să revină la linia acceptată la Washington, că Europa trebuie să susțină dominația americană în lume (inclusiv în viitoarea dispută cu China), nu să își creeze propria ”armată”, ”autonomie” sau să strâmbe din nas în fața planurilor SUA pentru acorduri care să impună modelul economic și social american în Europa, precum defunctul Parteneriat Transatlantic pentru Comerț și Investiții.\n\nRămâne de văzut dacă, peste ani, Victoria Nuland sau Antony Blinken vor putea relua în fața reporterilor spusele lui Brzezinki: ”Ce este mai important pentru istorie? Niște ucraineni agitați sau căderea lui Vladimir Putin și rezolvarea afacerilor neterminate ale războiului rece? Niște suferințe economice pentru săracii Europei sau impunerea modelului economic și social american în Europa?”",
    "Ministrul Economiei: Germania nu se poate baza pe gazul rusesc în această iarnă": "INTERNATIONAL Joi, 01 Septembrie 2022, 20:26\n\nIonut Baias • HotNews.ro\n\nGermania spune că nu se poate baza pe livrările de gaze din Rusia în această iarnă, în timp ce Europa se află într-un punct critic în criza sa energetică, în condițiile în care fluxurile Nord Stream au fost întrerupte de lucrări de întreținere în această săptămână, iar luna viitoare sunt așteptate alte lucrări, potrivit Bloomberg.\n\nMinistrul german al economiei, Robert Habeck, la Forumul economic de la Davos Foto: Markus Schreiber / AP / Profimedia\n\nMinistrul german al economiei, Robert Habeck, este din ce în ce mai pesimist în ceea ce privește rolul companiei rusești Gazprom PJSC în furnizarea combustibilului vital în cele mai friguroase luni.\n\nCompania a întrerupt livrările către Europa prin conducta sa principală declarând că va dura trei zile începând de miercuri, iar în Europa există așteptări tot mai mari că aceste fluxuri vor fi folosite ca o modalitate de a presa blocul cu privire la sancțiuni.\n\nGuvernul de la Berlin se pregătește deja pentru întreruperi continue din cauza unor noi lucrări de întreținere la Nord Stream la mijlocul lunii octombrie, potrivit unor persoane familiare cu gândirea administrației. Această oprire ar putea fi chiar mai lungă decât cea actuală, a declarat una dintre persoane.\n\n\"Nu ar trebui să ne bazăm pe faptul că gazul va veni prin conducta Nord Stream 1 în timpul iernii\", a declarat Habeck reporterilor joi la Berlin, adăugând că nu este în contact cu furnizorul rus de stat. \"Ceea ce mă aștept este că nu ne putem baza în niciun fel pe Rusia, sau pe Gazprom, restul sunt pure speculații\", a spus el.\n\nHabeck și cancelarul german Olaf Scholz au acuzat Kremlinul că exploatează dependența Europei de energia rusă ca represalii la sancțiunile impuse după ce a invadat Ucraina.\n\nÎn timpul verii, când cererea este scăzută, Europa și-a umplut instalațiile de stocare a gazelor și este acum cu aproximativ două luni mai devreme decât era prevăzut, contracarând riscul ca Moscova să mențină livrările la un nivel minim.\n\nGermania a anunțat joi că va închiria un terminal plutitor suplimentar pentru importul de gaze naturale lichefiate, pe lângă cele patru pe care le instalează deja, pentru a încerca să înlocuiască fluxurile din Rusia.",
    "Explozie demografică în Germania, datorată imigrației. Când se atinge ținta de 86 milioane de locuitori": "POLITIC Luni, 29 August 2022, 15:28\n\nDani Rockhoff • HotNews.ro\n\n​Populația Germaniei crește rapid. Potrivit unui studiu din luna august al Deutsche Bank, Germania ar putea avea aproape 86 de milioane de locuitori, în 2030. Țara se confruntă cu un aflux de imigrație record, cel mai mare din 1990. E o problemă sau un câștig?\n\nAeroportul Internaţional Frankfurt Foto: Dreamstime.com\n\nPotrivit actualului Monitor al Germaniei de la Deutsche Bank Research, numărul de locuitori va crește la aproape 86 de milioane în 2030, cu cinci milioane mai mult decât în ​​2011 .Iar acest lucru se datorează în primul rand imigrației, care aduce cu sine consecințe, de exemplu pe piața muncii și a locuințelor.\n\nAproximativ 329.200 de persoane au venit în Germania în 2021, aproximativ același număr ca înainte de pandemie – în principal din cauza mișcărilor de refugiați din Siria și Afganistan, în a doua jumătate a anului.\n\nÎn acest an, Deutsche Bank Research se așteaptă la 1,3 milioane de refugiați numai din Ucraina, din cauza războiului de agresiune rusesc. Pentru 2023, analiștii se așteaptă la încă 260.000 de ucraineni.\n\nȘanse și riscuri\n\nPotrivit prognozei, numărul de locuitori din Germania va crește de la 83,3 milioane în 2021, la 84,9 milioane și 85,4 milioane în 2022 și 2023. „Aceasta ar însemna că valul de refugiați ar fi semnificativ mai mare decât în ​​2015”, se arată în studiu. Probabil că va fi depășit doar de imigrația de după cel de-al Doilea Război Mondial.\n\nConsecințele acestei imigrații variază între șansă și risc. Economiștii de la Deutsche Bank Research se așteaptă mai ales ca deficitul de locuințe să se agraveze, pentru moment. Există două milioane de apartamente vacante în Germania, dar de obicei în afara zonelor metropolitane spre care se îndreaptă de preferință refugiații.\n\nÎn plus, obiectivele naționale privind emisiile de CO2 sunt mai greu de îndeplinit. Emisiile globale de CO2 și consumul global de resurse au avut tendința de a crește, mai ales atunci când oamenii au imigrat din țări cu un nivel de trai semnificativ mai scăzut.\n\nAnaliştii înregistrează însă un consum crescut şi, prin urmare, un impuls pozitiv pentru economie. Mai presus de toate, însă: „Va fi atenuată lipsa de specialiști și de muncitori calificați, iar efectele negative ale societății îmbătrânite vor fi atenuate.” Economiștii sunt convinși: „Pe termen lung, aspectele pozitive ar trebui să le depășească, cu mult, pe cele negative. \"\n\nBineveniți și necesari\n\nPotrivit unui studiu al Institutului Economic German (IW), în Germania există o penurie de peste jumătate de milion de muncitori calificați. Lipsa de personal în asistență socială, educație, îngrijire, meșteșuguri și tehnologia informației este deosebit de mare, așa cum a anunțat IW chiar săptămâna trecută.\n\nDar ce se întâmplă dacă ucrainenii care au fugit în Germania se întorc imediat după încheierea războiului și nu sunt deloc disponibili pe piața muncii din Germania, sau doar pentru o perioadă scurtă de timp? „Există motive întemeiate pentru care refugiații din Ucraina rămân în Germania”, explică autorul studiului, Jochen Möbert. „Sunt bineveniți în Germania și sunt necesari, cuvântul cheie fiind deficit de muncitori calificați”.\n\nFrank Swiaczny, demograf la Institutul Federal de Cercetare a Populației (BiB), consideră că ipotezele avansate de Deutsche Bank Research sunt fundamental plauzibile, așa cum explică într-un interviu acordat FOCUS online. Totuși, el subliniază că prognoza pe termen mediu a imigrației din Ucraina este supusă unei anumite incertitudini.\n\n„Oamenii care au fugit la noi din Ucraina sunt relativ bine educați, mulți vor să rămână în Germania”, spune Swiaczny. Prin urmare, este destul de probabil ca aceștia să se poată integra bine. Imigrația, în special din Ucraina, ar putea fi și mai mare în următorii câțiva ani.\n\nÎn momentul de față, în principal femeile fără partener și copiii au fugit in Vest, din cauza războiului. „În cazul în care se va realiza o stabilizare și mulți rămân în Germania definitiv, atunci foarte probabil va avea loc o reîntregire a familiei”, adaugă Swiaczny.\n\nȘapte decenii de politică de integrare\n\nExista câștiguri pe termen mediu și lung pentru societate în ansamblu în imigrarea tinerilor cu pregătire și perspective bune, cel puțin din punct de vedere pur economic. Cu toate acestea, când vine vorba de integrare, este important să existe un plan concret. Un plan pe care Germania îl are mai demult, l-a perfecționat mereu, dar n-a funcționat fără cusur.\n\nDe aceea sunt necesare oferte reale, precum grădinițe, școli, cursuri de limbi străine, perfecționare și sprijin general pentru integrare. Acest lucru trebuie făcut sistematic. „Pur și simplu așteptarea și speranța nu funcționează.” subliniază Swiaczny. Acest lucru este demonstrat de experiența a 70 de ani de politică de imigrație în Germania.\n\nÎntre timp, a devenit evident faptul că imigrația nu este distribuită uniform în Germania. Migrația internațională vizează în primul rând zonele metropolitane, deoarece aici există rețele și mai multe locuri de muncă disponibile.\n\nPrin urmare, perspectiva națională este un lucru, perspectiva regională este adesea ceva complet diferit, iar imigrația contribuie la creșterea disparităților spațiale ale schimbărilor demografice.\n\nDar un lucru este clar: conform previziunilor Destatis (Oficiul Federal de Statistica) fără imigrare populația ar scădea la 65,2 milioane în 2060, iar cu o imigrație moderată, la 78,2 milioane. Așa-numitul surplus de deces în Republica Federală este în prezent de aproximativ 200.000 de oameni pe an.\n\nFoto: Dreamstime.com",
    "Germania – Creștere record a prețurilor de producție în august": "Germania – Creștere record a prețurilor de producție în august\n\nPrețurile de producție în Germania au crescut în august cu o valoare fără precedent atât de la an la an, cât și de la lună la lună, majorarea prețurilor la energie fiind în continuare principalul motor, au arătat marți statisticile oficiale, citate de boursorama.com.\n\nIndicele prețurilor de producție pentru bunuri industriale a crescut cu 45,8% față de august 2021, a anunțat Destatis, Institutul Federal de Statistică. Pe parcursul unei luni, acesta a crescut cu 7,9%.\n\nAnaliștii chestionați de Reuters se așteptau la o creștere medie de 37,1% pe an și de numai 1,6% pe lună.\n\nPrețurile la energie au urcat cu 139% într-un an și cu 20,4% față de iulie, potrivit Destatis.\n\nCu excepția energiei, prețurile de producție au crescut cu 14% în august.\n\nCitește și...",
    "Prima reacţie din Germania după discursul lui Putin: „mobilizarea este rea, o evoluţie greşită”": "Prima reacţie din Germania după discursul lui Putin: „mobilizarea este rea, o evoluţie greşită”\n\nMinistrul german al Economiei susţine că mobilizarea parţială a Rusiei este „rea şi o evoluţie greşită\", potrivit CNN.\n\nPentru cele mai importante ştiri ale zilei, transmise în timp real şi prezentate echidistant, daţi LIKE paginii noastre de Facebook!\n\nUrmărește Mediafax pe Instagram ca să vezi imagini spectaculoase și povești din toată lumea!\n\nRăspunde pe site-urile Aleph News, Mediafax, Ziarul Financiar și pe paginile noastre de social media - ȘTIU și Aleph News. Vezi răspunsul la Știu, de la ora 19.55, Aleph News.\n\nConținutul website-ului www.mediafax.ro este destinat exclusiv informării și uzului dumneavoastră personal. Este interzisă republicarea conținutului acestui site în lipsa unui acord din partea MEDIAFAX. Pentru a obține acest acord, vă rugăm să ne contactați la adresa vanzari@mediafax.ro.",
    "Șofer român, amendat în Germania după ce poliția a găsit în mașina sa 11 kg de cafea și un iPhone 14": "Un șofer român a fost amendat în Germania, după ce polițiștii au găsit în mașina sa 11 kilograme de cafea și un telefon mobil iPhone, \"colete\" cu destinația România.\n\nAgenții de la Oficiul vamal din Friedrichshafen au descoperit un caz de contrabandă în timpul controalelor pe autostrada A96, lângă Lindau, weekendul trecut. O dubă înmatriculată în România, care venea din Elveția prin Austria, transporta diverse pachete. Printre altele, 11 kilograme de cafea și un iPhone 14 nou.\n\nȘoferul, un român în vârstă de 30 de ani, le-a spus polițiștilor că bunurile sunt de fapt colete cu destinația România, însă nu deține acte vamale.\n\nOamenii legii l-au denunțat pe șofer pentru infracțiunea de evaziune fiscală și i-au aplicat o amendă de 360 de euro taxe de import si 250 de euro garanție pentru ulterioarele proceduri judiciare, potrivit unui comunicat al Poliției.\n\nLimita pentru introducerea cafelei în Germania este de 10 kilograme de persoană.\n\nPotrivit MAE, în Uniunea Europeană, cetățenii români au dreptul de a călători cu următoarele bunuri, pentru uz propriu:\n\n- 110 litri de bere\n\n- 90 litri de vin, dintre care maxim 60 litri vin spumant\n\n- 20 litri de sherry sau port\n\n- 10 litri de băuturi spirtoase precum whisky, cognac, gin\n\n- 800 țigări\n\n- 400 țigări de foi (țigări cu o greutate maximă de 3 grame per item)\n\n- 200 trabucuri\n\n- 1 kilogram de tutun pentru fumat\n\nFiți la curent cu ultimele noutăți. Urmăriți StiriDiaspora și pe Google News",
    "Ruşii nu stau cu mâinile-n sân, după ce Germania naţionalizează sucursala companiei Rosneft": "Decizia Berlinului de a naţionaliza sucursalele Rosneft din Germania reprezintă o „expropriere ilegală”. Gigantul petrolier rus a declarat ieri, într-un comunicat, după anunţul de acum două zile făcut de Berlin.\n\n„Decizia guvernului federal german de a transfera activele companiei către agenţia federală de reţea pentru management extern, din păcate, nu este neaşteptată pentru noi şi este în conformitate cu algoritmul de acţiuni impus de SUA în legătură cu companiile ruseşti din Germania”, este poziţia ruşilor.\n\n„Este o decizie ilegală şi, de fapt, este o expropriere a acţionarilor ca urmare a unei situaţii create în mod deliberat de sancţiunile relevante ale UE şi acţiunile autorităţilor de reglementare germane şi poloneze, al căror scop este confiscarea activelor”, susţine compania.\n\nConfruntat cu o decizie pe care Rosneft o consideră „nu este temporară”, grupul rus ameninţă cu „acţiuni legale” pentru apărarea intereselor acţionarilor săi.",
    "Patru ouă Fabergé ar fi fost descoperite în vila din Germania a oligarhului Usmanov, prieten cu Putin": "Sute de polițiști au percheziționat săptămâna aceasta proprietățile deținute în Germania de oligarhul Alișer Usmanov, un apropiat al președintelui Vladimir Putin, care este suspectat de spălare de bani. Potrivit Spiegel, polițiștii i-au găsit în vile bijuterii cu totul deosebite.\n\nÎn timpul raidului în vilele oligarhului rus Alișer Usmanov de miercuri, anchetatorii au făcut o descoperire neașteptată. Potrivit sursei citate, anchetatorii ar fi găsit într-un seif din vila din Tegernsee, Bavaria, patru ouă Fabergé.\n\nAutenticitatea bijuteriilor rare și extrem de scumpe este acum verificată de autorități. Ouăle Fabergé au fost realizate de aurarul rus Peter Carl Fabergé, la sfârșitul secolului al XIX-lea. Au formă de ouă și sunt decorate cu perle și diamante. Țarul Alexandru al III-lea a comandat primele ouă de la Fabergé.\n\nPentru că sunt și foarte rare, aceste bijuterii istorice sunt extrem de valoroase. În 2007, așa-numitul ou Rothschild a fost vândut de casa de licitații Christie's din Londra cu aproximativ 12,5 milioane de euro. Multe din ouă sunt expuse în muzee, dar sunt în circulație și numeroase falsuri. Zece ouă Fabergé sunt la Kremlin, iar șase au fost date dispărute.\n\nÎn timpul raidului de miercuri, poliția a descins în trei clădiri rezidențiale și un depozit din Rottach-Egern, printre altele. În total, au fost verificate în 24 de obiective. Scopul raidului a fost de a colecta dovezi în cadrul unor proceduri împotriva oligarhului miliardar și prieten al lui Putin, existând suspiciunea de spălare de bani și evaziune fiscală.\n\nAlișer Usmanov are viză UE până în 2025\n\nÎn ultimele luni, serviciile germane au întocmit aproape 100 de rapoarte privind suspiciunea de spălare de bani în legătură cu tranzacțiile lui Usmanov, dar nu se știe dacă după perchezițiile de miercuri s-au obținut dovezi în această direcție. Purtătorul de cuvânt al lui Usmanov a precizat pentru sursa citată că „antreprenorul este un contribuabil corect”. De asemenea, acesta a amintit că miliardarul este și unul dintre cei mai generoși filantropi din lume.\n\nDupă ce a început războiul din Ucraina, Usmanov a fost inclus pe lista de sancțiuni a UE. Potrivit Spiegel, în ultimii ani a venit oficial în Germania cu o viză de turist italiană valabilă în toată UE. Se bănuiește că Usmanov este acum în Uzbekistan, însă, datorită vizei pe care o are, valabilă până în 2025, ar putea fi încă în Germania.\n\nEditor : D.C.",
    "Mii de ruși au cerut la Koln ca Germania să nu mai susțină Kievul, în timp ce cancelarul Olaf Scholz îl primea pe premierul ucrainean": "Circa 2.000 de ruși din Germania au participat duminică la un marş, la Koln, cerând liderilor de la Berlin să înceteze să mai sprijine Ucraina şi să renunţe la sancţiunile impuse Rusiei. Totul s-a întâmplat în condițiile în care cancelarul Olaf Scholz îl primea, la Berlin, pe premierul ucrainean Denis Șmîhal.\n\nMulţi dintre manifestanții proruşi purtau drapele ruseşti sau pancarte cu NATO tăiat cu o linie roşie, notează agențiile internaționale de presă.\n\nSâmbătă, și la Praga a avut loc o altă manifestație, mult mai amplă, cu zeci de mii de persoane, care au demonstrat împotriva NATO și UE. Organizatorii demonstraţiei, membri ai unor forţe politice radicale - atât de extremă dreapta, cât şi Partidul Comunist -, au spus că Republica Cehă, ţară care deţine în prezent preşedinţia semestrială a Consiliului UE, ar trebui să fie neutră din punct de vedere militar şi să-şi asigure contracte directe cu furnizori de gaz, inclusiv cu Rusia. În replică, premierul ceh a spus că protestul a fost organizat de forțe proruse.\n\nManifestanții proruși de la Koln au cerut Germaniei să nu mai susțină Ucraina și să ridice sancțiunile împotriva Moscovei Foto: Profimedia Images\n\nÎn Germania, una din organizatoarele marșului de la Koln, Elena Kolbasnikova, a repetat ideea lui Vladimir Putin că invazia rusă din Ucraina ar fi menită să protejeze populaţia rusofonă din estul Ucrainei. „Germania este în haos”, a declarat ea. „Cum vom supravieţui iarna aceasta?”, s-a întrebat reprezentanta diasporei ruse, referindu-se la criza energetică.\n\nDeşi este puternic dependentă de sursele de energie ruseşti, Germania „va putea face faţă acestei ierni”, asigurase duminică Olaf Scholz, după ce compania rusă Gazprom a anunţat vineri suspendarea totală a livrărilor de gaze prin gazoductul Nord Stream, invocând o nouă defecțiune tehnică.\n\nCitiți și: Dmitri Medvedev: Germania se comportă ca un inamic al Rusiei, iar unchiul Scholz se miră că germanii au mici necazuri cu gazul\n\nCirca 3 milioane de persoane de origine rusă trăiesc în Germania, iar multe dintre ele sunt puternic expuse la teoriile Kremlinului prin intermediul televiziunii ruse controlate de stat, care este disponibilă pe scară largă în Germania, notează Reuters. Organizatorii marșului au strâns, de altfel, donații pentru forțele separatiste susținute de Rusia în regiunea Donbas din estul Ucrainei.\n\nMarșul rușilor de la Koln a fost întâmpinat de contramanifestanți proucraineni Foto: Profimedia Images\n\nMarşul rușilor a fost întâmpinat de câteva zeci de contra-manifestanţi, care s-au adunat în apropierea catedralei din Koln pentru a-şi exprima susţinerea faţă de Ucraina, relatează Agerpres.\n\nOlaf Scholz i-a promis sprijin premierului ucrainean\n\nLa Berlin, cancelarul german Olaf Scholz l-a primit duminică pe premierul ucrainean Denis Șmîhal, căruia i-a promis că Germania nu-și va diminua sprijinul față de Kiev, pe plan militar, politic, financiar şi umanitar.\n\nPremierul ucrainean Denis Șmîhal a fost primit la Berlin de cancelarul Olaf Scholz Foto: Profimedia Images\n\nScholz a menționat că în ciuda războiului aflat încă în desfăşurare, este important să se planifice de pe acum reconstrucţia țării. „Trebuie să fim pregătiţi pentru această sarcină pe termen lung”, a menționat cancelarul, potrivit unui comunicat emis de executivul german după întâlnirea celor doi şefi de guvern.\n\nCancelarul german a amintit în acest sens că ţara sa va organiza, ca preşedintă în exerciţiu a G7, împreună cu preşedinta Comisiei Europene, Ursula Von der Leyen, o conferinţă la nivel de experţi, pe 25 octombrie, la Berlin, pentru a dezbate „orientarea şi arhitectura necesare reconstrucţiei” Ucrainei după ce agresiunea militară rusă va înceta.\n\nCât despre statutul de ţară candidată la UE primit de Ucraina, Scholz a subliniat că Ucraina trebuie să pună în practică reforme care țin de statul de drept şi sistemul judiciar, importante pentru a putea atrage investiţii în vederea reconstrucţiei ţării.\n\nLa rândul său, premierul ucrainean a mulţumit Germaniei pentru ajutorul în bani şi armament, dar i-a cerut acesteia să se implice mai mult la nivelul UE pentru a impulsiona reconstrucţia Ucrainei. Kievul speră să primească săptămâna aceasta din partea Uniunii Europene un ajutor financiar de cinci miliarde de euro, destinat susţinerii economiei şi armatei ucrainene.\n\nEditor : Luana Pavaluca",
    "Au fost semnalate scurgeri la o centrală nucleară din Germania. Sunt necesare reparaţii": "Este nevoie de o perioadă de reparaţii de o săptămână, în timpul căreia operaţiunile vor fi oprite, pentru ca centrala să funcţioneze după 31 decembrie, a adăugat ministerul, potrivit Reuters.\n\nIsar 2, situată în landul Bavaria din sudul ţării, era programată să fie oprită la sfârşitul anului, conform planului Germaniei de renunţare treptată la energia nucleară.\n\nCu toate acestea, războiul din Ucraina şi prăbuşirea ulterioară a importurilor de energie din Rusia au determinat o schimbare a politicii, guvernul plănuind acum să menţină două dintre cele trei centrale nucleare rămase în aşteptare până anul viitor.\n\nMinisterul Mediului a declarat că atât el, cât şi Ministerul Economiei \"examinează noua situaţie şi implicaţiile acesteia\".\n\nPreussenElektra, o filială a E.ON şi operatorul centralei Isar 2, a declarat că reactorul ar putea continua să funcţioneze până la data planificată de oprire, potrivit ministerului mediului.\n\nDar oprirea de o săptămână ar fi necesară în octombrie, dacă centrala ar trebui să funcţioneze după sfârşitul acestui an.",
    "Germania oferă peste 750.000 de euro cadrelor didactice din învăţământul în limba germană din România": "Peste 900 de profesori şi educatori vor primi indemnizaţii pentru a oferi o pregătire de înaltă calitate în limba germană, în cadrul unei finanţări de 753.260 euro asigurate de Germania în scopul promovării acestei limbi la nivel de limbă maternă în şcolile de stat şi în instituţiile de învăţământ din România.\n\nPotrivit unui comunicat transmis de Ambasada Germaniei, acest sprijin are şi rolul de a reduce deficitul de profesori calificaţi. De asemenea, proiectul sprijină echipe de autori care redactează sau actualizează manuale moderne pentru învăţământul în limba germană maternă din România.\n\nPrin furnizarea de cursuri periodice de formare continuă pentru profesorii vorbitori de limba germană şi de manuale moderne în limba germană, proiectul îşi propune să le permită elevilor din România să continue să înveţe limba germană la nivel nativ în viitor. Mai mult, tinerii care vorbesc această limbă vor fi motivaţi să urmeze o carieră didactică, se arată în comunicatul amintit.\n\nAmbasadorul Peer Gebauer afirmă că prin acest proiect peste 23.500 de copii şi elevi vor beneficia de învăţământ în limba germană.\n\n\"Mă bucur foarte mult că putem sprijini în continuare învăţământul în limba germană în România şi în acest an aniversar, în care sărbătorim 30 de ani de la semnarea Tratatului de prietenie româno - german. Din multe puncte de vedere, acesta este un proiect important pentru promovarea limbii germane, pentru minoritatea germană şi pentru înţelegerea reciprocă. Peste 23.500 de copii şi elevi vor beneficia astfel de învăţământ în limba germană. Prin acest proiect, investim în următoarea generaţie de profesori vorbitori de limbă germană şi dorim să contracarăm migraţia acestora către alte profesii. Prin măsuri suplimentare de formare profesională şi manuale moderne, în România se poate oferi o educaţie în limba germană de înaltă calitate pedagogică\", a declarat diplomatul german, citat în comunicat.\n\nProiectul este implementat de Fundaţia Saxonia în judeţul Braşov. Ambasadorul Germaniei, Peer Gebauer, şi directorul general al Fundaţiei Saxonia, Klaus-Harald Sifft, semnează vineri, la Ambasada Germaniei la Bucureşti, contractul de finanţare în valoare de 753.260 de euro.\n\nKlaus-Harald Sifft consideră că şcolile de stat în care se predă limba germană ca limbă maternă sunt \"vitale\" pentru această minoritate, fiind însă şi la mare căutare în rândul populaţiei vorbitoare de limbă română.\n\n\"Acest proiect finanţat de statul german este deosebit de important pentru menţinerea învăţământului în limba germană din România. Le arată profesorilor că predarea în limba germană este apreciată şi că munca lor suplimentară este recunoscută. Şcolile de stat în care se predă limba germană ca limbă maternă sunt vitale pentru minoritatea noastră şi sunt la mare căutare, inclusiv în rândul populaţiei vorbitoare de limbă română. Aceşti elevi sunt, până la urmă, cei care vor beneficia de pe urma proiectului de susţinere financiară a profesorilor vorbitori de limba germană, vorbim astfel despre o investiţie în generaţia următoare\", a arătat Harald Sifft, potrivit aceluiaşi comunicat.\n\nProiectul \"Susţinerea cadrelor didactice din învăţământul în limba germană din România\" este promovat de Ambasada Germaniei încă din anul 2015.\n\nEditor : A.P.",
    "Ministerului Afacerilor Externe, despre situația minorilor români luați în plasament în Germania: Copiii mari își pot vizita familia": "Ministerului Afacerilor Externe, despre situația minorilor români luați în plasament în Germania: Copiii mari își pot vizita familia\n\nCopiii cei mari ai familiei Furdui au permisiunea de a veni în vizită la familie la sfârşit de săptămână, în datele stabilite de instanţă, iar în dialogul purtat în luna septembrie cu reprezentanţii Ambasadei, mama minorilor a informat că vizitele se desfăşoară conform programului stabilit, arată un răspuns al Ministerului Afacerilor Externe (MAE) pentru Agerpres.\n\nMAE precizează că situaţia celor şapte cetăţeni români minori pentru care autorităţile germane din districtul Heide, Saxonia Inferioară, Republica Federală Germania, au dispus măsura plasării în custodie, se află în atenţia Ambasadei României la Berlin din 29 aprilie 2021, când misiunea diplomatică s-a autosesizat, ca urmare a informaţiilor apărute în mass-media cu privire la acest caz.\n\nAstfel, încă de la data semnalării situaţiei, Ambasada României la Berlin a întreprins, în regim de urgenţă, demersuri oficiale pe lângă autorităţile germane competente şi a contactat familia cetăţenilor români minori pentru obţinerea de informaţii suplimentare şi oferirea de sprijin consular, conform competenţelor legale. De asemenea, Ambasada României la Berlin a eliberat minorilor acte de stare civilă şi documente de călătorie româneşti.\n\nCu privire la demersurile întreprinse de misiunea diplomatică în relaţia cu autorităţile germane, MAE precizează că reprezentanţii Ambasadei României la Berlin menţin un dialog constant cu privire la acest caz atât cu autorităţile federale (inclusiv Ministerul Federal de Externe german), cât şi cu autorităţile competente locale, în vederea facilitării demersurilor familiei minorilor şi monitorizează permanent evoluţiile.\n\nMinisterul Afacerilor Externe informează cu regularitate autorităţile române cu atribuţii în materia protecţiei drepturilor copilului cu privire la situaţia celor şapte minori, cele mai recente notificări fiind transmise în cursul lunilor august şi septembrie 2022.\n\nTotodată, MAE a solicitat întreprinderea măsurilor corespunzătoare, conform competenţelor legale, şi a pus la dispoziţia autorităţilor germane anchetele sociale efectuate în scopul sprijinirii repatrierii minorilor şi reintegrării acestora în familia extinsă din România.\n\nMAE prezintă o cronologie a acestui caz şi menţionează că părinţii au informat ambasada cu privire la pronunţarea, pe 17 februarie 2022, de către instanţa judecătorească germană, a unei decizii de exercitare temporară a custodiei minorilor de către autoritatea locală pentru protecţia copilului, decizia fiind pronunţată în lipsa acestora.\n\nReprezentanţii ambasadei au adresat Judecătoriei din Walsrode, în luna februarie 2022, o solicitare de aprobare a prezenţei consulului în sala de judecată pentru a putea urmări, din rândul publicului, desfăşurarea procesului în cauza principală, însă aceasta a fost respinsă în baza legislaţiei germane privind organizarea judiciară, se mai arată în răspunsul transmis de minister.\n\nTot în februarie 2022, un reprezentant al Ambasadei României la Berlin a vizitat cetăţenii români minori, în prezenţa părinţilor, la recomandarea părţii germane, şi a avut şi o convorbire cu avocatul care reprezintă familia.\n\nPe 21 martie a avut loc procesul de judecată în cauza principală privind dreptul de custodie al minorilor, la Judecătoria Walsrode.\n\nPotrivit informaţiilor obţinute de reprezentanţii ambasadei din presa germană şi confirmate ulterior de către părinţii minorilor în cadrul unei discuţii purtate cu aceştia, instanţa a decis ca dintre cele patru fiice minore ale cetăţenilor români, două să revină în familie, iar a treia minoră (fiica cea mică) să rămână la familia ocrotitoare/de plasament. La decizia instanţei, cea de-a patra minoră, împreună cu ceilalţi trei fraţi, rămân în continuare, temporar, sub tutela Jugendamt Heidekreis.\n\nLa sfârşitul lunii iunie 2022, părinţii s-au adresat misiunii diplomatice în vederea obţinerii de noi documente de călătorie pentru minorele care au revenit în familie, cererile fiind preluate în regim de urgenţă. Familia a ridicat paşapoartele pe 30 iulie, precizează sursa citată.\n\n„Ministerul Afacerilor Externe şi Ambasada României la Berlin acordă o prioritate deosebită acestui caz, continuă dialogul cu cetăţenii români, cu autorităţile germane competente şi cu Autoritatea Naţională pentru Protecţia Drepturilor Copilului şi Adopţii, sprijinind demersurile familiei minorilor, inclusiv prin mijloacele de intervenţie posibile în baza legislaţiei germane şi a dreptului internaţional în materie şi având în vedere asigurarea respectării principiului interesului superior al copilului”, punctează ministerul.\n\nAmbasada României la Berlin a sprijinit şi va continua să sprijine dialogul parlamentarilor români cu autorităţile germane competente în acest caz, oferind asistenţă în contextul deplasărilor efectuate în Republica Federală Germania de către delegaţia Parlamentului României formată din parlamentarii Titus Corlăţean, Ben Oni Ardelean şi Robert Sighiartău, se mai arată în răspuns, conform Agerpres.\n\nCitește și...",
    "Vor ajunge germanii să dea 10 Euro pe o pâine?": "Pâine, chifle, fursecuri – „Suntem o brutărie clasică. La tejgheaua din față vindem ce iese din cuptorul din spate“, își prezintă Tobias Plaz mica afacere din Eutingen, un sat la sud-vest de Stuttgart. Brutăria aparține familiei și funcționează din 1890. Plaz reprezintă cea de-a patra generație de maeștri-brutari a familiei. Anul trecut, magazinul a fost complet renovat și modernizat. Prin geamul amplasat în spatele tejghelei clienții pot vedea cum se coace pâinea.\n\nTobias Plaz nu știe cum își va ține afacerea de-acum încolo. La sfârșitul lunii august, furnizorul de gaz l-a anunțat că prețul pe kilowatt a crescut de la aproape 10 cenți la aproximativ 35 de cenți. „Sunt informații pe care vi le împărtășim ca să puteți avea înțelegere când vom fi nevoiți să ajustăm prețurile“, a scris brutarul pe Facebook și Instagram în dreptul fotografiei scrisorii prin care era înștiințat că în loc de 721 de euro lunar gazul va costa 2588 euro lunar.\n\nProtest al brutarilor la Hanovra\n\nProtestele brutarilor\n\nNici celelalte brutării și patiserii din Germania nu sunt scutite zilele acestea de vești neplăcute din partea furnizorilor de energie. Care, parțial, cer prețuri atât de mari încât antreprenorii se întreabă cum vor putea acoperi costurile. Eckehard Vatter, proprietarul unui lanț de brutării cu 430 de angajați și 35 de puncte de desfacere, va trebui să achite lunar peste 75.000 €, factura la gaz. Până acum gazul costa în jur de 5.800 de Euro pe lună.\n\nVatter și mulți alți producători în domeniul panificației din Hanovra au protestat. Aproximativ 1000 de antreprenori și angajați au ieșit în stradă. În multe brutării, de câteva zile încoace, vânzătorii servesc cu lumina stinsă pentru a sensibiliza clientela. „Astăzi lumina și mâine cuptorul?“ este sloganul acestei acțiuni.\n\nMulţi brutari vând dimineaţa cu lumina stinsă\n\n5 euro o chiflă?\n\nFără energie cuptoarele nu funcționează. Cum vor proceda brutarii pentru a face față costurilor? Vor vinde chifla cu 5 euro, cu 10 euro? Brutarii sunt siguri că și-ar pierde clienții. Conform Asociației centrale a producătorilor din sectorul panificației, multe firme se vor închide dacă statul nu va acorda subvenții.\n\nPachetul de măsuri adoptat de către guvernul de la Berlin este destinat, în mare parte, populației, nu firmelor. 95 de miliarde de euro vor fi alocate pentru a-i ajuta să facă față exploziei prețurilor la energie. Coaliției aflate la guvernare (SPD, Grünen și FDP) i-a luat mai mult timp până să realizeze că nici economia nu va putea trece prin criză fără ajutor.\n\nCine va achita prețurile uriașe?\n\n„Zilnic auzim strigătele de ajutor ale antreprenorilor care sunt la un pas de a-și închide producția din cauză că nu mai pot compensa prin majorarea prețurilor de vânzare, costurile uriașe cu energia“, spune Hans Peter Wollseifer, președintele Asociației centrale a meșteșugarilor, într-un interviu acordat publicației \"Rheinische Post\". Dinamica falimentelor pare a fi mult mai rea comparativ cu cea înregistrată în fazele critice ale pandemiei. Conform unui sondaj al Uniunii Federale a Industriei Germane, o treime din firme își văd amenințată existența.\n\nBiocombustibil sau pâine? - „Locul mâncării e în farfurie, nu în rezervor“\n\nProducătorul de hârtie igienică Hakle și-a declarat falimentul. Compania spune că nu poate să mai acopere costurile de producție în continuă creștere prin prețul perceput la raft. Concernul siderurgic Arcelor Mittal a închis două secții de producție din nordul Germaniei și a trimis angajații în șomaj tehnic. Alocația de șomaj vine de la stat.\n\nRecesiune în Germania?\n\nSistarea producției într-o companie se resimte atât în alte sectoare ale economiei cât și la consumatori. După ce fabricile Piesteritz din landul Saxonia Anhaltină au oprit producția de amoniac, firma nu mai livrează Adblue - soluția cu conținut de uree și apă deionizată folosită pentru reducerea emisiilor poluante ale motoarelor diesel de ultimă generație, inclusiv a celor de pe mașinile de aprovizionare.\n\nAnaliștii economici, dar și reprezentanții economiei, spun că Germania se va confrunta cu o recesiune, comparabilă cu cea înregistrată la începutul pandemiei. Ministrul federal al Economiei, Robert Habeck, a promis sprijin financiar, dar a ținut și să informeze că în cadrul coaliției încă nu există consens. Tot ceea ce se știe este că nu numai marile companii industriale, aflate în competiția internațională, ar trebui să beneficieze de subvenții ci și întreprinderile mici și mijlocii, în special cele care consumă multă energie. Deci și brutăriile.\n\nBrutarii germani îşi văd ameninţată existenţa\n\nGuvernul intenționează să adopte un program în următoarele săptămâni ce ar putea fi aplicat retroactiv din septembrie, susține ministrul Economiei. “Acum trebuie să ne adunăm toată forța financiară, necesară păstrării nucleului economiei noastre și locurilor de muncă“ a spus ministrul Habeck. Întreprinderile mici și mijlocii vor fi ajutate, dar nu complet scutite de costuri. Și nici nu se poate spune deocamdată care va fi fondul alocat.\n\nSubvenții pe termen scurt\n\nAjutorul financiar va fi pe perioadă limitată, până când vor avea efect eforturile la nivel național și european de reducere a prețurilor la curent electric și gaze, a anunțat ministrul federal al Economiei.\n\nMinistrul Robert Habeck nu ştie încă ce ajutoare ar putea oferi statul economiei\n\nÎn opinia lui Steffen Müller, profesor la Institutul de cercetări economice Leibniz (IWH) din Halle, creșterea prețurilor la energie, dar și a dobânzilor, nu sunt fenomene temporare ci ele se vor menține pe termen mediu și lung.\n\n„Programele de ajutor, menite să susțină doar depășirea unei etape a crizei, nu fac decât să amâne cu câteva luni problema și asta, în primul rând, pe spezele contribuabililor. Măsurile de reducere a prețului la energie pe o perioadă de timp nu au sens fiindcă ele răpesc imboldul de a economisi energia. Și tocmai lucrul acesta nu ni-l permitem acum.“\n\nCriza accelerează procesul de schimbare\n\nMai avantajoasă ar fi acordarea de credite cu dobânzi scăzute, afirmă Müller, cu condiția ca banii să fie folosiți în eficientizarea energetică a proceselor de producție. „După iarna aceasta, prețurile la energie nu vor reveni la nivelul celor din anii trecuți. Așadar ceva se schimbă structural.“\n\nÎn mod normal, este sarcina firmelor să se adapteze, menționează Steffen Müller, „dar statul poate să ajute și să acompanieze firmele în procesul de schimbare structurală pentru trecerea la o industrie mai verde, accelerată de criză“.",
    "„Gata cu naivitatea”. Germania vrea să își reducă dependența comercială de China, după ce s-a „fript” cu gazul rusesc": "INTERNATIONAL Marți, 13 Septembrie 2022, 19:02\n\nHotNews.ro\n\nMinistrul german al economiei a declarat marți că guvernul lucrează la o nouă politică comercială cu China pentru a reduce dependența de materiile prime, baterii și semiconductori chinezi, promițând că se va încheia cu „naivitatea” în relațiile comerciale cu Beijingul, relatează Reuters.\n\nMinistrul german al economiei, Robert Habeck, la Forumul economic de la Davos Foto: Markus Schreiber / AP / Profimedia\n\nSurse au declarat săptămâna trecută pentru Reuters că Ministerul Economiei ia în considerare o serie de noi măsuri pentru a face afacerile cu China mai puțin atractive. Este pentru prima dată când ministrul a arătat clar că linia mai dură este transpusă în măsuri politice.\n\nRobert Habeck a declarat pentru Reuters că China este un partener comercial binevenit, dar Germania nu poate permite protecționismului Beijingului să denatureze concurența.\n\n„Nu ne putem permite să fim șantajați”, a spus el într-un interviu.\n\nHabeck nu a descris în totalitate noile măsuri, dar a spus că acestea vor include o examinare mai atentă a investițiilor chineze în Europa, cum ar fi infrastructura.\n\nChina a fost cel mai mare partener comercial al Germaniei în ultimii șase ani.\n\nDar guvernul de centru-stânga adoptă o linie mai dură față de Beijing decât predecesorul său de centru-dreapta, îngrijorat de dependența Germaniei de superputerea economică a Asiei.\n\nHabeck a spus că Germania trebuie să se deschidă către noi parteneri comerciali și regiuni, deoarece multe sectoare depind în mare măsură de vânzările către China.\n\n„Dacă (piața chineză) s-ar închide, ceea ce nu este probabil în acest moment... am avea probleme extreme la vânzări”, a spus Habeck, adăugând că ministerul economiei contribuie la noua politică germano-chineză.\n\n„Și din asta veți vedea că s-a terminat cu naivitatea”, a adăugat el.\n\nBerlinul dorește, de asemenea, să examineze mai critic investițiile chineze în Europa, a spus el, adăugând că Europa nu ar trebui să sprijine Inițiativa Chinei pentru Drumul Mătăsii, care își propune să cumpere infrastructură strategică în Europa și să influențeze politica comercială.\n\nDe exemplu, Habeck a semnalat că se opune planurilor companiei chineze Cosco de a cumpăra o participație la un operator de containere din portul german Hafen Hamburg, semnalând îngrijorări cu privire la tranzacțiile de preluare ale Chinei care se răspândesc din zona tehnologiei până în alte sectoare industriale, cum ar fi logistica.\n\n„Înclin spre faptul că nu permitem asta”, a spus el.\n\nChina nu s-a alăturat Occidentului pentru a impune sancțiuni ample asupra Moscovei în urma invaziei Ucrainei de către Rusia, dar nici nu a susținut acțiunile Moscovei, deoarece Beijingul trebuie să mențină relațiile comerciale cu Europa.",
    "Bundesbank afirmă că semnele de recesiune se înmulţesc în Germania": "Economia germană se contractă deja şi situaţia este posibil să se agraveze în lunile de iarnă, pe măsură ce consumul de gaze naturale va fi oprit sau raţionalizat, a anunţat astăzi Banca Centrală a Germaniei (Bundesbank), informează AFP, conform Agerpres.\n\nReducerea livrărilor de energie, ca o consecinţă directă a războiului din Ucraina, conduce la creşterea preţurilor şi înmulţirea incertitudinilor în Germania, afectând atât companiile cât şi gospodăriile, a apreciat Bundesbank în raportul său lunar publicat astăzi. Chiar dacă rezervele de gaze vor ajuta, probabil, la evitarea unei raţionalizări la iarnă, activitatea economică este posibil să înregistreze un uşor declin în trimestrul al treilea, urmând ca în următoarele două trimestre să fie înregistrată o contracţie semnificativă, estimează Bundesbank.\n\n\"Sunt din ce în ce mai multe semne de recesiune ale economiei germane, în sensul unui declin clar, generalizat şi de durată a activităţi economice\", a indicat Banca Centrală a Germaniei.\n\nInflaţia în continuare ridicată, de aproape 8% în luna august, şi incertitudinile cu privire la aprovizionarea cu energie precum şi costurile cu energia vor afecta sectoarele mari consumatoare de energie şi care depind în special de gazele naturale, diminuându-le exporturile şi investiţiile, dar şi consumul privat şi furnizorii de servicii care depind de ei, a explicat Bundesbank.\n\nBanca Centrală a Germaniei nu a avansat o cifră concretă şi a avertizat că perspectiva pentru cea mai mare economie din zona euro rămâne înconjurată de incertitudine. Cu toate acestea, Bundesbank nu se aşteaptă la o materializare a scenariului său pesimist, publicat în luna iunie, conform căruia Produsul Intern Brut al Germaniei ar urma să înregistreze un declin de 3,2% în 2023.\n\nSăptămâna trecută, unul dintre principalele institute de conjunctură din Germania, IFO, a anunţat că se aşteaptă la o recesiune tehnică în primul trimestrul din 2023, cu o contracţie a PIB de 0,4%, după un recul de 0,2% în trimestrul patru al acestui an.",
    "Ucraina anunță noi „semnale dezamăgitoare” din Germania: „De ce se teme Berlinul?”": "RĂZBOI ÎN UCRAINA Marți, 13 Septembrie 2022, 14:28\n\nSebastian Jucan • HotNews.ro\n\nDiplomația ucraineană anunță noi „semnale dezamăgitoare” din partea Germaniei, ministrul de Externe Dmitro Kuleba întrebând retoric „De ce se teme Berlinul?”.\n\nDmitro Kuleba, ministrul de externe al Ucrainei Foto: John MacDougall / AFP / Profimedia Images\n\n„Semnale dezamăgitoare din Germania în timp ce Ucraina are nevoie de [tancuri] Leopard și [blindate] Marder - ca să își elibereze poporul și să-l salveze de genocid”, a scris marți Kuleba pe pagina sa de Twitter.\n\nEl acuză că nu există „nici măcar un singur argument rațional de ce aceste arme nu pot fi furnizate, doar temeri abstracte și scuze” și se întreabă „de ce se teme Berlinul și Kievul nu?”.\n\nDisappointing signals from Germany while Ukraine needs Leopards and Marders now — to liberate people and save them from genocide. Not a single rational argument on why these weapons can not be supplied, only abstract fears and excuses. What is Berlin afraid of that Kyiv is not? — Dmytro Kuleba (@DmytroKuleba) September 13, 2022\n\nComentariile lui Dmitro Kuleba vin după ce în urmă cu o zi ministrul german al Apărării Christine Lambrecht a reiterat că Berlinul nu va trimite tancuri Ucrainei, amintind că nicio țară occidentală nu a furnizat astfel de echipamente Kievului. Lambrecht a mai afirmat că Germania a convenit cu partenerii occidentali să nu ia o astfel de măsură în mod unilateral.\n\nSpania promisese inițial Kievului că îi va furniza tancuri Leopard de fabricație germană aflate în dotarea forțelor sale armate însă a revenit asupra deciziei la începutul lunii august, afirmând că vehiculele de luptă se află într-o stare „complet nesatisfăcătoare”.\n\nRusia acuză Germania că a trecut „linia roșie” în privința ajutoarelor militare acordate Ucrainei\n\nTot luni, ambasadorul rus la Berlin, Serghei Neceaev, a criticat Germania pentru că a livrat arme grele Ucrainei în contextul în care frontul rusesc din Harkov s-a prăbușit catastrofal săptămâna trecută și trupele ucrainene au început să intre și în zonele controlate de separatiști în regiunea Donețk învecinată.\n\n„Livrarea de arme letale regimului ucrainean - care sunt folosite nu doar împotriva soldaţilor ruşi, ci şi împotriva populaţiei civile din Donbas - este o linie roşie pe care guvernul german nu ar fi trebuit să o depăşească\", a declarat Neceaev într-un interviu acordat Izvestia, cel mai vechi cotidian din Rusia.\n\nAmbasadorul rus a vorbit și despre „responsabilitatea morală şi istorică” a Germaniei „pentru crimele naziste din timpul celui de-Al Doilea Război Mondial”.\n\nÎn ultimele luni televiziunile rusești au lansat mai multe atacuri virulente împotriva Germaniei și a cancelarului său Olaf Scholz în condițiile în care Berlinul a renunțat la abordarea istorică de conciliere față de Moscova.\n\nDeși a suspendat autorizarea gazoductului Nord Stream 2 cu câteva zile înaintea izbucnirii războiului pe 24 februarie și a aprobat vânzarea de obuziere Panzerhaubitze către Kiev, guvernul german s-a opus unor măsuri considerate prea radicale la adresa Rusiei, ca de exemplu suspendării eliberării de vize pentru cetățenii ruși.\n\nUrmărește ultimele evoluții din a 202-a zi a războiului din Ucraina LIVETEXT pe HOTNEWS.RO.",
    "Germania anunţă un pachet de 65 miliarde de euro pentru a reduce creşterea costurilor energetice": "Pachetul, mult mai mare decât cele două anterioare, va include plăţi unice pentru cei mai vulnerabili şi scutiri de taxe pentru companiile mari consumatoare de energie.\n\nPreţurile la energie au crescut vertiginos de la invazia din februarie, iar Europa încearcă să renunţe la energia rusească.\n\nUcraina a îndemnat Europa să rămână fermă.\n\nPreşedintele Volodimir Zelenski a declarat că Rusia încearcă să distrugă viaţa normală a fiecărui cetăţean european. În discursul său nocturn de sâmbătă, acesta a declarat că Rusia pregăteşte un \"atac energetic decisiv asupra tuturor europenilor\" şi că doar unitatea dintre ţările europene ar putea oferi protecţie.\n\nIar într-un interviu BBC difuzat duminică, soţia sa, Olena, a declarat că dacă sprijinul pentru Ucraina ar fi fost puternic, criza ar fi fost mai scurtă. Ea le-a reamintit britanicilor că, în timp ce costurile de trai în creştere sunt dure, ucrainenii plătesc cu viaţa lor.\n\nPotrivit site-ului Politico, oficialii Uniunii Europene au avertizat că este posibil să existe un moment de criză în următoarele luni.\n\nExistă deja mici semne de nemulţumire, în condiţiile în care protestatarii au ieşit duminică pe străzile capitalei cehe Praga, nemulţumiţi de preţurile ridicate la energie şi cerând încetarea sancţiunilor împotriva Rusiei. Poliţia a declarat că au participat aproximativ 70.000 de persoane, în principal din grupuri de extremă dreapta şi extremă stânga.\n\nÎntre timp, câteva sute de protestatari s-au adunat la Lubmin, în nord-estul Germaniei, unde se află terminalul gazoductului Nord Stream din Rusia.\n\nAceştia au cerut punerea în funcţiune a Nord Stream 2, o nouă conductă care era pe cale să intre în funcţiune, dar care a fost blocată de guvernul german după invazie.\n\nÎn urmă cu două zile, Rusia a declarat că suspendă pe termen nelimitat exporturile de gaze către Germania prin conducta Nord Stream 1.\n\nBlocajul cu Rusia a forţat ţări precum Germania să găsească surse de aprovizionare în altă parte, iar stocurile sale au crescut de la mai puţin de jumătate din capacitate în iunie la 84% în prezent.\n\nCancelarul german Olaf Scholz a declarat jurnaliştilor că Germania va trece peste iarnă, adăugând că Rusia \"nu mai este un partener energetic de încredere\".\n\nEl a declarat că guvernul va face plăţi unice pentru pensionari, persoanele care primesc ajutoare sociale şi studenţi. De asemenea, vor exista plafoane pentru facturile la energie.\n\nAproximativ 9.000 de companii mari consumatoare de energie vor beneficia de scutiri fiscale în valoare de 1,7 miliarde de euro.\n\nDe asemenea, o taxă pe profiturile companiilor energetice ar fi folosită pentru a reduce facturile, a declarat Scholz.",
    "Germania va livra încă patru obuziere Ucrainei – Ministerul german al Apărării": "Germania va livra încă patru obuziere Ucrainei – Ministerul german al Apărării\n\nArmata germană va furniza Ucrainei încă patru tancuri obuziere Panzer 2000 împreună cu un pachet suplimentar de muniție, a declarat luni Ministerul german al Apărării, relatează Reuters.\n\nLivrarea va fi posibilă și va urma imediat după ce vor avea loc discuții cu industria cu privire la preluarea anticipată a muniției recondiționate de la întreținerea armatei, a precizat ministerul într-un comunicat.\n\nRevenim cu detalii…\n\nCitește și...",
    "Germania este ţara cea mai aleasă de românii care vor să plece la muncă în străinătate": "Deşi primele opţiuni ale acestora rămân de departe locurile de muncă din România şi cele care pot fi făcute remote, ofertele din străinătate se reconfigurează într-o zonă de interes din ce în ce mai clară. „Au fost doi ani în care românii au privit cu reţinere ideea de a lucra în altă ţară. Fie pentru că, în primă fază, în context pandemic, li s-a părut mai sigur să rămână aici, fie pentru că, ulterior, piaţa muncii de la noi şi-a revenit în mod spectaculos şi au avut suficiente opţiuni şi în România. Acum, însă, contextul economic incert, inflaţia, creşterea preţurilor îi fac pe candidaţi să se uite cu interes crescut către ofertele de muncă din afară”, spune Bogdan Badea, CEO eJobs România.\n\nÎn funcţie de nivelul de experienţă, categoriile mid level (2-5 ani de experienţă) şi entry level (maximum 2 ani de experienţă) aplică cel mai mult la joburile postate de angajatorii străini. Urmează cei foarte tineri, fără niciun fel de experienţă, în timp ce doar 20% dintre aplicări aparţin specialiştilor cu nivel de senioritate şi managerilor. „În ceea ce-i priveşte pe specialişti, vedem tot mai multe situaţii în care aplică şi se angajează într-o companie de peste hotare, însă lucrează remote şi rămân, astfel, în România. IT-iştii, spre exemplu, specialiştii în marketing sau în digital marketing sunt, poate, cel mai frecvent întâlnite astfel de cazuri în ultima perioadă”, explică Bogdan Badea.\n\nGermania este ţara aleasă de cei mai mulţi (o treime) dintre cei care vor să plece la muncă în străinătate. Urmează Olanda, Franţa, Belgia şi Marea Britanie, în timp ce destinaţiile care ani la rând au dominat alegerile românilor atunci când venea vorba de emigrare, respectiv Spania şi Italia, sunt detronate de ţări precum Irlanda, Austria, Danemarca sau Norvegia. Nou intrate în clasament sunt Emiratele Arabe Unite.\n\nDomeniile către care merge cel mai mare număr de aplicări sunt transport / logistică / import - export, retail, producţie, turism, industria alimentară, construcţii, servicii şi agricultură. Nu există o oglindire fidelă în domeniile pentru care companiile din străinătate caută cei mai mulţi candidaţi, în condiţiile în care cele mai multe joburi postate de aceştia pe eJobs.ro sunt în construcţii, producţie, transport, energie, industria navală şi aeronautică, auto, industria alimentară şi servicii. „Salariul şi condiţiile de viaţă mai bune sunt principalele argumente pe care le au cei care vor să emigreze, fie şi pentru o perioadă limitată de timp. Cei care pleacă ajung să câştige şi de 3-4 ori mai mult decât în România, pe joburi şi în domenii similare”, mai spune Bogdan Badea.\n\nDincolo de experienţa pe care trebuie să o aibă într-un anumit domeniu, angajatorii caută cu precădere absolvenţi cu studii superioare şi muncitori calificaţi. În ceea ce priveşte limbile străine pe care trebuie să le stăpânească, cel mai des menţionate în anunţurile de angajare sunt engleza, germana, finlandeza, franceza şi spaniola.\n\n32.000 de joburi sunt, în acest moment, active pe eJobs.ro. Dintre acestea, aproape 3.000 se adresează candidaţilor care vor să lucreze în altă ţară decât România.",
    "Germania surprinde Europa în conflictul energetic cu Rusia. Facilităţile de stocare a gazelor se umplu mai repede decât era prevăzut": "\"Depozitele se umplu mai repede decât era specificat\", a declarat Habeck, citat de revista Der Spiegel, adăugând că obiectivul guvernului de a atinge 85% din capacitatea de stocare până în octombrie ar putea fi atins la începutul lunii septembrie.\n\nGermania se află în faza a doua a unui plan de urgenţă în trei etape, formulat după reducerea fluxurilor de gaze din Rusia, principalul său furnizor.\n\nDoar 9,5% din consumul de gaze al Germaniei în luna august a provenit din Rusia, a relatat Spiegel, citând date ale asociaţiei industriei energetice BDEW. Anul trecut, gazul rusesc a reprezentat aproximativ 55% din consumul total al ţării.\n\nGuvernul a avut ca obiectiv un nivel de stocare a gazelor de 75% până la 1 septembrie, dar nivelul de stocare este deja de 82,2%, au arătat datele grupului operatorilor europeni GIE.\n\n\"Companiile vor putea apoi să retragă gaze din instalaţiile de stocare, aşa cum era planificat, pe parcursul iernii, pentru a aproviziona şi industria şi gospodăriile\", a declarat Habeck.\n\nDe asemenea, se aşteaptă ca gazul natural lichefiat (GNL) să ajungă în Germania prin Franţa, după ce cele două ţări au rezolvat probleme organizatorice şi tehnice pentru a facilita aprovizionarea, a relatat Spiegel, citând un document al Ministerului Economiei.",
    "Decizie importantă a Curții Europene de Justiție pe GDPR: Germania trebuie să revizuiască legislaţia care permite păstrarea datelor personale": "INTERNATIONAL Marți, 20 Septembrie 2022, 14:37\n\nHotNews.ro\n\nCurtea de Justiţie a Uniunii Europene (CJUE) a decis marţi că legislaţia din Germania care prevede conservarea preventivă \"generalizată şi nediferenţiată\" a datelor personale încalcă dreptul european, o hotărâre care va determina Berlinul să îşi revizuiască măsura, scrie AFP.\n\nDecizie a CJUE Foto: Torsten Sukrow/SULUPRESS.DE / AFP / Profimedia\n\nDreptul UE le permite statelor membre să le ceară operatorilor de telefonie să păstreze date legate de trafic şi de localizarea unor persoane private în cazul \"unei ameninţări grave pentru securitatea naţională\" şi doar \"pentru o perioadă temporară, limitată la strictul necesar\", se arată în decizia CJUE.\n\nO astfel de măsură va trebui supervizată de un tribunal sau de o instanţă independentă, a adăugat Curtea.\n\nDe asemenea, statele mai pot, în astfel de cazuri de ameninţare gravă actuală sau previzibilă, să prevadă o păstrare generalizată şi nediferenţiată a unor adrese IP, tot pentru o perioadă limitată în timp.\n\nCe prevede legea în Germania\n\nTextul de lege actual din Germania, care datează din 2015 şi a cărui aplicare este suspendată de mai mulţi ani, prevede posibilitatea de a-i obliga pe operatorii telefonici să păstreze timp de mai multe luni datele clienţilor lor (cum ar fi apelurile telefonice, email-urile sau mesajele text) şi, dacă este nevoie, să le predea autorităţilor.\n\nObiectivul declarat este de a lupta mai eficient împotriva terorismului sau a grupărilor criminale, în special de extremă-dreapta.\n\nOperatorul Deutsche Telekom şi furnizorul de servicii de internet SpaceNet au contestat în faţa justiţiei germane obligaţia de a se supune cerinţei, iar Curtea Administrativă Federală din Germania a cerut CJUE să stabilească dacă acest text de lege respectă sau nu dreptul european.\n\n\"O zi bună pentru drepturile cetăţenilor\"\n\nRăspunsul negativ al Curţii ar trebui să accelereze punerea în conformitate a legii, o intenţie exprimată deja de mai multe ori de Verzi şi de partidul liberal FDP, ambele membre ale coaliţiei conduse de cancelarul social-democrat Olaf Scholz.\n\nMinistrul liberal al Justiţiei, Marco Buschmann, a salutat marţi decizia, spunând că este \"o zi bună pentru drepturile cetăţenilor\". \"Acum vom elimina rapid şi definitiv legea privind conservarea fără motiv a datelor\", a scris el pe Twitter.\n\nConservarea datelor este un subiect extrem de sensibil în Germania, a cărei populaţie s-a confruntat cu o supraveghere în masă de către stat atât în timpul nazismului, cât şi în fosta Germania de Est comunistă.\n\nDe aceea, protejarea libertăţilor fundamentale, în special a vieţii private, este strict apărată de Constituţia germană. (Sursa: AFP/Agerpres)"
}