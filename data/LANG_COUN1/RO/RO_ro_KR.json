{
    "SUA şi Coreea de Sud încep exerciţii navale după testul de rachetă al Nordului": "Coreea de Sud şi Statele Unite au început astăzi primul lor exerciţiu naval combinat în apropierea peninsulei din ultimii cinci ani, la o zi după ce Pyongyang a efectuat un tir de rachetă balistică, transmite AFP, conform News.ro.\n\nWashingtonul este aliatul cheie al Seulului în materie de securitate şi staţionează aproximativ 28.500 de soldaţi în Coreea de Sud pentru a o proteja de Nordul înarmat nuclear.\n\nPreşedintele sud-coreean Yoon Suk-yeol, care a preluat mandatul în luna mai, a promis că va intensifica exerciţiile militare comune cu Statele Unite, după ani de diplomaţie eşuată cu Coreea de Nord sub conducerea predecesorului său.\n\n\"Acest exerciţiu a fost pregătit pentru a demonstra voinţa puternică a alianţei Coreea de Sud-SUA de a răspunde provocărilor nord-coreene\", a declarat marina sud-coreeană într-un comunicat.\n\nExerciţiul de patru zile de pe coasta de est a Coreei de Sud va implica peste 20 de nave şi avioane, care vor efectua exerciţii privind operaţiuni de război anti-navă şi anti-submarin, manevre tactice şi alte operaţiuni maritime, a adăugat acesta.\n\nCoreea de Nord a lansat o nouă rachetă balistică, duminică, în momentul în care un portavion american se află în Coreea de Sud pentru exerciţii şi cu câteva zile înainte de o vizită la Seul a vicepreşedintelui SUA Kamala Harris, relatează AFP.",
    "Un portavion american soseşte în Coreea de Sud ca avertisment pentru Nord": "USS Ronald Reagan şi navele din grupul de atac care îl însoţesc au acostat la o bază navală din oraşul-port Busan din sudul ţării.\n\nSosirea portavionului marchează cea mai semnificativă desfăşurare de până acum în cadrul unui nou demers pentru ca mai multe \"active strategice\" ale SUA să opereze în zonă, pentru a descuraja Coreea de Nord.\n\nComandantul grupului de atac, contraamiralul Michael Donnelly, a declarat reporterilor de la bordul navei că vizita a fost planificată de mult timp şi a fost concepută pentru a construi relaţii cu aliaţii sud-coreeni şi pentru a stimula interoperabilitatea între forţele navale.\n\n\"Lăsăm mesajele în seama diplomaţilor\", a spus el, când a fost întrebat despre orice semnal către Coreea de Nord, dar a adăugat că exerciţiile comune au fost concepute pentru a se asigura că aliaţii sunt capabili să răspundă la ameninţări oriunde şi în orice moment. \"Este o oportunitate pentru noi de a exersa tactici şi operaţiuni\", a spus Donnelly.\n\nPreşedintele sud-coreean Yoon Suk-yeol a făcut presiuni pentru mai multe exerciţii comune şi alte demonstraţii de putere militară ca un avertisment pentru Coreea de Nord, care a efectuat anul acesta un număr record de teste cu rachete.\n\nObservatorii spun că Pyongyang pare, de asemenea, să se pregătească să reia testele nucleare pentru prima dată din 2017.\n\nCoreea de Nord a denunţat desfăşurările militare americane anterioare şi exerciţiile comune ca fiind repetiţii pentru război şi dovezi ale politicilor ostile ale Washingtonului şi Seulului.\n\nOficialii au refuzat să ofere detalii despre viitoarele exerciţii comune, dar au declarat că portavionul va fi în port pentru \"câteva zile\", în timp ce echipajul său va vizita Busan. La doar câteva ore după ce nava a acostat, s-au format cozi lungi de membri ai echipajului care au susţinut testele COVID-19 înainte de a fi transportaţi cu autobuzul în oraş.",
    "Coreea de Sud vrea să strice „afacerea” indiană Tejas în Egipt. Producția de avioane FA-50 în Egipt - propunerea coreenilor": "",
    "Vasile Dîncu, în Coreea de Sud: Am agreat să intensificăm cooperarea în domeniul educației militare, apărării cibernetice, a transferului de know-how, inclusiv posibilitatea producției de echipamente ": "Vasile Dîncu, în Coreea de Sud: Am agreat să intensificăm cooperarea în domeniul educației militare, apărării cibernetice, a transferului de know-how, inclusiv posibilitatea producției de echipamente militare în România\n\nMinistrul Apărării Naţionale, Vasile Dîncu, s-a întâlnit la Seul, cu omologul său sud-coreean Lee Jong-Sup, pentru a semna o scrisoare de Intenție prin care au fost stabilite reperele încheierii unui Acord-cadru de cooperare în domeniul apărării.\n\n„Am agreat că e necesar să intensificăm cooperarea în domeniul educației militare, apărării cibernetice, a instruirii în comun și am analizat posibilitatea cooperării aprofundate între România și Coreea de Sud în vederea dezvoltării de noi tehnologii, inclusiv transferul de know-how, având în vedere inclusiv posibilitatea producției de echipamente militare în România”, a tramsmis ministrul Vasile Dîncu.\n\nAcesta a precizat că împreună cu ministrul Lee Jong-Sup a mai discutat despre situația actuală de securitate internațională, fiind consemnate provocările de securitate din regiunea Mării Negre, dar și din Asia-Pacific.\n\n„Am analizat stadiul și perspectivele consolidării cooperării în cadrul organizațiilor internaționale, cadru asigurat de statutul Republicii Coreea ca partener global al Alianței Nord-Atlantice. De altfel, Summitul de la Madrid din acest an, primul la care au participat partenerii NATO din regiunea Asia-Pacific, a reprezentat un moment important pentru consolidarea dialogul politic și cooperarea practică cu partenerii consacrați din această regiune, inclusiv Coreea de Sud, pentru promovarea securității prin cooperare și a sprijinului pentru ordinea internațională bazată pe reguli”, a informat Vasile Dîncu.\n\nCitește și...",
    "Polonia cumpără 48 de avioane de luptă din Coreea de Sud pentru a înlocui vechile aeronave rusești MiG-29": "Polonia a semnat vineri un contract cu Coreea de Sud pentru a cumpăra 48 de avioane de luptă ușoare. Varșovia urmărește să-și întărească armata pe fondul preocupărilor de securitate legate de războiul pornit de Rusia în Ucraina, relatează Reuters.\n\nAeronavele multirol fac parte dintr-un contract de achiziții mai larg, în valoare 13,7 miliarde de dolari, acord încheiat între cele două țări la începutul acestui an.\n\nNoile avioane FA-50 cumpărate de polonezi vor înlocui aparatele de zbor MiG-29, tehnologie care datează din perioada sovietică. Primele 12 aeronave FA-50 vor fi livrate Varșoviei anul viitor, a declarat ministrul Apărării Mariusz Blaszczak.\n\n„Avioanele vechi vor fi înlocuite cu aeronave moderne FA-50, un salt mare în materie de tehnologie. FA-50 sunt din aceeași generație cu F-16, ceea ce va întări semnificativ forțele aeriene poloneze”, a spus Blaszczak într-o conferință de presă.\n\nDe la debutul invaziei rusești în Ucraina, din februarie, Polonia a furnizat Kievului arme și muniții în repetate rânduri, așa că acum a început să achiziționeze echipamente noi, în efortul de modernizare a forțele armate, înlocuind astfel materialele trimise în Ucraina.\n\nLa începutul acestui an, Varșovia a comandat 1.000 de tancuri K2 și 600 de obuziere autopropulsate K9 din Coreea de Sud, în timp ce în 2026 va începe să producă sub licență propriile tancuri K2.\n\nRăzboiul din Ucraina a împins Polonia să investească în echipament militar mai devreme decât era planificat. Țara a decis să-și mărească cheltuielile pentru apărare de la 2% la 3% din PIB începând cu 2023.\n\nÎn următorii ani, Varșovia și-a propus să crească treptat cheltuielile pentru armată la 5%, cea mai mare alocare din cadrul NATO.\n\nEditor : Liviu Cojan",
    "Coreea de Sud emite un mandat de arestare pentru dezvoltatorul criptomonedei eșuate Luna": "Coreea de Sud emite un mandat de arestare pentru dezvoltatorul criptomonedei eșuate Luna\n\nUn tribunal sud-coreean a emis un mandat de arestare pe numele lui Do Kwon, principalul dezvoltator al criptomonedelor Luna și TerraUSD, a căror prăbușire spectaculoasă din luna mai a zguduit piețele criptografice din întreaga lume, relatează CNN.\n\nKwon, care este și fondatorul platformei blockchain Terraform Labs, a fost acuzat de fraudă de către investitori în urma prăbușirii.\n\n„A fost emis un mandat de arestare pentru un total de șase persoane, inclusiv Do Kwon, care locuiesc în prezent în Singapore”, a declarat miercuri un purtător de cuvânt al procurorilor, fără a da detalii.\n\nOrdinul de arestare vine după luni de investigații, inclusiv operațiuni de percheziție și confiscare la birourile aferente și la bursele locale de criptomonede.\n\nTerraUSD, o așa-numită „stablecoin”, care a fost odată printre primele 10 criptomonede la nivel global după valoarea de piață, a rupt în luna mai legătura de 1:1 cu dolarul american, scăzând în valoare și trimițând token-ul pereche Luna să se prăbușească odată cu ea.\n\nPotrivit firmei de analiză blockchain Elliptic, investitorii în cele două monede au pierdut aproximativ 42 de miliarde de dolari.\n\nTurbulențele de pe piață care au urmat au dus la falimentul mai multor companii cripto importante, printre care Celsius, un creditor cripto din SUA, și Three Arrows Capital, un manager de fonduri cripto cu sediul în Singapore.\n\nÎntr-un interviu video acordat în luna august platformei media criptografice Coinage, Kwon a declarat că s-a mutat în Singapore din cauza preocupărilor legate de siguranța familiei sale și a respins sugestiile potrivit cărora mutarea s-ar fi datorat prăbușirii sau unei încercări de a se sustrage anchetatorilor.\n\nCitește și...",
    "Cel puțin patru morți în urma taifunului Hinnamnor, în Coreea de Sud și Japonia": "Cel puțin patru morți în urma taifunului Hinnamnor, în Coreea de Sud și Japonia\n\nCel puţin trei persoane au murit în Coreea de Sud în urma trecerii taifunului Hinnamnor, conform media locale, relatează Agerpres.\n\nOpt persoane erau, de asemenea, date dispărute marţi seara în cele mai afectate zone din sudul ţării, potrivit Autorităţii pentru protecţia civilă.\n\nAproximativ 3.500 de persoane au fost transportate în zone sigure înaintea furtunii, au relatat posturile sud-coreene citând surse guvernamentale.\n\nAlte circa 15.000 de persoane au fost sfătuite să îşi părăsească locuinţele situate în zonele ameninţate de alunecări de teren şi de inundaţii.\n\nCiclonul tropical a atins marţi dimineaţă zona de uscat, pe coasta sudică a continentului, înainte de a înainta în direcţie nord-estică după aproximativ două ore şi jumătate, conform biroului de meteorologie. Fenomenul a fost însoţit de vânt intens şi de precipitaţii.\n\nPotrivit relatărilor posturilor sud-coreene, peste 89.000 de gospodării au rămas temporar fără energie electrică, iar numeroase drumuri au fost acoperite de ape.\n\nMai multe clădiri şi alte secţiuni din infrastructură au fost avariate pe insula sudică Jeju.\n\nPeste 600 de şcoli au fost închise pe teritoriul ţării ca măsură de precauţie, iar companiile aeriene locale au anulat circa 250 de curse interne.\n\nZborurile au început să fie reluate treptat marţi după ce taifunul Hinnamnor a părăsit teritoriul Coreii de Sud şi s-a îndreptat spre Japonia.\n\nÎn Coreea de Nord, liderul Kim Jong-un a supervizat o reuniune în scopul evaluării gradului de pregătire a ţării pentru catastrofe naturale, a precizat marţi o publicaţie de stat.\n\nPeninsula Coreeană este lovită de numeroase cicloane în fiecare vară şi la începutul toamnei.\n\nHinnamnor a fost al 11-lea ciclon din acest an.\n\nPuternicul taifun Hinnamnor s-a apropiat marţi de principala insulă a Japoniei, Kyushu, situată în sud-vestul ţării, aducând ploi torenţiale şi vânturi puternice înainte de a-şi continua deplasarea spre nord prin Marea Japoniei, potrivit agenţiei Kyodo.\n\nKyushu a fost afectată de pene de curent pe arii extinse, iar serviciile de transport au fost perturbate. De asemenea, un bărbat în vârstă de 70 de ani din prefectura Saga a murit după ce a căzut de pe un acoperiş în timp ce încerca să-l consolideze pentru a rezista la furtună, conform autorităţilor.\n\nAgenţia de Meteorologie din Japonia a avertizat în continuare populaţia asupra riscului de alunecări de noroi şi de inundaţii ca urmare a ploilor abundente.\n\nDeşi este de aşteptat ca taifunul să fie retrogradat la nivel de ciclon extra-tropical până marţi noaptea, estul şi vestul Japoniei este posibil să se confrunte în continuare cu ploi abundente şi furtuni până miercuri, notează Kyodo. Şi nordul Japoniei ar putea fi afectat de intemperii, a precizat agenţia niponă de meteorologie.\n\nAproximativ 38.000 de gospodării din prefecturile din sud-vestul Japoniei Fukuoka, Saga, Nagasaki, Kumamoto şi Kagoshima au suferit întreruperi de curent. Transportul feroviar a fost, de asemenea, perturbat, iar Japan Airlines Co. şi All Nippon Airways Co. au anulat 60, respectiv 38 de zboruri.",
    "„Efectul Netflix”. De ce tinerele occidentale își caută marea iubire tocmai în Coreea de Sud": "Dacă există o țară în care toți bărbații sunt atenți, răbdători și romantici, aceea este Coreea de Sud. Sau cel puțin așa au ajuns să creadă multe dintre tinerele din Occident, care merg în această țară cu speranța că își vor găsi partenerul perfect, asemeni personajelor masculine din serialele sud-coreene pe care le urmăresc pe Netflix, scrie CNN.\n\nCercetătoarea Min Joo Lee a vrut să afle ce influență are cultura k-pop asupra turismului Coreei de Sud. Aflată în Seul, unde studiază politica de gen și de rasă, ea a observat că tinerele occidentale, de aproximativ 20 de ani, care stau în cămine nu sunt interesate nici de obiectivele turistice, nici de cumpărături.\n\nAceasta a stat de vorbă cu 123 de femei, majoritatea din America de Nord și din Europa. Cele mai multe dintre ele petreceau ziua în camerele de cămin, uitându-se la la emisiuni coreene.\n\nSeara ieșeau în oraș pentru a socializa și pentru a găsi un partener sud-coreean.\n\nAcesta este efectul „Netflix”, este de părere cercetătoarea.\n\nPopularitatea unor seriale sud-coreene precum „Crash Landing on You” și „Goblin” le-a făcut pe tinerele de aproximativ 20 de ani din SUA și Europa să creadă că bărbații sud-coreeni sunt diferiți de cei din țările lor. Serialele promovează imaginea unui bărbat „răbdător, atent și romantic”, care nu se ferește să-și arate emoțiile, în antiteză cu cultura întâlnirilor bazate pe sex din țările occidentale.\n\nSetarile tale privind cookie-urile nu permit afisarea continutul din aceasta sectiune. Poti actualiza setarile modulelor coookie direct din browser sau de aici – e nevoie sa accepti cookie-urile social media\n\nPopularitatea emisiunilor de televiziune coreene cu audiența globală a coincis cu o creștere constantă a numărului de femei care călătoresc în Coreea de Sud.\n\nÎn 2005, 2,3 milioane de femei au vizitat țara, comparativ cu 2,9 milioane de bărbați. Iar în 2019 – ultimul an înainte de pandemia de coronavirus – aproape 10 milioane de femei au mers în Coreea de Sud și doar 6,7 milioane de bărbați.\n\nBărbații în serial vs. bărbații în realitate\n\nUnele femei constată după sosirea în Coreea că bărbații pe care îi întâlnesc nu sunt „la fel de perfecți” precum cei pe care i-au văzut la televizor.\n\nMina, o studentă în vârstă de 20 de ani, din Maroc, a spus că emisiunile K-pop și televiziunea coreeană i-au influențat decizia de a veni în orașul sudic Busan în 2021. Bărbații pe care i-a văzut la televizor au fost prezentați ca fiind „bogați, arătoși, respectuoși, care te protejează”, spune ea, adăugând că în realitate i s-a întâmplat ca într-o noapte să fie pipăită într-un bar și a simțit că unii bărbați coreeni tind să creadă că femeile străine sunt mai deschise la sexul ocazional decât cele din țara lor.\n\n„Bărbații sunt bărbați, oamenii sunt la fel peste tot”, concluzionează tânăra, care de atunci nu mai este atrasă de producțiile de televiziune sud-coreene și nici nu mai vrea să întâlnească bărbați de aici.\n\nEste o concluzie la care a ajuns și cercetătoarea Min Joo Lee, care spune că unii bărbați au simțit că pot să se poarte urât cu femeile din alte țări.\n\n„Cele care vin aici, constată că nu toți bărbații coreeni sunt perfecți, dar au nevoie de o alternativă la dezamăgitoarea piață matrimonială din țările lor natale”, explică cercetătoarea.\n\nEditor : I.C",
    "O femeie a fost arestată în Coreea de Sud, acuzată că i-a ucis pe copiii găsiți în două valize cumpărate la o licitație, în Noua Zeelandă": "Autoritățile sud-coreene au arestat-o ​​miercuri pe femeie, în baza unui mandat de arestare coreean pentru două acuzații de crimă.\n\nRămășițele celor doi copii mici, care aveau aproximativ 5 și 10 ani, au fost ascunse în valize de mai mulți ani, înainte ca o familie din Auckland să cumpere geamantanele într-o licitație online a unui depozit. Oamenii au transportat achizițiile acasă și acolo au făcut descoperirea macabră, apoi au chemat poliția, pe 11 august.\n\nPoliția din Noua Zeelandă a cerut mandatul de arestare pentru femeie în temeiul tratatului de extrădare al țării cu Coreea de Sud și a solicitat extrădarea acesteia în Noua Zeelandă, pentru a fi acuzată.\n\nAgenția națională de poliție sud-coreeană a declarat că o femeie a fost arestată la ora 1 dimineața, într-un apartament din orașul Ulsan. Femeia, neidentificată, și-a acoperit fața cu gluga hainei, în timp ce ofițerii au escortat-o ​​în afara unei secții de poliție din Ulsan și au urcat-o într-o mașină în care a fost transportată în capitala Seul.\n\nÎnalta Curte din Seul va stabili dacă femeia ar trebui extrădată, a declarat Park Seung-hoon, un oficial al Agenției Naționale de Poliție. Park a spus că încă nu a fost stabilită o dată, dar audierea trebuie să aibă loc în termen de două luni.\n\nRecomandări Pensionarii români renunță la medicamente, murături și carne ca să-și plătească facturile la iarnă. „Am trecut prin perioade şi mai grele, ştim cum e”\n\nIdentitatea copiilor găsiți morți în valize nu poate fi făcută publică, existând un ordin judecătoresc în acest sens. La sfârșitul lunii august, poliția a declarat că a identificat o femeie despre care credeau că este un membru al familiei celor doi copii. Aceasta, o neo-zeelandeză de origine coreeană, sosise în Coreea de Sud în 2018 și nu exista nicio înregistrare că părăsise țara de atunci.\n\nInspectorul Tofilau Fa’amanuia Vaaelua a declarat joi că arestarea femeii a fost rezultatul cooperării internationale. „A avea pe cineva în custodie în străinătate într-o perioadă atât de scurtă s-a datorat asistenței autorităților coreene și coordonării cu personalul Interpol al poliției din NZ”, a spus Vaaelua.\n\nAutoritățile din Noua Zeelandă au cerut ca femeia să rămână în custodia sud-coreeană până la finalizarea procesului de extrădare.\n\nUrmărește-ne pe Google News\n\nGSP.RO Cum arăta impresara după bătaia cu Reghecampf. Este ajutată de o prietenă să meargă, primele imagini\n\nPlaytech.ro ȘOC! Meghan Markle l-a AMENINȚAT pe Prințul Harry. SCANDALUL uriaș despre care tocmai s-a aflat: 'I-a spus că...'\n\nViva.ro Mesajul transmis de Sarah, fiica vitregă a lui Reghe, după ce antrenorul a bătut-o pe Prodanca în plină stradă. Cuvintele ei au stârnit un val de reacții\n\nObservatornews.ro Situaţia e-commerce-ului în România: de ce ţara noastră este mult înaintea Bulgariei, însă în spatele Ungariei\n\nȘtirileprotv.ro Haos în Rusia! Un bărbat a deschis focul într-un birou de recrutare din Irkuţk. Șeful unității se află în stare critică\n\nFANATIK.RO Invitații nu s-au uitat la bani. Cât a fost darul la botezul lui Liam, fiul lui Laurențiu Reghecampf\n\nOrangesport.ro Revolta oligarhilor! Cunoscutul lui Putin anunţă data la care va fi dat jos preşedintele Rusiei. Cât de aproape e momentul istoric\n\nHOROSCOP Horoscop 27 septembrie 2022. Scorpionii trebuie să aibă puțin mai multă răbdare, dar dacă nu vor reuși, o abordare mai pozitivă e soluția\n\nPUBLICITATE Care este diferența dintre precalificarea creditului ipotecar și preaprobarea?",
    "Radu Albot a debutat cu o victorie la turneul de tenis din Coreea de Sud": "Radu Albot a debutat cu o victorie la turneul de tenis din Coreea de Sud. Moldoveanul s-a impus, in minim de seturi, in runda inaugurala a competitiei si s-a calificat in optimile de finala.\n\nIn saisprezecimile turneului de la Seoul, Radu Albot l-a avut ca adversar pe niponul Hiroki Moriya, locul 259 mondial. Sportivul nostru a invins cu 6 la 3 si 6 la 4, profitand de trei servicii pierdute de jucatorul din Japonia.\n\nGratie acestui rezultat, Radu Albot s-a calificat in optimile de finala, unde se va duela cu invingatorul duelului dintre americanul Steve Johnson si Ji Sung Nam din Coreea de Sud. In prezent, moldoveanul, care ocupa pozitia cu numarul 92 in clasamentul general, si-a asigurat un premiu de aproape 12 mii de dolari.",
    "Coreea de Sud amenință Nordul că nu va răspunde „blând” la un nou test nuclear: Vor înțelege că a fost o decizie greșită": "Principalul consilier pe probleme de securitate națională din Coreea de Sud, a declarat că el și omologii săi din Statele Unite și Japonia s-au pus de acord că nu vor mai avea un răspuns „blând”, dacă Coreea de Nord va efectua un nou test nuclear, relatează, vineri, agenția sud-coreeană Yonhap, citată de Reuters.\n\nSung-han Kim a făcut comentariul după o discuție trilaterală cu omologul său american, Jake Sullivan, și cu cel japonez, Takeo Akiba, în Hawaii, pe fondul unor suspiciuni că Nordul și-a finalizat pregătirile pentru efectuarea unui nou test nuclear, primul din 2017.\n\n„Dacă Coreea de Nord efectuează al șaptelea său test nuclear, cele trei țări ale noastre, împreună cu comunitatea internațională, ne vom maximiza cooperarea într-un fel în care Coreea de Nord să realizeze că a fost o decizie greșită”, a spus Kim.\n\n„Am fost de acord că nu vor mai exista abordări în care ne vom complace și nici răspunsuri soft la un eventual test nuclear”, a mai adăugat oficialul sud-coreean.\n\nCoreea de Nord, cea mai izolată țară din lume, efectuează frecvente teste de rachete balistice, iar în 2022, numărul acestora a crescut semnificativ. La mijlocul lui august, Coreea de Nord a lansat două rachete de croazieră de pe coasta sa vestică, după ce Coreea de Sud și SUA au reluat exercițiile lor militare comune.\n\nPhenian susține că exercițiile comune dintre cei doi aliați reprezintă „repetiții” pentru un război împotriva sa.\n\nMinistrul de externe sud-coreean a precizat că regimul de la Phenian va fi lovit de noi sancțiuni menite să-i atingă capacitățile de atac în domeniul cibernetic dacă va merge înainte cu un nou test nuclear.\n\nÎntâlnirea dintre cei trei oficiali, sud-coreean, nipon și american, este prima de la preluarea funcției de către noul președinte sud-coreean, care a adoptat o abordare ceva mai dură față de regimul din Nord.\n\nEditor : Adrian Dumitru",
    "Cristian Bușoi: Coreea de Sud dorește să investească în sistemele nucleare de energie în colaborare cu țările din Uniunea Europeană": "Europarlamentarul Cristian Buşoi a condus săptămână aceasta o Delegație a Parlamentului European în Coreea de Sud, în calitate de președinte al Comisiei pentru Industrie, Cercetare și Energie. Agenda de lucru include o serie de întâlniri la nivel înalt, dar și cu reprezentanți ai industriei și companiilor europene care au activitate în Coreea.\n\n„În marja acestei vizite am discutat, astăzi, împreună cu colegii mei, cu premierul Coreei de Sud, Han Duck-soo despre un parteneriat între UE și Coreea în domeniul semiconductorilor și al energiilor curate și despre întărirea relațiilor bilaterale. Și UE și Coreea sunt decise să facă toate eforturile necesare pentru a accelera tranziția către un sistem energetic curat. Aceasta este soluția atât pentru atingerea țintelor climatice pe care le avem, cât și pentru atingerea independenței energetice, în cazul Europei”, a scris Cristian Bușoi, președinte al Comisiei ITRE din Parlamentul European.\n\nCoreea de sud, colaborare cu UE\n\nEuroparlamentarul a menționat și interesul Coreei de Sud de a investi în sisteme nucleare de energie și dorința acestuia de a colabora cu Uniunea Europeană.\n\n„În timpul discuțiilor, premierul Coreei de Sud a subliniat și dorința țării sale de a investi în sistemele nucleare de energie și de a colabora cu țările din Uniunea Europeană, care sunt interesate să dezvolte proiecte în acest domeniu.\n\nRomânia, cu oportunitățile sale foarte mari pe care le oferă în domeniul energiei, ar putea avea un beneficiu clar din parteneriate concrete cu industria sud-coreană pentru a atrage investiții în domeniul bateriilor și tehnologiilor de captare a carbonului”, a mai scris europarlamentarul.\n\nCristian Bușoi: România are nevoie de un plan pentru reducerea consumului de gaz\n\nÎn luna august, Bușoi atrăgea atenția asupra faptului ca România are nevoie de un plan pentru reducerea consumului de gaz care să nu afecteze competitivitatea industriei românești și încălzirea locuințelor, școlilor și spitalelor.\n\nCristian Bușoi a precizat, într-un comunicat de presă, că a intrat în vigoare regulamentul european pentru reducerea consumului de gaz, adoptat în cadrul reuniunii extraordinare a miniștrilor energiei din UE din 26 iulie. Europarlamentarul PNL a explicat că, în mod voluntar, toate statele membre ar trebui să își reducă cererea cu 15% față de consumul mediu din ultimii cinci ani, până la 31 martie 2023, cu măsuri alese de ele însele.\n\nPotrivit acestuia, scopul reducerii consumului de gaz este de a face economii în această iarnă și a ne pregăti pentru posibile întreruperi ale aprovizionării cu gaze din Rusia, care utilizează gazul ca armă.\n\n„Deși România este mai puțin dependentă de importurile din Federația Rusă, ar fi de ajutor ca și țara noastră să facă un plan pentru reducerea consumului. Atenție, însă. În opinia mea, aceste măsuri nu ar trebui să afecteze nici funcționarea și competitivitatea industriei naționale, nici încălzirea locuințelor, spitalelor sau a școlilor, în această iarnă”, a precizat Cristian Bușoi.",
    "Coreea de Sud a amendat Google şi Facebook cu zeci de milioane de dolari": "Google şi Facebook au primit amenzi de zeci de milioane de dolari pentru încălcarea legilor privind protecţia datelor în Coreea de Sud, relatează miercuri DPA.\n\nComisia de Protecţie a Informaţiilor Personale din Coreea de Sud (PIPC) a acuzat miercuri ambele companii că exploatează datele utilizatorilor pentru publicitate online direcţionată fără a obţine consimţământul acestora. Utilizatorii nu au fost informaţi în mod corespunzător că datele lor vor fi folosite în acest scop, potrivit PIPC.\n\nGoogle a fost amendată cu 69,2 miliarde de woni (49,7 milioane de dolari) şi Meta, compania-mamă a Facebook, trebuie să plătească 30,8 miliarde de woni (22,12 milioane de dolari), potrivit Agerpres.\n\nAcestea sunt cele mai mari amenzi aplicate pentru încălcări ale Legii privind Protecţia Informaţiilor Personale, potrivit unui comunicat al comisiei supravegheate de preşedintele Coreei de Sud.\n\nComisia a cerut giganţilor tehnologici americani să-şi corecteze comportamentul. Ambele companii ar trebui să informeze clar utilizatorii şi să le ceară consimţământul pentru a urmări şi colecta comportamentul clienţilor pe website-urile lor şi aplicaţii.\n\nMeta a criticat hotărârea şi a făcut referire la o acţiune în justiţie dacă este necesar. \"Deşi respectăm decizia PIPC, suntem încrezători că lucrăm cu clienţii noştri într-un mod legal respectând procesele cerute de reglementările locale\", a declarat purtătorul de cuvânt al Meta.\n\n\"Ca atare, nu suntem de acord cu decizia PIPC şi vom fi deschişi la toate opţiunile, inclusiv solicitarea unei decizii din partea instanţei\", a adăugat el.",
    "Americanii propun Poloniei o ofertă pentru construirea a șase reactoare nucleare/ Varșovia are de ales între SUA, Franța și Coreea de Sud": "Americanii propun Poloniei o ofertă pentru construirea a șase reactoare nucleare/ Varșovia are de ales între SUA, Franța și Coreea de Sud\n\nStatele Unite au transmis Poloniei oferta lor de a construi șase reactoare nucleare de mari dimensiuni, transmite BBC. Americanii, alături de Franța și Coreea de Sud, speră să furnizeze tehnologia și finanțarea pentru primele centrale nucleare din Polonia. Varșovia urmează să aleagă între ele în această toamnă.\n\n„Foaia de parcurs detaliată” înmânată ieri de ambasadorul american Mark Brzezinski a fost elaborată împreună cu firmele americane Westinghouse și Bechtel și este menită să alinieze tehnologia nucleară americană AP1000 la așteptările programului polonez de energie nucleară.\n\nVersiunea finală a raportului a fost revizuită și considerată completă de către un comitet director bipartizan prezidat de ministrul adjunct al Poloniei pentru climă, Adam Guibourgé-Czetwerty, și de secretarul adjunct al SUA pentru energie, Andrew Light.\n\n„Guvernul polonez va lua în considerare raportul atunci când va lua decizii cheie privind tehnologia în această toamnă”, a declarat ministrul polonez al climei, Anna Moskwa.\n\nPrintre celelalte companii care s-au alăturat cursei pentru dezvoltarea energiei nucleare în Polonia se numără EDF din Franța și Korea Hydro & Nuclear Power (KHNP) din Coreea de Sud.\n\n„Sper că Polonia va alege un parteneriat cu SUA, astfel încât polonezii să primească cea mai sigură, cea mai dezvoltată și cea mai demnă de încredere tehnologie disponibilă”, a declarat secretarul american pentru energie, Jennifer Granholm.\n\n„Raportul este un pas important către dezvoltarea de către Polonia a unei industrii nucleare civile robuste, cu emisii zero de carbon, care va avea ca rezultat o altă sursă europeană de energie, liberă de influența Rusiei”, a adăugat ea.\n\n„Acest raport cuprinzător reflectă angajamentul american față de securitatea energetică a Poloniei și poate începe o dezvoltare intensă a unor relații strategice multidimensionale în domeniul securității și economiei”, a declarat Brzezinski.\n\nPlanurile nucleare ale Poloniei prevăd ca până în 2040 să fie operaționale șase reactoare cu o capacitate de până la 9 gigawați. Primul – cu o capacitate de 1,0-1,6 GW – ar trebui să intre în funcțiune până în 2033.\n\nGuvernul polonez se așteaptă ca partenerul în programul nuclear să preia, de asemenea, o participație de 49% în compania care gestionează proiectul și să ofere finanțare, pe lângă tehnologie.\n\nRecentele schimbări rapide de pe piața energetică, survenite în urma invaziei Rusiei în Ucraina, au făcut ca planurile să fie și mai urgente, politicienii afirmând că nevoia de a dezvolta energia nucleară este mai mare ca niciodată, pe măsură ce Polonia devine independentă de sursele energetice rusești.\n\n„Utilizarea energiei nucleare în Polonia va contribui în mod semnificativ la reducerea emisiilor, la dezvoltarea socio-economică și la creșterea securității energetice a țării noastre, care este cea mai mare prioritate din cauza invaziei rusești în Ucraina”, a declarat Moskwa.\n\nDe asemenea, firmele poloneze private și de stat și-au dezvoltat propriile planuri pentru a construi reactoare nucleare la scară mai mică.\n\nCitește și...",
    "Coreea de Sud repatriază rămăşiţele a 88 de militari chinezi": "Coreea de Sud a repatriat vineri rămăşiţele a 88 de militari chinezi ucişi în Războiul Coreei, prima operaţiune de acest fel de la instalarea la putere a preşedintelui sud-coreean Yoon Suk-yeol, relatează AFP.\n\nÎn cadrul unei ceremonii pe Aeroportul Incheon, în apropiere de Seul, militari din Garda de Onoare sud-coreeană au purtat sicriele până la un avion aparţinând armatei chineze, potrivit unor imagini difuzate în direct de televiziuni.\n\nVideo: A Chinese PLA guard of honor escorts the remains of 88 Chinese People's Volunteers (CPV) martyrs in boarding a Y-20 transport aircraft in Incheon, South Korea, before heading back to China on Friday morning.pic.twitter.com/ySRj5RkWkv September 16, 2022\n\nCorpurile au fost primite, câteva ore mai târziu, în oraşul Shenyang, în nord-estul Chinei, cu onoruri militare, în prezenţa unor foşti combatanţi din Războiul Coreei (1950-1953).\n\nThe remains of 88 Chinese soldiers killed in the 1950 to 1953 Korean War have left Incheon in South Korea and arrived in Shenyang in Northeast China. pic.twitter.com/crqwUtpUwo — Media Warrior (@MediaWarriorY) September 16, 2022\n\nAceasta este cea de-a noua operaţiune de repatriere de la semnarea, în 2014, a unui acord în acest sens între China şi Coreea de Sud, ţări inamice în Războiul Rece.\n\nDe atunci, rămăşiţe ale unui număr de 913 militari chinezi au fost înapoiate Chinei.\n\nRepatrierile de vineri sunt primele de la instalarea la putere, în mai, a noului preşedinte sud-coreean de dreapta Yoon Suk-yeol, care vrea să păstreze relaţii amicale cu Beijingul şi să consolideze, în acelaşi timp, o alianţă militară între Seul şi Washington.\n\nEle au loc la marcarea a 30 de ani de la stabilirea relaţiilor diplomatice înhte Beijing şi Seul.\n\nChina comunistă a luptat alături de Coreea de Nord în Războiul Coreei.\n\nAproximativ trei milioane de militari chinezi au participat la război şi au salvat Phenianul de la înfrângere, respingând forţele ONU, conduse de către Statele Unite, la sud de paralela a 38-a.\n\nRăzboiul s-a terminat cu un impas, iar un armistiţiu este respectat până azi.\n\nOccidentul estimează, în general, că 400.000 de chinezi au murit în timpul acestui război, în timp ce China estimează numărul morăţilor săi la aproximativ 180.000.\n\nArticolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.",
    "Record de puncte stabilit de naţionala feminină de baschet a SUA. Victorie cu Coreea de Sud, scor 145-69": "Întâlnirea SUA-Coreea de Sud, disputată, luni, la Sydney, la Cupa Mondială de baschet feminin, a stabilit un nou record de puncte înscrise într-un meci.\n\nEchipa SUA a câştigat cu 145-69 în al patrulea meci din grupa A şi a depăşit astfel recordul Braziliei din 1990 (143-50 împotriva Malaysiei).\n\nPrincipala marcatoare a fost Brionna Jones, cu 20 de puncte.\n\nAnother one in the W column with 8⃣ finishing in double digits @_bjones18 24 pts, 8 reb@_ajawilson22 20 pts, 8 reb@Kelseyplum10 19 pts, 9 ast\n\n\n\n#USABWNT x #FIBAWWC pic.twitter.com/tjWzLHriLf — USA Basketball (@usabasketball) September 26, 2022\n\nArticolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.",
    "Coreea de sud, măturată de taifun": "evz.ro\n\nFacturile la energie ne pun la pământ. Nimeni nu va rezista, iar spitalele sunt îngrozite: „Nu știu ce au de gând să facă cu noi”",
    "Trupa Teatrului Tony Bulandra din Târgoviște joacă la Seul": "Prezență românească la a 13-a ediție DipFe (Daejeon International Play Festival) care se desfășoară zilele acestea la Seul, în Coreea de Sud.\n\nTrupa Teatrului Tony Bulandra din Târgoviște, condusă de managerul Mihai Constantin Ranin, a plecat la Seul acolo unde va prezenta două spectacole:\n\nEchipa României va rămâne la Seul în perioada 30 septembrie până pe 2 octombrie.\n\nNu este prima oară când actorii de a Teatrul din Târgoviște îi încântă pe spectatorii asiatici.\n\nÎn 2018, actorii Teatrului Tony Bulandra Târgoviște au susținut cinci reprezentații cu piesa ”Salonul nr. 6“, iar în 2017 au reprezentat cu brio arta dramatică românească, ridicând spectatorii în picioare în ropote de aplauze cu piesa ”Othello”.",
    "Republica Moldova a obținut locul III la concursul internațional de Aplicații Mobile din Coreea de Sud": "Echipa Republicii Moldova „Green Energy”, formată din Irina Grosu și Gheorghe Manolache, elevi în clasa a XI-a, îndrumați de profesoara Tatiana Rotari de la Liceul Teoretic „Miron Costin” din or. Florești, a obținut locul III la concursul internațional „The 12th e-ICON World Contest”, organizat de Ministerul Educației din Republica Coreea.\n\n„e-ICON World Contest” este un concurs în care elevii din Coreea de Sud și din alte țări formează o echipă globală pentru a dezvolta și partaja conținut de învățare online care poate fi folosit în educație. În acest an, la competiția „The 12th e-ICON World Contest” au concurat aproximativ 100 de echipe din 20 de țări, inclusiv trei echipe din Republica Moldova.\n\nElevii moldoveni au dezvoltat o aplicație mobilă, având la bază obiectivul global „Good Health and Well-Being” pentru combaterea obiceiurilor alimentare greșite (Poor Eating Habits) pe care le au oamenii. Aplicația le oferă utilizatorilor o listă de misiuni cu privire la obiceiurile alimentare corecte, pe care aceștia trebuie să le realizeze zilnic.\n\nParticiparea echipelor din Republica Moldova a devenit posibilă datorită faptului că elevii au studiat disciplina opțională „Proiectarea și dezvoltarea aplicațiilor mobile”, elaborată în cadrul proiectului „Tekwill în Fiecare Școală” și aprobată de Ministerul Educației și Cercetării în anul 2020.\n\nMenționăm că echipa „Green Energy” din or. Florești a obținut locul I la competiția „Tekwill Junior Ambassadors”, organizată în aprilie 2022 de „Tekwill în Fiecare Școală”, dezvoltând o aplicație în scop educațional privind reducerea poluării mediului prin salubrizare.\n\nMinisterul Educației și Cercetării (MEC) adresează mulțumiri profesorilor și părinților pentru dedicație, implicare și susținerea elevilor în pregătirea pentru concurs, echipei proiectului „Tekwill în Fiecare Școală” și partenerilor educaționali Usaid Moldova, Guvernului Suediei, EU4Moldova și PNUD Moldova, cu care MEC are semnate memorandumuri de înțelegere în 2018 și 2020 privind colaborarea, promovarea și dezvoltarea domeniul TIC în sistemul educațional.",
    "Slovacia urmează exemplul Poloniei: Tancurile K2 Black Panther și aeronavele FA-50 coreene ar putea fi achiziţionate în baza planul de modernizare a forțelor armate": "",
    "Fiica adolescentă a pionierului coreean în gaming, Kim Jung-Ju, devine cea mai tânără miliardară a lumii": "Kim Jung-youn, fiica adolescentă a răposatului Kim Jung-ju, fondatorul Nexon, care a murit în februarie la vârsta de 54 de ani, este cea mai tânără miliardară a lumii, după ce a moștenit acțiuni în gigantul de gaming, potrivit Forbes USA.\n\nJung-youn și sora ei mai mare, Jung-min, au moștenit fiecare 30.78% în NXC, compania-holding a tatălui lor, potrivit unei dispoziții legale făcute publice luna aceasta. NXC este cel mai mare acționar al Nexon, cu aproape 48% din acțiuni.\n\nFiecare dintre fiicele lui Kim Jung-ju are acum acțiuni în valoare de $2.5 miliarde. După scăderea taxei de moștenire pe care Forbes a calculat-o la $1.5 miliarde pentru fiecare (Coreea de Sud are una dintre cele mai mari taxe pe averea moștenită din lume), averile nete ale lui Jung-youn și Jung-min vor fi de câte $1 miliard.\n\nSoția lui Jung-ju, Yoo Jung-hyun, care era deja miliardară, a moștenit de la soțul său 4.57% în NXC. Yoo (53) l-a ajutat pe Jung-ju să lanseze Nexon în 1994 și rămâne cel mai mare acționar în NXC, cu 34%. Ea a debutat anul acesta în clasamentul Top 50 cei mai bogați oameni din Coreea de Sud cu o avere de $3 miliarde.\n\nNu se cunoaște prea mult despre familia lui Jung-ju. Fiicele sunt născute în 2002, respectiv 2004, astfel că la 18 ani Jung-youn este cea mai tânără miliardară din lume. Persoana care a deținut această poziție anterior este germanul Kevin David Lehmann, care a împlinit 20 de ani luna aceasta. Tatăl său, Guenther Lehmann, i-a transferat o cotă din lanțul de farmacii pe care l-a înființat când acesta avea 14 ani, dar această cotă a rămas sub gestionarea familiei până când Kevin a împlinit 18 ani, în 2020.\n\nÎnainte de moartea sa, Jung-ju era al treilea cel mai bogat om din Coreea de Sud, cu o avere netă de $10.9 miliarde, imediat după magnatul din farmaceutice, Seo Jung-jin și Jay Y. Lee de la Samsung.",
    "Cupa Davis: S-au stabilit sferturile de finală - Spania vs Croația, cap de afiș": "TENIS Luni, 19 Septembrie 2022, 11:38\n\nVlad Lupu • HotNews.ro\n\nFinalul weekendului a marcat și încheierea fazei grupelor în ediția din acest an a Cupei Davis, stabilindu-se astfel sferturile de finală. În „meciul vedetă” a acestei faze, Spania va juca contra Croației (finalista din 2021 a competiției).\n\nCupa Davis Foto: daviscup.com\n\nSituația pe grupe în Cupa Davis 2022\n\nGrupa A\n\nLa Bologna, Italia s-a clasat pe primul loc după ce a învins Croaţia (3-0), Argentina (2-1) şi Suedia (2-1), fiind urmată în clasament de Croaţia (3-0 cu Argentina şi 2-1 cu Suedia), Suedia (2-1 cu Argentina) şi Argentina.\n\nGrupa B\n\nA fost câştigată de Spania la Valencia (3-0 cu Serbia, 1-2 cu Canada şi 3-0 cu Coreea de Sud), devansând Canada (2-1 cu Coreea de Sud, 1-2 cu Serbia), Serbia (1-2 cu Coreea de Sud) şi Coreea de Sud.\n\nGrupa C\n\nGermania a dominat grupa C de la Hamburg, obţinând victorii pe linie cu Franţa (2-1), Belgia (2-1) şi Australia (2-1), fiind urmată în clasament de Australia (2-1 cu Franţa, 3-0 cu Belgia), Franţa (2-1 cu Belgia) şi Belgia.\n\nGrupa D\n\nLa Glasgow, Olanda s-a clasat pe primul loc cu trei victorii la Kazahstan (2-1), Marea Britanie (2-1) şi SUA (2-1), urmată de SUA (2-1 cu Marea Britanie şi 2-1 cu Kazahstan), Marea Britanie (2-1 cu Kazahstan) şi Kazahstan.\n\nPrimele două clasate în fiecare grupă s-au calificat la faza finală a Cupei Davis, programată în luna noiembrie la Malaga (Spania), între 22-27 noiembrie, conform Agerpres.\n\nSferturile Cupei Davis 2022\n\nItalia - SUA\n\nGermania - Canada\n\nAustralia - Olanda\n\nCroaţia - Spania.",
    "Ministrul polonez al Apărării: Trebuie să renunţăm cât mai curând posibil la toate armele de provenienţă sovietică": "",
    "Emma Răducanu s-a calificat în prima semifinală după mai bine de un an!": "Emma Răducanu (Marea Britanie, 77 WTA) defilează la turneul WTA 250 de la Seul (Coreea de Sud)! Britanica de origine română a acces în semifinale după ce a învins-o fără drept de apel pe Magda Linette (Polonia, 51 WTA), scor 6-2, 6-2.\n\nEmma Răducanu, sportivă născută din tată român și mamă chinezoaică, se simte extraordinar pe meleagurile bunicii! Emma a obținut vineri calificarea în prima semifinală după mai bine de un an, pătrunzând în careul de ași la Seul.\n\nSportiva în vârstă de 19 ani nu se mai calificase într-o semifinală de la US Open 2021, turneu la care a scris istorie și a cucerit titlul venind din calificări.\n\nEmma Răducanu renaște pe tărâm asiatic! Britanica de origine română s-a calificat în prima semifinală după mai bine de un an și se va lupta cu Jelena Ostapenko\n\nCu un antrenor nou, cooptat în sezonul de hard american – rusul Dmitry Tursunov, dar și cu o atitudine pozitivă, Emma Răducanu a jucat perfect până acum la turneul de la Seul, dotat cu premii în valoare totală de 251.750 de dolari. Tânăra britanică nu a cedat niciun set în cele trei meciuri din această săptămână, iar în sferturi nu i-a lăsat nicio șansă Magdei Linette: 6-2, 6-2 după o oră și 16 minute de joc! Emma a explicat de ce îi place atât de mult la Seul: „Sincer, îmi place atât de mult aici, în Coreea. Mă simt ca acasă! Totul este mult mai bine. Este atât de curat, mâncarea este incredibilă. Vreau doar să petrec cât mai mult timp în Coreea”.\n\nOn the march in Seoul 🚶‍♀️@EmmaRaducanu is through to her first semifinal since the 2021 US Open without dropping a set!#HanaBankKoreaOpen pic.twitter.com/F74aJ93PR8 — wta (@WTA) September 23, 2022\n\nPentru un loc în finala turneului din Coreea de Sud, Emma Răducanu se va lupta cu Jelena Ostapenko (Letonia, 19 WTA), principala favorită a competiției. Ostapenko a reușit de asemenea o performanță impresionantă în sferturi, lăsându-i doar trei game-uri adversarei: 6-2, 6-1 cu Victoria Jimenez Kasintseva (Andorra, 186 WTA). În cealaltă semifinală de la Seul se vor confrunta Tatiana Maria (Germania, 80 WTA) și Ekaterina Alexandrova (Rusia, 24 WTA).\n\nTrimite pe: Facebook WhatsApp WhatsApp Twitter\n\nAlexandru Tăcină / Autor / Autor A făcut primii pași în redacția ProSport în anul 2013, iar „universul\" presei l-a fascinat din prima! Culege știri de ultimă oră, realizează live bloguri, analize, interviuri cu sportivi de top, în special din lumea tenisului, căutând părțile nevăzute ale sportului alb. După cinci ... citește mai mult",
    "Zebra: Un nou proiect la Teatrelli": "„The Others / Ceilalți\", un nou proiect la Teatrelli... Noul spectacol își propune să ofere fiecărui participant acces la intimitatea afectivă a unei alte persoane, într-o suită de performance-uri 1:1.",
    "Premierul Nicolae Ciucă merge în Japonia. Care este scopul vizitei": "„Fostul înalt oficial nipon Shinzo Abe a contribuit decisiv la începerea demersurilor necesare ridicării relaţiilor bilaterale dintre România şi Japonia la nivelul unui Parteneriat Strategic, în contextul vizitei istorice pe care a efectuat-o la Bucureşti în 2018, fiind primul premier nipon care a vizitat România”, transmite Executivul.\n\nJaponia este unul dintre principalii parteneri din Asia ai României, atât în plan politic, cât şi în plan economic, şi există toate premisele pentru a transforma această îndelungă relaţie bilaterală, de peste un secol, într-o relaţie privilegiată la nivel de parteneriat strategic. Ne dorim ca acest lucru să se întâmple cât mai curând posibil, fiind un act politic oportun mai ales în contextul internaţional actual, dar şi un mod de a concretiza viziunea remarcabilă a fostului premier Shinzo Abe în materie de politică internaţională”, a declarat prim-ministrul Nicolae Ciucă.\n\nPotrivit comunicatului de presă, în marja vizitei pe care o efectuează la Tokyo, premierul Nicolae-Ionel Ciucă va fi primit de omologul său nipon, Fumio Kishida, şi va avea întrevederi cu delegaţia Ligii parlamentare de prietenie Japonia-România, condusă de preşedintele Ichiro Aisawa, şi cu preşedintele Camerei Reprezentanţilor din Dieta Japoniei, Hosoda Hiroyuki.\n\nDe asemenea, şeful Executivului român va avea o serie de întrevederi bilaterale cu oficiali din alte state aflaţi la Tokyo cu prilejul funeraliilor fostului premier Shinzo Abe, între care, prim-ministrul Australiei, Anthony Albanese, şi prim-ministrul Republicii Coreea de Sud, Han Duck-soo.\n\nŞi preşedintele Camerei Deputaţilor, Marcel Ciolacu, participă la funeraliile de stat organizate în onoarea fostului premier nipon Shinzo Abe, organizate la Tokyo pe 27 septembrie. La eveniment va fi prezentă şi Kamala Harris, vicepreşedinte SUA.",
    "Ford Motor Co a început oficial lucrările la cel mai mare complex de producţie auto din istoria companiei": "Ford Motor Co a anunţat vineri că a început oficial în SUA lucrările la BlueOval City, cel mai avansat şi mai mare complex de producţie auto din istoria de 119 a companiei, transmite DPA.\n\nÎn septembrie 2021, Ford şi producătorul de baterii SK Innovation din Coreea de Sud au informat că intenţionează să investească 11,4 miliarde de dolari pentru a construi trei fabrici de baterii şi o uzină de asamblare pentru camioneta electrică F-Series în Tennessee şi Kentucky, cea mai mare investiţie din istoria companiei americane.\n\nLucrările anunţate vineri fac parte din investiţia de 5,6 miliarde de dolari prin care Ford şi SK On vor construi un camion revoluţionar complet electric şi baterii de ultimă generaţie pentru viitoarele vehicule Ford şi Lincoln în Tennessee, potrivit Agerpres.\n\nPrin începerea lucrărilor la BlueOval City, Ford este mai aproape de ţinta sa de a produce două milioane de vehicule electrice pe plan global, până la finalul lui 2026.\n\nNoul campus de aproape 15 kilometri pătraţi va create aproximativ 6.000 de noi locuri de muncă când va începe producţia, în 2025.",
    "Motivul pentru care TikTok ar putea fi amendat cu 27 de milioane de lire sterline": "Biroul Comisarului pentru Informaţii din Marea Britanie (ICO) a constatat că este posibil ca platforma de partajare de videoclipuri să fi prelucrat datele unor copii sub 13 ani fără consimţământul parental corespunzător.\n\nOrganismul de supraveghere a precizat că încălcarea a avut loc pe parcursul a mai mult de doi ani - până în iulie 2020 - dar că nu a tras încă concluziile finale.\n\nTikTok contestă concluziile, menţionând că acestea sunt „provizorii”, potrivit BBC.\n\nICO a emis pentru TikTok Inc şi TikTok Information Technologies UK Limited o „notificare de intenţie” - un document legal care precede o potenţială amendă.\n\nNotificarea prezintă opinia provizorie a ICO potrivit căreia TikTok a încălcat legislaţia britanică privind protecţia datelor între mai 2018 şi iulie 2020.\n\nAncheta ICO a constatat că este posibil ca platforma de socializare să fi: prelucrat datele copiilor cu vârsta sub 13 ani fără consimţământul parental corespunzător, că nu a reuşit să furnizeze informaţii adecvate utilizatorilor săi într-un mod concis, transparent şi uşor de înţeles, că a prelucrat date din categorii speciale, fără a avea un temei legal pentru a face acest lucru.\n\nPotrivit Ofcom, 44% dintre copiii cu vârste cuprinse între opt şi 12 ani din Marea Britanie folosesc TikTok, în ciuda politicilor care interzic accesul pe platformă a minorilor sub 13 ani.\n\nComisarul pentru informaţii, John Edwards, a declarat: „Ne dorim cu toţii ca copiii să poată învăţa şi experimenta lumea digitală, dar cu o protecţie adecvată a confidenţialităţii datelor. Companiile care furnizează servicii digitale au obligaţia legală de a pune în aplicare aceste protecţii, dar opinia noastră provizorie este că TikTok nu a reuşit să îndeplinească această cerinţă”.\n\nTikTok a implementat o serie de caracteristici pentru a consolida confidenţialitatea şi siguranţa pe site - inclusiv permiţând părinţilor să îşi lege conturile de cele ale copiilor lor şi dezactivând mesageria directă pentru persoanele sub 16 ani.\n\nDar dl Edwards a continuat: „Am fost clar că activitatea noastră pentru o mai bună protecţie a copiilor online implică colaborarea cu organizaţiile, dar va implica şi măsuri de aplicare a legii, dacă este necesar. În plus, analizăm în prezent modul în care peste 50 de servicii online diferite se conformează Codului pentru copii şi avem şase investigaţii în curs de desfăşurare privind companiile care furnizează servicii digitale şi care, în opinia noastră iniţială, nu şi-au luat suficient de în serios responsabilităţile în ceea ce priveşte siguranţa copiilor”.\n\nLansat în septembrie anul trecut, Codul copiilor a instituit noi coduri de practică în materie de protecţie a datelor pentru serviciile online care pot fi accesate de copii, bazate pe legile existente în materie de protecţie a datelor, existând posibilitatea de a aplica sancţiuni financiare în cazul unor încălcări grave.\n\nICO a precizat că constatările sale din notificare sunt provizorii şi că nu se poate trage nicio concluzie în acest stadiu cu privire la încălcarea legislaţiei privind protecţia datelor.\n\nAcesta a adăugat: „Vom analiza cu atenţie orice observaţii din partea TikTok înainte de a lua o decizie finală”.\n\nUn purtător de cuvânt al TikTok a declarat: „Această notificare de intenţie, care acoperă perioada mai 2018-iulie 2020, este provizorie şi, aşa cum a declarat chiar ICO, nu se poate trage nicio concluzie finală în acest moment. Deşi respectăm rolul ICO în protejarea confidenţialităţii în Regatul Unit, nu suntem de acord cu opiniile preliminare exprimate şi intenţionăm să răspundem oficial ICO în timp util”.\n\nÎn 2019, firma a primit o amendă record de 5,7 milioane de dolari din partea Comisiei Federale pentru Comerţ, pentru gestionarea defectuoasă a datelor copiilor.\n\nDe asemenea, a fost amendată în Coreea de Sud din motive similare.\n\nÎn iulie, Comisia pentru comerţ a Senatului SUA a votat pentru aprobarea unei măsuri care ar ridica la 16 ani vârsta la care copiii beneficiază de protecţii speciale de confidenţialitate online şi ar interzice publicitatea direcţionată către copii fără consimţământ.",
    "Haaretz: Romania ar putea achiziţiona sistemul antibalistic israelian Iron Dome / Ţara noastră ar deveni primul stat european care achiziţionează acest sistem": "Dacă se va ajunge la un acord, România, naţiune membră NATO, va deveni primul stat european care achiziţionează acest sistem.\n\nUn singur sistem antibalistic de acest tip costă 150 de milioane de dolari, iar fiecare rachetă 50.000 de dolari.\n\nPână acum, Israelul a vândut în străinătate doar două sisteme de acest tip, Statelor Unite, pentru suma de 373 de milioane de dolari. Washingtonul nu este interesat să achiziţioneze alte sisteme de acest tip. Conform unor informaţii neconfirmate oficial, şi Azerbaidjanul a cumpărat un astfel de sistem, iar alte ţări - Singapore, Canada, Coreea de Sud, India, Finlanda, Slovacia şi Cehia - au achiziţionat doar radare.\n\nChiar dacă sistemul balistic este produs de industria militară israeliană, proiectul este dezvoltat în comun cu Statele Unite, astfel că orice contract de vânzare trebuie aprobat oficial de Washington.\n\nÎntr-un interviu acordat cotidianului Haaretz, Vasile Dîncu a refuzat să discute specific despre sistemul Domul de Fier (Iron Dome), dar a declarat că vrea \"îmbunătăţirea cooperării militare şi în materie de securitate cu Israelul în multe domenii\".",
    "XTB POLONIA: Piaţa semiconductorilor versus tensiunile geopolitice": "SUA şi-au dat seama prea târziu că au nevoie de producţia internă de semiconductori mai mult ca niciodată, deoarece Taiwanul este încă un loc incert, conform unui comunicat remis redacţiei. Globalizarea în avans din ultimele decenii le-a permis americanilor să uite asta pentru o vreme. Confruntaţi cu o penurie de cipuri pentru navigaţie, motoare şi electronice, producătorii auto vor pierde aproximativ 20 de miliarde de dolari în acest an, se arată într-o analiza a XTB Polonia, casă de brokeraj pe burse internaţionale.\n\nPotrivit analiştilor Deutsche Bank, \"războiul rece tehnologic\" global va costa lumea peste 3,5 mii de miliarde de dolari numai în următorii cinci ani.\n\nDe asemenea, ar putea implica o scădere de până la 4% a PIB-ului unor economii precum China, Coreea de Sud şi ţările Uniunii Europene.\n\nPotrivit sursei citate, permiterea Chinei să controleze Taiwanul ar anunţa dominaţia şi monopolul Chinei pe piaţa cipurilor, ceea ce, în practică, ar însemna o pârghie puternică chineză asupra economiei globale şi a producătorilor de tehnologie din SUA.\n\nInfrastructura industrială a pieţei de producţie de precizie din Taiwan este atât de puternică, încât lumea ar trebui probabil să aştepte mai mult de un deceniu pentru a-şi reconstrui capacităţile.\n\nSUA lucrează la un proiect de lege de închiriere a terenurilor pentru Taiwanul aliat, care ar ajuta insula să închirieze echipamente militare de la americani în condiţiile de rambursare propuse pe 10 ani.\n\nEste piaţa de cipuri în pericol de a face implozie?\n\nProblemele cu cipurile au fost anunţate de pandemie, când producătorii au redus capacitatea de producţie datorită blocajelor şi o scădere a consumului, în aşteptarea unei încetiniri, după care nu au reuşit să acopere creşterea cererii pentru dispozitive.\n\nProducătorii de automobile au început să se plângă de prelungirea termenelor limită pentru semiconductori din cauza politicii anterioare de comenzi \"doar la timp\" care vizează reducerea creării de rezerve inutile.\n\nPiaţa a fost afectată şi de un val de incendii în infrastructura cheie, precum cele de la fabrica ASL de lângă Berlin sau de la fabrica japoneză Nittobo.\n\nToate acestea s-au tradus în lipsuri esenţiale, timpi de nefuncţionare şi timpi de aşteptare prelungiţi pentru livrare.\n\nUn război teoretic între China şi Statele Unite asupra Taiwanului, în timpul căruia infrastructura insulei ar fi distrusă, ar avea ca rezultat o implozie a pieţei semiconductorilor de care ar suferi companiile de tehnologie occidentală precum Intel, AMD, dar şi cumpărătorii de cipuri precum Apple şi Tesla (din moment ce China este practic deja deconectată de la lanţurile de aprovizionare ale Taiwanului).\n\nPiaţa de valori include în preţul curent un viitor pesimist pentru producătorii de cipuri.\n\nOdată cu recesiunea globală şi fricţiunile geopolitice dintre Beijing şi Washington, colapsul pare mai probabil astăzi decât oricând.\n\nStatele Unite, totuşi, în mod clar nu sunt pe cale să renunţe şi indică o cooperare sporită şi o prezenţă mai mare pe insulă.\n\nDe ce este de interes Taiwanul?\n\nO companie din Taiwan, Taiwan Semiconductors este responsabilă pentru aproximativ 65% din producţia totală de semiconductori din lume şi 90% din producţia modelelor lor de ultimă generaţie.\n\nAproape 60% din veniturile globale din semiconductori sunt consolidate în Taiwan, subliniază sursa citată.\n\nAvând capacitatea de a scala producţia de cipuri în 5 nm şi cipuri mai mici, Taiwan s-a dovedit a fi un loc de pelerinaj pentru giganţii tehnologiei.\n\nDatorită tendinţei de a introduce semiconductori în cele mai mici şi mai eficiente cipuri posibile şi a accesului la forţă de muncă din Taiwan mai ieftină şi eficientă, companiile din SUA au fost dornice să redirecţioneze producţia concentrându-se pe design şi proprietate intelectuală.\n\nBazându-se pe producţia ieftină din Taiwan, giganţi precum Intel, AMD şi Apple au reuşit să câştige marje mai mari din vânzările de produse.\n\nDin cauza capacităţii sale masive de producţie, Taiwan a devenit epicentrul global al fricţiunilor geopolitice.\n\nAfacerea cu semiconductori este extrem de dificilă. Construcţia unei fabrici de semiconductori durează până la 2 ani (cu lipsuri actuale, poate dura mai mult), iar din cauza costurilor enorme şi a coordonării lanţurilor de aprovizionare, costul investiţiei nu este recuperat decât în alţi 5 ani.\n\nChina consideră Taiwanul o parte integrantă a propriului său teritoriu, cauzând noi probleme în lanţurile de aprovizionare şi ameninţând să închidă strâmtoarea Taiwan, cea mai circulată rută de marfă din lume.\n\nÎn prezent, producţia de semiconductori a Chinei reprezintă doar 5% din cererea globală, cu produse care încă de obicei imită inutil tehnologia occidentală.\n\nDe exemplu, producătorii din Uniunea Europeană deţin încă de două ori cota de 10% a Chinei pe piaţa globală de cipuri.\n\nBeijingul, însă, nu vrea să accepte cu blândeţe o poziţie de dependenţă.\n\nÎn 2020, China a cheltuit 350 de miliarde de dolari pe importurile de semiconductori, o sumă care a depăşit cheltuielile pentru importurile de petrol.\n\nChinezii lucrează la o metodă alternativă de producere a cipurilor de a treia generaţie, prin amestecarea nitrurii de galiu cu carbură de siliciu, ceea ce ar putea implica o scalare mai uşoară a producţiei şi o performanţă mai bună a cipului.\n\nPână în 2025, cheltuielile chineze pentru progresele tehnologice ar putea ajunge până la 1,5 mii de miliarde de dolari, cea mai mare parte din acestea fiind destinată pieţei semiconductorilor, subliniază sursa citată.\n\nPână în 2025, China intenţionează, de asemenea, să crească producţia internă suficient pentru a-şi acoperi complet propriile nevoi.\n\nÎntre timp, Taiwan a recunoscut că, datorită fricţiunilor geopolitice, ambuteiajelor din lanţurile de aprovizionare şi naraţiunii ţărilor privind creşterea capacităţilor proprii de producţie, rolul său de monopol se poate diminua în timp.\n\nUniunea Europeană, care îşi propune să deţină o cotă de 20% din piaţa globală a cipurilor până în 2030, a decis, de asemenea, să-şi extindă capacitatea de producţie de semiconductori.\n\nDragonul chinezesc nu răsuflă foc?\n\nCel mai mare importator de chipsuri taiwaneze până în prezent a fost, desigur, China.\n\nAstăzi, exporturile către China s-au deteriorat, iar China însăşi, pe lângă o criză economică profundă, este ameninţată de colapsul tehnologic.\n\nFabricile de cipuri din China sunt capabile să producă cipuri în tehnologie de 14 nm care le permite să fie instalate în maşini de spălat, maşini de spălat vase şi maşini, dar nu în laptop-uri sau smartphone-uri.\n\nÎn acelaşi timp, SUA blochează importurile din China, făcând presiuni pe producători să nu vândă componente Chinei.\n\nÎn trecut, China a experimentat producţia avansată de cipuri, dar nu a avut succes în acest domeniu.\n\nCompaniile mari, precum SMIC, încă nu au făcut faţă cerinţelor noilor tehnologii şi, potrivit analiştilor, sunt cu 5 până la 6 ani în urmă faţă de industria de precizie din Taiwan.\n\nChina este împovărată de lipsa proprietăţii intelectuale, iar mediul economic actual nu este propice dezvoltării tehnologice şi comerţului liber.\n\nProbleme cu piaţa PC-urilor\n\nDe parcă nu ar fi suficient, producătorii americani de semiconductori AMD şi Intel au recunoscut că cererea de computere desktop se deteriorează.\n\nProblema este că rata decelerării cererii este mai mare decât şi-au asumat ambele companii în previziunile pesimiste din această vară.\n\nDirectorul financiar al Intel, David Zinsner, a indicat că cererea de computere s-a deteriorat chiar mai mult decât indicau estimările, care au inclus o scădere de 10% de la an la an.\n\nAceastă prognoză pe care compania a făcut-o în timpul sezonului de câştiguri din iulie a accelerat vânzările de acţiuni.\n\nZinser a subliniat că motivele slăbirii pieţei sunt în principal vânzările mai scăzute din China şi mediul macroeconomic dificil prin care cererea de noi tehnologii încetineşte. Directorul nu a fost însă tentat să actualizeze prognoza.\n\nReamintim că, de curând, în aprilie, Intel a prognozat o revenire a pieţei PC-urilor, în a doua jumătate a anului, pe care a retras-o după rezultatele pentru Q2.\n\nPotrivit estimărilor IDC Technologies, livrările de PC-uri la nivel mondial au scăzut cu 15%, începând cu 2021.\n\nDan McNamara, directorul diviziei de afaceri a AMD, a confirmat, de asemenea, că cererea actuală de PC-uri este în scădere şi că perspectivele de creştere sunt chiar mai slabe decât se aştepta.\n\nAMD a estimat în mod optimist o scădere cu 1,5% a cererii de componente de computere personale anul trecut. Directorul producătorului de cipuri a dezvăluit că declinul va fi mai mare.\n\nPrivind la Intel, situaţia nu ar trebui să surprindă. Ambele companii, la unison, spun că piaţa PC-urilor este chiar mai slabă decât se presupuneau aşteptările lor deja \"pesimiste\".\n\nSucces cu orice preţ\n\nÎn ciuda tulburărilor de pe piaţa globală, Intel a indicat o dată pentru lansarea procesorului \"Raptor Lake\" de generaţia a 13-a, care a fost anunţat de aproape 2 ani.\n\nPrezentarea va avea loc pe 27 septembrie, ca parte a conferinţei \"Intel Innovation\", care va fi lansată de CEO-ul companiei, Pat Glesinger.\n\nOdată cu lansarea, Intel şi-a confirmat capacitatea de a furniza cele mai eficiente unităţi din punct de vedere tehnologic, depăşind puterea rivalului Ryzen 7000 de la AMD.\n\nRecent, afacerea Intel a fost afectată şi de lovitura masivă din partea Apple, care a abandonat aprovizionarea cu produsele companiei şi şi-a schimbat furnizorul de semiconductori folosind produsele ARM din Marea Britanie, care a fost achiziţionat de Apple în 2020 pentru 40 de miliarde de dolari.\n\nCompania începe acum să concureze cu Apple pe piaţa de minicalculatoare şi a lansat un model NUC 12 Enthusiast echipat cu propriile componente de ultimă generaţie, la preţul de două ori mai mare decât un Mac Studio.\n\nCu toate acestea, probabil că acest lucru nu va fi suficient pentru a preveni o perioadă de tulburări pe piaţa cipurilor.\n\nDeteriorarea pieţei desktop şi problemele cu restricţiile de export către China, care a fost cel mai mare importator de cipuri până în prezent, afectează în mod evident din acţiunile Advanced Micro Devices (AMD.US), Micron Technology (MU.US) şi Taiwan Semiconductor (TSMC), se mai arată în comunicat.",
    "SpaceX, Apple şi fosta preşedintă a Estoniei vin la The Parliamentarian Private Sector FORUM": "The Parliamentarian - Private Sector Forum este un eveniment multidisciplinar ce reuneşte parlamentari şi nume cu rezonanţă din sectorul IT&C de pe întreg mapamondul. Prima ediţie va avea loc pe 1 octombrie, la Palatul Parlamentului. Evenimentul aduce la Bucureşti peste 300 de invitaţi din 13 ţări şi peste 15 speakeri, conform unui comunicat de presă remis Redacţiei.\n\nPotrivit sursei citate, având ca temă generală \"Bridging the digital divide - a global agenda for the future\" (Reducerea decalajului digital - o agendă globală pentru viitor), forumul îşi propune să creeze o conexiune strategică între factorii de decizie politică şi reprezentanţii sectorului privat cu interes în zona tech. Obiectivul principal al evenimentului îl reprezintă consolidarea cooperării între parlamentari şi mediul de business, pentru a genera oportunităţi de dezvoltare economică şi soluţii aplicate pentru digitalizare.\n\nDespre cum se traduc schimbările viitorului în mediul de business vor vorbi David Goldman - Satellite Policy Director în cadrul SpaceX, Peter Thompson - Head of Education Strategic Engagement Apple, Scott Petty din cadrul Vodafone Technology, Patrick Schraut, Head of Cybersecurity NTT DATA EMEAL, alături de alţi cunoscuţi experţi şi lideri în digitalizare.\n\nDintre invitaţii internaţionali din sectorul public, vor urca pe scena evenimentului Kersti Kaljulaid, fosta preşedintă a Republicii Estonia, Houlin Zhao, actualul Secretar General al Uniunii Internaţionale a Telecomunicaţiilor, Duarte Pacheco, preşedintele Uniunii Interparlamentare, Amandeep Gill, reprezentantul Secretarului General ONU în domeniul tehnologiei, Pascal Steichen, director al Cyber Security for Europe, dar şi viitorul Secretar General al Uniunii Internaţionale a Telecomunicaţiilor.\n\nSunt peste 13 ţări care vor fi reprezentate prin parlamentari, ambasadori şi oficiali ai corpului diplomatic. Printre acestea - S.U.A., Japonia, Coreea de Sud, Spania, Portugalia, Siria, Pakistan.\n\nLi se vor alătura oficiali guvernamentali români la nivel înalt, ministrul Cercetării Inovării si Digitalizării, Sebastian Burduja, Dan Cîmpean, Directoratul Naţional de Securitate Cibernetică şi Sabin Sărmaş, preşedintele Comisiei pentru tehnologia informaţiei şi comunicaţiilor a Camerei Deputaţilor, comisie care a şi iniţiat acest proiect, se mai arată în comunicat.\n\nEvenimentul va avea structura unor discuţii în panel, fiind împărţite pe temele:\n\n-Bridging the connectivity gap;\n\n-Digital Literacy;\n\n-Sharing visions and debates;\n\n-Cyber security & resilience\n\n\"Trăim vremuri în care cooperarea şi dialogul sunt mai importante ca niciodată. The Parliamentarian - Private Sector Forum este un eveniment unic, nu doar pentru România. Este primul forum public - privat internaţional care reuneşte parlamentari de la nivel global, lideri ai unor companii tehnologice renumite pe plan internaţional şi experţi în digitalizare. Viitorul aparţine celor care înţeleg că împreună suntem mai buni şi mai puternici. Este un eveniment cu utilitate pentru companiile tech, dar şi o oportunitate pentru întreg mediul privat de a fi partener de dialog şi de a contribui activ la conturarea politicilor la nivel global. Suntem la prima ediţie, dar cu siguranţă va rămâne un eveniment de referinţă în industrie, pe care ne dorim să îl continuăm.\", a declarat Sabin Sărmaş, Preşedintele Comisiei IT&C, comisie care a şi iniţiat acest proiect.",
    "Campioană la circ! Ce i-a ordonat Jelena Ostapenko arbitrei de la Seul": "Jelena Ostapenko (Letonia, locul 19 WTA) a oferit încă un moment rar întâlnit pe terenul de tenis, la turneul WTA 250 de la Seul (Coreea de Sud).\n\nJelena Ostapenko i-a cerut pe un ton autoritar arbitrei poloneze Marta Mrozinska să o sancționeze pe rusoaica Anastasia Gasanova (locul 141 WTA), în timpul meciului de joi.\n\nOstapenko a reclamat faptul că Gasanova depășește în mod repetat cele 25 de secunde permise de regulament între puncte, dar letona a primit un răspuns incredibil din partea arbitrei de scaun.\n\nPe asta nu o mai făcuse Jelena Ostapenko! Letona i-a ordonat arbitrei de la Seul să o penalizeze pe adversară: „Dă-i sancțiune!” Ce răspuns incredibil a primit\n\nJelena Ostapenko, sportiva care a triumfat în urmă cu cinci ani la Roland Garros după ce a învins-o pe Simona Halep, a devenit campioană la circ în sezonul 2022! Ostapenko a creat o discuție absolut hilară, ordonându-i arbitrei să o sancționeze pe Anastasia Gasanova: „Nu am văzut așa ceva în viața mea, timpul pe care și-l ia între puncte! Dă-i sancțiune!”.\n\nNot Ostapenko complaining about Gasanova’s serve preparation💀😂 pic.twitter.com/HqJgTSZjBO — Daisy✨🔮 (@deminaurs) September 22, 2022\n\nOstapenko a primit un răspuns incredibil de la arbitra Mrozinska: „Am cronometrat-o! Stă între 10 și 15 secunde între puncte!”. Practic, adversara Jelenei Ostapenko nici măcar nu se apropia de limita de 25 de secunde prevăzută de regulament. În ciuda incidentului, letona a câștigat meciuul cu 6-3, 5-7, 7-5, calificându-se în sferturile turneului de la Seul.\n\nJelena Ostapenko, campioană la circ în 2022\n\nJelena Ostapenko a avut reacții controversate aproape la fiecare turneu la care a jucat în acest sezon. Ostapenko și-a dat în petic și la US Open, în timpul meciului pierdut în primul tur, 3-6, 6-3, 4-6 cu Qinwen Zheng. Letona a comentat în permanență la deciziile arbitrilor și a scăpat o înjurătură în timpul jocului, fiind sancționată pentru obscenități.\n\nUn moment care i-a revoltat pe fanii tenisului din România s-a petrecut la Dubai! La scorul de 5-0 pentru Jelena Ostapenko în setul decisiv al semifinalei cu Simona Halep, letona a fost surprinsă amuzându-se copios. După ce a râs în hohote, Jelena i-a aruncat o privire ironică Simonei. Meciul a fost câștigat de Ostapenko, scor 2-6, 7-6(0), 6-0.\n\nTrimite pe: Facebook WhatsApp WhatsApp Twitter\n\nAlexandru Tăcină / Autor / Autor A făcut primii pași în redacția ProSport în anul 2013, iar „universul\" presei l-a fascinat din prima! Culege știri de ultimă oră, realizează live bloguri, analize, interviuri cu sportivi de top, în special din lumea tenisului, căutând părțile nevăzute ale sportului alb. După cinci ... citește mai mult",
    "Câte centrale nucleare există în lume şi în ce ţări se află acestea": "Rusia a anunțat în vara acestui an că va construi în Turcia, la Akkuyu, pe coasta Mării Mediterane, cea mai mare centrală nucleară din lume, singura din această țară. Aceasta va avea patru reactoare, iar experții estimează că va genera 10% din necesarul intern de electricitate.\n\nDar câți dintre voi știți câte centrale nmucleare există în momentul de față în lume, în ce țări se află acestea și care este puterea totală instalată? Dacă veți citi acest articol veți afla toate aceste informații.\n\nCe este centrala nucleară și reactorul nuclear\n\nCentrala nucleară, cunoscută și sub numele de centrală atomoelectrică, este o instalație modernă de producere a energiei electrice pe baza reacțiilor nucleare.\n\nReactorul nuclear este acea instalație complexă în care se realizează fisiunea nucleelor elementelor grele, printr-o reacție în lanț controlată, cu scopul de a permite utilizarea energiei degajate. Zona activă a acestei instalații este alcătuită din combustibilul nuclear, moderator, barele de control și agentul de răcire.\n\nRecomandări Pensionarii români renunță la medicamente, murături și carne ca să-și plătească facturile la iarnă. „Am trecut prin perioade şi mai grele, ştim cum e”\n\nÎn schimbătorul de căldură, apa se vaporizează și devine agentul producător de lucru mecanic, punând în funcțiune turbina. Generatorul electric este cel care convertește energia cinetică a turbinei în energie electrică.\n\nEnergia eliberată în miezul reactorului este transferată la agentul de răcire primar. Apoi, lichidul de răcire pătrunde în schimbătorul de căldură (n.n. – generatorul de abur) unde încălzește apele celui de-al doilea circuit la fierbere.\n\nAburul astfel rezultat intră în turbină prin rotirea generatoarelor electrice. La ieșirea din turbine, aburul intră în condensator unde este răcit de o cantitate mare de apă care vine din rezervor.\n\nUnde există cele mai multe centrale nucleare\n\nCentralele nucleare funcționează în 32 de țări și generează aproximativ 10% din necesarul de electricitate la nivel mondial. Majoritatea dintre aceste țări se află în Europa, America de Nord, Asia de Est și Asia de Sud.\n\nÎn momentul de față, în lume funcționează 439 de reactoare cu o putere instalată totală de 374,958 MW. De asemenea, sunt în construcție 29 de reactoare, iar specialiștii spun că acestea ar urma să producă 62,862 MW.\n\nStatele Unite ale Americii sunt cel mai mare producător de energie nucleară de pe glob, în timp ce Franța deține cea mai mare pondere a energiei electrice generate prin energie nucleară, și anume aproximativ 75%.\n\nRecomandări Ce înseamnă să fii bărbat. De la Zidane la Federer și Nadal\n\nAstfel, în SUA există cele mai multe reactoare active (104), în vreme ce la polul opus se află Olanda, Slovenia și Armenia, fiecare cu câte un singur reactor nuclear.\n\nCe loc ocupă România în topul centralelor nucleare\n\nLa rândul său, China deține programul nuclear cu cea mai rapidă creștere, iar la ora actuală pe teritoriul țării se construiesc 16 noi reactoare nucleare. China este urmată de India, unde se construiesc 8 noi reactoare.\n\nDin totalul țărilor care dispun de centrale nucleare, cinci state își iau cea mai mare parte a energiei din centralele atomoelectrice, în timp ce țările de pe continentul asiatic intenționează să-și extindă rețeaua de energie nucleară.\n\nÎn ceea ce o privește, în România există în prezent o singură centrală nucleară, cea de la Cernavodă, care are două reactoare nucleare.\n\nVa fi construită a doua centrală nucleară în România\n\nȚara noastră se află pe aceeași treaptă alături de Africa de Sud, Argentina, Brazilia, Mexic și Pakistan. Dintre aceste țări, România se află pe locul al treilea din punct de vedere al puterii instalate (1.300 MW).\n\nCea de-a doua centrală nucleară care va fi construită în România va fi gata până în 2030, cu zece ani mai târziu decât fusese anunțat inițial. Aceasta va avea o putere instalată de 1.000 MW.\n\nRecomandări Emilia Șercan publică plagiatul comis de ministrul educației, Sorin Cîmpeanu, care și-a însușit 92 de pagini din munca a doi profesori într-un curs universitar. Apoi le-a furat de tot lucrarea, semnându-se el\n\nMulte țări renunță treptat la programele nucleare\n\nExistă, însă, și țări care, deși au avut reactoare nucleare în trecut, în prezent nu mai au instalate reactoare în funcțiune. Spre exemplu, Italia și-a închis toate centralele nucleare până în 1990, iar programul nuclear a fost întrerupt ca urmare a referendumului din 1987.\n\nLa rândul său, Kazahstanul plănuiește să reintroducă energia nucleară, în timp ce Belarus a început să opereze o unitate din prima sa centrală nucleară în iunie 2021, iar până la sfârșitul acestui an se așteaptă să pună în funcțiune cea de-a doua unitate.\n\nDe asemenea, unele state precum Spania, Olanda, Italia, Germania, Elveția, Belgia și Suedia și-au propus să elimine treptat programul nuclear.\n\nAlte țări nu au construit niciodată centrale nucleare, așa cum este cazul Maltei și Greciei, în timp ce, spre exemplu, Austria nu a inaugurat niciodată centrala nucleară pe care a construit-o la Zwentendorf. La fel stau lucrurile și în cazul centralei de la Bataan (Filipine).\n\nCare sunt cele mai mari centrale nucleare din lume\n\nCea mai mare centrală nucleară din lume din punct de vedere al puterii instalate se află în Japonia. Este vorba despre centrala de la NPP Kashiwazaki-Kariwa care, cu cele șapte reactoare ale sale, generează o capacitate maximă de 8.212 MW. Mega-instalația se întinde pe o suprafață de 4,2 km2 în regiunea orașelor Kashiwazaki și Kariwa din prefectura Niigata, pe coasta Mării Japoniei.\n\nPe locul al doilea în acest top se află centrala nucleară CNE Bruce din Canada, care produce în total 6.384 MW. Aceasta numără opt reactoare și se întinde pe o suprafață de 9,32 km2. Construirea instalației a costat aproape 8 miliarde de dolari. În cazul acestei centrale, nu s-au înregistrat incidente majore de securitate.\n\nPodiumul este completat de centrala nucleară Shin Kori din Coreea de Sud, care se află într-o suburbie a orașului Busan. Aceasta dispune de patru reactoare, care generează o putere totală de 6.040 MW. Primele reactoare au fost date în folosință în anii 70, iar ultimul dintre cele șapte a fost inaugurat în 2016.\n\nÎn top 10 mai figurează centralele nucleare de la Hanul (Coreea de Sud – 5.928 MW), Hanbit (Coreea de Sud – 5.875 MW), Zaporijia (Ucraina – 5.700 MW), Gravelines (Franța – 5.460 MW), Paluel (Franța – 5.320 MW), Cattenom (Franța – 5.200 MW) și Yangjiang (China – 5.000 MW).\n\nFoto: 123rf.com\n\n\n\nCiteşte și: Top 5 cele mai mari hidrocentrale din lume\n\nUrmărește-ne pe Google News\n\nGSP.RO Cum arăta impresara după bătaia cu Reghecampf. Este ajutată de o prietenă să meargă, primele imagini\n\nPlaytech.ro ȘOC! Meghan Markle l-a AMENINȚAT pe Prințul Harry. SCANDALUL uriaș despre care tocmai s-a aflat: 'I-a spus că...'\n\nViva.ro Mesajul transmis de Sarah, fiica vitregă a lui Reghe, după ce antrenorul a bătut-o pe Prodanca în plină stradă. Cuvintele ei au stârnit un val de reacții\n\nObservatornews.ro Situaţia e-commerce-ului în România: de ce ţara noastră este mult înaintea Bulgariei, însă în spatele Ungariei\n\nȘtirileprotv.ro Haos în Rusia! Un bărbat a deschis focul într-un birou de recrutare din Irkuţk. Șeful unității se află în stare critică\n\nFANATIK.RO Invitații nu s-au uitat la bani. Cât a fost darul la botezul lui Liam, fiul lui Laurențiu Reghecampf\n\nOrangesport.ro Revolta oligarhilor! Cunoscutul lui Putin anunţă data la care va fi dat jos preşedintele Rusiei. Cât de aproape e momentul istoric\n\nHOROSCOP Horoscop 27 septembrie 2022. Scorpionii trebuie să aibă puțin mai multă răbdare, dar dacă nu vor reuși, o abordare mai pozitivă e soluția\n\nPUBLICITATE Care este diferența dintre precalificarea creditului ipotecar și preaprobarea?",
    "Liga Naţiunilor: Olanda vs Belgia - Se decide prima calificată în FINAL 4": "Pontul zilei Duminică, 25 Septembrie 2022, 10:17\n\nPariuri • HotNews.ro\n\n​Olanda - Belgia, meci contând pentru Liga A - Grupa 4 din UEFA Nations League, este programat, duminică, 25 septembrie, de la ora 21:45, pe „Johan Cruyff Arena” din Amsterdam, şi va fi transmis în direct de Digi Sport 2 şi Prima Sport 2.\n\nMinge de fotbal Foto: Chagnard Guillaume/ABACA / Shutterstock Editorial / Profimedia\n\nPartida dintre Olanda şi Belgia va confirma, cel mai probabil, prima echipă din Liga A care va merge în „Final 4”, turneul final al Ligii Naţiunilor; Olanda este mare favorită şi, practic, nu mai poate pierde primul loc în grupă: are trei puncte peste Belgia, iar în tur s-a impus categoric la Bruxelles, scor 4-1 (la egalitate de puncte se iau în calcul meciurile directe).\n\nOlanda are o serie remarcabilă de 10 meciuri fără înfrângere, cu şapte victorii şi trei remize, fiind văzută, de altfel, şi ca una dintre favoritele la câştigarea Cupei Mondiale din 2022.\n\nDe altfel, atât Belgia, cât și Olanda sunt calificate la turneul final: Olanda face parte din Grupa A, alături de Qatar, Senegal și Ecuador, iar Belgia din Grupa F, alături de Canada, Maroc și Croația.\n\nSelecţionerul „portocalei mecanice” este Louis van Gaal, aflat la al treilea mandat; în primul dintre acestea, 2000-2002, nu a reuşit să califice echipa naţională la Cupa Mondială din 2002, organizată de Coreea de Sud şi Japonia, dar s-a revanşat în cel de-al doilea mandat, 2012-2014, când a condus Olanda pe un surprinzător loc trei la Cupa Mondială din 2014, găzduită de Brazilia.\n\nRecent, după 25 de ședințe de radioterapie și o intervenție chirurgicală, suferită în februarie, Louis van Gaal (70 de ani) a anunţat că s-a vindecat de un cancer de prostată.\n\nOlanda conduce grupa, cu 10 puncte în cinci meciuri, urmată chiar de Belgia, care a strâns şapte puncte în tot atâtea partide; ambele echipe vin după victorii în etapa precedentă: Olanda s-a impus în Polonia cu 2-0, iar Belgia a câştigat acasă, 2-1 cu Ţara Galilor.\n\nDe menţionat că legendarul fotbalist francez Thierry Henry, în prezent antrenor secund la naţionala Belgiei, va conduce echipa la meciul cu Olanda, după eliminarea selecţionerului Roberto Martinez la partida cu Ţara Galilor.\n\nCa un fapt curios, victoria din tur a Olandei a fost prima în fața Belgiei din septembrie 1997; meciul a reprezentat, totodată, prima înfrângere suferită vreodată de „diavolii roşii” pe teren propriu în Liga Națiunilor.\n\nSuperbet oferă cota 1,75 pentru cel puţin trei goluri marcate în meciul Olanda - Belgia.\n\nOlanda vs Belgia\n\n\n\n\n\n\n\nCotă 1.75\n\n\n\n\n\n\n\n* cotă valabilă la ora publicării acestui articol",
    "Coreea de Sud propune prima reducere a cheltuielilor in 13 ani": "Primul buget sub presedintele de dreapta Yoon Suk-yeol propune reducerea cu 6% a cheltuielilor guvernamentale in 2023.\n\nCoreea de Sud a anuntat planuri de a reduce cheltuielile guvernamentale anuale pentru prima data in ultimii 13 ani, in timp ce se straduieste sa reduca stimulentele din perioada pandemiei si sa ajute banca centrala sa tempereze presiunile inflationiste.\n\nDezvaluind prima propunere de buget sub presedintele de dreapta Yoon Suk-yeol, ministerul de finante a declarat marti ca cheltuielile guvernamentale vor fi de 639 de trilioane de woni (473 de miliarde de dolari) in 2023.\n\nAceasta este cu 6% mai mica decat cheltuielile din acest an dupa doua bugete suplimentare si ar fi prima scadere anuala a cheltuielilor din 2010, presupunand ca nu exista bugete suplimentare pentru 2023.\n\nExcluzand bugetele suplimentare, cheltuielile din 2023 ale Coreei de Sud vor creste cu 5,2%, cea mai lenta din 2017.\n\nMiscarea marcheaza o trecere de la cheltuielile fiscale agresive sub guvernul de stanga al predecesorului Moon Jae-in in ultimii ani si de la masurile masive de stimulare luate in timpul pandemiei pentru a ajuta economia sa reziste crizei COVID-19.\n\nBanca Coreei, care a fost in fruntea unui ciclu global de inasprire, a majorat ratele dobanzilor cu un total de 2 puncte procentuale din august anul trecut.\n\nIn schimb, guvernele din Australia pana in Canada au continuat politicile fiscale expansioniste pana acum, chiar daca bancile lor centrale au majorat ratele pentru a face fata inflatiei in crestere.\n\n„Guvernul isi schimba complet pozitia de politica fiscala catre o „finantare solida” pentru a asigura sustenabilitatea fiscala, pentru a imbunatati gradul de credit extern si a cheltui in mod responsabil pentru generatiile viitoare”, a declarat Ministerul de Finante din Coreea de Sud intr-un comunicat.\n\nPentru a realiza reducerea cheltuielilor din 2023, guvernul a spus ca va „transfera unele proiecte publice in sectorul privat” si va reduce salariile inaltilor functionari de la cele mai inalte niveluri de guvernare, potrivit bugetului.\n\nGuvernul intentioneaza sa reduca cheltuielile pentru infrastructura publica cu 10,2%, in timp ce subventiile si alte cheltuieli pentru intreprinderile mici si mijlocii vor scadea cu 18% anul viitor.\n\nInsa bugetul prevede, de asemenea, o crestere a cheltuielilor de asistenta sociala pentru persoanele cu venituri mici si persoanele vulnerabile, cererea pentru cheltuielile sociale va creste probabil doar intr-o economie care imbatraneste rapid. Rata natalitatii din Coreea de Sud a atins anul trecut un nou minim de 0,81 copii per femeie.\n\nCheltuielile guvernamentale pentru aparare vor creste cu 2,5%, pana la 57,1 trilioane de woni, pe masura ce natiunea incearca sa modernizeze echipamentele militare impotriva posibilelor amenintari din partea Coreei de Nord.\n\nDeficitul fiscal al Coreei de Sud se va micsora la 2,6% din produsul intern brut (PIB) anul viitor, de la o valoare estimata de 5,1% anul acesta, care includea cheltuieli suplimentare, a anuntat Ministerul de Finante.\n\nRaportul datoriei/PIB va scadea pentru prima data in cinci ani la 49,8% de la 50,0%, potrivit ministerului.\n\nAdministratia Yoon isi propune sa mentina pana in 2026 raportul dintre deficitul fiscal si PIB la un nivel de 2% si rata datoriei sub nivelul de 50% pana in 2026 si pregateste un proiect de lege pentru a face aceste obiective obligatorii din punct de vedere juridic.\n\nMinisterul de Finante a anuntat ca va emite 167,8 trilioane de woni de obligatiuni in 2023, in scadere fata de un total de 177,3 trilioane de woni in acest an. Cresterea neta a obligatiunilor de trezorerie este estimata la 61,5 trilioane de woni.\n\nPlanul bugetar va fi depus vineri la adunarea nationala.",
    "Care sunt cele mai grele grupe de la Campionatul Mondial?": "La Campionatul Mondial de Fotbal 2022, din Qatar, avem 8 grupe şi 32 de echipe naţionale de fotbal care vor încerca să dea tot ce au mai bun pe teren pentru a ajunge cât mai departe în faza grupelor şi mai departe în optimi, sferturi, semifinale şi poate în finală. Află mai multe detalii despre meciuri și grupe Campionatul Mondial de anul acesta.\n\nCare sunt grupele de la Campionatul Mondial din Qatar?\n\nCele mai echilibrate grupe sunt de departe Grupa E, unde avem Spania, Germania și Japonia, Costa Rica, dar şi grupa H, cu Portugalia, Uruguay și Coreea de Sud şi Ghana. Iată care ar fi cele mai uşoare şi cele mai grele grupe de la Campionatul Mondial de Fotbal, ediţia 2022.\n\nGrupa D – Franţa, Danemarca, Australia, Tunisia. E o grupă mai uşoară. Franţa nu va avea probleme să ajungă până aproape de optimi, Danemarca e mereu subapreciată, dar s-ar putea să producă şi ea surprize pe teren, Australia a terminat a 5-a în calificări AFC, Tunisia a învins cu greu Mali ca să ajungă să vadă Qatarul , aşa că nu va pune probleme deloc în meciurile la care va participa.\n\nGrupa A – Qatar, Ecuador, Senegal, Ţările de Jos. Uşoară. Aici Senegal e cea mai puternică, Qatar nu va face mare lucru pe teren, Ecuador are echipă slabă, Ţările de Jos se vor descurca bine, fără să aibă probleme.\n\nGrupa C – Argentina, Mexic, Polonia, Arabia Saudită. Uşoară. E Argentina şi avem şi Polonia, dar Arabia Saudită şi Mexicul nu vor putea să facă faţa prea bine pe teren, aşa că putem încadra grupa în rândul celor mai uşoare.\n\nGrupa H – Portugalia, Uruguay, Ghana, Coreea de Sud. Uşoară şi nu prea. E Portugalia, Ghana nu are nicio şansă, Uruguay e echipă puternică, dar nu e periculoasă, Coreea de Sud va pune probleme serioase şi aşteptările sunt mari. Grupa e deja dificilă.\n\nGrupa G – Brazilia, Serbia, Elveţia, Camerun. Grea. Brazilia e favorita la titlu, Serbia este „dark horse”, Elveţia este slabă în comparație cu celelalte naționale din grupă, Camerun va da totul pe teren indiferent de adversarul pe care-l va întâlni.\n\nGrupa B – Anglia, Iran, SUA, Ţara Galilor. Grea. Anglia se vede deja victorioasă, Ţara Galilor nu pune probleme, SUA este pericol real, Iran este slabă.\n\nGrupa F – Belgia, Croaţia, Canada, Maroc. Grea. Belgia nu mai e aşa de periculoasă, Canada pune probleme, Maroc vine tare din urmă la CM 2022, Croaţia vrea titlul şi este dispusă să lupte pentru el în finală.\n\nGrupa E – Germania, Spania, Japonia, Costa Rica. E cea mai grea grupă pentru că ai Germania şi Spania, dar ai şi Japonia, foarte puternică pe teren, Costa Rica promite multe pentru că a ajuns în sferturi în 2014.",
    "Kioti Seria HX, inovație și tehnologie la superlativ": "Kioti Seria HX, inovație și tehnologie la superlativ\n\nagrointeligenta.ro - 19 septembrie 2022 18:00\n\nProducătorul sud-coreean Daedong a lansat Kioti HX, o gamă de tractoare definită de tehnologie și inovație. Aceste tractoare sunt cele mai performante construite vreodată de renumita companie asiatică și reflectă noua abordare Kioti în materie de design și funcționalitate. Prin urmare, nu este de mirare că Daedong este pe primul loc în clasamentul producătorilor de utilaje agricole din Coreea de Sud.\n\nAtunci când vorbim despre noua Serie HX, accentul cade pe maximizarea performanțelor și confort pentru utilizator. Cel mai important producător de tractoare din Coreea de Sud face un pas important spre agricultura viitorului, prin dotarea tractoarelor Kioti HX cu motoare fiabile, de 120 de cai putere, printr-un design agresiv și tehnologie de ultimă oră.\n\nTractoarele Kioti din seria HX sunt vârful de lance al producătorului sud-coreean. În materie de design, abordarea a constat în eliminarea liniilor curbe și a formelor rotunjite în detrimentul unor linii agresive și unghiurilor drepte. Rezultatul este un aspect exterior dinamic și futurist. Farurile de tip LED asigură o vizibilitate sporită pe timp de noapte, iar elementele cromate îi dau tractorului Kioti HX o notă distinctă de eleganță.\n\nNoua Serie HX este, practic, divizia premium de tractoare Kioti, creată pentru îndeplinirea celor mai grele munci din fermă fără ca utilizatorul să resimtă efortul și oboseala. Cabina este înconjurată de 5 panouri din sticlă, ceea ce îi oferă utilizatorului o imagine neobturată la 360 de grade. Totodată, în cabină, confortul este la el acasă, iar accentul cade pe ergonomie și calitate a materialelor.\n\nServiciul Daedong Connect monitorizează tractorul Kioti HX în timp real. Concret, permite managementul inspecțiilor și reparațiilor. Daedong Connect este o aplicație care poate fi instalat pe orice smartphone pentru monitorizarea de la distanță a tractoarelor Kioti din Seria HX. Este un serviciu informatic al cărui scop este colectarea și analizarea de informații, astfel încât utilizatorul să devină mai eficace și productiv.\n\nCompania UTILBEN este unic importator în România pentru gama de tractoare Kioti de la 21 la 125 de cai putere, iar toate utilajele respectă normele de poluare Stage V și pot fi conduse legal pe drumurile publice din țara noastră. Tractoarele Kioti sunt ideale pentru agricultură, legumicultură, zootehnie, viticultură, pomicultură și peisagistică.\n\nSite-ul www.utilben.ro cuprinde peste 30.000 de produse, de la utilaje noi și second-hand, la atașamente și piese. Avem soluții perfect adaptate nevoilor fermierilor români, iar cele peste 3.300 de utilaje vândute sunt dovada clară a siguranței achiziției. Ne recomandă sutele de clienți mulțumiți și statutul de companie de încredere, pe care te poți baza!\n\nSediul UTILBEN Cluj-Napoca\n\nAdresa: Bulevardul Muncii, nr. 36, Cluj-Napoca, jud. Cluj\n\nSediul UTILBEN Baciu\n\nAdresa: Strada Transilvaniei, nr. 446, Baciu, jud. Cluj\n\nSediul UTILBEN București\n\nAdresa: Strada Ithaca, nr. 400, Bolintin-Deal, jud. Giurgiu\n\nSediul UTILBEN Iași\n\nAdresa: Strada Transagropolis, nr. 4, Lețcani, jud. Iași\n\nTelefon: 0733 040 000\n\nEmail: contact@utilben.ro\n\nWebsite: www.utilben.ro",
    "Polonia va oferi antrenament militar de bază, inclusiv de luptă urbană, tuturor cetățenilor cu vârsta între 16 și 65 de ani": "",
    "Apple va majora preţurile în magazinele de aplicaţii App Store din Europa şi până în Asia": "Grupul american Apple Inc. a anunţat majorări importante de preţuri pentru cei care fac cumpărături în magazinele de aplicaţii App Store din Europa şi până în Asia, în ideea de a-şi proteja marjele de profit într-un moment în care o serie de valute importante se depreciază în raport cu dolarul american, transmite Bloomberg, potrivit Agerpres.\n\nÎntr-un mesaj trimis dezvoltatorilor de aplicaţii, Apple a informat că toţi clienţii din ţările care utilizează moneda euro, precum şi cei din Suedia, Japonia, Coreea de Sud, Chile, Egipt, Malaezia, Pakistan şi Vietnam, vor vedea majorări de preţuri începând cu data de 5 octombrie.\n\nUn factor cheie care stă în spatele aceste decizii ar putea fi aprecierea dolarului american. În Japonia, preţurile ar putea creşte cu aproximativ 30%, o majorare semnificativă după prăbuşirea yenului în raport cu dolarul. La începutul verii, Apple a majorat preţurile pentru întreaga gamă de produse Mac, iPhone şi iPad, pentru a reflecta disparităţile dintre monede. Euro a a suferit o evoluţie similară şi în prezent se tranzacţionează aproape la paritate cu dolarul şi sunt semne că noi deprecieri vor urma în perioada următoare.\n\n\"Nu este prima dată când Apple ajustează preţurile în App Store, dar asta este o majorare semnificativă. Este inevitabil că ajustările de preţuri vor fi resimţite de dezvoltatorii de aplicaţii şi jocuri de pe pieţele afectate. Oamenii ar putea fi mai reticenţi la ideea de a achiziţiona aplicaţii, acum mai mult ca niciodată, iar dezvoltatorii ar putea fi forţaţi să devină mai creativi în viitor cu privire la preţuri\", a declarat Serkan Toto, analist la firma Kantan Games din Tokyo.\n\nUn studiu independent arată că dezvoltatorii de aplicaţii au majorat deja preţurile în ultimul an. Potrivit firmei Apptopia, preţul mediu pentru achiziţionarea unei aplicaţii a crescut cu 40% în luna iulie 2022, comparativ cu aceiaşi lună a anului trecut.\n\nMagazinul de aplicaţii App Store este o sursă importantă de venituri pentru grupul american Apple, care a dezvăluit recent noua sa generaţie de telefoane iPhone 14. În trimestrul încheiat în luna iunie, Apple a raportat venituri din servicii uşor sub estimările analiştilor, iar directorul general Tim Cook a recunoscut că grupul se confruntă cu o anumită încetinire, dar a adăugat că se aşteaptă ca veniturile să îşi revină în trimestrul patru.",
    "IRCC recuperează teren față de ROBOR. Ce soluții mai au românii cu credite ipotecare?": "Irina Chițu: De la 1 octombrie ratele vor crește cam cu 17%. Iar de la anul viitor, de la 1 ianuarie, creștere va fi și mai mare. Față de acum va fi mai mare cu 37%. De ce? Deja vedem de la 1 iulie și vom vedea de la 30 septembrie ce serii zilnice vom avea pentru indicele IRCC. Dar deja dacă se face acum media depășește 5.7%. IRCC se apropie de 6% de la 1 ianuarie.\n\nReporter: IRCC este considerat de mulți analiști ca un fel de salvare pentru cei cu credite care depind de ROBOR. Mai este de actualitatea această soluție de trecere de la ROBOR la IRCC în ideea micșorării ratelor lunare?\n\nIC: În momentul actual cea mai bună variantă este în continuare o refinanțare cu dobândă fixă pentru că avem dobânzi fixe de 6% - 7%, care sunt sub indicele ROBOR și vor fi sub indicele IRCC pe viitor. Practic, îți câștigi confortul pentru următorii 3 – 5 ani sau de cât ai nevoie. Apoi poți face din nou o refinanțare către o dobândă variabilă dacă este mai mică. Dar câștigi la rată câteva sute de lei. Dacă nu reușești să faci această refinanțare la propria bancă sau poate chiar la altă bancă, poți negocia gratuit, cu ajutorul Centrul de Soluționare Alternativă a Litigiilor în domeniul Bancar, un conciliator de la centru, o soluție mai bună pentru creditul tău. Centrul este înființat în urma unei directive europene.\n\nRep: Serviciile sunt gratuite?\n\nIC: Serviciile sunt 100% gratuite pentru consumatori. Nu te întâlnești niciodată efectiv cu banca. Conciliatorul profesionist și independent va negocia relația dintre tine și bancă și va găsi o soluție care nu ține de contract. Poate să nu fie legat de ceea ce ai semnat, de ceea ce este stipulat în contract, ci poate să vină cu o soluție personalizată.\n\nRep: Dacă puteți, vă rog să ne dați un exemplu...\n\nIC: Poate să îți mai reducă soldul. Să treci de la dobândă variabilă la dobândă fixă. Să îți mai reducă comisioanele. Să îți taie anumite comisioane sau să îți mai taie din dobânzi cât să poți să continui relația contractuală și banca să își recupereze banii și tu să poți să plătești liniștit.\n\nRep: Puteți să repetați numele instituției? Cum poate fi ea contactată?\n\nIC: Da, este CSALB. Vine de la Centrul de Soluționare Alternativă a Litigiilor în domeniul Bancar. Site-ul este www.csalb.ro. Se poate depune o cerere online, care se poate completa în maxim 4 minute. Îți lași datele, către ce bancă dorești să se facă negocierea. Dacă poți să atașezi la această cerere detalii. De exemplu, ai probleme cu veniturile, ți-au mai scăzut sau ți-au crescut cheltuielile. Să scrii care este motivul, că nu mai poți plăti rata sau că nu mai poți plăti o rată atât de mare sau că vrei să ți se negocieze rata împreună cu un conciliator care te și ajută să găsești cea mai bună soluție pentru tine în relația ta cu banca.\n\nRep: La ce să ne așteptăm din partea ROBOR și IRCC în 2023 și poate chiar și în 2024?\n\nIC: IRCC cu siguranță va continua să crească și anul viitor. Este puternic dependent de dobânda de politică monetară care crește. În momentul acesta este 5.5%. Asta înseamnă că băncile se pot împrumuta de la BNR cu 6.5%. În octombrie va fi o nouă ședință de politică monetară. Toți analiștii se așteaptă să crească această dobândă cheie. Chiar acum în raportul FMI am citit că și ei se așteaptă să crească rata de politică monetară pentru că inflația este în continuare mare. Dacă crește această dobândă cheie va crește și indicele IRCC, doar că nu îl vom vedea imediat, ci după 6 luni o să fie apropiat de dobânda cheie.\n\nRep: Iar ROBOR?\n\nIC: Indicele ROBOR s-ar putea să rămână în această poziție, sus, aproape de 8%, încă o perioadă până când se apropie și IRCC de el la seriile zilnice. Acum foarte multă lume spune că dacă trece de la ROBOR la IRCC nu mai poate trece invers. De ce ai vrea să treci înapoi la ROBOR? Dacă cotațiile băncilor la trei luni vor fi mici, ce oprește banca să se împrumute la aceste dobânzi mici și să facă IRCC de fapt? Este doar o sigură dobândă, o singură componentă dintr-un întreg șir de care ține seama IRCC.\n\nAscultă:",
    "Stadioanele pline din România merită mai mult decât minifotbalul oferit de burleanu (cu b mic!). Cât mai stă unde nu-i e locul?": "Te uiți la ce se întâmplă la meciurile Petrolului, FCSBului, Craiovei (ambele), Rapidului, Clujului (ambele) și vezi cum lumea umple stadioanele, dornică să vadă fotbal, cu speranța că cel mai iubit sport din România nu trebuie lăsat să moară. Paradoxal este că acest fenomen sportiv este condus de un mort, nu la propriu, ci unul mort din punct de vedere profesional, o nulitate absolută numită Răzvan Burleanu.\n\nAu intrat oameni de fotbal în închisoare pentru ca el să fie impus la șefia FRF. S-au modificat regulamente și s-au făcut structuri cu voturi la grămadă din ligile inferioare, care în mod normal nu ar trebui să aibă dreptul să decidă ce se întâmplă în fotbalul de performanță, până când nu demostrează și nu promovează. O rețea securistoidă făcută la comandă, care să elimine adevăratele valori, adevărații profesioniști din fotbal, pentru a impune o nulitate.\n\nEste la al treilea amandat la FRF, ultima oară candidând singur, pentru că toți au înțeles că sistemul îi va elimina, dacă se mai încumetă să candideze. Au trecut 8 ani, din 2014, de când Burleanu ”a reușit cu succes” să obțină cele mai slabe rezultate ale naționalei. Era de așteptat ca un individ venit de la federația de minifotbal să transforme și fotbalul mare într-unul mini.\n\nDoare cumplit să joci cu naționale ale unor țărișoare mai mici decât un județ de la noi, care să te calce în picioare, care să te umilească în ultimul hal. Sau să joci cu naționale pe care altădată le băteai fluierând cu 3-4 la 0.\n\nÎn 2014, acest individ a promis că va curăța fotbalul românesc. A venit cu un discurs corporatist, dar cu metode mafiote de organizare, care să îi consolideze poziția din fruntea FRF. A curățat tot, dar mai presus de toate ne-a curățat orice șansă de a avea o națională care măcar să nu se facă de râs.\n\nȘi doare al naibii de tare, pentru că stadioanele sunt în continuare pline. La meciul cu Bosnia, din această seară, pe Giulești se va juca cu casa închisă. Admirabil, dar pentru ce. România poate retrograda și dacă bate astăzi. La astfel de ”mize” am ajuns.\n\nDacă nu ar fi existat câțiva oameni care că mai bage bani în fotbal, cu bunele și cu relele lor, s-ar fi desființat și prima ligă. Și așa e greu, gâfâim, dar încă n-am murit. Meritul este însă al unor sufletiști, puțini la număr (vezi cazurile Petrolului sau Rapidului), apoi al unor oameni de afaceri. Dacă nu erau ei, așa blamați cum sunt de mulți, stadioanele nu aveau de ce să mai fie pline. Și mai sunt galeriile, cele care au pus mână de la mână, care și-au resuscitat și susținut apoi echipele de suflet. Și mai sunt foștii mari fotbaliști, care și-au riscat câștigurile și obrazul. Bravo lor, tuturor celor care nu lasă fotbalul să moară!\n\nCât mai stă Burleanu în fruntea tuturor, cu asemenea rezultate? Cât să mai suportăm umilințele la nivel de națională, una care cândva ne scotea pe străzi, poate singura care mai aducea bucurie în țară?\n\nL-ați mai văzut la tv în ultima vreme? Nu apare… Ce să spună? Cum ar fi să vedeți un bărbat asumat, unul care măcar are curajul să dea explicații, chit că sunt tardive? E drept că explicații dau doar cei care se pricep, ceea ce nu e cazul lui.\n\nSă presupunem că ar fi fost bine intenționat și că nu ar fi existat aranjamente politice și securistoide în spatele înscăunării sale. Chiar și așa, după 8 ani de eșecuri pe bandă rulantă, după 8 ani de umilințe, bunul simț te-ar face să demisionezi, realizând că ești incompetent.\n\nNiciodată, buna intenție nu va putea să înlocuiască profesionalismul, iar Burleanu nu poate fi suspectat de competență!\n\nHagi, Popescu, Lupescu și alți câțiva nu au avut loc în fruntea FRF. S-ar fi văzut mai bine incompetența lui Burleanu. A crezut că-i umilește, dându-le invitații la tribuna a doua. Nu a înțeles că ei de acolo sunt, dintre cei care iubesc fotbalul, iar a fi în tribună, la locurile ”ieftine”, înseamnă mai mult decât un nimic în loja oficială.\n\nAșadar, un gest de onoare, presupunând că există, ar fi DEMISIA! A încercat, dar atât s-a putut. GATA! Și dacă nu vine această demisie firească, atunci face un apel la toți suporterii să boicoteze meciurile naționalei. Știu că este dureros și poate nefiresc, dar altfel este evident că nu se poate. Să fie naționala lui și să rămână singurul spectator, poate susținut de pe gard de Iorgulescu și Stoichiță.\n\nSă nu mergem pe stadion și să nu privim nici la tv! La rating zero dispar și sponsorii. Nu interpretați asta ca pe un gest antinațional, ci tocmai ca pe o formă de salvare a mândriei naționale, ca pe un protest împotriva imposturii și incompetenței.\n\nHai România, dar în altă direcție! Asta e greșită și a dus în prăpastie.\n\nPS: Vă mai amintiți de vremurile în care abia așteptam să prindem naționala Ungariei, pe care mereu o băteam? Desigur, microbiștii știu despre ce vorbesc. Acum știm toți că e ultima națională pe care vrem o să întâlnim. Ungaria și-a ales corect drumul, a construit cu profesioniști, iar acum e liderul grupei în care mai joacă Italia, Anglia și Germania, pe ultima tocmai învingând-o în deplasare. Ungaria a ales să meargă pe mâna profesioniștilor măcar la fotbal.",
    "Analiza acestui YouTuber asupra smartphone-ului rulabil anulat de LG": "Un YouTuber din Coreea de Sud tocmai a incarcat un review cu smartphone-ul rulabil LG Rollable pe care compania LG l-a anulat deoarece a abandonat piata de telefoane.\n\nCompania LG din Coreea de Sud a iesit de pe piata de smartphone-uri anul trecut, incheind o era de lansari spectaculoase. De asemenea, compania din Coreea de Sud a fost nevoita sa anuleze si dezvoltarea smartphone-ului rulabil Rollable pe care il promova pe la sfarsitul anului 2020 si inceputul anului 2021.\n\nUnele dintre aceste smartphone-uri rulabile au intrat in posesia unor angajati LG. Unul dintre ele a ajuns si pe mainile unui YouTuber coreean care a creat un review in jurul acestui dispozitiv.\n\nCanalul de YouTube Bulls Lab a obtinut un astfel de telefon de la un abonat si l-a testat. Telefonul LG Rollable analizat de acel YouTuber dispune de un pachet interesant, pachet care contine si un incarcator, spre deosebire de unele telefoane Apple, Google si LG.\n\nCat despre ecranul rulabil al lui Rollable, YouTuberul coreean a dezvaluit ca diagonala ecranului OLED din plastic e de 6,8 inci si ca poate fi extins pana la 7,4 inci, cu un raport de aspect de 1,5:1.\n\nEcranul smartphone-ului rulabil Rollable poate fi rulat fie printr-o glisare laterala de la stanga la dreapta, fie printr-un meniu de margine. YouTuberul a incercat sa extinda ecranul si cu o stiva de trei carti, ecranul extinzandu-se perfect.\n\nConform canalului de YouTube Bulls Lab, exista un anumit zgomot atunci cand ecranul smartphone-ului rulabil Rollable se extinde sau retracteaza, acest zgomot provenind de la motoras. Din fericire, nu e ceva prea deranjant.\n\nYouTuberul a dezvaluit si cutele de pe ecran in lumina stralucitoare si se pare ca stralucirea e o problema majora, desi YouTuberul a concluzionat ca ecranul smartphone-ului rulabil LG Rollable e in regula pentru prima generatie.\n\nAndroidAuthority",
    "De ce Kia va construi masini electrice in Statele Unite": "Pana in 2024, producatorul auto Kia din Coreea de Sud va construi masini electrice in Statele Unite, aceasta companie apartinand de Hyundai si avand fabrici in Coreea de Sud.\n\nKia va fabrica masini electrice in Statele Unite, conform surselor Maeil Business si SBS din Coreea de Sud. In prezent, producatorul auto produce masina sa electrica de varf si bestseller-ul pentru America de Nord – Kia EV6 – in Coreea de Sud, la fabrica sa din Hwasung.\n\nDar pana in 2024, compania isi va muta o parte din linia de asamblare in SUA. Faptul ca compania va produce autoturisme pe electricitate in Statele Unite va permite producatorului auto sa beneficieze de noi stimulente care au fost incluse in Legea de Reducere a Inflatiei adoptata recent si care impune producatorilor auto sa construiasca masini electrice in America de Nord.\n\nKia si Hyundai, compania-mama a Kia, au amenintat cu actiuni de natura legala impotriva Statele Unite cu privire la aceasta politica pe care aceste companii o considera ca fiind discriminatorie.\n\nNoua politica exclude si producatorii auto care utilizeaza in productie minerale si componente de acumulator din China. Hyundai si Kia combinate detin a doua cea mai mare cota de piata pentru autoturismele pe electricitate din SUA, o pozitie supusa riscului daca clientii americani nu beneficiaza de stimulentele din Statele Unite pentru a-si cumpara masini electrice, acestea fiind din ce in ce mai scumpe.\n\nHyundai, in special, construieste fabrici de masini electrice si de acumulatori auto in Savannah, Georgia, dar abia in 2025 va fi definitivata constructia.\n\nAr putea fi in interesul producatorului auto Hyundai sa accelereze procesul si sa inceapa sa construiasca modelul Ioniq 5 si chiar modelul EV6 al Kia in Statele Unite, ambele modele fiind bazate pe o platforma E-GMP EV comuna.\n\nTheVerge",
    "„Strada Trenului” din centrul orașului Hanoi, închisă după un accident, spre nemulțumirea turiștilor": "Trenuri uriașe circulând pe o stradă aglomerată din centrul orașului. Ceea ce pare de neimaginat se întâmplă în Hanoi. „Strada Trenului” (Pho Duong Tau) este cel mai popular punct de interes turistic și atrage mii de vizitatori în fiecare an.\n\nPotrivit autorităților, atracția din vechiul Hanoi a devenit un real pericol din cauza imposibilității de a controla valul de turiști.\n\nAutoritățile au pus bariere cu semne de avertizare de săptămâna trecută, după ce un turist din Coreea de Sud a fost lovit de un tren și rănit.\n\nPoliția vietnameză păzește Strada Trenului. Foto: EPA\n\nÎn plus, de-a lungul șinei sunt 30 de cafenele și restaurante care încalcă regulile de siguranță feroviară și prezintă riscuri de accident.\n\nÎn ciuda ordinului de închidere, sute de turiști au continuat să se adune în fața barierelor!\n\nTuriștii discută cu polițiștii, după ce strada a fost blocată. Foto: EPA\n\nRecomandări Pensionarii români renunță la medicamente, murături și carne ca să-și plătească facturile la iarnă. „Am trecut prin perioade şi mai grele, ştim cum e”\n\nStrada a devenit faimoasă în 2014, când imaginile cu trenul care trece chiar prin inima unei zone rezidențiale aglomerate au fost publicată în SUA și în Marea Britanie.\n\nStrada a mai fost închisă în 2019, tot din motive de siguranță. După ce Vietnamul a reluat turismul, după pandemie, în martie, strada a început din nou să atragă turiști.\n\nLinia de cale ferată, o atracție de neratat la Hanoi. Foto: EPA\n\nLinia de cale ferată, construită în 1902, este utilizată de trei perechi de trenuri în zilele lucrătoare și de două perechi în weekend.\n\nFoto principal: Profimedia\n\nUrmărește-ne pe Google News\n\nGSP.RO Cum arăta impresara după bătaia cu Reghecampf. Este ajutată de o prietenă să meargă, primele imagini\n\nPlaytech.ro ȘOC! Meghan Markle l-a AMENINȚAT pe Prințul Harry. SCANDALUL uriaș despre care tocmai s-a aflat: 'I-a spus că...'\n\nViva.ro Mesajul transmis de Sarah, fiica vitregă a lui Reghe, după ce antrenorul a bătut-o pe Prodanca în plină stradă. Cuvintele ei au stârnit un val de reacții\n\nObservatornews.ro Situaţia e-commerce-ului în România: de ce ţara noastră este mult înaintea Bulgariei, însă în spatele Ungariei\n\nȘtirileprotv.ro Haos în Rusia! Un bărbat a deschis focul într-un birou de recrutare din Irkuţk. Șeful unității se află în stare critică\n\nFANATIK.RO Invitații nu s-au uitat la bani. Cât a fost darul la botezul lui Liam, fiul lui Laurențiu Reghecampf\n\nOrangesport.ro Revolta oligarhilor! Cunoscutul lui Putin anunţă data la care va fi dat jos preşedintele Rusiei. Cât de aproape e momentul istoric\n\nHOROSCOP Horoscop 27 septembrie 2022. Scorpionii trebuie să aibă puțin mai multă răbdare, dar dacă nu vor reuși, o abordare mai pozitivă e soluția\n\nPUBLICITATE Care este diferența dintre precalificarea creditului ipotecar și preaprobarea?",
    "Extrema dreaptă franceză salută rezultatul alegerilor din Italia, stânga îl deplânge iar executivul de la Paris spune că «respectă alegerea italienilor»": "Prudentă şi diplomatică, preşedinţia franceză afirmă că «respectă alegerea democratică şi suverană a italienilor». De asemenea, Palatul Elysée cheamă viitorul executiv de la Roma să «continue conlucrarea cu europenii»\n\n«Bineînţeles, vom fi atenţi pentru ca valorile privind drepturile omului, respectul reciproc şi în particular dreptul la avort să fie respectate» a declarat de partea ei Elisabeth Borne, prim-ministra Franţei.\n\nCentristul François Bayrou, apropiat preşedintelui Emmanuel Macron, spune că «se resimte o derivă în toată Europa. Există o mare îngrijorare printre popoare cărora va trebui să-i răspundem» a estimat preşedintele partidului MoDem.\n\nCele mai virulente reacţii franceze au venit de la stânga spectrului politic. Raphaël Glucksmann, eurodeputat, e de părere că «victoria extremei drepte în Italia zdruncină Europa, asta în momentul în care războiul e la porţile ei». Deputata Franţei nesupuse Clémentine Autain afirmă de partea ei că rezultatul alegerilor din Italia este «tragic» şi «consecinţa unor politici neoliberale şi dispariţiei stângii». În fine, ecologistul Yannick Jadot afirmă că «este o teribilă victorie post-fascistă. Polonia Ungaria, Suedia şi acum Italia. Democraţia nu este niciodată ceva câştigat definitiv. Pulsiunile de ură nu au fost niciodată la pământ definitiv.»\n\nNu acelaşi ecou l-a avut rezultatul în dreapta şi extrema dreaptă a spectrului politic francez. Republicanii (LR), partidul tradiţional conservator, încearcă să relativizeze victoria Giorgiei Meloni. «Adevăratul pericol pentru Europa nu este ea ci imigraţia ilegală care a explodat în Italia» spune eurodeputatul LR François-Xavier Bellamy.\n\nExtrema dreaptă din Hexagon nu mai ştie cum s-o curtizeze şi s-o felicite pe învingătoarea de la Roma. «Este succesul unui guvern patriot şi suveranist, semn că poporul italian a preluat conducerea afacerilor rezistând astfel ameninţărilor unei Uniuni europene antidemocratice şi arogante» a estimat Marine Le Pen, lidera partidului Reuniunea naţională, fostul Front naţional, într-un mesaj postat pe reţeaua Twitter. Eric Zemmour, efemer candidat populist extermist de dreapta la ultimele prezidenţiale, vede în victoria de la Roma motiv de speranţă şi încurajare şi pentru mişcarea lui, Reconquête.\n\nÎn fine, presa din Hexagon deplânge şi ea rezultatul alegerilor din Italia. Le Monde, ziarul de referinţă din Franţa, deplânge faptul că «pentru prima dată de o sută de ani încoace, Italia se pregăteşte să experimenteze un guvern dominat de extrema dreaptă. O ameninţare pentru Europa, după succesele Democraţilor din Suedia şi a Reuniunii naţionale în Franţa. Rezultatele de duminică nu sunt, cert, o surpriză, ele erau anunţate de sondajele de opinie. Nu-i mai puţin adevărat că reprezintă un seism politic pentru a treia economie din zona euro şi una din ţările fondatoare ale Uniunii europene» scrie editorialistul de la Le Monde. Mai departe, tot el notează. «Atlantismul şi sprijinul în favoarea Ucrainei afişate de Giorgia Meloni sunt în contradicţie cu rusofilia lui Silvio Berlusconi şi Matteo Salvini, viitorii ei potenţiali parteneri de coaliţie. De acest raport de forţe în viitorul guvern Italia va depinde soliditatea coeziunii europene în faţa lui Vladimir Putin» conchide Le Monde.",
    "Reintră Japonia în epoca samurailor? A treia putere economică mondială intră în bătălia Pacificului!": "Reintră a treia economie a lumii în epoca samurailor? Și-ar fi imaginat Douglas MacArthur, comandant al forței de ocupație americane din Japonia, în 1946, că după mai bine de jumătate de secol, chiar americanii, tacit, ar dori eliminarea articolului 9 din Consitutia Țării Soarelui Răsare? Cum va gestiona premierul liberal Fumio Kishida moștenirea conservatoare a fostului premier Shinzo Abe?\n\nSunt cel puțin trei întrebări esențiale, pentru viitorul imediat al Japoniei, în special în domeniul siguranței naționale, unde este condiționată de patru dosare grele: 1 - Arhipelagul Senkaku, un grup de insule nelocuite din Marea Chinei de Est controlate de Japonia, dar revendicate de China și de Taiwan. Insulele sunt dorite de Beijing pentru potențialul de hidrocarburi al arhipelagului, a resurselor piscicole, precum și pentru poziția strategică militară importantă și utilă ambițiilor navale ale Chinei; 2 – disputa cu Rusia pe Insulele Kurile, care sunt sub jurisdicția Federației Ruse, însă Japonia susține că insulele Iturup, Kunașir, Șikotan și Habomai fac parte din teritoriul său; 3 – relații glaciare cu regimul de la Phenian și aici amintim în special pericolul nuclear; 4 – Chiar dacă relațiile cu țara vecină, Coreea de Sud, par mai deschise cooperării în ultimii ani, încă a rămas deschis un dosar teritorial, disputa pe un grup de insule în Marea Japoniei - Stâncile Liancourt, importante pentru resursa de pește și pentru rezervele potențial mari de hidrat de metan.\n\nSpre deosebire de China, care a avut mereu o politică orientată spre propriul univers economic, cultural și militar, Japonia, de-a lungul istoriei, în mai toate momentele de unitate națională, a ales să se apere prin cartea atacului.\n\nSigura etapă istorică când Japonia unită nu și-a îndreptat atenția spre continent, este cea de după al doilea război mondial, în primul rând din cauza restricțiilor impuse de americani prin articolul 9 din Constituția Japoniei, care diminua dramatic forța de apărare, în al doilea rând datorită interesului strategic-economic, de a se axa mai degrabă pe industria auto a Japoniei - Toyota, Honda, Daihatsu, Nissan, Suzuki, Mazda, Mitsubishi, Subaru, Isuzu, Kawasaki, Yamaha, și Mitsuoka, care a înflorit economia niponă, decât să blocheze fondurile în flota imperială a Țării Soarelui Răsare, în condițiile în care flota SUA asigura securitatea țării.\n\nToate aceste dosare au determinat în ultimii zece ani, treptat, o schimbare de percepție în politica de securitate a Japoniei, care pare să fi renunțat la unele dintre fantomele trecutului, concretizând această nouă politică de la apariția conceptului de portavion în Marina Imperială, la construcția de submarine ultra moderne, arme hipersonice, la motoare de aviație dezvoltate și construite chiar în țara samurailor și până la avioane multirol de generația a VI-a (Mitsubishi F-X), program aflat în plină dezvoltare.\n\nAceastă nouă eră a industrializării nipone se desfășoară pe unele paliere în parteneriat cu companii americane sau europene.\n\nCel mai important stimul a venit anul acesta de la vecinul său, Rusia, războiul lui Putin din Ucraina accelerând dezbaterea în Japonia cu privire la propria securitate și strategie de apărare.\n\nFaptul că Japonia s-a raliat rapid Occidentului pentru a apăra Ucraina de Rusia, se poate traduce și prin relațiile reci din ultimii ani, din raportul comercial dintre cele două state, investițiile străine directe japoneze în Rusia scăzând de la 757 de milioane de dolari în 2012, la 429 de milioane de dolari în 2020.\n\nUn alt factor important care a trezit interesul Japoniei pentru reînarmare este colaborarea militară tot mai strânsă ruso-chineză. Forțele militare ale celor două state au început să facă tot mai multe exerciții împreună. Din 2016, navele Federației Ruse au tranzitat tot mai des apele din jurul Arhipelagului Senkaku. În 2019, avioanele rusești s-au desprins dintr-un exercițiu comun chinez-rus pentru a intra în spațiul aerian al Stâncilor Liancourt - teritoriu disputat între Coreea de Sud și Japonia – într-o încercare deliberată de provocare. Tot în ultimii ani, Moscova și Beijing au început, de asemenea, exerciții anuale comune cu bombardiere nucleare deasupra Mării Japoniei.\n\nPoate fi Fumio Kishida, un Tokugawa Ieyasu al zilelor noastre?\n\nPrim-ministrul Fumio Kishida susține că agenda sa în politica externă este în esență liberală dar, în practică, obligat de context, Kishida pare să fi moștenit agenda conservatoare a regretatului premier Shinzo Abe.\n\nAbe a împărțit politica și societatea japoneză mai mult decât orice alt lider din istoria recentă. El a avut un devotament ferm față de o agendă națională conservatoare, inclusiv reforma educației și revizuirea constituțională. Caracterul conservator și naționalist al lui Abe a fost evident, un exemplu fiind atitudinea sa fără compromisuri cu privire la disputele istorice teritoriale cu Coreea de Sud și China, iar războiul din Ucraina dar mai ales presiunea Chinei asupra Taiwanului îl obligă pe urmașul său să urmeze această agendă.\n\nPrin urmare, că dorește sau nu, Kishida este obligat să susțină dublarea bugetului de apărare al Japoniei la 2% din PIB, începută de Abe, dobândirea de capacități militare de contraatac și partajarea nucleară.\n\nAvând în vedere moștenirea lăsată de Abe, dar și contextul geopolitic, nici nu este de mirare graba cu care administrația liberală Kishida a anunțat recent că va finaliza o revizuire cuprinzătoare a strategiei de securitate națională până la sfârșitul anului 2022.\n\nÎnarmarea Japoniei este un șah fin dat Chinei, indirect, de Statele Unite ale Americii.\n\nNoi, europenii, suntem obișnuiți să analizăm geopolitica prin prisma istoriei bătrânului continent și considerăm că centrul lumii este Europa, însă lupta pentru controlul economic și militar al Pacificului cu China este mai importantă decât lupta cu „arcul și sulița” din Marea Neagră sau Marea Nordului cu Rusia.\n\nEconomia Japoniei, a treia din lume, are toate premizele să creeze o forță militară de temut, axată pe aviație dar mai ales pe flotă. De asemenea, Japonia mai are un avantaj antropologic față de China, fiind o societate mai omogenă din punct de vedere cultural și social. Tradițional fiind calat pe interiorul lumii chineze, regimul polițienesc de la Beijing trebuie să direcționeze o parte a armatei poporului, poliției interne, ceea ce înseamnă că dimensiunea reală a armatei convenționale a Chinei este mai mică decât o arată cifrele oficiale. Japonia în schimb este liberă de constrângerile interne și își poate relua politica externă apusă după înfrângerea din cel de-al doilea război mondial.\n\nDecizia Țării Soarelui Răsare de a construi o armată profesionistă va schimba realitatea geopolitică a Pacificului, în timp ce China se confruntă deja cu aliatul Japoniei, Statele Unite, care operează la o distanță considerabilă de continentul american. Cu o Japonie revitalizată militar, China ar fi ținută mai ușor în șah de Statele Unite și ar întări alianța informală Quad, care cuprinde Australia, India, Japonia și Statele Unite. Mai mult, controlul american asupra Pacificului de Vest care astăzi depinde exclusiv de garanțiile americane, ar fi împărțit cu noua armata niponă, americanii putând astfel să-și întoarcă privirea și spre alte zone, bogate în resurse, cum ar fi Asia Centrală sau Africa.\n\nÎn concluzie, în perioada următoare, interesul legitim al Japoniei dar și cel al aliatului de peste Pacific, va determina a treia putere economică a lumii să se înarmeze. Și când ne gândim că și Germania a luat-o pe același drum, sigur vin vremuri interesante.",
    "Globalizarea nu se destramă! Lanțurile de aprovizionare nu sunt rupte peste tot": "Lumea se îngrijorează de dispariția lanțurilor globale de aprovizionare și de amenințarea deglobalizării.\n\nCu toate acestea, lanțurile de aprovizionare au evoluat în bine în unele locuri – în special în Asia – în ciuda tuturor provocărilor din 2020, când pandemia a tulburat comerțul global.\n\nProblema nu este că operațiunile de lungă durată ale marilor companii industriale globalizate s-au destrămat, că este în curs de desfășurare o decuplare a partenerilor comerciali sau că China are grijă doar de ea însăși.\n\nE vorba de faptul că întreprinderile din Asia au reușit să facă față mai bine schimbărilor geopolitice, concentrându-se în schimb pe constituirea stocurilor de care au nevoie și pe diversificarea produselor, menținând în același timp relații comerciale armonioase, notează Washington Post. Situația dezastruoasă a industriei americane de producție, combinată cu lanțurile de aprovizionare rezistente din Asia, a scos în evidență rolul global crucial al giganților industriali precum Coreea de Sud, China și Japonia.\n\nFluxul de produse de înaltă tehnologie, mașini industriale și bunuri de capital între Coreea de Sud și China a depășit 300 de miliarde de dolari în 2021, cel mai mult de când cele două țări au creat o relație economică în 1992, potrivit Bank of America Corp.\n\nPentru companiile americane, nu a fost așa de simplu. De la sfârșitul anului 2020, o mulțime de firme din S&P 500 s-au plâns în mod constant de presiunile lanțului de aprovizionare în apelurile și rapoartele lor privind veniturile.\n\nÎn această lună, directorii conglomeratului american Dover Corp. au declarat că și-au pregătit clienții pentru întârzieri „la multe livrări în ceea ce privește lanțul de aprovizionare”.\n\nColegii săi din Japonia și Coreea de Sud au abordat problema de mult mai puține ori în acea perioadă. Hitachi Ltd., una dintre cele mai mari companii industriale din Japonia, cu o afacere uriașă în China, a remarcat în ultimul său apel privind veniturile din iulie că nu a existat „nicio întrerupere a lanțului de aprovizionare” în primul trimestru. Alte firme mari au vorbit despre pașii pe care i-au luat pentru reforma sau reproiectarea fluxurilor comerciale.\n\nÎntreprinderile vor să facă afaceri, nu geopolitică\n\nPe măsură ce amploarea comerțului în Asia a crescut, a crescut și interdependența. Materiile prime, componentele și bunurile prelucrate și de consum circulă liber și în cantități mari între țări.\n\nRealitatea este că lanțurile de aprovizionare nu apar și dispar, ci se extind și se adâncesc. Ele funcționează cel mai bine atunci când economiile de scară se activează pe măsură ce producătorii produc mai multe și mai bune bunuri – așa cum s-a întâmplat în China, Japonia și Coreea de Sud.\n\nCompaniile industriale își specializează produsele în timp, nevoile partenerilor lor comerciali evoluează, mai mulți furnizori și țări sunt atrași și se comercializează mărfuri diferite.\n\nÎn ultimă instanță, întreprinderile vor să facă afaceri, nu geopolitică. Costurile de oportunitate de a acționa în funcție de retorica politică mercurială prin schimbarea liniilor de producție și mutarea fabricilor sunt mult prea mari. Companiile nu fac schimbări uriașe pe termen lung pe baza ultimei declarații politice.\n\nPuterea lanțurilor de aprovizionare constă în capacitatea lor de a se adapta la evoluția macroeconomică – așa cum au făcut-o întotdeauna.",
    "Mai mulți morți în Filipine din cauza unui taifun care a lovit țara": "Cinci salvatori din Filipine au murit într-un taifun care a lăsat case inundate și milioane de oameni fără electricitate. Taifunul a lovit o mare parte a țării și a făcut numeroși răniți. Autoritățile au emis stare de alertă. Taifunul a mai scăzut din intensitate.\n\nNu este prima oară când s-a produs o calamitate în Filipine. În 2019, țara a fost zguduită de un cutremut puternic în care mai multe persoane au murit.\n\nMorți în Filipine din cauza unui taifun\n\nSunt mai mulţi morți în Filipine care au fost pur şi simplu măturați de puhoaiele venite din cauza unui taifun. Cei cinci oameni morţi erau salvatori care efectuau mai multe operațiuni în districtul San Miguel, la nord de capitala Manila. Districtul s-a numărat printre cele mai afectate de taifunul Noru, unii locuitori fiind văzuți blocați pe acoperișuri, în timp ce alții au pășit alergau pentru provizii în apele care le ajungeau până la piept.\n\nTaifunul a provocat rafale de până la 240 km/h (149 mph) pe Luzon, unde trăiește mai mult de jumătate din populația de 110 milioane a țării. Noru, cunoscut la nivel local sub numele de Karding, a atins mai întâi pământ ca un super taifun, dar mai târziu a slăbit duminică la ora locală 20:20 (12:20 GMT). Se așteaptă să părăsească Filipine până luni seara.\n\nÎn San Vincente, un sat din San Miguel, un bărbat a fost văzut încercând în zadar să scoată apa de la ușă. Un altul, stând pe acoperișul casei ei, a strigat că liderii țării trebuie să „se concentreze pe schimbările climatice”. Inundațiile din sat au atins apogeul în jurul orei 04:00 dimineața, iar potrivit autorităților, apele încep să se retragă.\n\nZeci de mii de filipinezi evacuați din cauza taifunului\n\nPeste 74.000 de persoane au fost evacuate de pe calea taifunului, iar oficialii au emis anterior avertismente de „inundare grave” în zonele capitalei, Manila. Dar până acum nu s-au raportat daune grave sau pierderi de vieți omenești pe scară largă.\n\n„Cred că am avut noroc, cel puțin de data aceasta. Nu s-a terminat încă. Cred că punctul în care putem renunța este atunci când majoritatea evacuaților s-au întors deja în casele lor. Cred că este clar din ceea ce am făcut în ultimele două zile că, foarte, foarte importantă, este pregătirea”, a declarat președintele filipinez Ferdinand Marcos în timpul unei conferințe de luni.\n\nMarcos a ordonat ca proviziile să fie transportate cu aer și echipamente de curățenie furnizate comunităților care au fost cele mai afectate. În provincia Quezon, la est de Manila, pescarii au fost împiedicați să se îndrepte spre mare și au existat rapoarte despre unele zone fără curent electric. Zborurile și serviciile de feribot au fost anulate. Pe Luzon, președintele Marcos a suspendat toate lucrările guvernamentale și, de asemenea, cursurile școlare au fost anulate. În municipalitatea Dingalan, la nord-est de Manila și pe coasta Pacificului, locuitorii au fost forțați să caute adăpost. Nu sunt singurele evenimente climatice din Asia. Vă aducem aminte faptul că o serie de inundații au lovit și Coreea de Sud făcând mai multe victime. Așadar, acest taifun din Filipine care a făcut mai mulți morți a mai scăzut din intensitate, lucru care face mai ușoară misiunea salvatorilor."
}