{
    "Marea Britanie anunță un nou pachet de sancțiuni împotriva Rusiei, după referendumurile ilegale din Ucraina": "Marea Britanie anunță un nou pachet de sancțiuni împotriva Rusiei, după referendumurile ilegale din Ucraina\n\nMarea Britanie a anunțat un nou pachet de sancțiuni ca răspuns la referendumurile ilegale organizat de Rusia în Ucraina, potrivit The Guardian.\n\nCele 92 de sancțiuni îi vizează pe cei care se află în spatele voturilor fictive din cele patru regiuni ucrainene, precum și persoanele care continuă să susțină războiul Rusiei.\n\nPrintre cei 33 de oficiali sancționați din cauza referendumurilor se numără Serghei Eliseev, șeful guvernului recent instalat în Herson, Ivan Kusov, ministrul educației și științei în așa-numita Republică Populară Lugansk, și Evhen Balițki, numit de ruși șef al guvernului în Zaporijia ocupată de Rusia.\n\nDe asemenea, au fost sancționați oligarhi – inclusiv „regii imobiliarelor rusești” God Nisanov și Zarakh Iliev – cu o avere netă totală de 6,3 miliarde de lire sterline, precum și membri ai consiliilor de administrație din organizații de stat.\n\n„Referendumurile de fațadă desfășurate cu pistolul la tâmplă nu pot fi libere sau corecte și nu vom recunoaște niciodată rezultatele lor. Ele urmează un model clar de violență, intimidare, tortură și deportări forțate în zonele din Ucraina pe care Rusia le-a confiscat”, a declarat ministrul de externe James Cleverly.",
    "Marea Britanie răspunde ameninţărilor Rusiei. Creştere \"uriaşă\" a cheltuielilor pentru apărare": "Marea Britanie răspunde ameninţărilor Rusiei. Creştere \"uriaşă\" a cheltuielilor pentru apărare\n\nMarea Britanie îşi va majora volumul cheltuielilor militare cu cel puţin 52 de miliarde de lire sterline, ca răspuns la agresiunea rusă, a declarat secretarul apărării, conform Sky News.\n\nPentru cele mai importante ştiri ale zilei, transmise în timp real şi prezentate echidistant, daţi LIKE paginii noastre de Facebook!\n\nUrmărește Mediafax pe Instagram ca să vezi imagini spectaculoase și povești din toată lumea!\n\nRăspunde pe site-urile Aleph News, Mediafax, Ziarul Financiar și pe paginile noastre de social media - ȘTIU și Aleph News. Vezi răspunsul la Știu, de la ora 19.55, Aleph News.\n\nConținutul website-ului www.mediafax.ro este destinat exclusiv informării și uzului dumneavoastră personal. Este interzisă republicarea conținutului acestui site în lipsa unui acord din partea MEDIAFAX. Pentru a obține acest acord, vă rugăm să ne contactați la adresa vanzari@mediafax.ro.",
    "Scandal în Marea Britanie! Primul-Ministru, acuzat că a cheltuit bani publici la magazinul echipei preferate": "Articol de GSP - Publicat luni, 26 septembrie 2022, 10:00 / Actualizat luni, 26 septembrie 2022 10:47\n\nElizabeth Truss, primul ministru din Marea Britanie, este acuzată de rivalii politici că a cheltuit din banii publici la magazinul clubului Norwich.\n\nEmily Thornberry, membru al Partidului Laburist, a publicat pe Twitter o scrisoare în care prezenta cheltuielile făcut de Liz Truss între 2021 și 2022, când a condus Foreign Office, echivalentul Ministerului Afacerilor Externe.\n\nCONFLICT Bogdan Stelea povestește bătaia cu Ionel Ganea de la „națională”: „Mi-a dat bine. Era și este un «animal»”\n\nPrimul-Ministru din Marea Britanie, 2.000 de euro din bani publici la magazinul clubului Norwich\n\nTruss este cunoscută ca fiind fan al clubului Norwich, din Championship, fiind prezentă la mai multe meciuri ale clubului în ultimii ani.\n\nAcum, Truss este acuzată că a cheltuit bani publici la magazinul echipei. În octombrie 2021 și în martie 2022, când Truss era în funcție, s-au cheltuit 1.841 de lire (2.000 de euro) la magazinul clubului Norwich, suma fiind trecută în conturile Ministerului.\n\n„Cum s-au cheltuit 4.333 de lire sterline pe două vizite la coafor? Sunt foarte multe cheltuieli care sunt greu de înțeles și sunt neobișnuite. S-au plătit chiar și 1.841 de lire la magazinul clubului Norwich”, susține Emily Thornberry.\n\nLiz Truss, la meciul lui Norwich // FOTO: Instagram\n\nElizabeth Truss nu a oferit niciun răspuns după acuzațiile lansate de rivalii politici.\n\nLiz Truss, lider al Partidului Conservator, a devenit Prim-Ministru în Marea Britanie pe 6 septembrie, după ce Boris Johnson și-a dat demisia.\n\nNorwich, start excelent în Championship\n\nDupă 10 etape, Norwich se află pe loc de promovare în Premier League. Clubul antrenat de Dean Smith are 20 de puncte și se află pe locul 2, la 3 puncte de liderul Sheffield United.\n\nVIDEO Rezumatul meciului Norwich - West Bromwich Albion\n\nCitește și:\n\nExplicațiile lui Didier Deschamps după înfrângerea Franței cu Danemarca: „Nu voi căuta scuze”\n\nGreșeală fatală » Televiziunea l-a concediat pe fostul star al lui Ajax, Bayern și AC Milan",
    "Marea Britanie: Liz Truss vrea să reformeze sistemul de vize din cauza penuriei de forță de muncă": "Marea Britanie: Liz Truss vrea să reformeze sistemul de vize din cauza penuriei de forță de muncă\n\nPremierul britanic Liz Truss va lansa o revizuire a sistemului de vize din Marea Britanie, în încercarea de a aborda deficitul sever de forță de muncă din sectorul industrial, a relatat duminică Financial Times, potrivit boursorama.com.\n\nPotrivit FT, premierul este dispus să înfrunte o parte din guvernul său anti-imigrație, permițând unor industrii să recruteze angajați din străinătate, în special ingineri.\n\nReforma ar putea include o relaxare a cerinței de cunoaștere a limbii engleze pentru ca muncitorii străini să poată intra în Marea Britanie.\n\nÎntrebat dacă reforma are în vedere relaxarea regulilor de imigrare, ministrul britanic de finanțe Kwasi Kwarteng a declarat duminică pentru BBC: „Nu este vorba despre relaxarea regulilor. Ideea dezbaterii privind Brexit, dacă vrem să mergem acolo, este de a controla imigrația într-un mod care să funcționeze pentru Regatul Unit.”\n\nCitește și...",
    "Lira sterlină s-a prăbușit la un minim record. Marea Britanie, cuprinsă de neliniște fiscală": "Lira sterlină s-a prăbușit luni la un minim record, din cauza speculațiilor că planul economic al noului guvern va duce finanțele Marii Britanii la limită, informează Reuters.\n\nLira sterlină s-a prăbușit cu până la 4,9% până la un minim istoric de 1,0327 dolari, înainte de a se stabiliza în jurul valorii de 1,05405 dolari, cu 2,9% sub închiderea sesiunii precedente.\n\nLira a scăzut cu 3,6% vineri, când noul ministru de finanțe Kwasi Kwarteng a dezvăluit reduceri istorice de taxe finanțate prin cea mai mare creștere a împrumuturilor din 1972 încoace.\n\n„Lira sterlină este absolut distrusă”, a declarat Chris Weston, șeful departamentului de cercetare de la Pepperstone.\n\nDe asemenea, euro a atins un nou minim al ultimilor 20 de ani în raport cu dolarul, pe fondul temerilor de recesiune, în timp ce criza energetică se extinde spre iarnă, pe fondul unei escaladări a războiului din Ucraina.\n\nDolarul și-a consolidat revenirea în fața yenului după șocul provocat de intervenția valutară de săptămâna trecută a autorităților japoneze.",
    "Undă verde pentru exploatarea gazelor de șist în Marea Britanie. Guvernul a ridicat moratoriul privind fracturarea hidraulică": "Undă verde pentru exploatarea gazelor de șist în Marea Britanie. Guvernul a ridicat moratoriul privind fracturarea hidraulică\n\nMarea Britanie a ridicat joi, oficial, moratoriul privind fracturarea hidraulică – extragerea gazelor de șist, care era în vigoare din 2019, afirmând că întărirea aprovizionării cu energie a țării este o „prioritate absolută”, conform Euractiv.\n\nPrețurile la energie au crescut vertiginos în Europa după ce Rusia a invadat Ucraina, iar Marea Britanie subvenționează facturile pentru gospodării și întreprinderi la un cost estimat de peste 100 de miliarde de lire sterline (113 miliarde de dolari).\n\nNoul prim-ministru Liz Truss a declarat la începutul acestei luni că extragerea gazelor de șist va fi permisă acolo unde va fi susținută de comunități.\n\nSecretarul pentru afaceri și energie, Jacob Rees-Mogg, a declarat joi că toate sursele de energie trebuie explorate pentru a crește producția internă, „așa că este corect că am ridicat pauza pentru a realiza orice sursă potențială de gaze interne”.\n\nExtragerea gazelor de șist, căreia i s-au opus grupurile de mediu și unele comunități locale, a fost interzisă după ce autoritatea de reglementare a industriei a declarat că nu se poate prezice magnitudinea cutremurelor pe care le-ar putea declanșa.\n\nCuadrilla, deținută în proporție de 96% de compania australiană AJ Lucas, avea cele mai avansate sonde de fracturare din Marea Britanie și a descoperit o resursă de gaze naturale, dar normele privind cutremurele de pământ au făcut ca operațiunile sale să fie oprite în permanență, ceea ce înseamnă că niciuna dintre cele două sonde nu a putut fi testată în totalitate.\n\nCuadrilla a salutat decizia guvernului și a declarat că s-a angajat să returneze o parte din veniturile obținute din gazele de șist comunităților locale.\n\n„Ridicarea moratoriului va ajuta industria de șisturi să deblocheze gazele naturale onshore din Marea Britanie în cantități suficiente pentru a satisface nevoile Regatului Unit în deceniile următoare”, a declarat directorul general al Cuadrilla, Francis Egan.\n\nCitește și...",
    "Marea Britanie ia în considerare aderarea la noul club al naţiunilor europene": "Prima reuniune a „Comunităţii Politice Europene\" va avea loc la Praga, la începutul lunii octombrie.\n\nNoii lideri ai Guvernului de la Londra doresc să afle mai multe detalii despre summit înainte ca prim-ministrul Liz Truss să accepte să participe la acesta.\n\nComunitatea politică europeană este o idee susţinută de preşedintele francez Emmanuel Macron. El a propus-o, în luna mai, ca fiind un „nou spaţiu\" de cooperare. Macron a sugerat că grupul ar putea discuta despre securitate, energie şi transport, precum şi despre circulaţia persoanelor, în special a tinerilor.\n\nIntenţia este de a forma o organizaţie care să depăşească cele 27 de state membre ale UE. Idei similare au fost vehiculate de zeci de ani, dar acestea nu s-au materializat.\n\nSe pare că oficialii britanici caută asigurări că reuniunea nu va fi dominată de ţările sau instituţiile UE. De asemenea, Marea Britanie ar dori să vadă prezenţi şi alţi „jucători mari\" din afara UE. Toţi cei 27 de membri ai UE ar urma să fie invitaţi, precum şi Marea Britanie, Ucraina, Norvegia, Elveţia şi Turcia. De asemenea, este posibil să fie invitate şase ţări din Balcanii de Vest, precum şi Islanda, Liechtenstein, Moldova, Georgia, Armenia şi Azerbaidjan.\n\nReuniunea inaugurală a „Comunităţii Politice Europene\" va avea loc pe 6 octombrie în capitala cehă, Praga. Republica Cehă deţine în prezent preşedinţia rotativă a Consiliului European.\n\nO agendă provizorie sugerează că discuţiile se vor axa pe invazia Rusiei în Ucraina, pe economie şi pe criza energetică a Europei. Cu toate acestea, există puţine detalii despre cum ar arăta o astfel de „comunitate politică\" pe termen lung.\n\nCriticii din cadrul UE sunt circumspecţi faţă de ceea ce ei descriu drept un proiect „vag\" condus de Franţa. Există, de asemenea, suspiciunea că Franţa, care nu vede cu ochi buni extinderea UE, doreşte să creeze o „parcare\" pentru ţările care aspiră să adere la Uniunea Europeană. Totuşi, liderii UE au insistat asupra faptului că organizaţia nu îşi va „înlocui\" politica de extindere.",
    "Loredana, șoferița de TIR din Marea Britanie care a mers pe urmele bunicului. „Sunt judecată pe nedrept“": "Loredana, șoferița de TIR din Marea Britanie care a mers pe urmele bunicului. „Sunt judecată pe nedrept“\n\nLoredana Zainea, o tânără româncă de 28 de ani, este șofer de TIR în Marea Britanie de cinci ani. Oamenii își întorc șocați privirile când văd la volan o blondă seducătoare.\n\nLoredana ar fi putut alege orice meserie. Este o femeie frumoasă, talentată și ambițioasă. A plecat din România, din orașul său natal Vulcan, Hunedoara, și s-a stabilit în localitatea Daventry, Northamptonshire (East Midlands).\n\nCând s-a hotărât să urce în cabina de TIR și străbată drumurile Marii Britanii a știut că nu-i va fi ușor. Zilnic, ea trebuie să lupte cu prejudecățile bărbaților, la locul de muncă.\n\n„Deși îmi fac meseria cu responsabilitate, există șoferi de camion bărbați care mă judecă pentru felul în care arăt și pentru faptul că sunt femeie. Sunt oameni care spun că nu voi putea parca camionul în mod corespunzător sau că nu pot face treaba la fel de bine ca un bărbat\", a declarat Loredana pentru Daily Star.\n\n„Când urc în cabină și încep să conduc, ei văd imediat de ce anume sunt în stare și își schimbă rapid părerea despre mine. Dar nu ar trebui să fiu nevoită să-mi demonstrez abilitățile, pentru a nu fi judecată pentru slujba mea”, a mai spus Loredana.\n\nTânăra a mărturisit și de unde vine această pasiune.\n\n„Bunicul meu a fost șofer de TIR în România și el este inspirația mea. Mi-am petrecut cea mai mare parte a copilăriei alături de el\", a povestit tânăra româncă.\n\nAtunci când postează pe rețelele de socializare câte o fotografie lângă un TIR, prietenii din România imediat o felicită.\n\n„Te admir foarte mult pt curajul tau... felicitări! Sa conduci un TIR, nu-i o joacă! Doamne ajuta!“, scriu cei mai mulți dintre ei.\n\n„Este o responsabilitate enormă, dar pentru mine este cea mai frumoasă meserie\", le răspunde Loredana, sigură pe ea.\n\nRomânca le mulțumește tuturor șoferilor care-i urează „Drumuri bune!“.",
    "Marea Britanie a anunțat cel mai mare pachet de reduceri de taxe și impozite din ultima jumătate de secol": "INTERNATIONAL Vineri, 23 Septembrie 2022, 14:43\n\nSebastian Jucan • HotNews.ro\n\nGuvernul britanic a prezentat vineri cel mai radical pachet de reduceri de taxe din ultima jumătate de secol, diminuând povara fiscală atât pentru angajaţi cât şi pentru companii, relatează Reuters și Agerpres.\n\nLiz Truss Foto: Jacob King / PA Images / Profimedia\n\nMinistrul de Finanţe, Kwasi Kwarteng, a reafirmat obiectivul premierului Liz Truss de a dubla ritmul de creştere economică anuală al Marii Britanii, până la 2,5%, şi pentru prima dată, a avansat o cifră cu privire la planurile de cheltuieli ale noului premier.\n\n„Planul nostru este să extindem partea de ofertă a economiei prin reduceri de taxe şi reforme...Astfel vom transforma ciclul vicios de stagnare într-un ciclu virtuos de creştere”, a declarat Kwasi Kwarteng în Parlament.\n\nPrintre măsurile anunţate vineri se numără reducerea cotei superioare pentru impozitul pe venit, de la 45% până la 40%.\n\nAstfel, începând din luna aprilie 2023, cei 629.000 de contribuabili care câştigă mai mult de 150.000 de lire sterline pe an nu vor mai plăti o cotă maximă de 45% ci o cotă de impozit de 40% care se aplică celor cu câştiguri de peste 50.271 de lire sterline pe an.\n\nGuvernul britanic reduce și cota de bază pentru impozitul pe venit\n\nÎn paralel, cota de bază pentru impozitul pe venit va fi redusă la 19% începând din luna aprilie 2023, cu un an mai devreme decât se preconiza.\n\n„Aceasta înseamnă o reducere de taxe pentru 31 de milioane de persoane în doar câteva luni\", a spus Kwasi Kwarteng.\n\nDe asemenea, ministrul britanic al Finanţelor a anunţat că taxa de timbru la achiziţionarea unei locuinţe va fi redusă pentru ca familiile să îşi permită să cumpere o casă, astfel că pragul de la care se aplică această taxă se va dubla până la 250.000 de lire sterline (280.000 de dolari).\n\nMai mult, va fi reintrodusă scutirea de la plata TVA pentru vizitatorii din străinătate care fac cumpărături în Marea Britanie, în ideea de a stimula sectorul de retail.\n\n„Marea Britanie primeşte milioane de turişti în fiecare an şi vreau ca străzile şi aeroporturile noastre, porturile şi centrele noastre comerciale să resimtă beneficiile economice. De aceea, am decis să introducem shopping-ul fără TVA pentru vizitatorii din străinătate”, a anunţat Kwasi Kwarteng.\n\nMarea Britanie limitează dreptul la grevă\n\nAlte măsuri anunţate vineri vizează limitarea dreptului la grevă în cazul eşecului negocierilor între sindicate şi angajatori, crearea a 38 de zone de investiţii, cu reglementări reduse pentru cei care vor să pornească o afacere, reducerea autorizaţiilor de construire, anularea unei programate majorări a accizelor pe alcool şi eliminarea unui plafon pentru bonusurile plătite bancherilor.\n\nTot acest pachet de măsuri, ale căror costuri sunt estimate la 45 de miliarde de lire sterline pe an în 2026, este cea mai mare reducere de taxe adoptată după 1972, potrivit centrului de reflexie Institute for Fiscal Studies.\n\n„A trecut o jumătate de secol de când am văzut reduceri de taxe de asemenea amploare”, a subliniat directorul Institute for Fiscal Studies, Paul Johnson.\n\nImediat după anunţarea acestor planuri, randamentele pentru obligaţiunile emise de Guvernul britanic au înregistrat cea mai mare creştere zilnică din ultimii 13 ani, lire sterlină a coborât la cel mai scăzut nivel din ultimii 37 de ani în raport cu dolarul iar cotaţia acţiunilor companiilor britanice a atins cel mai redus nivel din ultimele două luni.\n\nNoile măsuri vin după ce mai devreme în cursul acestei săptămâni guvernul de la Londra a anunțat că va subvenționa facturile la energie în această iarnă în contextul în care este așteptată o creștere explozivă a acestora.\n\nBritanicii se confruntă de asemenea cu cel mai ridicat nivel al inflației din ultimele patru decenii.",
    "VIDEO Marea Britanie: Minut de reculegere pentru regina Elizabeta": "INTERNATIONAL Duminică, 18 Septembrie 2022, 22:42\n\nHotNews.ro\n\nMarea Britanie a respectat, duminică seară, de la ora locală 20.00, un minut de reculegere în memoria reginei Elizabeta a II-a, numit “Moment Naţional de Reflecţie”, potrivit News.ro.\n\nBig ben Foto: geograph.org.uk\n\nMomentul a fost marcat de celebrul Big Ben.\n\nOamenii au fost încurajaţi de autorităţi să respecte momentul în privat în propriile case, pe stradă cu vecinii sau la evenimente comune.",
    "Boris Johnson susține că Marea Britanie trebuie să fie pregătită să acorde „mai multă asistență militară” și „mai mult sprijin economic” Ucrainei": "Boris Johnson susține că Marea Britanie trebuie să fie pregătită să acorde „mai multă asistență militară” și „mai mult sprijin economic” Ucrainei\n\nBoris Johnson a declarat că Marea Britanie trebuie să fie pregătită să acorde „mai multă asistență militară” și „mai mult sprijin economic” Ucrainei.\n\nVorbind astăzi în Camera Comunelor, fostul prim-ministru a declarat că este „mai vital ca niciodată” ca Marea Britanie să aibă „răbdarea strategică de a ne ține nervii tari” și de a se asigura că ucrainenii reușesc să își recucerească teritoriul.\n\nJohnson a adăugat:\n\n”Dacă Putin își va dubla agresiunea, atunci noi trebuie să dublăm apărarea ucrainenilor și trebuie să fim pregătiți să oferim mai multă asistență militară și mai mult sprijin economic”.\n\nCitește și...",
    "Premieră în Marea Mediterană: Marea Britanie desfășoară un Grup de luptă la litoral": "",
    "Marea Britanie reduce la jumătate preţul la gaze şi electricitate pentru companii": "Guvernul britanic a anunţat miercuri plafonarea preţului angro la gaze naturale şi electricitate pentru companii, începând din luna octombrie. Plafonul va fi fixat la mai puţin de jumătate faţă de preţul de pe piaţă, cu scopul de a reduce presiunile create de explozia preţurilor la energie, transmite Reuters.\n\nPotrivit autorităţilor, preţul la electricitate va fi plafonat la 211 de lire (239 de dolari) pentru un Megawatt-oră, iar preţul gazelor naturale va fi plafonat la 75 de lire sterline pentru un Megawatt-oră.\n\n\"Am decis să intervenim pentru a opri colapsul firmelor, să protejăm locurile de muncă şi să limităm inflaţia\", a anunţat ministrul de Finanţe, Kwasi Kwarteng.\n\nNivelul plafonului a fost fixat la mai puţin de jumătate din preţul angro prognozat pentru această iarnă, a precizat Guvernul britanic, adăugând că preţul final va fi confirmat la data de 30 septembrie.\n\nFurnizorii vor fi compensaţi pentru reducerea preţului la gaze şi electricitate acordată consumatorilor non-casnici.\n\nIniţial, schema se va aplica din 1 octombrie şi până la finele lunii martie 2023 pentru toţi utilizatorii de energie non-casnici, inclusiv organizaţii caritabile şi instituţii din sectorul public, precum şcoli şi spitale, pe lângă companii.\n\nÎn paralel, Guvernul de la Londra a anunţat că sprijinul pentru gospodăriile din Irlanda de Nord va fi la acelaşi nivel cu o schemă similară care se aplică pentru restul Regatului Unit.",
    "Politico: Marea Britanie dă vina pe Bruxelles pentru prețurile mari la energie într-o nouă dispută aprinsă marca Brexit": "Marea Britanie a acuzat Uniunea Europeană că a provocat scumpirea facturilor la energie ale britanicilor cu sute de milioane de lire pe an prin blocarea cooperării dintre Londra și Bruxelles după Brexit, scrie Politico.\n\nPotrivit acordului de comerț și cooperare semnat în decembrie 2020, Comisia Europeană și Marea Britanie s-au înțeles să pună bazele unui cadru de lucru în domeniul energiei electrice care ar urma să intre în vigoare anul acesta.\n\nUn oficial britanic, însă, a spus că din această vară nu s-au mai făcut progrese în privința adoptării noilor reguli comerciale, în ciuda încercărilor repetate din partea Londrei de a ajunge la o înțelegere pe fondul celei mai grave crize energetice prin care a trecut Europa în ultimele decenii.\n\nMarea Britanie crede că Europa încetinește procesul în mod intenționat din cauza disputei despre implementarea regulilor comerciale în Irlanda de Nord după ieșirea britanicilor din UE.\n\nFacturile la energie ale britanicilor pe tot anul sunt cu milioane de lire mai scumpe\n\nLipsa unui acord în privința comerțului cu energie electrică a însemnat că odată cu ieșirea Regatului Unit din piața unică a energiei din UE pe 1 ianuarie 2021, țara a trecut pe un sistem mai ineficient de cumpărare și vânzare a electricității prin interconectorii subacvatici care leagă Marea Britanie de Franța, Olanda și Belgia.\n\nAceastă schimbare a dus la situația în care facturile la energie pe un an ale britanicilor sunt cu milioane de lire mai mari decât în trecut, potrivit industriei energiei din Marea Britanie.\n\nLa doi ani după Brexit, Regatul Unit încă nu a reușit să obțină acces la platforma de Cooperare Energetică a Mării Nordului (NSEC), o organizație interguvernamentală formată pentru a dezvolta parcuri eoliene în largul Mării Nordului și pentru accelerarea tranziției către sursele de energie regenerabilă.\n\nRegatul Unit încă nu a reușit să obțină acces la platforma NSEC, o organizație interguvernamentală formată pentru a dezvolta parcuri eoliene în largul Mării Nordului. Foto: Profimedia Images\n\nComisia Europeană a scos Marea Britanie din acest grup în 2020 cu toate că nu este o agenție UE, iar mai multe state membre și șeful Pactului Verde, Frans Timmermans, au cerut ca britanicii să rămână în grup.\n\n„Dat fiind faptul că criza este în totalitate despre Putin și război, există întrebări legate de faptul că UE se mișcă foarte încet în privința pieței energetice și a cooperării în Marea Nordului”, a spus un oficial britanic.\n\nUn purtător de cuvânt al Comisiei a spus că „UE este conștientă de importanța cooperării energetice și s-a angajat să continue să lucreze cu Regatul Unit în [domeniul] energiei”, adăugând că „aceste probleme sunt foarte tehnice, ceea ce explică de ce progresul necesită timp”.\n\nDisputa se trage de la refuzul britanicilor de a restricționa accesul bunurilor care intră în Irlanda de Nord din restul țării\n\nPentru că Marea Britanie a refuzat să implementeze controale la bunurile care intră în Irlanda de Nord din restul țării, Comisia Europeană a înghețat cooperarea bilaterală în mai multe domenii cerute de protocol, precum cercetarea științifică.\n\nMarea Britanie spune, însă, că gravitatea crizei energetice care atârnă asupra Europei în această iarnă face ca tacticile de întârziere ale Comisiei în privința comerțului cu electricitate să fie nejustificate.\n\nMarea Britanie nu mai are niciun drept legal de a primi asistență din partea Uniunii Europene în caz de criză din cauză că a abandonoat așa numitul mecanism de solidaritate al UE. Foto: Profimedia Images\n\nExistă însă și alte motive pentru care Brexit ar putea limita capacitatea UE și a Marii Britanii de a găsi o soluție la lipsa rezervelor de energie în această iarnă.\n\nMarea Britanie a abandonat așa numitul mecanism de solidaritate al UE, eliberându-se de obligațiile pe care le avea înainte de Brexit de a coopera cu blocul comunitar european în evenimentul unei urgențe în energie.\n\nÎn același timp, Marea Britanie nu mai are niciun drept legal de a primi asistență din partea Uniunii Europene în caz de criză.\n\n„Această situație ridică semne de întrebare despre cât de robuste vor fi înțelegerile politice în această iarnă în cazul în care nu va fi destulă energie”, a spus Adam Bermann, director adjunct al grupului de lobby în domeniul energiei, Energy UK.\n\nÎn același timp, excluderea Marii Britanii din platforma NSEC îi uluiește pe reprezentanții din industrie, care nu înțeleg de ce durează atât de mult ca Regatul Unit să se alăture unui grup de țări care include și Norvegia, care nu este membră UE.\n\nCitește și: Marea Britanie reduce la jumătate preţul la gaze şi electricitate pentru companii\n\nEditor : Raul Nețoiu",
    "Cât au ajuns să coste câinii Corgi în Marea Britanie după decesul reginei Elisabeta a II-a. Patrupedele, adorate de suverană": "Regina Elisabeta a II-a a deținut 30 de exemplare din această rasă FOTO Twitter\n\nCâinii Corgi, patrupede de talie mică adorate de regina Elisabeta a II-a, au atins preţuri record în Regatul Unit după decesul suveranei, informează AFP.\n\nDe-a lungul vieţii sale, regina Elisabeta a II-a a deținut 30 de exemplare din această rasă.\n\n”Preţurile cerute de crescătorii de Corgi înregistraţi au atins astăzi un nou vârf”, a anunţat luni, 26 septembrie, purtătorul de cuvânt al Pets4Homes, un site dedicat vânzării de animale de companie în Regatul Unit.\n\nPreţul mediu s-a dublat în ultimele trei zile, potrivit aceleiaşi surse. În cele mai recente anunţuri de mică publicitate, preţurile pentru anumiţi câini Corgi au depăşit pentru prima dată pragul de 2.500 de lire sterline (2.780 de euro).\n\nSite-ul menţionat înregistrează ”un număr de căutări zilnice despre Corgi de 10 ori mai mare decât în aceeaşi perioadă a săptămânii trecute”, a precizat acelaşi purtător de cuvânt.\n\nAcest fenomen reprezintă o creştere - a cererii şi a preţurilor - care a depăşit creşterea înregistrată în prima perioadă de lockdown a pandemiei de coronavirus, ce a reprezentat vârful vânzărilor de animale domestice.\n\nCâinii Corgi, care au picioare scurte şi urechi ascuţite, au devenit de nedespărţit de imaginea reginei Elisabeta a II-a. Fosta suverană a crescut generaţii de Corgi, cu o preferinţă pentru rasa Pembroke, însă a creat şi subrasa ”Dorgi” - o încrucişare între Corgi şi Teckel.\n\nAds\n\nRegina Elisabeta a II-a a primit primul ei câine Corgi, Susan, cu ocazia celei de-a 18-a aniversări a sa, în 1944. Popularitatea rasei a crescut atunci cu 56%, a anunţat Kennel Club, cea mai mare organizaţie britanică dedicată sănătăţii şi dresajului câinilor.\n\nCota de simpatie a câinilor Corgi a crescut apoi şi datorită serialului ”The Crown”, care prezintă viaţa reginei Elisabeta a II-a de-a lungul deceniilor. Între difuzarea primului sezon al serialului în 2017 şi anul 2020, înscrierile de pui din rasa Corgi Pembroke au crescut de aproape două ori, potrivit Kennel Club.\n\nLa moartea sa pe 8 septembrie, regina Elisabeta a II-a avea încă doi câini Corgi, Muick şi Sandy, care au participat în maniera lor la funeraliile regale. Pe peluza Castelului Windsor, ei au aşteptat, însoţiţi de două gărzi de corp, sosirea cortegiului funerar plecat din Londra pe aleea Long Walk din faţa castelului, în ziua în care fosta suverană a fost înmormântată, pe 19 septembrie.\n\nCei doi câini Corgi au fost adoptaţi apoi de prinţul Andrew, fiul cel mic al reginei Elisabeta a II-a.\n\nAds",
    "Noul premier britanic Truss împinge Marea Britanie să adopte o poziţie mai dură în relaţia cu China": "Relaţiile dintre Londra şi Beijing s-au înrăutăţit în ultimul deceniu, deoarece Marea Britanie a fost mereu îngrijorată de faptul că investiţiile chineze pe teritoriul său ar putea prezenta riscuri pentru securitatea naţională şi implicit, ar submina prosperitatea regatului într-o lume post-Brexit.\n\nUnul dintre cei mai fermi critici la adresa politicilor Chinei a devenit prim-ministru marţi. Liz Truss, o auto-proclamată apărătoare a valorilor occidentale, l-a înlocuit pe Boris Johnson a cărui politică faţă de Beijing nu a fost suficient de fermă.\n\nTruss vede China ca pe o ameninţare la adresa ordinii internaţionale bazate pe reguli.\n\n„Toate ţările trebuie să respecte regulile şi asta o include şi pe China. Beijingul îşi construieşte rapid o armată de specialişti capabilă să se infiltreze adânc în zonele de interes strategic european”, a declarat Truss.\n\nGuvernul britanic a luat recent măsuri pentru a limita implicarea Chinei în sectorul nuclear al Regatului Unit. Truss a semnat, de asemenea, pactul de apărare pentru a furniza Australiei tehnologia pentru construirea de submarine nucleare pentru a ajuta la respingerea puterii şi influenţei în creştere a Chinei.\n\nÎn pofida tuturor acestor măsuri, purtătorul de cuvânt al Ministerului chinez de Externe, Mao Ning, a declarat că speră ca relaţiile cu Marea Britanie să rămână „pe drumul cel bun”.",
    "Marea Britanie invită Coreea de Nord să trimită un reprezentant la funeraliile reginei Elisabeta a II-a": "INTERNATIONAL Joi, 15 Septembrie 2022, 01:23\n\nHotNews.ro\n\nMarea Britanie invită un reprezentant din Coreea de Nord să participe luni la funeraliile reginei Elisabeta a II-a, dar Afganistanul, Siria şi Venezuela nu vor primi nicio invitaţie, a declarat miercuri o sursă din Foreign Office, citată de Reuters, relatează Agerpres.\n\nSicriul reginei Elisabeta a II-a Foto: Darren Fletcher/WPA Pool / Shutterstock Editorial / Profimedia\n\nFuneraliile reginei Elisabeta vor avea loc la Londra pe 19 septembrie şi o mulţime de lideri mondiali, membri ai familiilor regale şi alţi demnitari au anunţat deja că vor participa.\n\nInvitaţia pentru Coreea de Nord comunistă ar fi la nivel de ambasador, a declarat sursa. Aceasta înseamnă că liderul nord-coreean Kim Jong Un nu va participa. Phenianul are o ambasadă în zona de vest a Londrei.\n\nCe țări nu au primit invitație\n\nSiria şi Venezuela nu vor fi invitate din cauză că Marea Britanie nu are în prezent relaţii diplomatice cu aceste state. Afganistanul nu a fost invitat din cauza situaţiei politice actuale, potrivit sursei.\n\nAceste ţări se alătură Rusiei, Myanmarului şi Belarusului care nu au fost invitate să participe.\n\nInvitaţii la funeralii sunt trimise şi tuturor celor care deţin Victoria Cross, cea mai înaltă distincţie militară britanică, şi George Cross, care poate fi acordată şi civililor.\n\nÎn total, oficialii Foreign Office-ului au scris de mână 1.000 de invitaţii pentru funeraliile de luni şi o recepţie cu regele Charles duminică. Termenul limită de acceptare a invitaţiilor la funeralii expiră mâine, după care oficialii vor finaliza planul de locuri pentru fiecare participant.",
    "Fabricile din Marea Britanie se confruntă cu cea mai sumbră iarnă din anii '70 încoace": "Co-fondatorul Jerry Lawson spune că firma, cu sediul în Ascot, şi-a majorat preţurile cu 14% şi încearcă să găsească banii necesari. “Ne uităm şi la numărul de angajaţi”, adaugă Lawson, care are aproximativ 90 de angajaţi.\n\nIndustria prelucrătoare din Regatul Unit este în dificultate. Cel mai recent indice al managerilor de achiziţii, publicat joi, a confirmat cea mai abruptă contracţie a producţiei de la blocajul Covid-19 din mai 2020.\n\n“Companiile s-au confruntat cu o scădere bruscă a comenzilor noi, cererea din partea clienţilor interni şi externi contractându-se puternic”, se arată în raportul realizat de S&P Global şi Chartered Institute of Procurement and Supply.\n\nLira sterlină, care a scăzut de la 1,37 dolari în ianuarie la 1,16 dolari, nu pare să ajute fabricile să vândă mai multe bunuri în străinătate. Un sondaj separat publicat săptămâna trecută de Institutul Contabililor Autorizaţi din Anglia şi Ţara Galilor a declarat că creşterea exporturilor în trimestrul curent “a fost mai slabă” decât vânzările interne şi au dat vina pe “fricţiunile legate de Brexit, cum ar fi birocraţia şi întârzierile în transporturi”.\n\nBarierele comerciale, creşterea costurilor energiei, o recesiune iminentă şi grevele generalizate au trezit spectrul anilor 1970, un deceniu care a reprezentat, fără îndoială, declinul producţiei britanice.\n\nAr putea reveni şi pene de curent, guvernul pregătindu-se pentru o criză de energie chiar dacă ar porni centralele pe cărbune de urgenţă.\n\nOrice închidere ar reprezenta un risc serios pentru industriile care depind de o aprovizionare constantă cu energie. Oprirea cuptoarelor folosite pentru fabricarea cărămizilor, ţiglelor şi ceramicii “poate dura până la două săptămâni”, potrivit lui Rob Flello, director executiv al Confederaţiei britanice a ceramicii. El spune că orice închidere ar trebui “să fie gestionată într-un mod coordonat şi în timp util, cu o cooperare strânsă” între guvern şi industrie.\n\nNu este nici pe departe singurul sector care se confruntă cu această problemă. Cuptoarele de sticlă “nu pot fi oprite”, spune Dave Dalton, şeful British Glass. “Pagubele care pot apărea în câteva ore de la deconectarea gazului vor duce la pierderea cuptoarelor”, avertizează el.\n\nPlafonarea preţurilor la energie în Marea Britanie se aplică gospodăriilor, nu şi întreprinderilor, astfel încât companiile nu au nici-o protecţie în faţa preţurilor globale în creştere.\n\nPentru moment, guvernul spune că prioritatea sa este să se asigure că “aprovizionarea cu energie este menţinută”, iar un purtător de cuvânt a adăugat că miniştrii şi oficialii poartă discuţii continue cu industria.\n\nCu toate acestea, se aşteaptă ca noul prim-ministru al Regatului Unit, care va fi anunţat la începutul săptămânii viitoare, să ofere un pachet de sprijin mai larg pentru a ajuta persoanele fizice şi juridice să supravieţuiască unei ierni cu preţuri la energie istoric de ridicate. Fabricile din ţară vor spera să se afle în fruntea cozii.",
    "CNBC: \"Inflaţia din Marea Britanie scade neaşteptat la 9,9%, pe fondul reducerii preţului combustibililor\"": "Inflaţia din Regatul Unit al Marii Britanii a încetinit în august pe fondul scăderii preţurilor combustibililor, cu toate că preţurile alimentelor continuă să crească, conform CNBC.\n\nIndicele Preţurilor de Consum a avut o creştere anuală de 9,9%, conform estimărilor publicate ieri de Oficiul Naţional de Statistică, sub consensul aşteptărilor economiştilor chestionaţi de Reuters, de 10,2%. De asemenea, inflaţia a fost în scădere faţă de cea din iulie, de 10,1%.\n\nÎn dinamică lunară, preţurile de consum au crescut cu 0,5%, sub previziuni. Inflaţia de bază, ce exclude energia, alimentele, alcoolul şi tutunul, a avut o creştere de 0,8% faţă de luna trecută şi de 6,3% comparativ cu august 2021, în linie cu aşteptările.\n\n\"Scăderea preţului carburanţilor a avut cea mai mare contribuţie la scăderea inflaţiei anuale, între iulie şi august 2022\", a scris Oficiul Naţional de Statistică în raportul său. Cele mai mari creşteri au fost înregistrate de preţurile alimentelor, potrivit instituţiei, scrie CNBC.\n\nMarea Britanie se află într-o adevărată criză din punctul de vedere al costului vieţii, în condiţiile în care preţurile alimentelor şi energiei cresc vertiginos, în timp ce creşterile salariale nu reuşesc să ţină pasul cu inflaţia, ceea ce a condus la una dintre cele mai puternice scăderi ale salariilor reale înregistrate vreodată, potrivit trustului american.\n\nSăptămâna trecută, noul prim-ministru Liz Truss a anunţat un pachet fiscal de urgenţă, ce include plafonări ale facturile anuale a energiei pentru gospodării la 2.500 de lire sterline în următorii doi ani, garanţii echivalente pentru companii în următoarele şase luni, precum şi alte măsuri de susţinere ale sectoarelor vulnerabile.\n\nAnaliştii se aşteaptă ca măsurile - estimate la 130 de miliarde de lire - să reducă puternic perspectivele inflaţiei pe termen scurt, dar să le crească pe termen mediu.\n\nJoia viitoare, Banca Angliei îşi va anunţa următoarea mişcare de politică monetară, aşteptările fiind pentru o creştere de 75 de puncte de bază a ratelor dobânzilor, pentru atenuarea inflaţiei.\n\nLa ultima sa întâlnire, Banca a estimat că inflaţia va atinge un maxim de 13,3% înainte de sfârşitul anului, dar acum factorii de decizie îşi vor reevalua perspectiva în lumina anunţului privind plafonările din zona energiei ale lui Truss.\n\nRichard Carter, analist şef pentru zona intrumentelor cu venit fix la Quilter Cheviot, a spus: \"Plafonarea facturilor energiei poate însemna că inflaţia este acum aproape de vârf, deşi scăderea de luna trecută ar putea fi probabil o întâmplare şi este posibil să vedem creşteri ale inflaţiei, în lunile următoare\".\n\nÎn opinia sa, măsurile pot ajuta, dar vin la pachet cu împrumuturi suplimentare şi cheltuieli guvernamentale, care pot face ca Banca Angliei să crească ratele dobânzilor chiar mai mult decât se aştepta iniţial.",
    "Marea Britanie, care a căutat să se izoleze de restul lumii prin Brexit, este luată cu asalt de investitori străini care se năpustesc asupra companiilor sale ieftine": "Business Internaţional\n\nFoto: Profimedia\n\nSe va vorbi în City of London din nou în franceză? Se întoarce Wilhelm Cuceritorul în rol de inves­titor? Marea Britanie se confruntă cu o inflaţie relativ ridicată, o încredere scăzută privind investiţiile şi o monedă fragilă, momentul fiind prielnic pentru investitori europeni să se arunce asupra activelor brita­nice cu probleme, scrie Financial Times.\n\nCumpărători francezi au pus mâna pe câteva active britanice în această săptămână, evidenţiind cum investitorii străini profită de valori­zările reduse.\n\nAntreprenorul Xavier Niel a cumpărat o participaţie de 2,5% în cadrul Vodafone; Schneider Electric a achiziţionat Aveva pentru 9,5 mi­liarde de lire sterline, iar Suez şi-a răscumpărat divizia britanică de tra­tare a deşeurilor pentru aproximativ 2,3 miliarde de dolari.\n\nUn acţionar al Aveva a descris oferta Scheider drept „un exemplu în plus al felului în care o companie britanică de top care şi-a văzut preţul acţiunilor zdrobit este preluată“. Acţiunile Aveva au scăzut cu 23% în ultimele 12 luni.\n\nLiderii de business britanici aver­tizează de săptămâni întregi că acti­vele britanice sunt acum din ce în ce mai vulnerabile în faţa interesului investitorilor străini în condiţiile în care lira sterlină a atins cel mai scăzut nivel din 1985, iar companiile sunt afec­tate de costuri în creştere şi cheltuieli de consum în scădere.\n\nAndrew Truscott, director în ca­drul Citigroup arată că toate situaţiile actuale au propriile ciudăţenii şi nu se poate extrapola prea mult, dar că există o recunoaştere la nivel global că businessurile din UK sunt ieftine.\n\nInteresul crescut manifestat re­cent de investitorii francezi vine la două luni după ce grupul francez de stat din domeniul sateliţilor a anunţat achiziţia OneWeb, compania britani­că de internet salvată de la faliment de guvernul lui Boris Johnson.\n\nDe asemenea, miliardarul fran­cez din domeniul telecom Patrick Drahi a acumulat anului trecut o participaţie de 18% în cadrul fostului monopol din telecomul britanic BT.\n\n„De la Brexit, valorizările sunt foarte scăzute, astfel că o mulţime de companii listate în Londra sunt foar­te atractive financiar“, a declarat un bancher fancez.\n\n„Companiile britanice suferă de pe urma discountului adus de Brexit şi al deprecierii lirei sterline, astfel că o mulţime de investitori străini, nu numai francezi, sunt cu ochii pe ele“.\n\nUn val de cumpărători străini sunt pe urmele companiilor tech britanice, de exemplu, ameninând să priveze piaţa britanică de expunerea pe care o mai are faţă de active cu creştere ridicată, notează Bloomberg.\n\n„Cursa investitorilor străini pentru ţinte britanice reprezintă o dovadă în plus că activele britanice sunt considerate ieftine, afectate fiind de impactul Brexitului, deprecierii lirei, crizei energetice şi posibilei recesiuni viitoare“, arată Susannah Streeter, analist la Hargreaves Lansdown.",
    "Cinci prizonieri britanici eliberați de Rusia au sosit în Marea Britanie": "Cinci prizonieri de război britanici eliberați de Rusia în cadrul unui schimb cu Ucraina au ajuns din nou în Marea Britanie la 22 septembrie. Venirea lor a fost confirmată de Presidium Network, o organizație non-profit care desfășoară activități de ajutorare în Ucraina, inclusiv evacuări cde refugiați și prizonieri.\n\nCei cinci sunt Aiden Aslin, Shaun Pinner, John Harding, Dylan Healy și Andrew Hill. Ucraina a anunțat mai devreme, în cursul zilei de ieri, faptul că 215 dintre soldații săi, inclusiv luptătorii care au condus apărarea oțelăriei Azovstal din Mariupol au fost eliberați, în schimbul a zeci de prizonieri ruși și a unui politician pro-Moscova. Schimbul este cel mai mare schimb între cele două părți de la începutul invaziei rusești din februarie.\n\nAslin și Pinner au fost capturați de forțele susținute de Rusia în orașul de coastă Mariupol din Ucraina în aprilie și au fost condamnați la moarte de un tribunal din din estul Ucrainei controlat de Rusia. Cei doi, împreună cu marocanul Brahim Saadoun, au fost găsiți vinovați de „activități de mercenariat și de comiterea de acțiuni menite să preia puterea” , sentință contestată și criticatăv de Ucraina și Marea Britanie.\n\nHealy, un britanic care furniza asistență umanitară în Ucraina, a fost reținut în aprilie alături de Paul Urey, care a murit ulterior în detenție. Harding și Hill au luptat alături de forțele ucrainene și toți trei au negat că ar fi fost mercenari în fața tribunalului controlat de Rusia.",
    "Marea Britanie a recunoscut oficial Gibraltarul ca oraș deși statutul îi fusese acordat de regina Victoria": "INTERNATIONAL Luni, 29 August 2022, 11:59\n\nSebastian Jucan • HotNews.ro\n\nGibraltar a devenit în mod oficial oraş, în pofida faptului că i-a fost acordat acest statut în urmă cu 180 de ani de către regina Victoria, relatează BBC și News.ro.\n\nGibraltarul, o fasie de pamant detinuta de Marea Britanie in Peninsula Iberica Foto: Flickr / Steve\n\nTeritoriul britanic de peste mări a cerut să devină oraş la începutul lui 2022, cu ocazia Jubileului de Platină al Reginei Elisabeta a II-a. În schimb, când cercetătorii au verificat Arhivele Naţionale, aceştia au descoperit că insula fusese deja recunoscută cu acest statut în 1842.\n\nBoris Johnson a descris evenimentul drept o „distincţie extraordinară” care sărbătoreşte „istoria şi dinamismul bogat” al insulei. Gibraltar este un teritoriu britanic de peste mări din 1713, când a fost cedat Marii Britanii în baza unui tratat de pace semnat în urma Războiului de Succesiune Spaniolă.\n\nTreizeci şi nouă de state au cerut statut de oraş în cadrul unei competiţii organizate cu ocazia Jubileului de Platină şi doar şi opt dintre ele, inclusiv Doncaster, Bangor şi Dunfermline, au primit în cele din urmă recunoaşterea dorită.\n\nMonarhul Marii Britanii este cel care acordă statutul de oraș\n\nStatutul de oraş este adesea asociat cu aşezările care au o catedrală, o universitate sau o populaţie mare, dar nu există reguli stabilite pentru acordarea statutului, ci este acordat de monarh la sfatul miniştrilor.\n\nDe asemenea, statutul aduce puţine beneficii materiale, deşi poate oferi adesea un impuls comunităţilor şi, în mod normal, este o sursă de mândrie pentru locuitori.\n\nGuvernul a precizat că Gibraltar a fost omis de pe listele oficiale după ce a primit iniţial titlul de la Regina Victoria, dar nu este clar cum s-a întâmplat acest lucru. Gibraltar este unul dintre cele cinci oraşe din afara Marii Britanii care au fost recunoscute.\n\nHamilton din Insulele Bermude, Jamestown din Insula Sfânta Elena şi Douglas din Insula Man erau deja pe listă, în timp ce Stanley din Insulele Falkland (Insulele Malvine) a fost inclus anul acesta.\n\nSouthend din comitatul Essex a primit, de asemenea, statutul de oraş la începutul acestui an, în urma asasinării deputatului David Amess, care a reprezentat circumscripţia Southend West din 1997 şi a făcut mult timp campanie pe această temă.",
    "În Marea Britanie și Franța se înregistrează din nou o creștere a cazurilor de Covid": "Ratele de infectare cu Covid au crescut în Marea Britanie pentru prima dată de la mijlocul lunii iulie, potrivit Office for National Statistics (ONS), transmite BBC. Numărul cazurilor de Covid-19 este în creştere rapidă și în Franţa, au anunţat vineri autorităţile sanitare din Paris, relatează dpa, preluată de Agerpres.\n\nÎn Marea Britanie, o persoană din 70 a fost testată pozitiv. Cea mai mare creștere este raportată la copiii din învățământul gimnazial.\n\nONS spune că va monitoriza îndeaproape evoluția pentru a vedea impactul în următoarele săptămâni, după reluarea cursurilor.\n\nÎn Franța, creşterea numărului de noi cazuri de Covid poate fi observată la toate grupele de vârstă, dar mai ales la persoanele din categoria de vârstă 10-19 ani.\n\nAutorităţile au anunțat că situaţia în spitale este stabilă și au cerut persoanelor cu vârste de peste 60 de ani să facă o nouă doză booster a vaccinului anti-Covid-19.\n\nAtât în Marea Britanie cât și în Franța, această creștere este pusă în legătură directă cu începerea noului an de învățământ.",
    "Apă extraterestră, descoperită pentru prima dată într-un meteorit care a căzut în Marea Britanie": "Meteoritul s-a prăbuşit pe o alee din oraşul Winchcombe, în februarie anul trecut şi se crede că deţine indicii despre provenienţa apei din oceanele Pământului.\n\nAproximativ 12% din eşantion era alcătuit din apă şi oferă cercetătorilor o mulţime de informaţii, deoarece a fost cel mai puţin contaminat specimen care a fost colectat, potrivit lui Ashley King, de la Muzeul de Istorie Naturală.\n\n„Compoziţia acelei ape este foarte, foarte asemănătoare cu compoziţia apei din oceanele Pământului. Este o dovadă foarte bună că asteroizii şi corpurile precum Winchcombe au avut o contribuţie foarte importantă la oceanele Pământului\", a declarat cercetătorul pentru British Science Festival.\n\nKing a confirmat că este pentru prima dată când un meteorit care conţine apă extraterestră a căzut în Marea Britanie. El a explicat că, deoarece meteoritul de 0,5 kg a fost recuperat rapid, în aproximativ 12 ore, nu a fost contaminat cu apă şi materiale de pe Pământ.\n\n„Întotdeauna încercăm să potrivim compoziţia meteoriţilor cu apă şi a altor materiale extraterestre cu compoziţia apei de pe Pământ. În cazul majorităţii meteoriţilor, provocarea pe care o avem este că sunt pur şi simplu contaminaţi, în timp ce cu Winchcombe ştim cu adevărat că nu a fost contaminat, aşa că este o dovadă bună. Una dintre marile întrebări pe care le avem în ştiinţele planetare este de unde provine apa de pe Pământ? Iar unul dintre locurile evidente este fie prin comete care au în ele o mulţime de gheaţă, fie prin asteroizi. Întotdeauna există o dezbatere - au fost cometele sursa principală, au fost asteroizii sursa principală? Compoziţia apei din Winchcombe se potriveşte mult mai bine, aşa că asta ar însemna că asteroizii - asteroizii carbonaţi - au fost probabil principala sursă de apă pentru sistemul solar interior, pentru Pămân\", a explicat King.\n\nCercetătorul a mai dezvăluit că meteoritul pare să provină de la un asteroid aflat în apropierea lui Jupiter. Se crede că s-a format în urmă cu aproximativ 4,6 miliarde de ani şi a avut nevoie de aproximativ 300.000 de ani pentru a ajunge pe Pământ.",
    "Marea Britanie: Dominic Raab nu va mai fi ministru al Justiţiei şi vicepremier. Nici Grant Shapps nu va mai continua ca ministru al Transporturilor": "INTERNATIONAL Marți, 06 Septembrie 2022, 21:03\n\nHotNews.ro\n\nDominic Raab a anunţat, marţi, pe Twitter, că nu va face parte din cabinetul noului premier britanic Liz Truss, el părăsind astfel posturile de secretar al Justiţiei şi vicepremier.\n\nLiz Truss Foto: © No10 Crown Copyright / eyevin / Eyevine / Profimedia\n\nDin tweet-ul său nu este clar dacă Dominic Raab a demisionat sau a fost demis. Dar, în practică, distincţia este adesea lipsită de sens deoarece, odată ce miniştrii îşi dau seama că nu vor fi menţinuţi, tind să demisioneze oricum, notează News.ro.\n\nRaab a înfuriat tabăra Truss spunând în timpul campaniei că politica ei economică va fi o „notă electorală de sinucidere” pentru partid.\n\nThanks to the brilliant MoJ team for all their hard work over the last year. Good luck to the new PM and her team. I look forward to supporting the government from the backbenches. — Dominic Raab (@DominicRaab) September 6, 2022\n\nNici Grant Shapps nu va mai fi ministru al Transporturilor, el fiind un susţinător al lui Rishi Sunak în timpul campaniei.\n\nŞi Steve Barclay, ministru al Sănătăţii, a plecat, el fiind de asemenea un susţinător al lui Rishi Sunak.\n\nCei trei vor reveni la funcţiile de parlamentari.",
    "O grupare din România promitea că ajută victimele unei fraude din Marea Britanie să-și recupereze banii, dar îi escroca din nou": "O grupare de escroci a fost prinsă ieri la București, în urma unei operațiuni comune a poliției române și autorităților britanice. Polițiștii au percheziționat două apartamente închiriate în nordul Bucureștiului, de unde acționa gruparea. Escrocii vizau persoane care fuseseră înșelate în cadrul unei alte fraude financiare și le promiteau că îi ajută să-și recupereze banii.\n\nDupă ce a primit informații despre grupare de la autoritățile române, Echipa de Combatere a Criminalității Financiare Complexe din Marea Britanie a demarat o anchetă asupra grupului. Trei persoane, toate cu domiciliul în România, au fost adudiate de autoritățile române. Cei trei sunt suspectați că jucau roluri principale în operațiunea de fraudare.\n\nConștienți de faptul că victimele sunt vulnerabile și disperate după soluții pentru a-și recupera banii, presupușii escroci îi contactau spunând că sunt de la organisme de reglementare financiară și că îi pot ajuta să-și recupereze pierderile.\n\nEi cereau victimelor un avans pentru a le recupera banii. După ce aceștia făceau plata, sumele erau transferate rapid într-un portofel virtual pentru criptomodene, iar comunicarea cu victimele înceta.\n\nPolițiștii au confiscat materiale care sugerează că gruparea avea un scenariu pentru a-și păcăli victimele. Au fost identificate portofele cu criptomonede de mare valoare, dar în urma examinării s- dovedit că acestea erau false și erau folosite doar pentru a demonstra victimelor că au bani pentru a-i despăgubi.\n\n„Conlucrarea strânsă cu forțele de ordine din România a fost de neprețuit pentru a prinde acest grup suspectat de crimă organizată”, a spus Suzanne Foster, responsabil al Echipei de Combatere a Criminalității Financiare Complexe.\n\n\n\n„Victimele au pierdut sume uriașe din cauza acestei fraude și vom lucra pentru a urmări aceste fonduri furate. Am demonstrat împreună că escrocii pot fi perturbați chiar și atunci când își au sediul în țări departe de victimele lor”, a adăugat ea.\n\nEditor : M.B.",
    "Stânca pe care a fost construită Marea Britanie Modernă - Viața Reginei Elisabeta a II-a": "Regina Elisabeth a II-a și-a dedicat întreaga viață servi­ciului public și încă le arăta politicienilor cum se face acest lucru la 90 de ani, de la fermitatea și compasiunea cu care a condus în timpul pandemiei de coronavirus, până la ultimul său act oficial cu două zile înainte de a muri: numirea oficială a lui Liz Truss ca nou prim-ministru al Regatului Unit.\n\nCel mai longeviv monarh al Marii Britanii a făcut promisiunea, adesea citată, de a-și dedica viața supușilor săi, la cea de-a 21-a aniversare a sa, în 1947, cu cinci ani înainte de a deveni regină.\n\nCitește și: Aurelian Andreescu a coborât de pe scenă și a murit. Avea 44 de ani. Drama ce i-a adus sfârșitul\n\nÎn timpul unei transmisiuni radiofonice din Cape Town, Africa de Sud, unde se afla în turneu cu părinții și sora ei mai mică, ea a spus: „Există un motto care a fost purtat de mulți dintre strămoșii mei - un motto nobil: Servesc. Prin invențiile științei, eu pot face ceea ce nu a fost posibil pentru niciunul dintre ei. Pot să fac actul meu solemn de dedicare cu un întreg Imperiu ascultându-mă. Declar în fața voastră, a tuturor, că întreaga mea viață, fie ea lungă sau scurtă, va fi dedicată slujirii voastre“.\n\nÎn primul său discurs adresat națiunii în calitate de rege, a doua zi după moartea Reginei Elizabeth, Charles al\n\nIII-lea și-a semnalat intenția de a respecta promisiunea mamei. „Această promisiune de a vă servi toată viața, o reîn­noiesc astăzi tuturor“, a spus noul rege. „A fost mai mult decât o promisiune, a fost un angajament personal profund care a definit întreaga ei viață“.\n\nCuvinte înălțătoare\n\nDeși Elizabeth era tânără atunci când și-a luat angajamentul public de a servi, discursul de la Cape Town nu a fost nicidecum primul său discurs important - acesta a fost ținut cu șapte ani mai devreme, în 1940, în timpul atacurilor „Blitz“ asupra Marii Britanii de către aviația germană Luftwaffe.\n\nCopiii din marile orașe fuseseră eva­cuați de lângă părinți în casele unor străini din mediul rural, pentru a-i ține în siguranță. Elizabeth și sora ei, Margaret, au înregistrat o emisiune specială de la Castelul Windsor, unde și ele au fost separate de părinții lor, care au rămas la Palatul Buckingham din Londra în timpul săptămânii.\n\nÎn vârstă de doar 14 ani la acea vreme, Elizabeth a vorbit unei generații marcate de dorul de casă: „Noi, copiii, încercăm să facem tot ce ne stă în putință pentru a-i ajuta pe marinarii, soldații și aviatorii noștri curajoși să ne protejeze de pericol și de tristețea războiului. Și, când va veni pacea, nu uitați că noi, copiii de astăzi, vom fi cei care vom face lumea de mâine un loc mai bun și mai fericit“.\n\nCitește și: VIDEO S-au fript cu Tesla. La 300 km autonomie plătesc pe curent cât alimentarea la o mașină Diesel\n\nUna dintre cele mai mari crize cu care a avut de-a face Regina Elizabeth a fost moartea Prințesei Diana. Erau la\n\nBalmoral, în Scoția, când au aflat vestea, și familiei regale i s-a cerut să ia parte la revărsarea fără precedent de emoție din partea publicului. Când regina s-a întors la Londra, câteva zile mai târziu, a ținut un discurs în care a recunoscut cât de greu a fost pentru familia regală să își exprime emoțiile.\n\n„Am încercat cu toții, în moduri diferite, să facem față situației. Șocul inițial este adesea urmat de un ames­tec de alte sentimente: neîncredere, neînțelegere, furie - și îngrijorare pentru cei care au rămas. Așa că ceea ce vă spun acum, în calitate de regină și de bunică, vă spun din inimă. Nimeni dintre cei care au cunoscut-o pe Diana nu o va uita vreodată. Milioane de alte persoane nu au întâlnit-o niciodată, dar au simțit că au cunoscut-o. Cred că există lecții care pot fi invățate din viața ei și din reacția extraordinară și emoționantă la moartea ei. Împărtășesc hotărârea dumneavoastră de a-i prețui memoria“, a declarat regina.\n\nO nouă provocare\n\nMulți lideri mondiali au venit și au plecat în timpul lungii domnii a Reginei Elizabeth: au fost 15 prim-miniștri britanici, 14 președinți americani și șapte papi care au servit în timpul celor 70 de ani.\n\nArticolul complet și un fotoreportaj de excepție în ediția print a Newsweek România care va apărea vinerea viitoare.",
    "India depășește Marea Britanie și devine a cincea cea mai mare economie a lumii": "Acum o decadă, PIB-ul Indiei era al 11-lea ca mărime în lume. Acum, cu estimare de creștere de 7% pentru acest an, economia Indiei a depășit economia Marii Britanii devenind a cincea cea mai mare din lume, potrivit celor mai recente date de la FMI, prelucrate în graficul alăturat de Statista.\n\nCreșterea Indiei și poziționarea ei pe locul al cincilea în lume se datorează și faptului că perioada acestui an a fost marcată de inflație cu creștere rapidă în Marea Britanie, ceea ce a determinat o criză a costurilor de trai și risc de recesiune, pe care Banca Angliei o estimează a dura până în 2024.\n\nSituației economice din Anglia i s-a alăturat și o perioadă politică turbulentă și tensiuni cu privire la Brexit și la implementarea acestuia. PIB-ul Indiei îl depășise deja pe cel al Angliei încă din trimestrul al patrulea al anului trecut, iar primul din 2022 a păstrat clasamentul.\n\nFMI estimează că acesta va fi noul status quo în puterile economice ale lumii, pentru că India va continua să crească în fața Marii Britanii până în 2027, devenind chiar cea de-a patra cea mai mare economie a lumii, cu Anglia pe locul al șaselea.",
    "„Păpușa de fier” a lui Vladimir Putin amenință Marea Britanie cu apocalipsa nucleară: „Vă vom distruge. Nu există opțiuni”": "Cunoscută drept „Păpușa de fier” a lui Putin, Olga Skabeyeva nu are limite atunci când este să amenințe Occidentul. În ieșirile sale publice, în emisiunile de propagandă la care participă, Olga Skabeyeva s-a făcut remarcată și și-a primit porecla tocmai pentru acest tip de declarații. Împreună cu soțul ei, Yevgeny Popov, Skabeyeva a răspândit teorii ale conspirației, a exagerat succesul Moscovei în război și a răspândit propaganda Kremlinului despre naziștii din Ucraina.\n\nDe această dată ținta amenințărilor sale a fost premierul Marii Britanii, Liz Truss. Propagandista a amenințat că Rusia poate provoca anihilarea nucleară a Marii Brtainii, dacă Liz Truss continua eforturile de susținere a Ucrainei în război.\n\n„Ce vor ei? Ei vor o victorie împotriva Rusiei. Victoria împotriva Rusiei este imposibilă fără o explozie nucleară”, a declarat Skabayeva. Ce veți face pentru a evita un război nuclear, sau este deja stabilit? Așa pare. Dacă nu se opresc, va deveni realitate”, a amenințat propagandista.\n\nSkabeyeva a amenințat că Rusia ar putea declanșa o „apocalipsă”, iar acțiunile demarate împotriva lui Vladimir Putin vor duce la distrugerea Marii Britanii, dar și a Vestului, informează Daily Mail.\n\nAmenințări cu apocalipsa nucleară\n\nTema a fost reluată de Olga Skabayeva care a proferat noi amenințări. Ea a mai emis amenințări cu privire la un nou război mondial și amenințări orientate spre Vest. Pentru genul acesta de amenințări, a fost catalogată drept „monstru” de comentatori, iar alți analiști au spus că retorica ei marchează o schimbare în tonul Kremlinului.\n\n„Noi nu amenințăm, noi nu vrem nu vrem război. Suntem primii la rând care vor să oprescă războiul și nu vrem un război nuclear în iarnă. Dar dacă susțineți că vom fi distruși, vă vom distruge. Nu există opțiuni”, a spus Skabayeva.\n\nÎntr-una din ieșirile sale publice, din această săptămână, Vladimir Putin a reluat, la rândul său amenințarea nucleară. El a spus că nu este o cacealma și că este pregătit să folosească toate armele pe care le are la dispoziție. Afirmațiile sale au stârnit îngrijorare, în întrega lume, iar șefii serviciilor secrete din SUA și Marea Britanie au precizat că amenințările sale sunt luate „foarte în serios.”\n\nDeclarațiile care au provocat reacția propagandistei\n\nPrezentatoarea de televiziune a reacționat după discursul lui Liz Truss de la Națiunile Unite. Prim-ministrul britanic a făcut referire la „eșecul catastrofal” pe care Vladimir Putin și armata rusă le-au înregistrat în războiul ucrainean. Din acest motiv, a fost nevoie să se declare mobilizarea parțială, pentru a trimite noi trupe care să suplimenteze pierderile de pe frontul din Ucraina.\n\n„Putin încearcă să se ajute trimițând mai mulți rezerviști la o soartă teribilă. Încearcă cu disperare să revendice mantaua democrației pentru un regim fără drepturi și libertăți ale omului. El face și mai multe afirmații mincinoase”, a spus Liz Truss în discursul său.",
    "Descoperire revoluționară în Marea Britanie. Cancerul poate fi eliminat sau micșorat prin injectarea unui virus banal modificat": "Cancerul unui pacient a dispărut, în timp ce tumorile altor pacienți s-au micșorat.\n\nMedicamentul este o formă slăbită a virusului herpesului labial, herpes simplex, care a fost modificat pentru a ucide tumorile.\n\nVor fi necesare studii mai ample și mai lungi, dar experții spun că injecția ar putea oferi în cele din urmă un colac de salvare pentru mai multe persoane cu cancer avansat.\n\nKrzysztof Wojkowski, un constructor de 39 de ani din vestul Londrei, este unul dintre pacienții care au luat parte la studiul de siguranță de fază unu în curs, condus de Institutul de Cercetare a Cancerului și de Royal Marsden NHS Foundation Trust.\n\nA fost diagnosticat în 2017 cu cancer al glandelor salivare. În ciuda intervențiilor chirurgicale și a altor tratamente la acea vreme, cancerul său a continuat să se dezvolte.\n\n„Mi s-a spus că nu mai sunt opțiuni pentru mine și primeam îngrijiri paliative. A fost devastator, așa că a fost incredibil să mi se ofere șansa de a mă alătura experimentului”.\n\nO ședință scurtă de terapie cu virus, care este o versiune special modificată a virusului herpes care provoacă în mod normal herpes labial, pare să-i fi distrus cancerul.\n\n„Am făcut injecții la fiecare două săptămâni timp de cinci săptămâni, ceea ce mi-a eradicat complet cancerul. Nu mai am cancer de doi ani”\n\nRecomandări Pensionarii români renunță la medicamente, murături și carne ca să-și plătească facturile la iarnă. „Am trecut prin perioade şi mai grele, ştim cum e”\n\nInjecțiile, administrate direct în tumoră, atacă și cancerul în două moduri: prin invadarea celulelor canceroase, făcându-le să se spargă și prin activarea sistemului imunitar.\n\nAproximativ 40 de pacienți au încercat tratamentul ca parte a studiului. Unii au primit doar injecția cu virus numită RP2. Alții au primit și un alt medicament împotriva cancerului numit nivolumab.\n\nRezultatele, prezentate la o conferință medicală la Paris, Franța, arată că:\n\nTrei din nouă pacienți cărora li s-a administrat numai RP2, printre care și Krzysztof, au avut tumorile micșorate\n\nȘapte din 30 care au avut tratament combinat au părut, de asemenea, să se simtă mai bine\n\nEfectele secundare, cum ar fi oboseala, au fost în general ușoare\n\nCercetătorul principal, prof. Kevin Harrington, a declarat pentru BBC că răspunsurile la tratament au fost „cu adevărat impresionante” într-o serie de cancere avansate, inclusiv cancerul de esofag și un tip rar de cancer ocular.\n\n„Vedem rar rate de răspuns atât de bune în studiile clinice în stadiu incipient, deoarece scopul lor principal este testarea siguranței tratamentului și implică pacienți cu cancere foarte avansate pentru care tratamentele actuale nu mai funcționează”, a spus el.\n\nRecomandări Ce înseamnă să fii bărbat. De la Zidane la Federer și Nadal\n\nNu este prima dată când oamenii de știință folosesc un virus pentru a lupta împotriva cancerului. În urmă cu câțiva ani, NHS a aprobat o terapie bazată pe virusul răcelii, numită T-Vec, pentru cancerul de piele avansat.\n\nUrmărește-ne pe Google News\n\nGSP.RO Cum arăta impresara după bătaia cu Reghecampf. Este ajutată de o prietenă să meargă, primele imagini\n\nPlaytech.ro ȘOC! Meghan Markle l-a AMENINȚAT pe Prințul Harry. SCANDALUL uriaș despre care tocmai s-a aflat: 'I-a spus că...'\n\nViva.ro Mesajul transmis de Sarah, fiica vitregă a lui Reghe, după ce antrenorul a bătut-o pe Prodanca în plină stradă. Cuvintele ei au stârnit un val de reacții\n\nObservatornews.ro Situaţia e-commerce-ului în România: de ce ţara noastră este mult înaintea Bulgariei, însă în spatele Ungariei\n\nȘtirileprotv.ro Haos în Rusia! Un bărbat a deschis focul într-un birou de recrutare din Irkuţk. Șeful unității se află în stare critică\n\nFANATIK.RO Invitații nu s-au uitat la bani. Cât a fost darul la botezul lui Liam, fiul lui Laurențiu Reghecampf\n\nOrangesport.ro Revolta oligarhilor! Cunoscutul lui Putin anunţă data la care va fi dat jos preşedintele Rusiei. Cât de aproape e momentul istoric\n\nHOROSCOP Horoscop 27 septembrie 2022. Scorpionii trebuie să aibă puțin mai multă răbdare, dar dacă nu vor reuși, o abordare mai pozitivă e soluția\n\nPUBLICITATE Care este diferența dintre precalificarea creditului ipotecar și preaprobarea?",
    "FT: Revolut, sub presiunea autorităților din Marea Britanie, după un audit intern": "Aplicația financiară Revolut, folosită și în România, ar fi supusă unor presiuni din partea auditorilor pentru a-și îmbunătăți controalele interne, scrie Financial Times.\n\nProblemele cu care s-ar confrunta fintech-ul fondat la Londra ar fi început după ce autoritățile de reglementare din Marea Britanie ar fi descoperit nereguli în auditarea conturilor sale, conform FT.\n\nAplicația financiară ar fi „furnizorul de servicii” nenumit al cărui audit realizat de BDO, o firmă de contabilitate și consultanță în afaceri, a fost criticat de Consiliul de Raportare Financiară (FRC) la ultimele sale inspecții privind calitatea auditului.\n\nPersoane familiarizate cu situația au declarat pentru Financial Times că „furnizorul de servicii financiare” auditat ar fi Revolut.\n\nÎntr-un raport anual referitor la calitatea activității BDO, publicat în iulie, FRC notează că auditul făcut de această firmă pentru compania „nenumită” suferă din cauza unei abordări inadecvate cu privire la recunoașterea veniturilor.\n\nTotodată, Consiliul de Raportare Financiară susține că există neconcordanțe în modul în care au fost testate procesele de plată ale Revolut de către BDO.\n\nAcum, până la sfârșitul lunii septembrie, Revolut Group Holdings Ltd, compania-mamă a grupului, și Revolut Ltd. trebuie să depună situația financiară pentru anul 2021.\n\nReamintim că Revolut, care activează și pe piața din România, a fost evaluat la 33 de miliarde de dolari, după ce a obținut o rundă de investiții de 800 de milioane de dolari, în iulie 2021.\n\nStartupCafe.ro a solicitat un punct de vedere din partea Revolut România, însă compania nu a dorit să comenteze informațiile.\n\nCine sunt fondatorii Revolut\n\nCompania de finanțe personale și tranzacții Revolut a fost fondată în anul 2015 de către Nikolay Storonsky (CEO) și Vladyslav Yatsenko (CTO).\n\nDirectorul general (CEO) și co-fondatorul Revolut Nikolay Storonsky (38 de ani) s-a născut în Rusia, iar tatăl său, Nikolay Mironovich Storonsky, a deținut funcții manageriale în Gazprom, compania energetică deținută de statul rus.\n\nTânărul Nikolay Storonsky a studiat fizica și economia la Moscova și a lucrat pentru bănci occidentale ca Lehman Brothers și Credit Suisse. Storonsky are acum o avere estimată la 7,1 miliarde de dolari, conform Forbes.\n\nDe cealaltă parte, celălalt co-fondator al startup-ului fintech, Vladyslav Yatsenko (39 de ani), director de tehnologie, este originar din Ucraina. Yatsenko are dublă cetățenie, ucraineană și britanică, conform Forbes.\n\nEl a studiat Calculatoare la Kiev și a lucrat apoi ca programator la Credit Suisse și Deutsche Bank. Potrivit profilului său public de pe LinkedIn, el vorbește rusa și poloneza la nivel nativ sau bilingv, precum și limba engleză. Yatsenko are și el o avere evaluată la 1,1 miliarde de dolari, în prezent, potrivit Forbes.\n\nUrmărește și:",
    "CNA: Marea Britanie este dispusă să acorde sprijin R. Moldova pentru recuperarea bunurilor infracționale care se află pe teritoriul englez și care aparțin unor persoane „care se ascund de justiție”": "Recuperarea bunurilor infracționale, aflate în jurisdicții de peste hotare, a fost discutată vineri, 23 septembrie, de directorul Centrului Național Anticorupție (CNA), Iulian Rusu, cu o delegație de experți din Marea Britanie. Potrivit unui comunicat al CNA, Iulian Rusu a subliniat importanța cooperării cu autoritățile similare din Marea Britanie în vederea facilitării procesului de recuperare a bunurilor, care se află pe teritoriul englez și care aparțin unor persoane „care se ascund de justiția din R. Moldova”.\n\n”Ne interesează identificarea bunurilor acestora, precum și companiilor fantome înregistrate pe teritoriul Insulelor Britanice, unde, la fel, sunt ascunse produsele crimelor. Întregul proces ne ia foarte mult timp. Recent, Parlamentul ne-a oferit un instrument nou prin adoptarea legii privind judecarea cauzelor penale în lipsa persoanei și noi îl vom folosi. Dar avem nevoie de suport pentru a elimina unele bariere birocratice. Vrem o comunicare mai strânsă cu toți cei care ne pot oferi suport”, a menționat Iulian Rusu.\n\nDirectorul CNA s-a mai referit și la eforturile autorităților de a consolida capacitățile instituțiilor pentru a asigura buna lor funcționalitate. Potrivit lui Iulian Rusu, deși ARBI și procurorii „depun eforturi colosale în vederea investigării infractorilor și recuperării bunurilor infracționale”, ar fi nevoie de o funcționalitate mai bună a tuturor instituțiilor statului, implicate în actul justiției.\n\n„Suntem în plin proces de reformatare a organelor de autoadministrare ale judecătorilor și procurorilor. Aceștia sunt supuși procedurii de evaluare externă, a pre-vetting-ului. Așteptăm și primele rezultate, în curând. Procesul de recuperare depinde și de tempoul în care se mișcă sistemul judecătoresc și, desigur, de integritatea acestuia”, a subliniat directorul CNA.\n\nLa rândul lor, experții britanici, care în prezent oferă consultanță guvernului Marii Britanii, în calitate de foști procurori pe cazuri de spălare de bani și luptă cu terorismul, și-au exprimat disponibilitatea de a oferi sprijin operațional în partea ce ține de asigurarea recuperării bunurilor infracționale, aflate în jurisdicția Marii Britanii.\n\nPână în prezent, Agenţia de Recuperare a Bunurilor Infracţionale (ARBI) a CNA a identificat bunuri și a aplicat sechestre în valoare de circa 6 miliarde de lei, o parte din acestea fiind identificate în jurisdicții străine.\n\nMai multe persoane din R. Moldova au fost anunțate anterior în căutare internațională, fiind vizate în procese penale. Procuratura Anticorupție (PA) susținea anterior că a solicitat în decembrie 2021, repetat, Biroului Interpol anunțarea în căutare internațională a controversatului om de afaceri Veaceslav Platon. Totodată, procurorii anunțau că vor expedia materialele necesare autorităților britanice în vederea solicitării extrădării lui Veaceslav Platon din Marea Britanie.\n\nTot la începutul anului 2022, responsabilii de la PCCOCS anunțau că a fost formulată și remisă o cerere de comisie rogatorie către autoritățile din Marea Britanie, acolo unde se afla politicianul – colonel Gheorghe Cavcaliuc și a fost solicitată înaintarea acuzării lui Cavcaliuc în dosarele lui Gheorghe Petic și Ruslan Verbițchi.\n\nZiarul de Gardă a scris anterior și despre Constantin Botnari, poreclit „borsetka”, fost secretar general al Partidului Democrat, care este anunțat în căutare și anchetat într-un dosar penal pentru depășirea atribuțiilor de serviciu și instigarea la falsificarea actelor publice.\n\nÎn același timp, la Londra, o companie afiliată familiei acestuia recruta personal pentru deschiderea unui local într-un cartier select din capitala Angliei. Firma a fost înregistrată în noiembrie 2019, la scurt timp după ce Constantin Botnari a plecat, fără restricții, cu toată familia din R. Moldova.\n\nPublicitate",
    "Prezentatoare TV din Rusia: \"Moscova ar fi trebuit să bombardeze Marea Britanie în timpul înmormântării reginei Elisabeta a II-a\"": "Olga Skabeeva, poreclită „Păpușa de Fier” a lui Vladimir Putin, a avut câteva comentarii controversate, luni, în timp ce modera emisiunea TV, la o oră de mare audiență, alături de invitatul său deputatul Andrei Guruliov.\n\nEl a spus că Rusia ar trebui să lanseze un atac nuclear asupa Marii Britanii. „Biden a declarat că, în timpul evenimentelor (n.r. din Ucraina), Rusia a folosit armament chimic sau că a efectuat atacuri nucleare pe teritoriul ucrainean. Aţi auzit aceste prostii?.\n\nCe-l face să creadă că vom efectua un atac nuclear în Ucraina? Trebuie apoi să trăim în continuare acolo! Şi avem o groază de alte ţinte, iar (n.r. baza militară americană) Ramstein (n.r. din Germania) este una (n.r. dintre ele). Dar poate aştepta. De ce să bombardăm Ucraina sau Germania, când există Marea Britanie, rădăcina răului?”, a afirmat Guruliov.\n\nOlga Skabeeva, i-a răspuns că „ar fi trebuit s-o facem azi (luni). Toată lumea bună este acolo, să asiste la funeraliile reginei Elisabeta a II-a”.\n\n\n\nSe pare că nu este prima dată când Guruliov cere o lovitură nucleară asupra Marii Britanii. În august el a declarat pentru televiziunea de stat rusă că cea mai rapidă cale de a învinge Ucraina ar fi să șteargă insulele britanice și să le transforme într-o țară a lumii a treia, potrivit digi24.ro.",
    "Ucraina își continuă contraofensiva din nord-est, susține Ministerul Apărării din Marea Britanie": "Ucraina își continuă contraofensiva din nord-est, susține Ministerul Apărării din Marea Britanie\n\nUcraina îşi continuă operaţiunile în cadrul contraofensivei din nord-est, arată raportul de sâmbătă al serviciului militar de informaţii al Regatului Unit, citat de Reuters.\n\n„Rusia probabil consideră importantă menţinerea controlului asupra acestei zone, deoarece prin ea trec câteva din puţinele rute principale de reaprovizionare încă aflate sub controlul Rusiei, dinspre regiunea rusă Belgorod”, a comunicat ministerul apărării de la Londra în mesajul obişnuit pe Twitter.\n\n„Rusia va încerca probabil să opună o rezistenţă puternică în această zonă, dar nu este clar dacă forţele din prima linie rusă dispun de suficiente rezerve sau de moralul corespunzător pentru a rezista unui alt atac ucrainean concertat”, arată raportul.\n\nsursa: Agerpres.ro\n\nCitește și...",
    "Se va rupe Irlanda de Nord de Marea Britanie? În zonele de graniță, tensiunea plutește în aer: „Sunt irlandez, nu mă consider britanic”": "Ce se va întâmpla cu Irlanda de Nord? E o întrebare ce revine tot mai des, mai ales după Brexit. Oamenii de aici sunt protestanți și cred că Irlanda de Nord aparține Marii Britanii. Mulți alții, totuși, sunt catolici și ar prefera o reunificare cu Republica Irlanda, membră UE. Este un conflict vechi de zeci de ani, purtat cu amărăciune de generația mai în vârstă. Dar în orașul de graniță Crossmaglen tensiunile cresc din nou, iar tinerii sunt cei care simt impactul. Șocul e mare și la Londra, pentru că situația politică pare să se schimbe în Irlanda de Nord. Partidul care vrea ruperea de Marea Britanie are majoritatea voturilor în Parlamentul de la Belfast. Urmăriți un reportaj marca „Focus Europa”, un proiect Digi24 şi Deutsche Welle. Emisiunea e difuzată sâmbăta la ora 00:30 și în reluare de la ora 19:30.\n\nS-au făcut repetiții. Fanfara Hamiltonsbawn Silver e pregătită să pornească în marș. Lucy Bingham are 18 ani și a crescut aici, într-o familie protestantă. Toți membrii trupei sunt protestanți și, prin tradiție, se consideră britanici. Dar în această zonă, ei sunt în minoritate. Locuitorii din jur sunt în majoritate catolici și naționaliști irlandezi. De la Brexit, tensiunile s-au accentuat din nou.\n\n„Cu asta ne-am ales de pe urma Brexitului...”\n\n„Există foarte multă dezbinare în comunitate. Suntem înconjurați de zone naționaliste. Nu te-ai duce în aceste locuri. Din cauza trecutului, din cauza problemelor, oamenii de aici sunt foarte supărați. Pur și simplu ne întoarcem la acele vremuri întunecate la care, evident, nu vrem să ne întoarcem”, spune Lucy Bingham.\n\nProtestanții de aici s-au simțit adesea discriminați. La un moment dat, chiar și familia ei a fost ținta asasinilor IRA, spune Lucy. Acum, se simte ca și cum trebuie să ridice din nou garda. E convinsă că vrea să rămână în Regatul Unit.\n\n„Cu asta ne-am ales de pe urma Brexitului, se îndreaptă spre o Irlandă unită. Este împotriva a ceea ce își dorește orice unionist. Noi nu vrem asta”, spune Lucy.\n\nPandemia și Brexitul le-au arătat oamenilor beneficiile de a fi membru UE\n\nCasa lui Lucy din Irlanda de Nord se află la doar câțiva kilometri de granița cu Republica Irlanda. Dar ea nu merge acolo mai deloc.\n\nCrossmaglen e un oraș catolic, un fost bastion al IRA. Chiar lângă fosta mare bază militară se află centrul de tineret. Tinerii catolici de aici își definesc diferit identitatea. Trec granița în mod regulat, toți au rude în Republica Irlanda.\n\n„Sunt irlandez. Nu m-aș considera cu adevărat ca fiind britanic, pentru că suntem atât de legați de Irlanda. Deci irlandez, da”, spune un tânăr.\n\n„Simt că sunt irlandez, deși Irlanda de Nord face parte din Regatul Unit. Pentru că este insula noastră”, adaugă o tânără.\n\nUnirea cu Republica Irlanda, membră a UE, devine o opțiune - potrivit sondajelor. Formațiunea naționalistă Sinn Féin, cândva brațul politic al IRA, a ieșit cel mai puternic partid la alegerile pentru Adunarea Irlandei de Nord din luna mai.\n\nLiz Kimmins e deputată.\n\n„Pandemia și Brexitul le-au arătat oamenilor că există beneficii uriașe dacă avem o economie și o abordare la nivelul întregii insule. Și această percepție prinde teren fără să facem presiuni, crește în mod natural. Și, cu siguranță, vom face tot ce putem pentru a înlesni acest lucru”, spune ea.\n\n„Sper să nu văd niciodată o Irlandă unită în viața mea”\n\nDar violențele trecutului încă bântuie prezentul. Monumentele dedicate luptătorilor uciși de ambele părți sunt bine păstrate.\n\nPartidul Sinn Féin, din care face parte Liz Kimmins, insistă că s-a schimbat. S-a angajat de ceva vreme să militeze pentru o Irlandă unită doar prin mijloace pașnice.\n\n„Fiecare dintre noi dorește să trăiască într-o societate pașnică și prosperă. Acesta este un lucru pe care îl avem în comun. Pentru acei oameni care se tem de perspectiva schimbării constituționale, aș spune: Nu aveți de ce să vă temeți. Luați parte la discuție. Acesta este modul în care vom acționa, în care vom aborda aceste temeri”, dă asigurări deputata Liz Kimmins.\n\nDar va fi nevoie de multă diplomație, de tact, persuasiune și multă răbdare pentru a-i convinge pe protestanții loialiști ca Lucy.\n\n„Sper să nu văd niciodată o Irlandă unită în viața mea. Sper să trăiesc mereu în Irlanda de Nord, care face parte din Regatul Unit”, spune tânăra.\n\nCei mai mulți, dacă nu chiar toți membrii Fanfarei Hamiltonsbawn Silver, gândesc și ei ca Lucy. Dar mulți simt, de asemenea, că vremurile se schimbă - poate nu astăzi, poate nu mâine, dar într-o zi, în curând.",
    "Relațiile României cu Marea Britanie au trecut mereu prin Casa Regală": "După încheierea celui de-Al Doilea Război Mondial, în care, în perioada decembrie 1941-23 august 1944, România a fost în stare de război cu Marea Britanie, relațiile cu Occidentul s-au restabilit gradual, în condițiile complicate ale ocupației sovietice. În 5 februarie 1946 se deschid relații diplomatice la nivel de reprezentanță politică, ridicate ulterior, după un an, la nivel de legație. Legăturile comerciale sunt reluate formal pe 18 aprilie 1947. După abdicarea forțată a Regelui Mihai și instaurarea republicii, relațiile cu monarhia britanică sunt înghețate pentru mai mulți ani. Dezghețul se va produce greu. O analiză extinsă asupra acestui subiect vast o face istoricul dr. Constantin Moraru, în volumul 3 al monumentalei lucrări „România: Supraviețuire și afirmare prin diplomație în anii Războiului Rece”, coordonată de regretatul ambasador Nicolae Ecobescu, sub egida Fundației Europene Titulescu.\n\nAmbasade la Londra și București, doar din 1963\n\nPolitica pașilor mici a Marii Britanii în dezghețul relațiilor cu România a condus la ridicarea reprezentării la nivel de ambasadă abia în 1 decembrie 1963, după care, în 1966, o delegație economică guvernamentală are convorbiri la Londra cu prim-ministrul Harold Wilson. În 8-11 septembrie 1968, la două săptămâni după ce URSS ocupa Cehoslovacia, primul membru al guvernului britanic care vizitează după război România, ministrul de externe Michael Stewart, este primit de președintele Nicolae Ceaușescu.\n\nIon Gheorghe Maurer deschide „Calea Regală” la Londra\n\nDupă invazia Cehoslovaciei, politica independentă a României, distanțată de Moscova, îl propulsează pe Nicolae Ceaușescu în favoritul din Est al Occidentului. În perioada 10-13 noiembrie 1969, Ion Gheorghe Maurer, președinte al Consiliului de Miniștri, face prima vizită oficială a unui înalt demnitar român în Marea Britanie. Premierul român deschide astfel „Calea Regală” pentru regimul de la București, fiind primit la Londra de Regina Elisabeta a ll-a. Ca urmare a contactelor la nivel înalt, urmează, în 1972, semnarea unui nou Acord Comercial, și apoi, lucrările Comisiei mixte guvernamentale de cooperare economică româno-britanică. Industrializarea intensivă, promovată la nivel de politică națională, avea nevoie de suport tehnologic și de concepție; britanicii fiind lideri mondiali în numeroase domenii, era normală „curtea” pe care le-o făceau românii, folosind cu abilitate mijloacele proprii disponibile, dar și interesele economice specifice ale Marii Britanii.\n\nLaburiștii sunt cultivați pe linie „de partid”, premierul Harold Wilson, în cele două mandate (1964-1970 și 1974-1976) fiind un susținător al deschiderii față de România. Londra devine un punct de atracție pentru familia Ceaușescu, Valentin, fiul cel mare, este trimis în 1967 cu o bursă la Imperial College să termine cursurile studențești în fizică. Sunt deschise canale spre centrul principal al finanțelor lumii din City. Un câștig excepțional pentru orientarea programelor tehnologiilor de vârf este repatrierea lui Henri Coandă, om de știință cu remarcabile idei novatoare, dar și și cu relații strânse în cercurile industriale britanice din aeronautică.\n\nCEAUȘESCU, pas cu pas spre Regină\n\nAnul 1975 ridică relațiile româno-britanice la un nou nivel prin convorbirile neoficiale de la Chequers, reședința premierului Harold Wilson. Cu această ocazie, președintele român îl primește pe reprezentantul personal al Reginei Elisabeta a ll-a, lordul Winterbattam. Prim-ministrul britanic vine după trei luni, în septembrie 1975, în vizită oficială la București, între documentele semnate fiind și acorduri privind cooperarea în domeniul folosirii pașnice a energiei nucleare și al evitării dublei impuneri. Se pregătea covorul roșu pentru vizita oficială la Londra a liderului român, care era primit cu onoruri în toate marile capitale. Invitația de a efectua o vizită oficială în Marea Britanie a fost adresată președintelui României, Nicolae Ceaușescu, de către regina Marii Britanii, Elisabeta a ll-a, pe 24 august 1977, conform arhivei CC al PCR.\n\nONORURI REGALE. Prima vizită oficială a unui lider comunist în Marea Britanie\n\nVizita lui Nicolae Ceaușescu, de patru zile - 13-16 iunie 1978 -, a fost apreciată ca „istorică” nu doar de presa de partid din România. În primul rând, era prima vizită oficială a unui lider comunist în Marea Britanie. Regina a urmat strict protocolul vizitelor oficiale de stat, cu momentul de vârf al plimbării oaspeților cu caleștile regale. Apoi, regina l-a înnobilat pe președintele României cu cel mai înalt titlu cavaleresc, acordându-i Ordinul Jartierei. Distincția se acordă de către rege sau regină persoanei care a adus servicii deosebite statului britanic.\n\nPe parcursul vizitei, așa cum menționează lucrarea citată, oficialitățile române au avut trei întrevederi cu prim-ministrul James Callaghan, cu Margaret Thatcher, președintele Partidului Conservator, atunci în opoziție, cu oameni de afaceri, cu lordul primar al Londrei și, ca momente de vârf, cu Maiestatea Sa, Regina Elisabeta a ll-a a Marii Britanii și cu Prințul Filip, Duce de Edinburgh. Imaginile cu Nicolae Ceaușescu și Regina au făcut înconjurul lumii.\n\nVizita a avut nu doar un conținut politic, care să întărească distanțarea României față de Moscova, ci și un accentuat efect economic, sintetizat în documente oficiale, care au permis dezvoltarea unor proiecte industriale de amploare.\n\nMINISTRUL IOAN AVRAM: AM FOST ÎN CALEAȘCA NR. 4\n\nIoan Avram era în 1978 ministrul Industriei Construcțiilor de Mașini. A condus acest minister (MICM) cu rol cheie în dezvoltarea spectaculoasă industrială a României, participând timp de aproape 20 de ani la negocierea marilor contracte pentru importurile de licențe, obținute din Occident, chiar în domenii sensibile, interzise exportului spre țările comuniste. Într-un dialog pe care l-am avut cu Ioan Avram, acesta mi-a descris spectacolul vizitei la Regina Marii Britanii și primirea de la Palatul Buckingham, cu recepția fastuoasă în onoarea lui Nicolae Ceaușescu. „Eram plasat în caleașca nr. 4 a convoiului care a plecat de la Gara Victoria la Palat, în prima fiind regina Elisabeta și Nicolae Ceaușescu, în a doua Elena Ceaușescu și Prințul Filip. Pe traseu erau mii de oameni care ovaționau… În timpul vizitei s-au semnat acorduri care acopereau peste 175 de milioane de lire sterline credite pentru noi și aproape 100 de milioane de lire sterline exporturi în Marea Britanie. Am parafat atunci două contracte esențiale pentru industria aeronautică, pe baza cărora s-au fabricat în România avionul mediu curier BAC 1-11 și motoarele de avion Rolls Royce. Solicitasem licențe în acest domeniu de la Statele Unite, în vizita oficială pe care o făcuse Ceaușescu în aprilie 1978, dar americanii nu le puteau da din cauza embargoului de tehnologii pentru apărare, dar ne-au sprijinit să le primim de la englezi. De asemenea, pe această filieră am luat din Marea Britanie licențe esențiale pentru explorări și exploatări de petrol și gaze offshore. După vizita din Marea Britanie s-au ridicat în București două mari fabrici pentru construirea avionului ROMBAC -1-11, în Băneasa, respectiv Turbomecanica, în Militari, pentru motor.\n\nCEAUȘESCU, SFĂTUITOR DE TAINĂ PENTRU ENGLEZI\n\nÎn 15 iunie 1978, prim-ministrul James Callaghan are o nouă întâlnire, din seria celor trei, cu Nicolae Ceaușescu, după ce delegația română se întorsese de la Bristol, unde semnase documentele din domeniul aeronautic. Nota de convorbire redactată de Sergiu Celac a fost trecută la „strict secret de importanță deosebită”, și după desecretizare, publicată în 2014, în lucrarea coordonată de Ambasadorul Ecobescu. Aflăm astfel că premierul Callaghan îi cere lui Ceaușescu sfatul cum să rezolve o dilemă: „Noi avem o problemă oarecum specială, pe care v-o prezint cu toată încrederea. Avem indicii clare că China dorește să obțină de la noi avionul militar Harrier, care este un avion de asalt. Dacă acceptăm, sovieticii vor fi foarte supărați; dacă nu - se supără chinezii. Ce ne poate spune în această privință «președintele Solomon»? V-am spus asta cu titlu confidențial. Sincer, sunt în dilemă”. Ceaușescu, direct, oferă interlocutorului, conform stenogramei, fără rețineri sfatul cerut: „Cred că îl puteți da, fără a face neapărat o mare publicitate. În aceste probleme, cu cât vorbești mai puțin, cu atât este mai bine. Chinezii știu să păstreze un secret. Eu nu văd motive să nu le dați avionul”, adăugând ironic: „mai ales, atunci vom putea și noi să ajungem la el mai ușor”.\n\nDE CE S-A APROPIAT MAREA BRITANIE DE ROMÂNIA\n\nDupă căderea regimului Ceaușescu au apărut și criticile în Marea Britanie pentru dezvoltarea la un asemenea nivel, deși oficialii britanici erau la curent cu politicile dictatoriale ale liderului de la București. Studiul semnat de Amy Hampartumian, publicat în 2003 în revista Arhivele Totalitarismului, avansează o interesantă justificare a deschiderii britanice spre Ceaușescu. Statele Unite erau scuturate atunci de o criză politică puternică, după demisia forțată a lui Nixon în 1974, ca urmare a scandalului Watergate. Gerald Ford devine președintele SUA. „El era perceput ca fiind indecis, iar criza Războiului Rece se agrava. În această situație, Anglia nu putea fi sigură că, în cazul izbucnirii unui război în Europa, Statele Unite s-ar alătura pentru salvarea Bătrânului Continent. Reacționând la aceasta, Anglia a părut a se apropia mai mult de România”, menționează studiul citat. Pentru a justifica această poziție și a ieși din focul criticilor lansate din rațiuni politice, imediat după evenimentele din decembrie ’89, publicația The Guardian sugerează ideea că „Regina a fost forțată să accepte vizita de stat de către Foreign Office, datorită considerentelor economice, întrucât România a fost pe cale de a cumpăra avionul britanic și vizita de stat ar fi asigurat această afacere”. Ipocrizia Angliei privind democrația a fost subiectul mai multor articole acide în presa londoneză. Retragerea „Jartierei” și a însemnelor nobiliare oferite lui Ceaușescu s-a vrut un gest reparatoriu tardiv pentru a șterge ridurile de pe imaginea șifonată a coroanei britanice. Istoria nu poate fi însă dată înapoi.",
    "Se schimbă banii în Marea Britanie. Moartea reginei are efecte directe în viața britanicilor": "După 70 de ani de domnie, regina Elisabeta a II-a a Marii Britanii este omniprezentă în viața britanicilor, care îi simt zilnic prezența fie direct - prin portretele de pe monede, bancnote, timbre -, fie indirect - prin diverse simboluri regale aplicate pe o serie de obiecte sau produse comerciale. Odată cu dispariția ei, aceste portrete și simboluri vor fi înlocuite cu cele ale regelui Charles al III-lea, scrie BBC.\n\nToate cele 29 de miliarde de monede aflate în circulație în Marea Britanie au portretul reginei Elisabeta a II-a pe ele. Cel mai recent design datează din 2015, când regina avea 88 de ani. Este cel de-al cincilea portret creat în timpul domniei sale.\n\nMonetăria Regală nu precizează deocamdată când și cum va începe să emită monede cu portretul regelui Charles al III-lea, dar este probabil ca monedele cu chipul reginei să rămână în circulație pentru mulți ani, iar procesul de înlocuire a lor să fie unul gradual.\n\nÎnainte de reforma monetară din 1971, pe piață circulau monede purtând portretele mai multor monarhi.\n\nNu se știe încă cum va arăta portretul regelui Charles al III-lea pe viitoarele monede, dar o monedă emisă de Monetăria Regală în 2018, când Charles a împlinit 70 de ani, oferă un indiciu. Iar un lucru pare sigur: portretul său din profil va fi orientat invers față de cel al reginei, cu fața spre stânga. Tradiția este ca direcția în care privește monarhul de pe monedă să se schimbe de la o domnie la alta.\n\nFoto: Profimedia\n\nRegina apare totodată și pe toate bancnotele emise de Banca Angliei din 1960 încoace (cele tipărite de băncile Scoției și a Irlandei de Nord nu o înfățișează pe Elisabeta a II-a).\n\nÎn momentul de față, se află în circulație aproximativ 4,5 miliarde de bancnote emise de Banca Angliei, în valoare de circa 80 de miliarde de lire sterline. La fel ca monedele, ele vor fi înlocuite treptat.\n\nTimbrele și cutiile poștale\n\nÎncepând din 1967, toate timbrele emise de Poșta Regală au imprimat pe el un portret din profil al reginei Elisabeta a II-a. Poșta nu va mai tipări astfel de timbre - care pot fi folosite în continuare - și va crea unele noi.\n\nCharles a mai apărut pe timbre, dar Poșta Regală nu a spus încă cum va fi portretizat pe viitoarele timbre.\n\nDe asemenea, Poșta Regală aplică cifra regală (monograma reginei) și pe cutiile poștale.\n\nMai mult de 60% dintre cele 115.000 de cutii poștale din Marea Britanie poartă monograma „EIIR” a reginei Elisabeta a II-a, unde E reprezintă numele, R reprezintă regina, iar cifra „II” roman este legată, bineînțeles, tot de numele ei regal. În Scoția, monograma este reprezentată de coroana scoțiană.\n\nMonograma reginei pe o monedă aniversară. Foto: Profimedia\n\nSigiliul regal\n\nSigiliul regal apare pe o serie de produse comerciale, de la ketchup, cereale la parfumuri, ceea ce înseamnă că produsul respectiv a primit „garanția regală”, adică producătorul este un furnizor al Casei Regale.\n\nÎn ultimul secol, monarhul, consortul/consoarta și moștenitorii au fiecare dreptul de a deține propriul sigiliu regal, astfel că acum există aproximativ 900 de „garanții regale” deținute de 800 de companii.\n\nCând un deținător de sigiliu moare, „garanția regală” emisă de el își pierde valabilitatea, iar compania care o deține trebuie să înceteze să o mai folosească în doi ani.\n\nGaranțiile oferite de Charles ca prinț al Țării Galilor își păstrează valabilitatea.\n\nPașapoartele rămân valabile\n\nToate pașapoartele britanice sunt emise în numele Majestății Sale (Her Majesty) și rămân valabile pentru a călători, dar viitoarele pașapoarte vor fi actualizate astfel încât formularea „Majestatea Sa” să se adreseze regelui (His Majesty).\n\nPolițiștii din Anglia și țara Galilor își vor schimba monograma regală pe care o poartă pe cască.\n\nÎn fine, avocații și juriștii care au fost numiți de Consiliul Reginei vor fi numiți de acum înainte de Consiliul Regelui.\n\nEditor : Bogdan Pacurar",
    "Vânzările cu amănuntul din Marea Britanie au scăzut cu mult peste aşteptări în august, prefigurând o recesiune": "Vânzările cu amănuntul din Marea Britanie au scăzut cu mult peste aşteptări în august, prefigurând o recesiune\n\nVânzările cu amănuntul din Marea Britanie au scăzut cu mult peste aşteptări în august, un alt semn că economia alunecă în recesiune, pe măsură ce criza costului vieţii comprimă cheltuielile disponibile ale gospodăriilor, transmite Reuters.\n\nVolumul vânzărilor cu amănuntul a scăzut în august cu 1,6% în termeni lunari, a anunţat Oficiul Naţional de Statistică, aceasta fiind cea mai mare scădere din decembrie 2021 şi o evoluţie mai proastă decât toate prognozele dintr-un sondaj Reuters în rândul economiştilor, care indicase o scădere de 0,5%.\n\nDatele ar putea contribui la îngrijorările cu privire la soliditatea cererii în economia Marii Britanii.\n\nRetailerii de modă din Marea Britanie Primark şi ASOS şi supermarketul online Ocado Retail au avertizat cu toţii despre profiturile lor în această lună.\n\nLira a scăzut şi mai mult, spre 1,14 dolari pe unitate, în urma acestor date.\n\n”Cu o iarnă grea care urmează, comercianţii cu amănuntul vor fi îngrijoraţi că cumpărătorii şi-au redus deja cheltuielile în ciuda verii fierbinţi”, a declarat Lynda Petherick, director de retail la Accenture.\n\nToate sectoarele principale de vânzare cu amănuntul, respectiv magazine alimentare, magazine nealimentare, comerţ cu amănuntul non-magazine şi combustibili, au scăzut în cursul lunii august, pentru prima dată din iulie 2021, când au fost ridicate restricţiile legate de Covid-19 privind ospitalitatea, a spus ONS.\n\nPerioada de doliu după moartea Reginei Elisabeta reprezintă o altă provocare pentru comercianţii cu amănuntul, cu închiderea pe scară largă a afacerilor care urmează luni, pentru a marca înmormântarea reginei.\n\n”Atmosfera sumbră din Marea Britanie de săptămâna aceasta şi ştirile privind creşterea economică lentă vor amplifica sentimentul de îngrijorare în rândul comercianţilor cu amănuntul, pe măsură ce vremea se va răci”, a spus Petherick.\n\nDeşi inflaţia a coborât sub 10% luna trecută, gospodăriile se confruntă în continuare cu cele mai mari creşteri de preţuri de la începutul anilor 1980, cauzate în principal de creşterea preţurilor energiei, după invazia Rusiei în Ucraina.\n\nONS a spus că oamenii au redus din achiziţiile de mobilă luna trecută.\n\n”Feedback-ul vânzătorilor cu amănuntul sugerează că consumatorii reduc cheltuielile din cauza preţurilor crescute şi a preocupărilor legate de accesibilitate”, arată raportul ONS.\n\nsursa: News.ro\n\nCitește și...",
    "Ministrul australian al Apărării va vizita Franţa, Germania şi Marea Britanie": "Richard Marles a afirmat că războiul din Ucraina a sporit importanţa cooperării cu naţiuni care gândesc la fel.\n\nVizita în Franţa, Germania şi Marea Britanie va avea loc între 29 august şi 1 septembrie şi va fi prima deplasare a ministrului apărării, Richard Marles, în aceste ţări după ce Partidul Laburist de centru-stânga a preluat puterea în Australia după alegerile generale din mai.\n\nMarles urmează să se întâlnească cu omologii săi în timpul vizitelor, despre care guvernul a spus că sunt o şansă de a arăta angajamentul Australiei faţă de consolidarea legăturilor europene în domeniul apărării.\n\nOprirea în Franţa va ajuta la „restaurarea şi reînnoirea” relaţiei lor bilaterale, a declarat guvernul, numind Franţa unul dintre „cei mai vechi şi mai capabili parteneri ai Australiei”.\n\nÎn iunie, Australia a ajuns la o înţelegere de 555 de milioane de euro cu şantierul naval francez Naval Group în legătură cu decizia de anul trecut de a renunţa la o afacere de miliarde de dolari cu submarine franceze.\n\nCanberra a sperat că înţelegerea va ajuta la repararea unei rupturi între cele două naţiuni, după ce acordul a fost abandonat în favoarea unui acord cu Statele Unite şi Marea Britanie pentru a construi submarine cu propulsie nucleară cu tehnologie americană şi britanică în cadrul unei noi alianţe denumite AUKUS.\n\nÎn cadrul călătoriei, Marles va participa, de asemenea, la o masă rotundă cu reprezentanţi ai industriei de apărare din Germania, în timp ce în Marea Britanie va vizita şantierele navale, a declarat guvernul.\n\n„Relaţia noastră cu Regatul Unit este atât istorică, cât şi reciproc avantajoasă şi se reflectă prin angajamentul nostru continuu faţă de AUKUS”, a spus Marles.\n\n„Vizita mea în Europa are loc într-un moment în care războiul din Ucraina a arătat importanţa creşterii cooperării cu parteneri de aceeaşi părere, atât în Europa, cât şi în Indo-Pacific”, a mai spus el.\n\nCălătoria are loc după ce Marles a vizitat în iunie Japonia pentru a promova cooperarea bilaterală în domeniul apărării, în încercarea de a contrabalansa influenţa militară tot mai mare a Chinei în Asia.",
    "Premierul Liz Truss a promis că Marea Britanie va continua să ofere ajutor": "Liz Truss a promis că Marea Britanie va continua să ofere ajutor militar Ucrainei până când va câştiga victoria contra Rusiei. Anunţul a fost făcut miercuri seara, 21 septembrie, în Adunarea Generală a ONU.\n\n„În acest moment critic al conflictului, promit că ne vom menţine sau ne vom spori sprijinul militar pentru Ucraina atâta timp cât va fi necesar (…) Nu vom fi liniştiţi până când Ucraina nu va triumfa”, a asigurat Truss.\n\nMarea Britanie va continua să ofere ajutor militar Ucrainei\n\nDupă ce Marea Britanie a promis că va continua să ofere ajutor militar Ucrainei, tot miercuri, 21 septembrie, preşedintele ucrainean Volodimir Zelenski, într-un mesaj video transmis în timpul Adunării Generale, a pledat cu forţă pentru „pedeapsă justă” împotriva Rusiei, pe care preşedintele american Joe Biden a acuzat-o că a „încălcat cu neruşinare principiile Cartei Naţiunilor Unite”.\n\nPremierul britanic a spus de altfel că preşedintele rus Vladimir Putin, care a anunţat mobilizarea a sute de mii de rezervişti miercuri dimineaţă, 21 septembrie, „încearcă să-şi justifice eşecul catastrofal” în Ucraina.\n\n„Asta nu va funcţiona. Alianţa internaţională este puternică, iar Ucraina este puternică”, a spus Liz Truss.\n\nPentru şefa cabinetului britanic, „ucrainenii nu doar îşi apără propria ţară, ci apără valorile noastre şi securitatea lumii întregi. De aceea trebuie să acţionăm”.\n\nAşadar, premierul britanic a promis că „Marea Britanie va cheltui 3% din PIB-ul său pentru apărare până în 2030, păstrându-şi (să) poziţia de lider ca actor de securitate în Europa”.\n\nÎn cele din urmă, Liz Truss a pledat pentru un plan economic liberal larg – un fel de alianţă „NATO economică”: „G7 şi partenerii noştri care au aceleaşi opinii trebuie să acţioneze ca o NATO economică, pentru a ne apăra colectiv prosperitatea”.\n\nDeclarația controversată a lui Serghei Șoigu\n\nÎn contextul în care președintele rus Vladimir Putin anunța miercuri, 21 septembrie, că va declara mobilizarea parțială a populației pentru războiul din Ucraina, ministrul rus al Apărării, Serghei Şoigu, a anunţat că „toate forţele armate ale Rusiei, inclusiv ‘triada nucleară’ îndeplinesc ordinele preşedintelui”.\n\nSerghei Șoigu a declarat totodată că mobilizarea parțială decretată de președintele Vladimir Putin se va aplica „doar celor cu experiență militară anterioară” și că sunt vizați circa 300.000 de rezerviști.\n\nMinistrul rus al Apărării a mai spus că Rusia luptă nu doar împotriva Ucrainei, ci și împotriva Occidentului și a mai explicat că oamenii „vor fi pregătiți din punct de vedere militar înainte de a fi desfășurați”, adăugând că mobilizarea nu va include „persoane care au servit ca recruți sau studenți”.\n\nDe asemena, Serghei Șoigu a oferit o cifră a pierderilor rusești, spunând că 5.937 de persoane au fost ucise în timpul conflictului din Ucraina. Chiar și așa, numărul anunțat de el este cu mult sub estimările date de agențiile ucrainene și occidentale.\n\nReiterăm faptul că președintele Vladimir Putin a anunțat miercuri, 21 septembrie, într-un discurs, mobilizarea parțială în contextul conflictului din Ucraina și a amenințat Occidentul cu armele nucleare deținute de Rusia, mai performante decât ale Vestului.\n\nÎn ciuda anunțului și amenințărilor, premierul Liz Truss a promis că Marea Britanie va continua să ofere ajutor militar Ucrainei, în lupta sa cu forțele armate ruse.",
    "Marea Britanie - Mișcarea de refuz în masă al plății...": "Mișcarea din Marea Britanie de refuz în masă, în semn de protest, al plății facturilor casnice la energie electrică și gaze naturale din cauza scumpirilor galopante, intitulată ″Don’t Pay″, capătă proporții tot mai mari, coordonatorii campaniei sperând să ajungă la un număr total de 1 milion de susținători până în octombrie, scrie Financial Times.\n\nProtestul se manifestă prin anularea de către consumatorii participanți a plăților prin debit direct către furnizorii de energie și gaze, prin care aceștia ″își iau singuri″ în fiecare lună din conturile bancare ale clienților sumele datorate pe facturi. Din iunie încoace, la ″Don’t Pay″ au aderat peste 130.000 de persoane.\n\n″Don’t Pay″ este doar unul dintre protestele împotriva creșterii costurilor vieții din Regatul Unit. Conductorii de trenuri și poștașii sunt deja în grevă, cerând salarii mai mari și condiții mai bune de muncă, în timp ce asistentele medicale și cadrele didactice se pregătesc să facă același lucru.\n\nMișcarea, care prezintă unele asemănări cu protestul ″Can’t Pay, Won’t Pay″ din anii ’80, de când premierul conservator de atunci, Margaret Thatcher, a încercat fără succes să schimbe sistemul britanic de impozitare locală, a fost caracterizată de Guvernul de la Londra ca ″iresponsabilă″ și a atras avertismente potrivit cărora riscă să deterioreze scoringurile de credit ale participanților și să le aducă facturi chiar mai mari.\n\nCu câteva săptămâni înainte de recentul anunț oficial privind majorarea prețurilor plafonate la energie și gaze la un nivel echivalent cu o factură medie anuală casnică de 3.549 de lire sterline de la 1 octombrie, activistul pentru drepturile consumatorilor Martin Lewis a avertizat că boicoturile și grevele consumatorilor ar putea căpăta avânt dacă Guvernul nu va oferi ajutoare mai consistente gospodăriilor britanice.\n\n″Odată ce devine socialmente acceptabil să nu-ți mai plătești facturile la energie, oamenii nu își vor mai plăti facturile la energie, și nu poți să debranșezi pur și simplu pe toată lumea″, a declarat el.\n\nÎn mai, Guvernul a anunțat un pachet de măsuri în acest sens de 15 miliarde de lire sterline, care include un discount de 400 de lire sterline acordat pe toat facturile, bazat însă pe un plafon de factură medie anuală de 1.971 lire. Plafonul sare însă la 3.549 de lire din octombrie, iar Rishi Sunak și Liz Truss, cei doi candidați conservatori la postul de premier, nu au anunțat până în prezent decât măsuri limitate pentru rezolvarea crizei.\n\nCei de la ″Don’t Pay″ spun că scopul campaniei nu este acela ca nimeni să nu-și mai plătească niciodată facturile, ci de a pune presiune pe autorități și pe industria energetică. Ei subliniază că consumatorii care au contracte și contoare cu plăți în avans, cel mai adesea oameni cu venituri mici, nu ar trebui să participe la protest, pentru că riscă să le fie întreruptă furnizarea.\n\nOrganizatorii campaniei afirmă că riscul de deconectare pentru participarea la protest este ″extrem de mic″, însă recunosc că nu este exclus ca cei care își anulează plățile prin debit direct să fie trecuți de furnizori pe contoare cu plăți în avans și că neplata facturilor poate duce la înrăutățirea scoringurilor de credit.\n\nFrankie Stocks, un activist ″Don’t Pay″ de 21 de ani din Manchester, era homeless până acum câteva luni și spune că, pentru multe gospodării, deteriorarea scoringului de credit nu înseamnă nimic. ″Cum să crezi că unor oameni ca mine le pasă de scoringul de credit? Nu e ca și cum o să-mi cumpăr mâine o casă. În 2011, în Irlanda a fost un protest asemănător împotriva executărilor silite pentru neplata ratelor la creditele ipotecare. Nu e nimic nou. Greve ale consumatorilor au tot avut loc, de zeci de ani de zile″.\n\nGillian Cooper, șefă pe politici energetice la ONG-ul Citizens Advice, spune că aude zilnic relatări de la oameni care pur și simplu nu își mai permit să își plătească facturile, însă avertizează că pot exista consecințe grave dacă acumuleze restanțe la plată, de la deconectare la executări silite.\n\n″Campania este încă un indiciu al presiunii sub care se află populația. Guvernul ar trebui să ofere mai mult ajutor gospodăriilor și companiilor energetice. Furnizorii ar trebui să facă tot ce pot pentru a-i ajuta pe clienți și nu ar trebui să îi urmărească pentru datorii pe care nu le pot plăti″, consideră Cooper.",
    "Infractor în jurul lumii, un român a fost condamnat în Belgia, Marea Britanie, Kuweit, Turcia, Polonia și Rusia și are de executat 13 ani și în România": "Instanța penală din Namur a început joi judecarea a doi români acuzați de 11 furturi comise în Belgia în perioada noiembrie 2021 – martie 2022. Cei doi au sustras mai multe vehicule, aproape 5.000 de litri de motorină, termostate, plite de gătit, dedurizatoare de apă, scule, dar și 470 de kilograme de plăci de bază pentru computere. De cele mai multe ori, furturile s-au produs pe șantierele companiilor de construcții.\n\nInterogați de instanță, românii au recunoscut că fac parte dintr-o asociație criminală. Cel mai tânăr dintre cei doi fusese trimis special din România să acționeze ca șofer pentru cel mai în vârstă. Au fost prinși în flagrant, iar anchetatorii au descoperit un loc în care erau depozitate toate obiectele furate. Unele dintre acestea fuseseră deja trimise în România pentru a fi vândute.\n\nSurpriza judecătorilor a venit atunci când au descoperit că cel mai în vârstă dintre cei doi români (sursa citată nu specifică însă vârstele lor) este un infractor internațional, cunoscut justiției. A fost condamnat la 20 de luni de închisoare în 2007, tot în Belgia, după ce fusese condamnat la 18 luni în Marea Britanie.\n\nDe asemenea, el face obiectul unui mandat internațional de arestare, deoarece a fost condamnat la 13 ani și 8 luni de închisoare în România, pentru falsificarea cărților de credit. El a fost condamnat și în Kuweit, Turcia, Rusia și Polonia. Tocmai pentru că e un infractor cunoscut în jurul lumii, el folosea acum o carte de identitate falsă.\n\nRecomandări Pensionarii români renunță la medicamente, murături și carne ca să-și plătească facturile la iarnă. „Am trecut prin perioade şi mai grele, ştim cum e”\n\nProcuratura belgiană cere în acest caz 4 ani de închisoare pentru cel mai mic dintre români și 5 ani de închisoare pentru cel mai în vârstă, opunându-se oricărei pedepse cu suspendare în cazul acestuia din urmă.\n\nMe Delhez, avocatul celor doi bărbați, pledează pentru o pedeapsă cu suspendare pentru ceea ce depășește arestarea preventivă de 6 luni deja efectuată pentru cel mai tânăr și cea mai mare clemență a instanței pentru cel mai în vârstă dintre cei doi români.\n\nHotărârea va fi dată pe 20 octombrie.\n\nUrmărește-ne pe Google News\n\nGSP.RO Cum arăta impresara după bătaia cu Reghecampf. Este ajutată de o prietenă să meargă, primele imagini\n\nPlaytech.ro ȘOC! Meghan Markle l-a AMENINȚAT pe Prințul Harry. SCANDALUL uriaș despre care tocmai s-a aflat: 'I-a spus că...'\n\nViva.ro Mesajul transmis de Sarah, fiica vitregă a lui Reghe, după ce antrenorul a bătut-o pe Prodanca în plină stradă. Cuvintele ei au stârnit un val de reacții\n\nObservatornews.ro Situaţia e-commerce-ului în România: de ce ţara noastră este mult înaintea Bulgariei, însă în spatele Ungariei\n\nȘtirileprotv.ro Haos în Rusia! Un bărbat a deschis focul într-un birou de recrutare din Irkuţk. Șeful unității se află în stare critică\n\nFANATIK.RO Invitații nu s-au uitat la bani. Cât a fost darul la botezul lui Liam, fiul lui Laurențiu Reghecampf\n\nOrangesport.ro Revolta oligarhilor! Cunoscutul lui Putin anunţă data la care va fi dat jos preşedintele Rusiei. Cât de aproape e momentul istoric\n\nHOROSCOP Horoscop 27 septembrie 2022. Scorpionii trebuie să aibă puțin mai multă răbdare, dar dacă nu vor reuși, o abordare mai pozitivă e soluția\n\nPUBLICITATE Care este diferența dintre precalificarea creditului ipotecar și preaprobarea?",
    "Aldi, în top patru retaileri în Marea Britanie": "Discounterul german Aldi își continuă ascensiunea la nivel european și reușește să intre în clasamentul celor mai mari patru retaileri din Marea Britanie, neschimbat de zece ani. Astfel, dacă în urmă cu un deceniu Aldi deținea o cotă de piață mai mică de 3% în Marea Britanie, discounterul german a reușit performanța de a surclasa Morrisons, ceea ce amenința de mult timp să facă, deși specialiștii din piață considerau că nu avea cum să se întâmple într-un asemenea interval.\n\nÎn ultimele patru săptămâni, până la data de 7 august, cota de piață a Aldi a ajuns la 9,2%, în timp ce Morrisons a scăzut la 9%, potrivit datelor Kantar. Ascensiunea fulminantă a Aldi - în tandem cu cea a rivalului Lidl - este de înțeles în contextul în care ultimii ani au pus o presiune enormă pe bugetele consumatorilor și au fost motorul de creștere al discounterilor, scrie Retail Gazette.\n\nDeși Morrisons rămâne în continuare un jucător de top din piața britanică de retail, cu multiple pârghii de creștere - direcții strategice prin achiziția McColl’s, dezvoltarea angro, relația cu Amazon Fresh - scăderea cotei de piață a acestuia are de-a face mai degrabă cu comportamentul consumatorilor, în căutarea celui mai bun preț posibil. Deși Morissons a implementat o serie de reduceri și promoții pentru sute de produse marcă proprie în luna aprilie, această mișcare a venit mult prea târziu prin comparație cu rivalii săi. Potrivit unor date Trustpilot, analizate de Britsuperstore, Morrisons a fost retailerul cu cele mai multe reclamații și doleanțe în 2022 în privința prețurilor și ofertelor.\n\nVezi și: Aldi investește peste 1 mld. euro în extinderea rețelei de magazine\n\nChiar dacă Aldi a reușit performanța de a intra în topul marilor retaileri din Marea Britanie, Lidl este de fapt lanțul cu cea mai rapidă ascensiune. Vânzările discounterului german au crescut cu 13,9% în ultimele 12 săptămâni până la data de 10 iulie, potrivit datelor Kantar. Având în vedere că atât Aldi, cât și Lidl deschid magazine constant, cotele lor de piață vor urma același trend ascendent. În timp ce cota de piață a retailerului Morrisons a scăzut cu 1% în ultimul an, ajungând la 9%, Lidl a devenit al șaselea mare jucător din piața britanică ce și-a majorat cota de piață de la 0,9% la 7% în prezent.",
    "Marea Britanie intră în recesiune. Banca Angliei crește din nou dobânzile pentru a scădea inflația": "Decizia BoE încheie o săptămână încărcată pentru băncile centrale, întrucât Statele Unite și alte părți ale Europei și-au înăsprit și mai mult propriile politici monetare în eforturile globale de a îmblânzi inflația fulgerătoare, notează RFI.\n\nDecizia băncii centrale britanice a fost amânată săptămâna trecută, după moartea Reginei Elisabeta a II-a.\n\nBoE a îndeplinit majoritatea așteptărilor pieței, deoarece și-a majorat rata cheie cu 0,5 puncte procentuale, la 2,25%, repetând creșterea din august, care a fost cea mai mare creștere din 1995.\n\nUnii comentatori au speculat că BoE ar putea oglindi Banca Centrală Europeană și Rezerva Federală a SUA și ar putea genera o creștere de 0,75 puncte procentuale -- care ar fi fost cea mai mare a BoE în trei decenii.\n\nEconomiştii avertizează că o recesiune este aproape inevitabilă și în zona euro\n\nNici zona euro nu o duce prea bine. Riscul unei recesiuni a atins cel mai ridicat nivel de după luna iulie 2020, pe fondul înmulţirii îngrijorărilor că o criză energetică la iarnă va conduce la o diminuare a activităţii economice.\n\nEconomiştii intervievaţi de Bloomberg estimează că există o probabilitate de 80% pentru două trimestre consecutive de contracţie economică, în creştere faţă de 60% în sondajul precedent. Germania, cea mai mare economie a Europei şi cea mai expusă ţară la reducerea livrărilor de gaze, ar putea să se contracte încă din trimestrul al treilea.\n\n\n\nGospodăriile şi companiile din Europa se pregătesc pentru posibilitatea raţionalizării energiei după ce Rusia a redus livrările de gaze spre regiune şi în paralel se luptă cu o inflaţie record şi alte blocaje de aprovizionare. Sondajele privind activitatea în sectorul de business arată că aceasta a început să se contracte încă din luna iulie şi există puţine semnale de îmbunătăţire pe termen scurt.\n\n\n\nInflaţia este aşteptată să ajungă la un vârf de 9,6% în ultimele trei luni ale anului, de aproape cinci ori peste obiectivul Băncii Centrale Europene. Respondenţii intervievaţi de Bloomberg cred că inflaţia se va apropia de ţinta BCE de 2% abia în 2024.\n\n\n\nChiar dacă oficialii BCE prognozează că economia zonei euro va stagna doar, dar nu se va contracta, au tras totuşi un semnal de alarmă asupra creşterii economice şi prognozei de inflaţie în regiune. Preşedintele BCE, Christine Lagarde şi colegii săi au justificat majorarea semnificativă a dobânzilor prin hotărârea de a ţine sub control creşterea preţurilor, însă economiştii consideră că timpul a expirat pentru a lua astfel de măsuri.\n\n\n\nRespondenţii se aşteaptă ca BCE să oprească mai devreme ciclul său de majorare a costului creditului, după ce va majora dobânda de referinţă la un vârf de 2% până în luna februarie. Peste jumătate dintre respondenţi se aşteaptă la o majorare cu 75 de puncte de bază la următoarea reuniune de politică monetară a BCE din octombrie.\n\n\n\nEconomistul şef al BCE, Philip Lane, a declarat zilele trecute că cea mai mare majorare de dobândă din istoria instituţiei a fost una \"adecvată\", şi a semnalat că viitoarele majorări este posibil să fie mai mici. În schimb, alţi oficiali BCE au declarat pentru Bloomberg că nu exclud o nouă majorare a costului creditului de 75 de puncte de bază.\n\nFiți la curent cu ultimele noutăți. Urmăriți DCNews și pe Google News",
    "Marea Britanie: Un șef al companiei feroviare demisionează pe fondul haosului": "INTERNATIONAL Vineri, 02 Septembrie 2022, 20:31\n\nHotNews.ro\n\nDirectorul executiv al uneia dintre cele mai importante companii feroviare din Marea Britanie, Avanti, a demisionat vineri, pe fondul controverselor legate de disputele salariale cu personalul și sindicatele și a haosului de pe liniile de cale ferată de luna trecută, potrivit AFP.\n\nMulte trenuri au fost anulate din cauza grevei care a provocat probleme în Marea Britanie Foto: Licensed by Story Picture Agency / Shutterstock Editorial / Profimedia\n\nPhil Whittingham, directorul executiv al Avanti West Coast, va demisiona la 15 septembrie pentru \"a urma alte oportunități\", potrivit unui comunicat al Avanti emis vineri.\n\nAvanti West Coast, o societate mixtă între FirstGroup din Marea Britanie și Trenitalia din Italia, este una dintre cele mai predispuse la greve în următoarele săptămâni.\n\nLa jumătatea lunii august, sindicatul mecanicilor de locomotivă Aslef a acuzat conducerea Avanti că a \"mințit\" cu privire la cauzele unei serii de anulări de trenuri care au provocat haos pe liniile sale în timpul vacanței de vară.\n\nAvanti a pus aceste anulări pe seama unor greve \"neoficiale\" care au perturbat serviciul în ultimul moment.\n\nAslef a replicat susținând că problemele au fost cauzate de un număr insuficient de mecanici de locomotivă.\n\nLouise Haigh, cel mai important reprezentant al Partidului Laburist din opoziție în domeniul transporturilor, a comentat plecarea lui Whittingham spunând că \"eșecul acestui operator a dus la condiții de călătorie mizerabile pentru milioane\" de oameni.\n\nLa fel ca întreaga industrie feroviară, Avanti a avut mult de suferit de pe urma pandemiei și a restricțiilor de sănătate în ceea ce privește călătoriile, înainte de o redresare ezitantă a călătoriilor și de lipsa de angajați în Marea Britanie.\n\nIndustria feroviară este afectată de săptămâni întregi de o serie de greve care vor continua și în septembrie. Lucrătorii feroviari cer majorări salariale în concordanță cu inflația, care este de peste 10% în țară.",
    "BigTech și protecția datelor copiilor. Rețeaua TikTok, anchetată în Marea Britanie": "TikTok se confruntă cu perspectiva unei amenzi de 27 de milioane de lire sterline în Marea Britanie, pentru că nu a reușit să protejeze viața privată a copiilor, a declarat autoritatea britanică de supraveghere a datelor.\n\nO investigație efectuată de Biroul Comisarului pentru Informații (ICO, organism care raportează direct Parlamentului) a constatat că aplicația de partajare de videoclipuri ar fi putut încălca legislația privind protecția datelor între mai 2018 și iulie 2020.\n\nAmenda maximă, 4% din cifra de afaceri\n\nICO a emis pentru TikTok o „notificare de intenție”, un precursor al înmânării unei potențiale amenzi, care ar putea fi de până la 27 de milioane de lire sterline, scrie The Guardian. Amenda maximă pe care ICO o poate impune s-ar baza pe un calcul de 4% din cifra de afaceri anuală globală a TikTok.\n\n„Opinia provizorie” a autorității de reglementare este că este posibil ca TikTok să fi prelucrat datele copiilor cu vârsta sub 13 ani fără acordul părinților și că nu a reușit să furnizeze utilizatorilor săi informații adecvate într-un mod „concis, transparent și ușor de înțeles”.\n\nComisarul pentru informații, John Edwards, a declarat: „Ne dorim cu toții ca copiii să poată învăța și să experimenteze lumea digitală, dar cu o protecție adecvată a confidențialității datelor”. „Companiile care furnizează servicii digitale au obligația legală de a pune în aplicare aceste protecții, dar opinia noastră provizorie este că TikTok nu a reușit să îndeplinească această cerință”, a adăugat el.\n\n„Vom analiza cu atenție orice reprezentare din partea TikTok înainte de a lua o decizie finală”, a precizat ICO.\n\n50 de investigații în desfășurare\n\nEdwards, care și-a început mandatul de cinci ani în calitate de comisar în ianuarie, a declarat că ICO analizează, de asemenea, peste 50 de alte servicii online pentru a vedea dacă acestea respectă legile privind datele referitoare la copii. El a precizat că ICO are mai multe investigații în curs de desfășurare.\n\n„Am fost clar că munca noastră pentru o mai bună protecție a copiilor online implică colaborarea cu organizațiile, dar va implica și acțiuni de aplicare a legii, dacă este necesar”, a spus el.\n\n„În prezent, analizăm modul în care peste 50 de servicii online diferite se conformează codului pentru copii și avem șase investigații în curs de desfășurare care vizează companiile care furnizează servicii digitale și care, în opinia noastră inițială, nu și-au luat suficient de în serios responsabilitățile legate de siguranța copiilor”.\n\nÎn luna mai, ICO a aplicat companiei de recunoaștere facială Clearview AI o amendă de 7,5 milioane de lire sterline – a treia cea mai mare amendă pe care a impus-o – pentru colectarea de imagini ale persoanelor de pe platformele de socializare și de pe internet pentru a le adăuga la o bază de date globală.\n\nICO a ordonat firmei cu sediul în SUA să șteargă datele persoanelor din Marea Britanie din sistemele sale. Compania a colectat peste 20 de miliarde de imagini ale fețelor oamenilor de pe Facebook, de la alte companii de socializare și de pe internet.",
    "În Marea Britanie unde criza costului vieţii se suprapune peste penuriile cauzate de pandemieşi şocurile produse de Brexit, ia amploare o mişcare populară: „Nu mai plăti factura la curent“": "Business Internaţional\n\nÎn Marea Britanie unde criza costului vieţii se suprapune peste penuriile cauzate de pandemie şi şocurile produse de Brexit, ia amploare o mişcare populară: „Nu mai plăti factura la curent“. Acolo, scrie FT, facturile cresc pe zi ce trece. În Germania, inflaţia este de 9%. Puterea de cumpărare a germanilor este mai mare decât cea a spaniolilor şi cu toate acestea explozia preţurilor le-a schimbat comportamentul de consum. O proporţie tot mai mare din consumatori caută preţuri mai mici, fac economie şi îşi amână achiziţiile costisitoare.\n\n♦ Pe măsură ce criza costului vieţii se înteţeşte în UE, nemulţumirea populaţiei creşte şi guvernele caută cu disperare măsuri de protecţie contra inflaţiei şi facturilor împovărătoare.\n\nEuropa întreagă trece printr-o criză a costului vieţii din cauza inflaţiei şi mai ales a creşterii facturilor la utilităţi, în special la energie. Însă aceasta se mani­fes­tă diferit în diferitele state membre. Reacţiile guvernelor sunt, şi ele, diferite.\n\nÎn Spania şi Germania, de exemplu, dacă energia şi mâncarea se scumpesc, transportul în comun a fost făcut aproape gratuit. Este o măsură care încurajează mobilitatea, pe timp de vacanţă în Germania, şi oricând în sezonul rece în Spania.\n\nDe remarcat este că cele două ţări au structuri economice şi sociale diferite. În Germania, cea mai mare economie europea­nă, costurile cu energia au ajuns atât de mari încât fabricile au început să-şi oprească producţia, o tendinţă pe care guvernul o consideră îngrijorătoare.\n\nUnele companii încearcă să se adapteze, diversificându-şi sursele de energie. Liderii de business germani spun că povara energiei mai scumpe este amplificată de creşterile de dobânzi recente din SUA, care au împins dolarul în sus până la paritate cu euro, făcând astfel importurile europene mai scumpe, şi de încetinirea economiei chinezeşti, cea mai mare piaţă de export pentru producători in­dustriali germani.\n\nLa nivelul consumatorului, tot mai mulţi oameni, şi în special pensionarii, apelează la băn­cile de alimente, scrie The Local.de. Unele bănci au fost în vară copleşite de clienţi, astfel că au apelat la raţionalizări sau pur şi simplu i-au respins pe noii veniţi.\n\nTot în vară, guvernul de la Berlin a introdus biletul unic de transport în comun de 9 euro pe lună. Proiectul a avut succes la pu­blic, dar a consumat atât de mult din resursele bugetului încât mult timp ministrul de finanţe Christian Lindner nici n-a vrut să audă de continuarea lui din­colo de lunile de vară. Acum, însă, când pre­ţurile la orice cresc, iar iarna cu incerti­tu­dinile ei se apro­pie, s-a răzgândit.\n\nSpania, de­ve­ni­tă un fel de stat pro­videnţă sub conduce­rea unui guvern socia­list, a introdus la începu­tul acestei toamne permi­sul lunar gratuit de călătorie cu trenul pe toate rutele locale şi medii intercity. Aproape jumătate de milion de persoane şi-au comandat deja permisul.\n\nSchema, care include redu­ceri de preţuri şi la călătoriile cu alte mijloace de transport, este valabilă până la sfârşitul anului şi are ca scop încura­jarea populaţiei să folosească transportul public în loc de cel cu maşina personală, notează Reuters.\n\nTot recent, guvernul spaniol a anunţat reducerea TVA la gaze natu­rale de la 21% la 5% în octombrie. TVA la electricitate este tot de 5%, nivel stabilit în iunie. Iar spaniolii au printre cele mai mici preţuri la electricitate din UE pe piaţa angro. Aceasta pentru că piaţa energiei electrice a fost separată de cea a gazelor.\n\nAstfel, scrie Bloomberg, electricitatea spaniolă era în august la jumătate din preţul celei germane. Aceste măsuri se pare că nu sunt suficiente pentru a consolida popula­ritatea premierului socialist Pedro Sánchez în rândul alegătorilor. Inflaţia a trecut de 10%, iar Financial Times vorbeşte de o „creştere feroce a costului vieţii“. La această situaţie contribuie, probabil, seceta prelungită.\n\nGuvernul lui Sánchez vrea să finanţeze măsurile sociale prin suprataxarea companiilor care profită de criză. În Germania, inflaţia este de 9%. Puterea de cumpărare a germanilor este mai mare decât cea a spaniolilor şi cu toate acestea explozia preţurilor le-a schimbat comportamentul de consum. O proporţie tot mai mare din consumatori caută preţuri mai mici, fac economie şi îşi amână achiziţiile costisitoare.\n\nGuvernul de la Berlin a pus în aplicare două pachete de măsuri menite să uşureze povara inflaţiei şi energiei mai scumpe. Acestea includ, pe lângă biletul de transport de 9 euro pe lună, plăţi suplimentare către salariaţi şi oricui primeşte ajutoare sociale, reducerea taxelor pe carburanţi şi alocaţii pentru familii. A fost însă introdusă o nou taxă, plătită de populaţie, pentru salvarea companiilor de utilităţi afectate de criza gazelor ruseşti. Taxa face ca factura la gaze pe an pentru o gospodărie să crească cu aproape 500 de euro.\n\nAcum, guvernul lucrează la un al treilea pachet de măsuri de ajutor pentru populaţie. Una din măsurile avute în vedere este transformarea biletului de transport de 9 euro într-unul de 49 de euro. Franţa se remarcă în această luptă pentru protejarea populaţiei de facturile mai mari prin naţionalizarea colosului energetic EDF. Parisul crede că astfel va putea controla mai bine preţurile.\n\nÎn Marea Britanie unde criza costului vieţii se suprapune peste penuriile cauzate de pandemiei şi şocurile produse de Brexit, ia amploare o mişcare populară: „Nu mai plăti“ factura la curent. Acolo, scrie FT, facturile cresc pe zi ce trece.",
    "Marea Britanie nu crede că Rusia poate implementa mobilizarea parţială ordonată a 300.000 de rezervişti": "Marea Britanie nu crede că Rusia poate implementa mobilizarea parţială ordonată a 300.000 de rezervişti\n\nMarea Britanie se îndoieşte de capacitatea Rusiei de a implementa mobilizarea parţială ordonată a 300.000 de rezervişti pentru războiul împotriva Ucrainei, informează joi DPA.\n\n„Este probabil ca Rusia să se lupte cu provocările logistice şi administrative chiar şi pentru a aduna personalul de 300.000”, a consemnat Ministerul Apărării joi la Londra în actualizarea sa zilnică a informaţiilor din război.\n\nMinisterul britanic, care consideră că „este puţin probabil ca multe dintre aceste trupe să fie efectiv gata de luptă luni de zile”, a adăugat că vede mobilizarea parţială ca un semn al slăbiciunii Rusiei.\n\n„Acţiunea este efectiv o recunoaştere că Rusia şi-a epuizat rezerva de voluntari dispuşi să lupte în Ucraina”, a declarat ministerul britanic.\n\n„Chiar şi această mobilizare limitată este probabil să fie foarte nepopulară în părţi ale populaţiei ruse. Putin acceptă un risc politic considerabil în speranţa de a genera o putere de luptă atât de necesară”, potrivit ministerului.\n\nPutin a ordonat mobilizarea parţială a 300.000 de rezervişti cu o zi înainte pentru a acoperi golurile forţei de luptă în războiul de agresiune împotriva Ucrainei, aminteşte DPA.\n\nMinisterul britanic al Apărării publică zilnic actualizări de informaţii despre cursul războiului Rusiei împotriva Ucrainei de când a început la sfârşitul lunii februarie.\n\nAcesta este modul guvernului britanic de a contracara naraţiunea rusă şi a-i ţine pe aliaţi la curent cu evoluţiile. Moscova acuză Londra că a devenit ţinta unei campanii de dezinformare.\n\nsursa: Agerpres.ro\n\nCitește și...",
    "Urmează invazie de păianjeni în casele din Marea Britanie. Care este motivul": "Urmează invazie de păianjeni în casele din Marea Britanie. Care este motivul\n\nTemperaturile arzătoare de vară au creat climatul perfect pentru ca păianjenul văduvă falsă - descris drept „cel mai veninos păianjen din Marea Britanie” - să se reproducă.\n\nPăianjenul văduvă falsă se reproduce în număr mare în Marea Britanie prin prisma temperaturilor arzătoare de vară. Descris drept „cel mai veninos păianjen din Marea Britanie”, se crede că această specie a ajuns clandestin pe nave din zone cu climă mai caldă în urmă cu un secol, conform Mirror.\n\nVăduva falsă este inrudită cu una dintre cele mai mortale specii de păianjen din lume, văduva neagră, dar nu sunt la fel de periculoase.\n\nCe simptome au persoanele mușcate de văduva falsă\n\nSpecialiștii spun că mușcătura se poate simți ca o înțepătură de viespe.\n\nDe obicei, singurul simptom de la o mușcătură este durerea la nivelul locului, care durează de obicei între una și 12 ore și rareori mai mult de 24 de ore.\n\nDeși văduvele false nu au o mușcătură deosebit de veninoasă, aceasta poate provoca ocazional răni grave, fiind nevoie de tratament în spital.\n\nRecent, un bărbat aflat în vacanță în Skegness a petrecut cinci zile în spital după ce a fost mușcat de unul.\n\n„Eram în vacanță în Mablethorpe și m-am trezit marți dimineața și degetul meu era foarte umflat și dureros, m-am chinuit să-mi scot verigheta. Două zile mai târziu, se umflase până la cot și m-am dus la urgență unde mi-au sugerat că este o mușcătură de păianjen. Mi-au dat antibiotice și ne-am întors în Dorset, unde a continuat să se înrăutățeasc. Am ajuns la urgență și am fost șocat să aud cât de grav este. Medicii și chirurgii au venit și au spus că este foarte probabil să-mi pierd degetul, au spus că sunt siguri în proporție de 90%\", a povestit el.\n\nSursa: Mirror Etichete: , Dată publicare: 29-08-2022 23:01\n\n"
}