{
    "România - Bosnia 4-1. Tricolorii au făcut spectacol în Giulești, dar retrogradează în Liga C": "Cupa României : Steaua - Chindia , marți, 18:45, Digi Sport 1\n\nLiga Națiunilor: Portugalia - Spania, marți, 21:45, Digi Sport 1\n\nTotuși, România este echipa retrogradată în Liga C după ce Finlanda a învins-o pe Muntenegru cu scorul de 2-0.\n\nRomânia - Bosnia 4-1. Tricolorii au făcut spectacol în Giulești, dar retrogradează în Liga C\n\nGalerie Foto\n\nDupă un început echilibrat de meci, România a avut prima șansă mare de gol. În minutul 20, Stanciu a șutat periculos, dar balonul a fost respins de defensiva adversă. A urmat apoi o șansă de gol irosită de Dennis Man.\n\nTotuși, în minutul 38, jucătorul celor de la Parma a reușit să deschidă scorul cu stângul, din interiorul careului. Bancu a contribuit cu pasa decisivă. Golul lui Man a fost inițial anulat, dar după analiza VAR, reușita a fost validată.\n\nPe final de primă repriză, Denis Alibec putea dubla avantajul tricolorilor, l-a driblat pe portarul bosniac, însă șutul său a fost respins.\n\nÎn repriza secundă, elevii lui Edi Iordănescu s-au dezlănțuit. Pușcaș a dublat avantajul României în minutul 74, după o pasă magistrală oferită de Bancu.\n\nDzeko a reușit să reducă din diferența de scor în minutul 77, însă Rațiu a marcat după doar două minute, după o combinație frumoasă cu același Bancu.\n\nCu câteva minute înainte de fluierul final, Pușcaș a marcat din nou cu un șut expediat de la marginea careului.\n\nRomânia - Bosnia 4-1. Tricolorii au făcut spectacol în Giulești, dar retrogradează în Liga C\n\nMin. 90: Final de meci!\n\nMin. 86: Goool România! Pușcaș marchează cu un șut de la marginea careului.\n\nMin. 83: Rus este înlocuit cu Nedelcearu.\n\nMin. 79: Goool România! După o combinație frumoasă cu Bancu, Rațiu reface diferența de scor cu un șut din careu.\n\nMin. 77: Gool Bosnia! Dzeko reușește să reducă din diferența de scor. Dedic centrează, iar Dzeko înscrie cu capul.\n\nMin. 74: Gooool România! Bancu îi oferă o pasă magistrală lui Pușcaș care profită de ocazie și înscrie în poarta bosniacilor.\n\nMin. 64: Man, Marin și Alibec, înlocuiți cu Cordea, Băluță și Pușcaș.\n\nMin. 59: Ocazie pentru Bosnia! Sinacanin trimite cu capul pe lângă poartă.\n\nMin. 56: Sorescu este înlocuit cu Camora.\n\nMin. 46: Începe repriza secundă!\n\nMin. 45+3: Pauză!\n\nMin. 45: Ocazie România! Sorescu ajunge la un balon expediat în fața porții, dar șutează din prima puțin pe lângă poartă.\n\nMin. 44: Ocazie România! Man driblează și șutează din dreapta careului cu piciorul stâng, dar balonul trece peste poarta Bosniei.\n\nMin. 41: Ocazie uriașă pentru România! Olaru îl lasă pe Dennis Alibec singur cu portarul, încearcă să îl dribleze pe Vasilj, șutează însă balonul este respins de defensiva adversă.\n\nMin. 38: Gooool România! Dennis Man reușește să înscrie în poarta lui Vasilj cu un șut cu stângul din interiorul careului, însă centralul partidei anulează reușita. După analiza VAR, golul este validat. Bancu a dat pasa decisivă.\n\nMin. 33: Ocazie Bosnia! Șutul lui Saric este deviat și se îndreaptă spre poarta României, însă Ionuț Radu are un reflex bun și reușește să rețină.\n\nMin. 26: Ocazie România! Dennis Man șutează la colțul lung, însă balonul trece pe lângă poarta bosniacilor.\n\nMin. 20: Șansă bună de gol pentru România! După o fază frumoasă construită de tricolori, Stanciu șutează, însă balonul este respins de defensiva adversă.\n\nMin. 17: Ocazie Bosnia! Kovacevic trimite periculos cu capul puțin peste poarta lui Ionuț Radu.\n\nMin. 16: Bosniacii execută foarte bine un corner, dar Ionuț Radu iese foarte bine și boxează balonul.\n\nMin. 10: Alibec preia un balon în careul advers, încearcă un dribling spectaculos, însă este doborât pe gazon.\n\nMin. 1: Începe meciul!\n\nRomânia: Radu – Rațiu, Rus, Burcă, Bancu – Marin, Olaru – Sorescu, Stanciu, Man - Alibec\n\nRezerve: Moldovan, Târnovanu, Camora, Manea, Nedelcearu, Băluță, Cicâldău, Pușcaș, Boloca, Tănase, Coman, Cordea\n\nBosnia: Vasilj – Serbecic, Kovacevic, Milicevic, Civic – Saric, Cimirot, Gojak – Dedic, Prevljak, Demirovic\n\nRezerve: Sehic, Piric, Susic, Kolasinac, Sanicanin, Besic, Danilovic, Dzeko, Prcic, Duljevic, Kodro-Maksumic, Hotic\n\nSpre deosebire de precedentele campanii, de data aceasta riscul este mai mare: să retrogradăm în Liga C! Această retrogradare sună urât, însă nivelul pe care îl arătăm probabil că acela este, al unei echipe din al treilea eşalon valoric.\n\nAcolo sunt echipe ca Turcia, Grecia, Kosovo, Irlanda de Nord, Slovacia, Macedonia de Nord, Bulgaria etc, unele în faţa cărora nu mai suntem favoriţi de multă vreme.\n\nLa ora 01:00, pe site vor putea fi vizionate şi cele mai importante faze video din meciul România-Bosnia Herţegovina\n\nPentru a evita însă această retrogradare trebuie să câştigăm meciul de pe Giuleşti, iar Finlanda să nu învingă în Muntenegru. Sau să facem un rezultat de egalitate, iar Finlanda să piardă meciul din această seară.\n\nSpre norocul nostru, Muntenegru luptă pentru victorie deoarece riscă să piardă locul 2 şi toate beneficiile oferite de această poziţie. Iar Bosnia Herţegovina a câştigat deja grupa şi este promovată în Liga A.\n\nRetrogradarea ar aduce imposibilitatea ajungerii la barajul pentru EURO 2024 pe această cale şi am pica în urna a 4-a pentru tragerea la sorţi pentru campania europeană.\n\nIordănescu pregăteşte mai multe schimbări pentru România-Bosnia Herţegovina, 21:45\n\nEchipa probabilă a României\n\nEdi Iordănescu ar păstra sistemul 4-3-3, cu Rus singurul jucător rămas din linia de fundaşi faţă de meciul din Finlanda, scor 1-1. La mijloc ar urma să apară Olaru şi Stanciu ca titulari, plus Cordea în atac.\n\nRadu - Manea, Rus, Burcă, Camora - Olaru, R. Marin, Stanciu - Cordea, Alibec, Tănase.\n\nDupă cinci meciuri disputate de România, echipa a strâns doar 4 puncte, toate cu Finlanda.\n\nBosniacii vor trimite pe teren contra României jucătorii care au jucat mai puţin în această campania\n\n\"Bineînțeles, obiectivul nostru este să câștigăm și mă bucur că și jucătorii gândesc la fel. Ne-am asigurat primul loc în grupă, iar atmosferă la echipă este excelentă.\n\nMâine vor primi o șansă jucătorii care au evoluat mai puțin până acum. Dar nu luăm în calcul decât să luăm cele trei puncte.\n\nSuntem conștienți că ne așteaptă un meci dificil. România are jucători buni, am văzut asta și la Zenica. Cred că va fi un meci de calitate, într-o atmosferă frumoasă\", a spus selecţionerul Ivaylo Petev, la conferința de presă, potrivit radiosarajevo.ba.\n\nClasament Liga Naţiunilor, Liga B, Grupa a 3-a\n\nClasament România Liga Națiunilor B, Grupa 3 / Foto: Flashscore\n\nMesajul lui Edi Iordănescu înaintea meciului cu Bosnia Herţegovina\n\nSelecționerul României este optimist înaintea meciului de luni cu Bosnia și este de părere că mentalitatea corectă le-ar putea aduce un rezultat favorabil ”tricolorilor”.\n\n”Îmi doresc că impresia lăsată să fie o altă imagine. Trebuie să plecăm de la asta, să transformăm această imagine în normalitate. Istoria și statistica au rolul lor, contează mai puțin când intri pe teren.\n\nTrebuie să ai o mentalitate corectă și ce derivă de acolo. Dacă vom avea mentalitatea corectă, energia și inspirația de a alege bine, vom avea șanse pentru un rezultat pozitiv.\n\nDar așteptați-vă la un meci extrem de disputat și la un adversar care va veni mult mai determinat decât cum anticipează mulți, pentru că n-are nimic de pierdut, vine cu încredere și energie. Ne așteptăm la un joc mai mult decât disputat”, a spus Edi Iordănescu, la conferința de presă.\n\nGalerie Foto\n\nLotul României pentru meciul cu Bosnia Herţegovina\n\nPORTARI: Ionuț Radu (Cremonese | Italia, 0/0), Horațiu Moldovan (FC Rapid 1923, 0/0), Ștefan Târnovanu (FCSB, 0/0);\n\nFUNDAȘI: Andrei Rațiu (Huesca | Spania, 8/0), Cristian Manea (CFR Cluj, 18/2), Bogdan Mitrea (Universitatea Craiova, 1/1), Adrian Rus (Pisa | Italia, 14/0), Ionuț Nedelcearu (Palermo | Italia, 21/2), Andrei Burcă (CFR Cluj, 12/0), Nicușor Bancu (Universitatea Craiova, 26/2), Mario Camora (CFR Cluj, 8/0);\n\nMIJLOCAȘI: Deian Sorescu (Rakow | Polonia, 7/0), Dennis Man (Parma |Italia, 14/4), Andrei Cordea (FCSB, 2/0), Alexandru Cicâldău (Al-Ittihad Kalba | EAU, 25/3), Daniel Boloca (Frosinone | Italia, 0/0), Nicolae Păun (Sepsi OSK, 1/0), Tudor Băluță (Farul Constanța, 7/0), Răzvan Marin (Empoli | Italia, 41/2), Nicolae Stanciu (Wuhan Three Towns | China, 54/11), Darius Olaru (FCSB, 6/0), Denis Drăguș (Standard Liege | Belgia, 2/0), Florinel Coman (FCSB, 5/0);\n\nATACANȚI: George Pușcaș (Genoa | Italia, 30/8), Denis Alibec (Farul Constanța, 25/2), Florin Tănase (Al-Jazira | EAU, 14/1).\n\nRezultatele înregistrate în Grupa 3 din Liga Națiunilor, Liga B\n\n26 septembrie 2022\n\nMuntenegru – Finlanda 21:45\n\nROMÂNIA – Bosnia și Herțegovina 21:45\n\n4 iunie 2022\n\nFinlanda – Bosnia și Herțegovina 1-1\n\nMuntenegru – ROMÂNIA 2-0\n\n7 iunie 2022\n\nBosnia și Herțegovina – ROMÂNIA 1-0\n\nFinlanda – Muntenegru 2-0\n\n11 iunie 2022\n\nMuntenegru – Bosnia Herțegovina 1-1\n\nROMÂNIA – Finlanda 1-0.\n\n14 iunie 2022\n\nBosnia și Herțegovina – Finlanda 3-2\n\nROMÂNIA – Muntenegru 0-3\n\n23 septembrie 2022\n\nBosnia și Herțegovina – Muntenegru 1-0\n\nFinlanda – ROMÂNIA 1-1\n\nEtichete: romania liga natiunilor , clasament liga natiunilor , video romania bosnia hertegovina\n\nUrmărește știrile digisport.ro și pe Google News",
    "România a cerut oficial Băncii Europene de Investiţii cofinanţare de 4 miliarde de euro pentru investiţii": "Adrian Câciu, ministrul Finanţelor, a avut luni o întrevedere cu Christian Kettel Thomsen, vicepreşedintele Băncii Europene de Investiţii. Cu această ocazie, ministrul Finanţelor i-a înmânat lui Kettel-Thomsen solicitarea României pentru o asistenţă financiară rambursabilă din partea BEI de până la 4 miliarde euro, necesară în anii următori pentru asigurarea implementării, în bune condiţii, a unor investiţii din sectoarele transporturi şi sănătate, finanţate prin Planul Naţional pentru Redresare şi Rezilienţă şi POS 2021 - 2027.\n\n„De-a lungul timpului, sprijinul acordat României de către Grupul BEI a fost consistent şi bine echilibrat, orientat atât către sectorul public, cât şi către sectorul privat. Disponibilitatea Băncii de a acorda României, alături de expertiză, şi un sprijin financiar substanţial pentru infrastructura de transport şi sănătate întăreşte rolul BEI de partener cheie al autorităţilor române în accelerarea implementării investiţiilor cu rol multiplicator în economie şi în valorificarea fondurilor puse la dispoziţie de Comisia Europeană”, a subliniat Câciu.\n\n„Investiţiile din Fondurile pentru Recuperare şi Rezilienţă, răspunsul Europei la COVID, oferă o oportunitate o dată la o generaţie. Banca Europeană de Investiţii salută solicitarea oficială de a sprijini investiţiile pe scară largă în sănătate şi transport în România în anii următori şi de a consolida şi mai mult cooperarea cu partenerii români atunci când examinăm, planificam şi finanţăm scheme individuale”, a declarat Christian Kettel Thomsen, vicepreşedintele Băncii Europene de Investiţii, conform unui comunicat transmis de Ministerul Finanţelor.\n\nBanca Europeană de Investiţii a împrumutat până acum României, din 1991, peste 16 miliarde euro.",
    "Under 20: România a fost învinsă de Germania într-un meci amical": "FOTBAL Luni, 26 Septembrie 2022, 20:17\n\nSilviu Dumitru • HotNews.ro\n\nReprezentativa Under 20 a României a fost învinsă de selecționata similară a Germaniei, scor 1-0, într-un meci amical disputat la Arad.\n\nDaniel Pancu, selectioner Romania U20 Foto: Captura Orange Sport\n\nGolul a fost marcat de Wagner, în minutul 73.\n\nAcesta este al doilea meci al lui Daniel Pancu în funcția de selecționer al naționalei U20. În prima partidă, România a fost învinsă de Cehia, scor 2-1.\n\nAu evoluat echipele:\n\n​România U20: Borbei – Pantea-cpt. (Mitran 79′), Gergely, Ignat, Amzăr (Buta 79′) – Perianu, Pandele (Popescu 54′) – Stoica (Andrei 46′), Pănoiu (Ciuciulete 46′), Andronache (Mustacă 74′)– Suciu (Iancu 46′). Selecționer: Daniel Pancu\n\nGermania U20: Noll – Calhanoglu (John 71′), Fofana (Schmidt 71′), Lawrence-cpt. (Siebert 71′), Rosenboom (Aydin 71′) – Wagner, Castrop – Conte (Scott 82′), Asllani (Nebel 71′), Bobzien (Breithaupt 71′) – Kastanaras (Shuranov 71′). Selecționer: Hannes Wolf",
    "Echipa de start a României pentru meciul cu Bosnia. Edi Iordănescu a făcut trei schimbări": "Cupa României : Steaua - Chindia , marți, 18:45, Digi Sport 1\n\nLiga Națiunilor: Portugalia - Spania, marți, 21:45, Digi Sport 1\n\nFață de meciul cu Finlanda, 1-1, Edi Iordănescu a apelat la trei schimbări în formula de start. Au ieșit Ionuț Nedelcearu, Marius Marin, suspendat, și Florin Tănase, în locul cărora vor juca din primul minut Andrei Burcă, Darius Olaru și Nicolae Stanciu.\n\nEchipa de start a României pentru meciul cu Bosnia\n\nFoarte probabil, Andrei Burcă și Nicolae Stanciu ar fi apărut din primul minut și la Helsinki, dar stoperul lui CFR Cluj a fost suspendat, în timp ce mijlocașul care joacă la Wuhan Three Towns a acuzat anumite probleme medicale.\n\nO schimbare față de meciul din Finlanda, cel puțin dacă e luată în considerare așezarea de pe foaia oficială, ține de sistemul de joc. În Giulești, România ar urma să evolueze într-un 4-2-3-1, cu Nicolae Stanciu în spatele lui Denis Alibec. La Helsinki, Edi Iordănescu a folosit un modul 4-3-3.\n\nEchipa României pentru meciul cu Bosnia:\n\nRadu - Rațiu, Rus, Burcă, Bancu - R. Marin, Olaru - Man, Stanciu, Sorescu - Alibec\n\nRezerve: Moldovan, Târnovanu - Camora, Manea, Nedelcearu, Băluță, Cicâldău, Pușcaș, Boloca, Tănase, Coman, Cordea\n\nVedeta Edin Dzeko, pe bancă\n\nBosnia a câștigat deja grupa, astfel că își permite să odihnească jucători în meciul cu România. Unul dintre cei menajați este Edin Dzeko, vedeta echipei naționale.\n\nEchipa Bosniei pentru meciul cu România:\n\nVasilj - Serbecic, Kovacevic, Milicevic, Civic - Saric, Cimirot, Gojak - Dedic, Prevljak, Demirovic\n\nRezerve: Sehic, Piric - Susic, Kolasinac, Sanicanin, Besic, Danilovic, Dzeko, Prcic, Duljevic, Kodro-Maksumic, Hotic\n\nEtichete: romania - bosnia\n\nUrmărește știrile digisport.ro și pe Google News",
    "Urnele pentru EURO 2024, aproape de a fi definitivate » România poate pica într-o grupă horror cu Spania și Franța": "Articol de GSP - Publicat luni, 26 septembrie 2022 14:56 / Actualizat luni, 26 septembrie 2022 17:30\n\nPe 9 octombrie, în Germania, va avea loc tragerea la sorți pentru grupele din preliminariile EURO 2024, iar ultimele meciuri din Liga Națiunilor vor stabili componența urnelor.\n\nRomânia înfruntă Bosnia, de la 21:45, în ultima rundă din Liga Națiunilor (Divizia B, Grupa a 3-a, etapa #6). Partida e liveTEXT pe GSP.ro și în direct la PrimaTV.\n\nLuni și marți se vor disputa ultimele partide din Liga Națiunilor, dar 9 dintre capii de serie la tragerea de sorți se cunosc deja.\n\nEURO 2028 Veste proastă pentru România: UEFA abandonează proiectul cu 32 de echipe pentru Euro 2028. Cine s-a opus\n\nUngaria a ajuns în prima urnă la tragerea la sorți pentru EURO 2024\n\nGermania, țară organizatoare, este deja calificată la turneul final, iar până acum se știu în ce urne vor fi 37 dintre cele 53 de echipe.\n\nÎn urna celor 10 capi de serie se vor afla alte 9 naționale care au obținut cele mai bune rezultate în Liga A din Nations League, în timp ce România va fi în urna a 3-a.\n\nAstfel, Țările de Jos, Ungaria, Danemarca, Spania, Italia, Belgia, Croația, Portugalia și Polonia vor fi capi de serie. Pentru ultimul loc se vor lupta Cehia și Elveția, care se duelează marți.\n\nNume tari în urna a 2-a, România în urna a 3-a\n\nCu rezultate slabe în Liga Națiunilor, Franța și Anglia se vor afla în urna a doua a capilor de serie, alături de formații precum Austria, Israel sau Bosnia.\n\nRomânia se afla în urna a 3-a, alături de Suedia, Armenia sau Irlanda de Nord, și poate pica într-o grupă infernală.\n\nCum ar arăta o grupă infernală pentru România: Spania, Franța, România, Turcia, Belarus, Liechtenstein.\n\nCum ar arăta o grupă facilă pentru România: Cehia, Israel (Bosnia), România, Insulele Feroe, Moldova, San Marino\n\nCum arată urnele pentru preliminariile EURO 2024:\n\nUrna 1 : Țările de Jos, Ungaria, Danemarca, Spania, Italia, Belgia, Croația, Portugalia, Polonia\n\n: Țările de Jos, Ungaria, Danemarca, Spania, Italia, Belgia, Croația, Portugalia, Polonia Urna 2: Țara Galilor, Anglia, Bosnia, Israel, Franța, Austria\n\nȚara Galilor, Anglia, Bosnia, Israel, Franța, Austria Urna 3 : Suedia, Armenia, România, Slovenia, Republica Irlanda\n\n: Suedia, Armenia, România, Slovenia, Republica Irlanda Urna 4 : Turcia, Georgia, Kazahstan, Luxemburg, Grecia, Azerbaidjan, Insulele Feroe\n\n: Turcia, Georgia, Kazahstan, Luxemburg, Grecia, Azerbaidjan, Insulele Feroe Urna 5: Belarus, Lituania, Gibraltar, Letonia, Malta, Moldova, Estonia\n\nBelarus, Lituania, Gibraltar, Letonia, Malta, Moldova, Estonia Urna 6: Liechetenstein, San Marino, Andorra\n\n* Urnele vor fi complete după meciurile care se joacă luni și marți în Liga Națiunilor\n\nRomânia, pe locul 4 în preliminariile EURO 2020\n\nÎn preliminariile pentru precedentul Campionat European, disputat în 2021, România a avut parte de o grupă extrem de grea. „Tricolorii” antrenați de Cosmin Contra au terminat pe locul 4, sub Spania, Suedia și Norvegia, peste Insulele Feroe și Malta.\n\nRomânia a obținut atunci 14 puncte, cu 3 sub Norvegia și 7 sub Suedia. Spania a câștigat grupa, cu 26 de puncte.\n\nRomânia - Bosnia, echipe probabile\n\nRomânia: I. Radu - Cr. Manea, Ad. Rus, Burcă, Camora - R. Marin, T. Băluță, Stanciu - Cordea, Alibec, Fl. Tănase\n\nRezerve: H. Moldovan, Târnovanu, Rațiu, Mitrea, Olaru, Boloca, Sorescu, Cicâldău, Man, Fl.Coman , D. Drăguș, G. Pușcaș\n\nAbsent: M. Marin (suspendat)\n\nSelecționer: Edi Iordănescu\n\nBosnia: Sehic - Susic, Hadzikadunic, Sanicanin, Kolasinac - Cimirot, Bseic - Stevanovic, Hadziahmetovic, Demirovic - Dzeko\n\nRezerve: Piric, Vasilj, Dedic, Milicevic, Serbecic, Gojak, Duljevic, Danilovic, Hotic, Prevljak, K. Kodro\n\nAbsent: Pjanic\n\nSelecționer: Ivailov Petev\n\nVIDEO. Toate detaliile înainte de România - Bosnia\n\nCitește și:\n\nRomânia - Bosnia, meci cu grad ridicat de risc! Anunțul făcut de FRF + ce spune Jandarmeria\n\nIonel Ganea, discurs devastator la adresa lui Edi Iordănescu: „Cel mai slab antrenor pe care l-am avut vreodată. La națională vin toți papagalii”",
    "Joacă pentru România U20, însă ar întoarce oricând armele și ar accepta o convocare la naționala Bosniei: ”Fără supărare!”": "Cupa României : Steaua - Chindia , marți, 18:45, Digi Sport 1\n\nLiga Națiunilor: Portugalia - Spania, marți, 21:45, Digi Sport 1\n\nProdus al lui Dinamo, Mitrovic a plecat în vara lui 2021 la Genoa, însă nu a rezistat decât un an în Italia și s-a întors în România, la CSC Șelimbăr, una dintre revelațiile Ligii 2 în acest sezon. A fost doar rezervă în partida pierdută de naționala U20 în fața Cehiei, 2-1, însă are șanse să joace în meciul contra Germaniei, care va transmis de la ora 18:00, în direct pe Digi Sport 1.\n\n125 de mii de euro este cota de piață a lui Mitrovic, potrivit Transfermarkt.\n\nConvocat la naționala României U20, Mitrovic ar juca pentru prima reprezentativă a Bosniei: ”Fără nicio supărare!”\n\nTânărul goalkeeper are și cetățenie bosniacă și, în ziua meciului România - Bosnia și Herțegovina, a oferit o declarație oarecum surprinzătoare. Aleksander Mitrovic a transmis că va da curs unei convocări la selecționata ”mare” a țării în care s-a născut tatăl său, în cazul în care se va ivi ocazia.\n\n”Tata ar trebui să stăpânească mai bine acest subiect. Momentan joc pentru naționala U20 a României, sunt trup și suflet pentru această echipă. Dacă se va ajunge însă în situația de a alege, voi prefera reprezentativa la care simt că mi se vor oferi mai multe șanse.\n\nNu vreau să fac acum diferențe între România și Bosnia, dar dacă voi fi convocat acolo la echipa mare și constat că am posibilități mai consistente pentru carieră, voi spune prezent. Fără nicio supărare!\n\nAmintiți-vă cum a fost și cu Ibrahimovic! Bosnia nu s-a zbătut, Suedia a insistat și a mers acolo. Dacă o națională te dorește mai mult, e normal să mergi în respectiva direcție, oricare ar fi aceea.\n\nAcum însă, repet, gândul meu e sută la sută pentru România și așa voi fi mereu când îmbrac tricoul unei formații”, a declarat Aleksander Mitrovic, pentru playsport.ro.\n\nMitrovic vede o remiză între România și Bosnia\n\n”Aș merge pe un egal. Și România va marca cel puțin o dată, pentru că are nevoie de victorie. Dar va avea în față un adversar arțăgos, care nu cedează la nicio minge. Cu sau fără Pjanic, cu sau fără Dzeko, Bosnia e o formație care nu depinde de unul sau doi jucători. Stilul și determinarea nu se schimbă”, a mai spus Mitrovic.\n\nAleksander Mitrovic are selecții pentru toate selecționatele României, de la U15 la U20.\n\nEtichete: aleksander mitrovic , mitrovic romania u20 , mitrovic bosnia si hertegovina\n\nUrmărește știrile digisport.ro și pe Google News",
    "O nouă zi liberă în România. Când pică și cine beneficiază de ea": "Iar luna octombrie aduce o nouă astfel de zi. Însă, de acestă dată, doar pentru elevii și profesorii din România. Conform structurii anului școlar 2022-2023, aceștia vor beneficia de o zi liberă cu ocazia Zilei Internaționale a Educației.\n\nÎn fiecare an, elevii și profesorii beneficiază de o zi liberă în luna octombrie, mai exact de Ziua Internațională a Educației. Această sărbătoare pică pe data de 5 octombrie, zi în care nu se organizează cursuri, iar elevii și profesorii au liber.\n\nAceasta este prima zi liberă pe care elevii o au înaintea vacanței programate în luna octombrie. De Ziua Internațională a Educației nu se țin cursuri, această zi fiind considerată o zi liberă atât pentru elevi, cât și pentru profesori, lucru precizat inclusiv în contractul de muncă al cadrelor didactice, dar și în ordinul privind structura anului școlar 2022-2023.\n\n„În ziua de 5 octombrie – Ziua Internațională a Educației și în zilele nelucrătoare/ de sărbătoare legală prevăzute de lege și de contractul colectiv de muncă aplicabil nu se organizează cursuri”, se arată în Art. 3 al Ordinului privind structura anului școlar 2022-2023, potrivit edupedu.ro.\n\nZiua Internațională a Educației pică în fiecare an la dată fixă, mai exact pe 5 octombrie. Această sărbătoare a apărut în anul 1994 și amintește de semnarea în anul 1966 a Recomandării UNESCO/OIM privind statutul profesorilor.\n\nEste o zi în care se pune accentul pe tot ceea ce ține de educație, pe implicarea și devotamentul profesorilor. Cu toate acestea, Ziua Internațională a Educației diferă de Ziua Învățătorului, care în România se sărbătorește pe data de 5 iunie.\n\nCalendar pentru anul școlar 2022-2023 | Fiecare județ va avea o structură diferită\n\nCalendarul anului școlar 2022-2023 a ajuns la varianta finală. Este eliminată denumirea semestre, iar împărțirea anului școlar se schimbă. Judeţele din România vor avea o structură diferită a calendarului.\n\nCalendarul anului școlar 2022-2023 are o structură diferită de această dată. Ministerul Educației a aprobat varianta finală în martie 2022.\n\nStructura noului an școlar va fi împărțită pe module, de data aceasta, fiind eliminată denumirea de \"semestre\" și împărțirea anului școlar introdusă din anul 1998.\n\nÎn anul şcolar 2022-2023 vor fi 5 module, despărțite de 5 vacanțe.\n\nCalendarul anului școlar 2022-2023\n\nModulul 1 – cursuri: de luni, 5 septembrie 2022, până vineri, 21 octombrie 2022; vacanță: de sâmbătă, 22 octombrie 2022, până duminică, 30 octombrie 2022;\n\nde luni, 5 septembrie 2022, până vineri, 21 octombrie 2022; Modulul 2 – cursuri: de luni, 31 octombrie 2022, până joi, 22 decembrie 2022; vacanță: de vineri, 23 decembrie 2022, până duminică, 8 ianuarie 2023;\n\nde luni, 31 octombrie 2022, până joi, 22 decembrie 2022; Modulul 3 – cursuri: de luni, 9 ianuarie 2023, până vineri, 3 februarie 2023, respectiv vineri, 10 februarie 2023, sau vineri, 17 februarie 2023, la decizia inspectoratelor școlare județene/al municipiului București, după caz; vacanță: o săptămână, la decizia inspectoratelor școlare județene/al municipiului București, în perioada 6—26 februarie 2023;\n\nde luni, 9 ianuarie 2023, până vineri, 3 februarie 2023, respectiv vineri, 10 februarie 2023, sau vineri, 17 februarie 2023, la decizia inspectoratelor școlare județene/al municipiului București, după caz; Modulul 4 – cursuri: de luni, 13 februarie 2023, respectiv luni, 20 februarie 2023, sau luni, 27 februarie 2023, la decizia inspectoratelor școlare județene/al municipiului București, după caz, până joi, 6 aprilie 2023; vacanță: de vineri, 7 aprilie 2023, până marți, 18 aprilie 2023;\n\nde luni, 13 februarie 2023, respectiv luni, 20 februarie 2023, sau luni, 27 februarie 2023, la decizia inspectoratelor școlare județene/al municipiului București, după caz, până joi, 6 aprilie 2023; Modulul 5 – cursuri: de miercuri, 19 aprilie 2023, până vineri, 16 iunie 2023; vacanță: de sâmbătă, 17 iunie 2023, până duminică, 3 septembrie 2023.\n\nde miercuri, 19 aprilie 2023, până vineri, 16 iunie 2023;\n\nExcepții pentru anumite clase:\n\npentru clasele a XII-a zi, a XIII-a seral și frecvență redusă, anul școlar are o durată de 34 de săptămâni de cursuri și se încheie la data de 2 iunie 2023 ;\n\nseral și frecvență redusă, anul școlar are o durată de 34 de săptămâni de cursuri și se încheie la data de ; pentru clasa a VIII-a , anul școlar are o durată de 35 de săptămâni de cursuri și se încheie la data de 9 iunie 2023 ;\n\n, anul școlar are o durată de 35 de săptămâni de cursuri și se încheie la data de ; pentru clasele din învățământul liceal — filiera tehnologică , cu excepția claselor prevăzute la lit. a), pentru clasele din învățământul postliceal, cu excepția calificărilor din domeniul sănătate și asistență pedagogică, și pentru clasele din învățământul profesional, anul școlar are o durată de 37 de săptămâni de cursuri și se încheie la data de 23 iunie 2023 ;\n\n, cu excepția claselor prevăzute la lit. a), pentru clasele din învățământul postliceal, cu excepția calificărilor din domeniul sănătate și asistență pedagogică, și pentru clasele din învățământul profesional, anul școlar are o durată de 37 de săptămâni de cursuri și se încheie la data de ; pentru clasele din învățământul postliceal , având calificări din domeniul sănătate și asistență pedagogică, durata cursurilor este cea stabilită prin planurile-cadru de învățământ în vigoare, potrivit Edupedu.ro\n\n, având calificări din domeniul sănătate și asistență pedagogică, durata cursurilor este cea stabilită prin planurile-cadru de învățământ în vigoare, potrivit Edupedu.ro Spre deosebire de anii trecuți, vor avea vacanță toți elevii în perioada 22-30 octombrie 2022. Înainte, intrau într-o vacanță de o săptămână doar copiii de grădiniță și elevii de clasele primare, în perioada octombrie-noiembrie.\n\nOficialii din ministerul Educației anunță și o vacanță „mobilă”. Aceasta încă nu a fost fixată de inspectoratele școlare.\n\nDin acest motiv fiecare județ va avea o structură ușor diferită a anului școlar. Acestea pot fi găsite în galeria acestui articol.\n\nProgramul național „Școala altfel” și Programul „Săptămâna verde” se desfășoară în perioada 27 februarie— 16 iunie 2023, în intervale de câte 5 zile consecutive lucrătoare. Derularea celor două programe nu se planifică în același interval de cursuri (modul de învățare). „La clasele din învățământul liceal — filiera tehnologică, din învățământul profesional și din învățământul postliceal, în perioadele dedicate programelor „Școala altfel” și „Săptămâna verde” se organizează activități de instruire practică”, se arată în monitoruloficial.ro.",
    "Mircea Coşea, semnal de alarmă: \"Eu mă tem. România nu a rezolvat problema energiei\"": "Şi dacă alte ţări precum Danemarca distribuie angajaților din bănci geci și pături ca să se încălzească în iarna friguroasă, la noi un politician sparge lemne ca să aibă la iarnă cu ce să se încălzească.\n\nSituaţia este îngrijorătoare pentru că economia se deteriorează în fiecare zi, spune profesorul Mircea Coşea, analist economic. Iată avertismentul său.\n\n\"Europa n-a reușit să rezolve problema energiei. Și sigur că Danemarca se gândește și la pături.\n\nNoi n-avem însă această posibilitate, n-avem bani pentru pături, poate Banca Națională să ne dea câte ceai cald, că tot spunea domnul Isărescu că trebuie să bem câte un ceai de tei.\n\nAcum, fără glumă, domnul președinte Iohannis spunea că nu trebuie să ne temem.\n\n\"Eu mă tem. Situaţia economică se deteriorează în fiecare zi\"\n\nSă știți că eu mă tem. Eu mă tem, pentru că în spatele acestor amenințări, acestor escaladări deocamdată verbale, există o situație economică care se deteriorează în fiecare zi.\n\nEa se vede în primul rând prin faptul că dolarul a depășit euro. Deci e o dovadă clară că Europa nu face față acestor presiuni energetice.\n\nÎn România, importurile în dolari sunt din ce în ce mai mari și mai costisitoare.\n\n\"Bugetul României este supus la presiuni\"\n\nDolarul va crește în continuare ca urmare a acestei poziții ferme a Statelor Unite ale Americii, pentru că politica influențează economia, iar declarațiile politice influențează piața monetară foarte mult.\n\nȘi asta înseamnă că noi vom avea de plătit mai mult la fiecare import în dolari. Noi importăm foarte mult armament în dolari, avem un program de microcentrale nucleare în dolari.\n\nToate lucrurile astea arată că bugetul României va fi supus în continuare unei presiuni foarte mari şi se va vedea la nivelul populației.\n\n\"Vom avea multe falimente spre sfârşitul acestui an\"\n\nEu mă tem, nu neapărat de atacuri nucleare tactice, ci de faptul că România n-a rezolvat nu o problemă energiei.\n\nVom avea un număr foarte mare de falimente spre sfârșitul acestui an din incapacitatea plăţii facturilor.",
    "România, țara care „plutește pe o mare de petrol și doarme pe o pernă de gaz”": "România, țara care „plutește pe o mare de petrol și doarme pe o pernă de gaz”\n\nGermanii ne-au folosit petrolul la mașinăria de război, iar sovieticii ne-au spoliat sub pretextul despăgubirilor de război. Sub regimul comunist, rafinăriile au fost dezvoltate în industrializarea forțată. După 1989, privatizarea unor rafinării a dus la închiderea sau dispariția lor, iar entități economice din Rusia nu au fost străine de afacerile din țara noastră.\n\n„România plutește pe o mare de petrol și doarme pe o pernă de gaz”\n\nÎnainte de Al Doilea Război Mondial, țara noastră a beneficiat de resurse substanțiale proprii și a fost printre pionierii exploatării petrolului. Mașinăria de război germană s-a alimentat din plin din zăcămintele noastre, iar după terminarea războiului am fost nevoiți să plătim o bună parte din despăgubirile de război către URSS, tot cu petrol. Până în 1956, prin Sovrom Petrol, sute de mii de tone de țiței s-au scurs spre Uniunea Sovietică. Unul dintre șefii Gosplan spunea că „România plutește pe o mare de petrol și doarme pe o pernă de gaz”. Dar resursele sunt epuizabile, iar în timpul regimul comunist a fost demarat un amplu program de retehnologizare, cu mari eforturi din partea populației.\n\nRadu Dudău, coordonator al proiectului România Eficientă: „A fost o strategie a regimului Ceaușescu de a miza mult pe acest sector al rafinăriei, pe ideea unor relații pe care le dezvoltase cu Orientul, și producția de țiței era mai semnificativă, dar aveam și importuri mari din Iran și alte țări”.\n\nCum erau distribuite rafinăriile în sistemul comunist\n\nÎn sistemul comunist a fost gândită o rețea de zece rafinării distribuite în funcție de specificul zonelor și a materiilor prime pe care le prelucrau: Astra Ploieşti, Vega Ploieşti, Steaua Română Câmpina, Rafinăria Dărmăneşti şi Suplacu de Barcău, de dimensiuni mai mici, dar și unități cu capacitate mult mai mare: Petromidia Năvodari, Petrobrazi Ploieşti, Arpechim Piteşti, Petrotel Ploieşti, Rafo Oneşti.\n\nDumitru Chisăliță, expert în energie: „Practic eram cumva în topul Europei în ceea ce privește capacitatea de rafinare și am înțeles că nu este suficient să ne rafinăm petrolul nostru, ci este un business, înseamnă poziție, înseamnă putere”.\n\nDupă 1989, situația rafinăriilor s-a schimbat dramatic.\n\nRadu Dudău, coordonator al proiectului România Eficientă: „Am avut într-adevăr și o conjunctură a privatizărilor extrem de dubioase care au fost făcute în mod iresponsabil, aproape un rapt de tipul celor care au generat oligarhii în Rusia și Ucraina și în alte state ex-sovietice”.\n\nRadu Căprău, membru Directorat OMV Petrom: „Ni s-a impus să închidem. În momentul în care ai o economie de stat care impune o anumită cantitate de procesat, indiferent de criteriile economice, este o variantă nesustenabilă. Până la urmă, piața echilibrează prezența sau activitatea anumitor rafinării. Lucrul acesta s-a văzut nu numai în România, ci și în Europa”.\n\nMihail Georgescu a condus după 1990 Compania Română de Petrol care reunea toată industria de producție și distribuție a produselor petroliere.\n\nMihail Georgescu: „Înseamnă că trebuie să conduc și să coordonez toate cele zece rafinării, cinci mari, cinci mici”.\n\nCe active din zona de rafinare au mai rămas în România\n\nÎn 1997, compania a fost împărțită și au început restructurările. Opt dintre rafinării au trecut pe cont propriu. Restul activelor, rafinăria Arpechim și Petrobrazi, au intrat în proprietatea Petrom, alături de fosta rețea Peco. Și tot Petrom a primit și dreptul exclusiv de a extrage țiței din câmpurile petrolifere identificate la ora aceea.\n\nAstăzi, au mai rămas active în zona de rafinare doar Petrobrazi care aparține OMV Petrom, rafinăria Petrotel deținută de Lukoil, și Petromidia și Vega, unde pachetul majoritar de acțiuni aparține kazahilor de la Kaz Munai Gaz.\n\nVirgil Popescu, ministrul Energiei: „Ne-am pus aceste rafinării în mâinile unor privați, controlați din alte țări. Eu vreau să ne uităm în viitor, rafinăriile sunt private”.\n\nRadu Dudău, coordonator al proiectului România Eficientă: „Noi acum ne punem problema aceasta că e un sector critic, strategic și suntem mult mai sensibili”.\n\nVirgil Popescu, ministrul Energiei: „Din păcate, nu mai avem ce face în trecut. Este posibil, toată Europa s-a pus în plasă, poate că altfel se judecau în 1998, 2004, 2001, atunci când s-au făcut aceste privatizări. Dacă mă întrebați acum, nu aș fi făcut acest lucru. Mi-ar fi convenit să avem companii mari, puternice, deținute majoritar de către statul român să știi că poți să joci pe piață”.\n\nPrima rafinărie privatizată vândută de către statul român\n\nPrima rafinărie privatizată vândută de către statul român a fost Petrotel din Ploiești, cumpărată de către rușii de la Lukoil. Aici a fost o activitate neîntreruptă timp de 25 de ani, care a fost presărată și cu controverse, inclusiv cu acuzații de evaziune fiscală. Primul director general acolo a fost Victor Surdu, politician român, între timp decedat.\n\nRadu Dudău, coordonator al proiectului România Eficientă: „Au fost niște lucruri acolo care au pus un grad de suspiciune. În orice caz, Lukoil a avut o prezență constantă pe piața românească. Un lanț foarte important de retail de carburanți”.\n\nLukoil este cea mai importantă companie rusească din punct de vedere al rezervelor, producției și rafinării țițeiului. Asigură 20% din producția de petrol din Rusia. Este o societate pe acțiuni deschisă, dar controlul statului este evident. Până la începutul războiului din Ucraina, Consiliul de Administrație Lukoil era condus de Vaghit Alekperov, un miliardar apropiat de Vladimir Putin. Averea acestuia este estimată la peste 21 de miliarde de dolari și este pe lista oligarhilor sancționați de autoritățile occidentale și, din acest motiv, s-a retras de la conducerea Lukoil. În România, rafinăria este administrată de Petrotel Lukoil, iar lanțul de distribuție de Lukoil România.\n\nSancțiunile europene lovesc direct în sursa țițeiului rafinat la Lukoil\n\nRadu Dudău, coordonator al proiectului România Eficientă: „În momentul de față, Lukoil nu ar trebui să mai poată importa din Federația Rusă în afara unor contracte care antedatau înainte de ultima rundă a embargoului impus de Uniunea Europeană. Dacă poate opera pe bază de importuri din alte surse nerusești, este o întrebare”.\n\nVirgil Popescu, ministrul Energiei: „Lukoilul nu a dat nicio declarație publică. Eu cred că nu vom avea, v-am spus, Lukoilul poate funcționa și cu alte tipuri de țiței”.\n\nEchipa a făcut o solicitare pentru un interviu filmat celor de la Lukoil România despre situația creată odată cu începerea războiului din Ucraina, și sancțiunile impuse de Uniunea Europeană. Din păcate, până la această oră, echipa nu a primit niciun răspuns. Solicitarea s-a oprit, undeva, la Moscova.\n\nZilele trecuite, șeful Consiliului de administrație de la Lukoil, succesorul lui Vaghit Alekperov, a căzut de la etajul șase al unui spital aflat în subordinea administrației prezidențiale din Moscova. Acesta nu a supraviețuit. Nu este nimic extraordinar în Rusia lui Putin. Ravil Maganov face parte dintr-o lungă listă a unor șefi de companii rusești care cad suspect de la etaj. Lukoil mai deține în România, pe lângă rafinăria Petrotel, și un lanţ de 310 benzinării și este furnizor de combustibil pentru foarte multe dintre instituțiile statului român: de la Inspectoratul de Stat pentru Urgență până la CFR Călători, Compania Energetică București, sau nenumărate administrații locale. Astăzi, compania nu se află sub sancțiuni directe, dar din 14 octombrie, instituțiile vor trebui să își caute alte surse de combustibili, conform deciziilor europene.\n\nVirgil Popescu, ministrul Energiei: „Lukoil este unul dintre marii distribuitori la instituții de stat. Lukoil, din câte știu, nu e pe lista de sancțiuni. Ministerul Energiei nu are carduri sau altceva, nu vă pot spune prin prisma Ministerului Energiei. Probabil că au avut licitații la vremea respectivă și au plătit prețul cel mai mic în piață”.\n\nTot o subsidiară Lukoil are o concesiune în Marea Neagră în perimetrul românesc, unde alături de Romgaz ar trebui să exploreze un zăcământ de gaz care s-ar putea dovedi valoros pentru țara noastră. În urmă cu câțiva ani, într-un interviu dat emisiunii „România, te iubesc!”, reprezentantul rușilor era optimist.\n\nLukoil Overseas și-a oprit investiția după invazia din Crimeea din 2014.\n\nVirgil Popescu, ministrul Energiei: „Trebuie văzut ce are de gând să facă acolo, este o asociere cu Romgaz. Lukoil este majoritar acolo, dar Romgaz este pregătit în acel perimetru, să-l preia. În 2014 se concurau cu Exxon și anunțau descoperiri optimiste. Părerea mea e că a fost un PR de piață atunci”.\n\nSursa: StirilePROTV Etichete: , , , Dată publicare: 25-09-2022 18:59\n\n",
    "Locul unic din România de o valoare impresionantă. Este puțin cunoscut de români": "Turiștii străini au rămas fără cuvinte când au vizitat unele locuri din țara noastră. Din păcate, mulți români nu au apucat să vadă frumusețile din câteva zone speciale din România. Locul prezentat astăzi este unic în lume. Aici se găsește ceva impresionant și valoros de care puțini știu. Specialiștii au rămas fără cuvinte când au descoperit anumite detalii. Cu siguranță toți oamenii trebuie să ajungă aici măcar o dată în viață. Despre ce este vorba?\n\nLoc unic în România: puțini români știu de el\n\nRomânia este o țară plină de surprize. Aceasta a început să își dezvăluie secretele rând pe rând în urmă cu câțiva ani când a început să fie în vizorul turiștilor străini. Din ce în ce mai mulți oameni de peste tot din lume au descoperit frumusețile din România, iar unii dintre ei abia au mai putut să se dezlipească de anumite zone.\n\nAstăzi vă prezentăm un loc unic ce este mai puțin știut de cetățenii de la noi. Un muzeu din țara noastră păstrează o colecție impresionantă de piese din aur nativ descoperite de-a lungul timpului. Primele exponate au ajuns la Muzeul Aurului din Brad la sfârșitul secolului al XIX-lea.\n\nDetalii despre obiectele descoperite\n\nUnele au fost scoase din minele din Munții Metaliferi într-o perioadă în care aproape toate așezările montane aveau în jurul lor exploatări miniere de aur, argint și cupru. Specialiștii recomandă ca toți românii să ajungă măcar o dată la Muzeul Aurului din Brad, acolo unde există colecția deosebită de aproape o mie de piese de aur cu forme și combinații rar întâlnite.\n\nAcestea cântăresc în total aproximativ cinci kilograme. Ele au primit din partea experților denumiri precum: „pana lui Eminescu”, „balerina”, „harta României”, „feriga”, „căţeluşul” şi „răţuşca”, „şopârlele din aur”.\n\nDe asemenea, vizitatorii pot admira aici și unelte vechi care arată cum era extras minereul în urmă cu peste două milenii și metale rare descoperite în zăcăminte din Munții Apuseni, dar și peste 800 de exponate din minerale aduse din toate colțurile lumii.\n\nLegendă\n\nOamenii pot vedea aici și câteva foițe de aur combinate cu cuarț. Legenda descoperirii lor este prezentată în cartea „Die Dioskuren” (Viena, 1876).",
    "România se află pe locul 11 într-un top global al declinului populaţiei până în 2050": "Pe primele locuri în topul statelor care se vor confrunta cu scăderi importante ale populaţiei se află Bulgaria (care se va confrunta cu o scădere de 22,5% a numărului de locuitori până în 2050), Lituania (-22,1%), Letonia (-21,6%), Ucraina (-19,5%) şi Serbia (18,9%).\n\nÎn România, populaţia va ajunge la circa 16 milioane de locuitori până în 2050, faţă de nivelul de 19 milioane, cât este în prezent. Cu o scădere estimată a populaţiei de 15,5%, România se află într-o situaţie similară cu Grecia şi cu Albania, potrivit datelor oficiale.\n\nScăderea natalităţii şi migraţia externă a românilor sunt principalii factori care au condus la o scădere a populaţiei României în ultimele decenii, astfel că, în prezent, se nasc circa 180.000 de copii pe an (cu 40% mai puţini copii decât în 1990) iar în străinătate pleacă anual la muncă câte 200.000 de români. În prezent, între 3 şi 4 milioane de români lucrează în alte state, potrivit estimărilor oficiale.",
    "Creșterea dobânzilor la nivel internațional lovește România: Nouă depreciere a riscului de țară": "Riscul de țară al României a înregistrat o nouă depreciere în ochii investitorilor străini, la finalul săptămânii trecute.\n\nDe la începutul anului și până în prezent, cotațiile titlurilor CDS au crescut de mai mult de 4,2 ori, reflectând poziția externă precară a României.\n\nDincolo de condițiile internaționale, care pun în dificultate guvernele ce au nevoie de finanțare externă, România iese în evidență prin dezechilibrele interne, reliefate prin deficitele gemene.\n\nDin nou peste pragul de 300\n\nNoul val de majorare a dobânzilor de politică monetară de către băncile centrale majore, în frunte cu Rezerva Federală americană, consemnat săptămâna trecută, pune din nou în dificultate statele care trăiesc pe datorie.\n\nRomânia este unul din aceste state și scumpirea finanțării externe a atras o nouă deteriorare a riscului de țară în ochii investitorilor străini, în condițiile în care țara noastră stătea deja cel mai prost în regiune la acest capitol.\n\nAstfel, săptămâna trecută s-a încheiat cu un nou salt al cotațiilor pentru titlurile CDS – credit default swaps -, în dolari, cu maturitatea la 5 ani, asociate riscului de țară al României, care au ajuns la nivelul 321,87 puncte de bază.\n\nPe parcursul lunilor august și septembrie acest nivel s-a situat sub pragul de 300, oscilând în proximitatea a 270 - 280 puncte de bază.\n\nPeste pragul de 300 de puncte de bază cotațiile titlurilor CDS s-au mai aflat în luna iulie a anului în curs, dar nu au atins nivelul consemnat în septembrie.\n\nCea mai proastă poziție din regiune\n\nAds\n\nTrebuie amintit că în luna mai cotațiile titlurilor CDS au urcat la 248,54 puncte de bază, de la nivelul de 218,86 puncte de bază, consemnat la sfârșitul lui aprilie.\n\nA urmat o fluctuație a cotațiilor, care au revenit pe parcursul lunilor mai și iunie sub nivelul de 230 puncte de bază, pentru sări apoi pragul de 250.\n\nMenționăm că la jumătatea lunii aprilie, în data de 14, titlurile CDS erau la nivelul 178,95 puncte de bază, iar la finele anului trecut, pe 31 decembrie, la 76,31 puncte, ceea ce înseamnă că de la începutul anului și până în prezent s-a îregistrat o creștere de peste 4,2 ori.\n\nDeși, după declanșarea războiului din Ucraina, riscul regiunii din care face parte țara noastră a crescut semnificativ, România stă cel mai prost în Europa Centrală și de Est (state membre UE) la acest capitol.\n\nÎn timp ce cotațiile titlurilor CDS pentru România se află la un nivel mai mare de 320 de puncte de bază, în cazul Ungariei ele se află la 203,92, al Poloniei la 136,87, Bulgaria 104,97, iar Cehia 45,36.\n\nNu este o întîmplare deci că, potrivit agenției Standard&Poor's, ratingul suveran al României este de BBB- cu perspectivă la stabilă, cea mai slabă poziție între țările UE din regiune.\n\nPentru comparație, riscul suveran al Poloniei este A-, al Cehiei AA-, ambele cu perspectivă stabilă, iar al Bulgariei și Ungariei este BBB, cu perspectivă stabilă în cazul Sofiei, dar negativă pentru guvernul de la Budapesta.\n\nAds",
    "Cât costă România vaccinurile anti-COVID care acum trebuie distruse": "SANATATE Luni, 26 Septembrie 2022, 09:52\n\nHotNews.ro\n\n​​Ministrul Sănătății, Alexandru Rafila, spune că România a distrus până acum 3 milioane de doze de vaccin anti-COVID, iar alte 3 milioane vor expira până la finalul acestui an.\n\nAlexandru Rafila Foto: Guvern, Facebook\n\nCum nu le poate dona, țara noastră trebuie să le distrugă.\n\n„Până acum cred că au fost distruse vreo 3 milioane de doze și probabil alte 3 milioane de doze vor expira până la sfârșitul acestui an. E o socoteală complicată, pentru că trebuie să adun și dozele care sunt încă în stoc și pe care nu le-am folosit și e puțin probabil să le folosim. În stoc cred că mai avem vreo 7,8 milioane în momentul de față și cu celelalte despre care v-am spus ajungem probabil la o la o cifră consistentă. Dacă discutăm de vreo 15 milioane de vaccinuri, sigur sunt 100-200 de milioane de euro. Nu pot să vă spun exact, pentru că nu știu exact\", a mai spus ministrul Sănătăţii, Alexandru Rafila în emisiunea Subiectiv de la Antena 3.",
    "George Pușcaș a înscris după aproape doi ani la naționala României! Când punctase ultima dată": "Cupa României : Steaua - Chindia , marți, 18:45, Digi Sport 1\n\nLiga Națiunilor: Portugalia - Spania, marți, 21:45, Digi Sport 1\n\nGeorge Pușcaș a înscris după aproape doi ani la naționala României! Când punctase ultima dată\n\nDeși a jucat doar 12 minute în ultimele trei luni, Pușcaș a fost convocat de Edi Iordănescu pentru meciurile cu Finlanda și Bosnia. Atacantul celor de la Genoa a fost rezervă în ambele partide, însă a intrat pe parcurs, în locul lui Alibec.\n\nDacă la Helsinki nu a reușit să puncteze, George Pușcaș și-a trecut numele pe lista marcatorilor în duelul cu Bosnia, în minutele 73 și 86. Au fost primele goluri ale atacantului din luna noiembrie 2020 încoace. Ultima reușită a lui Pușcaș a fost într-un amical cu Belarus, disputat la Ploiești, atunci când \"tricolorii\" s-au impus cu 5-3.\n\n8 goluri în 30 de meciuri are Pușcaș pentru naționala României\n\nGeorge Pușcaș, luat la întrebări: ”Ești supărat că nu dai gol?”\n\nGeorge Pușcaș a fost luat la întrebări de micii fani ai primei reprezentative, înaintea ultimelor două meciuri din Liga Națiunilor.\n\nPrima întrebare pe care a primit-o Pușcaș din partea fanilor echipei naționale a fost legată de meciurile în care nu înscrie.\n\n”Ești supărat că nu dai gol?”, a fost întrebat George Pușcaș.\n\n”Sunt supărat câteodată. Depinde și de ce face echipa. Când batem și avem victorie, nu mă afectează”, a replicat George Pușcaș.\n\nGeorge Pușcaș a mai răspuns la curiozitățile fanilor despre câte duble a ținut cel mai mult, dacă va juca în România și ce făcea în copilărie.\n\n”Avem obiectiv să fac 100 de duble. Ziceam că dacă pot sa fac asta, pot să fac orice.\n\n(n.r. despre un transfer în România) Nu știu unde te poate duce fotbalul și ce se va întâmpla. Orice e deschis în fotbal.\n\nNu eram talentat să desenez, preferam să mă joc cu mingea”, a spus George Pușcaș, pentru FRF TV.\n\nEtichete: george puscas , romania - bosnia , liga natiunilor , gool puscas\n\nUrmărește știrile digisport.ro și pe Google News",
    "ISTORIA FĂRĂ PERDEA Marius Oprea / Scumpirile în România, de la Gheorghiu-Dej, la Nicolae Ciucă": "Ultimele zile de democraţie, primele zile de sărăcie\n\nPrimele valuri de ”scumpete” care au depăşit pragul crizei economice mondiale interbelice din 1929-1933, care a lovit dur şi România (ca-n 2008-2010), au coincis cu venirea comuniştilor la putere. Pe 12 februarie 1945, o notă informativă a Siguranţei arăta că în mai multe localităţi din ţară ”situaţia este alarmantă: au apărut de curînd cete de jefuitori la drumul mare şi prin sate. Cete de ostaşi înarmaţi, în uniforme sovietice, în număr de 20-30, cu căruţe, pe drumuri mari şi mici, cutreieră satele şi jefuiesc locuitorii, luîndu-Ie vite cornute, cai, oi. mai ales porci, păsări, slănină, brînză şi cereale. Atacă mici transporturi ţărăneşti, care duc cereale la moară sau în tîrg, şi le iau marfa, Iăsîndu-i fară provizii. Grînele putrezesc în stoguri şi sînt distruse de şobolani, pentru că ţăranii, care cu mari jertfe îşi procură combustibilul necesar pentru treierat, sînt jefuiţi pe drum de acest combustibil, iar dacă reuşesc să treiere, sînt pîndiţi şi deposedaţi de recolta treierată. Un şef de autoritate din Turda (Cluj), care a reclamat comandamentului sovietic diferite abuzuri şi jafuri săvîrşite de ostaşi îmbrăcaţi în uniforme sovietice, a fost dat afară şi ameninţat cu arestarea. Locuitorii sînt disperaţi. Scumpetea creşte, iar siguranţa avutului şi chiar a vieţii sînt relative. Totul se ia, fără nici o formă”.\n\nDacă ”fratele de la răsărit” acţiona atunci după ”legile războiului”, simţindu-se în România şi tratînd-o ca un cuceritor, nu ca aliat, în anii care au urmat, pe măsură ce ţara devenea ”feudă” a Moscovei, jaful de mai sus a fost mult mai riguros organizat, de către autorităţile de stat. El a atras după sine penurii şi scumpiri, resimţite de toţi românii. La care se adăugau şi dezastre ale istoriei, cum a fost de pildă abdicarea forţată a Regelui Mihai, care i-a lăsat fără ultimul sprijin. Prin fraudă, s-a instaurat ”Republica”, drept instrument al ocupaţiei sovieto-comuniste a ţării. Momentul a fost resimţit de partidele democratice din opoziţie drept ”o lovitură neaşteptată şi excepţional de grea în urma evenimentelor desfăşurate în ziua de 30 decembrie 1947, fiindcă fostul Suveran constituia principalul lor suport moral şi unicul element mai de seamă în propaganda antiguvernamentală. Atît evenimentele, cît şi măsurile luate împotriva unora dintre ei au demoralizat pe membrii acestor partide, forţîndu-i a se reţine de la orice activitate de narură organizatorică”.\n\nDupă cum constata Direcţiunea Generală a Siguranţei Statului în această ”Sinteză informativă pe intervalul 28 decembrie 1947 - 4 ianuarie 1948”, situaţia i-a obligat pe cei mai mulţi dintre ei să admită înfrîngerea şi să caute să se ”dizolve” în universal cotidian. Mai erau doar ”fanaticii rămaşi pe poziţie”, care ”pe lîngă că s-au abţinut de a participa la manifestaţiile ce au avut loc în favoarea regimului republican, continuă a lansa diferite zvonuri cu caracter alarmist, voind să prezinte evenimentele ca un act de forţă al P.C.R.-ului, preconizînd că masele tărăneşti, contrariate de abdicarea fostului Suveran, se vor răscula”. N-a fost să fie – ţărănimea abia îşi revenea, după foametea din vara anului 1946. Şi se pregătea, după spusele rezerviştilor, întorşi de pe Frontul de Est, de ce era mai rău: colhozul şi ”mîncarea la cazan”. Dacă de ultima au scăpat, fiind înlocuită însă cu o cartelare drastică a oricăror bunuri industriale, a căror lipsă la sate a fost endemică în toată istoria comunismului şi cu o politică de ”predare a cotelor”, care i-a adus în pragul sărăciei, în cele din urmă s-au întors şi la epoca medievală a iobăgiei.\n\nÎn 1947-1948, preţurile se ”stabilizaseră”, printr-o aşa-zisă ”reformă financiară”, care a uniformizat gradul de sărăcie. Era însă o bogăţie invers proporţională pe piaţa zvonurilor. Aceeaşi sinteză menţionată enumera: ”dintre svonurile care circulă pe teritoriul ţării, în urma recentelor evenimente, desprindem următoarele: că fostul Suveran a fost forţat să abdice de către doamna Ana Pauker şi domnul Gheorghiu-Dej, care s-au prezentat la Palat, cu o gardă de comunişti; că în curînd se vor aplica noi reforme, ce vor lovi pe moşieri, industriaşi şi că Maniu ar fi murit, din cauza chinurilor la care a fost supus şi a supărării produse de abdicare; că monarhia ar urma să fie restaurată datorită presiunilor exercitate de anglo-americani, iar Rege va fi fostul Carol II; că abdicarea s-a produs, fiindcă ex-Regele nu a acceptat exproprierea totala a ţăranilor, propusă de doamna Ana Pauker; că se va forma o Uniune Balcanică, sub preşedinţia mareşalului Tito, în care va intra şi Romînia şi care, mai tîrziu, se va încorpora la U.R.S.S.; că Iugoslavia va declara război Greciei, exemplul său fiind urmat apoi de celelalte state balcanice, inclusiv România; că în curînd vor fi trimise în U.R.S.S. contingente de tineri, pentru a fi instruite în vederea războiului apropiat”… Şi aşa mai departe. Dar, în genere, nu se întrezărea la orizont nimic bun, pentru viaţa de zi cu zi a românilor, care n-au prevăzut însă teroarea care-i aştepta şi care nu se dezlănţuise încă, în ”plenitudinea” ei din epoca Securităţii.\n\nÎn acele zile, ”foarte mulţi cetăţeni şi, în special, acei de pe teritoriul rural nu sînt încă lămuriţi just asupra schimbărilor intervenite în forma statului nostru, fapt care-i determină să privească cu îngrijorare evenimentele, crezînd că regimul republican va lua măsuri împotriva lor. În afară de aceasta, se observă o ameliorare a situaţiei economice generale, provocată în primul rînd de faptul că pătura ţărănească, din nevoia imperioasă de numerar, pentru plata impozitelor şi de teama unor noi colectări, continuă a aduce spre vînzare diferite produse alimentare, pe pieţele oraşelor. Totuşi, stări de spirit care nemulţumesc populaţia sînt încă destule. Scumpetea unor produse industriale de primă necesitate, lipsa acută de numerar, resimţită de aproape toate clasele sociale, precum şi noul regim al pîinii (cartelată, ceea ce nu se întîmplase în timpul războiului – n.n.), care loveşte în special pe cei neîncadraţi în producţie, constituie tot atîtea cauze de agitare a spiritelor cetăţenilor. Deşi lipsa petrolului, săpunului şi a sodei continuă a fi resimţită în majoritatea judeţelor ţării, se observă totuşi o slăbire a epidemiilor, cu excepţia unor cazuri de tifos”. Ceea ce-i nemulţumea îndeosebi pe ţărani erau, ca şi azi, ”impozitele, considerate prea mari în raport cu posibilităţile lor de plată, şi în ceea ce priveşte colectările, se arată nemulţumiţi, plîngîndu-se că li se cer cote mai mari decît posibilităţile lor, iar preţurile sînt foarte mici în raport cu cele ale produselor industriale”. La cooperativele săteşti se aduceau, de pildă, pantofi de lac, scumpi, de care nu aveau trebuinţă, dar în schimb gazul lampant lipsea: produsele petroliere luau drumul URSS, ca ”despăgubiri de război”.\n\nInformatori şi filaj, salarii şi preţuri\n\nDacă scumpirile n-au lipsit în toată perioada comunistă, n-au lipsit nici informatorii neobosiţi ai Securităţii, care consemnau fiecare comentariu asupra lor. Un astfel de informator a ajuns într-o staţiune balneară, de unde-i trimitea ofiţerului său următoarea scrisoare, la 4 august 1952: ”Pe timpul cît am stat la băi, terenul a fost slab. Am locuit în cameră cu un angajat de la Ministerul de Externe, anume Racea Robert, de la care nu am putut să scot nimic important. Mi-a spus că în Deltă se construieşte un combinat, care intră în funcţie cît de curînd, unde ca materie primă se va întrebuinţa stuful de papură, din care să iasă pînză direct ţesută din celofibră. Că va fi gata în curînd, dar nu a spus unde se construieşte. Avea medicamente chiar asupra lui, contra intoxicaţiei de care suferă, şi pe care şi le procură din Germania Occidentală şi în general este o persoană foarte bine situată, cu geamantan de piele, cu costume de haine, venit la băi pe cont propriu. AI doilea tovarăş era un colectivist trimis tot de Spitalul din Cluj, în mod gratuit, ca şi mine, Juca Dumitru din Apahida, de lîngă Cluj. Era aşa de bolnav, încît nu ne lăsa să dormim nici noi. De altfel a stat vreo 10 zile, pentru că l-au trimis îndărăt la spital. M-am întîlnit cu doi gălăţeni, Chiper Stelea şi Ion Teodorescu. Teodorescu lucrează la fostul Ciclop din Galaţi şi mi s-a plîns că la Galaţi viaţa este scumpă şi că muncitorii, cu 250-300 lei, o duc greu. Chiper Stelea este stahanovist şi decorat. În general, nu a căutat să stea prea mult de vorbă, ferindu-se”.\n\nPe bună dreptate – sărăcia, preţurile nu mai erau, ca înainte, simple nemulţumiri cotidiene. Orice asemenea comentarii puteau fi socotite drept propagandă împotriva regimului. Închisorile erau pline de condamnaţi, care doar comentaseră, nemulţumiţi, preţurile sau lipsa produselor. Sărăcia şi scumpirile erau ”chestiuni politice” şi aşa au rămas, cît a mai dăinuit comunismul.\n\nFaţă de scumpiri, care făceau viaţa în comunism din ce în ce mai grea, pe măsură ce regimul îşi dovedea falimentul economic, s-au încercat şi unele revolte. De pildă, în vara anului 1959 Securitatea a confiscat în mai multe oraşe scrisori trimise din Bucureşti, pe adrese diverse, care conţineau acelaşi mesaj, scris cu ajutorul unui şablon: ”La manifestaţia de 23 august, protestaţi prin tăcere împotriva scumpirii hranei poporului şi a terorii. Nu strigaţi lozinci şi nu cîntaţi osanale călăilor!”.\n\nScumpirile, o permanenţă a regimului comunist, erau combătute cu ”scrisori” care să-l informeze pe ”tovarăşul Ceauşescu”, care poate ”nu ştie”. Ele au rămas ”arma necăjitului” şi în deceniile care au urmat, pînă la prăbuşirea regimului. În cursul vizitei pe care Nicolae Ceauşescu preconiza să o facă la mijlocul lunii august a anului 1968 în Valea Jiului, minerii au început să se agite. Securitatea consemna zvonuri şi constata că unii mineri socotesc că ”politica promovată de secretarul general al P.C.R. este în defavoarea populaţiei din Valea Jiului, îngreunîndu-i traiul, în urma diferitelor decrete şi dispoziţii, elaborate în ultimul timp”. Se zvonea, de asemenea, că ”mulţi locuitori sînt pregătiţi să iasă înaintea maşinii sale, pentru a-i înmîna scrisori”.\n\nScumpirile îi făceau pe unii să-şi dea drumul la gură şi astfel să intre, imprudent, în obiectivul Securităţii: ”numitul Urs Ioan, neîncadrat politic, a afirmat că este nemulţumit de situaţia de acum, considerînd că, prin măsurile luate, de scumpire a chiriilor şi alimentelor, se loveşte în nivelul de viaţă al muncitorilor, menţionînd că politica dusă de Gheorghe Gheorghiu-Dej era mai bună. Numitul Rusu Simion a manifestat o atitudine refractară faţă de vizita conducătorului de partid şi de stat, afirmînd că în loc să meargă să-l întîmpine va pleca la munte, întrucît este sătul de el”. Ceauşescu era de numai trei ani la putere.\n\nSituaţia s-a menţinut astfel, constant, în raport cu spirala scumpirilor, care a fost numai una din nemulţumirile românilor. Chiar şi la începutul anilor ’70, de care mulţi vîrstnici ai zilei de azi îşi amintesc cu nostalgie ca fiind ”cele mai bune vremuri”, lucrurile nu stăteau de fapt aşa. Documentele o dovedesc – e vorba de pasaje reţinute de Securitate în vara anului 1972, în urma violării corespondenţei ”prin sondaj”, pentru a afla starea de spirit a populaţiei. Aceste mici note subiective, exprimate de oameni de cele mai diverse condiţii şi nivel de pregătire, exprimau aceeaşi notă comună: nemulţumirea faţă de scumpiri, de nivelul de trai scăzut, de birocraţia comunistă, de problemele de la serviciu – de fapt, de diferenţa tot mai vizibilă, dintre lozincă şi adevăr.\n\n”Buletinul informativ privind starea de spirit reieşită din cenzura secretă a corespondenţei din municipiul Petroşani” din data de 17 iulie selecta mai multe pasaje din scrisori trimise şi primite: ”Să ştii că situaţia la mină s-a făcut foarte rea. A plecat şeful care a fost bun şi a venit altul, cu ideile lui. De cînd a venit acesta, nu se mai face planul. Neîndeplinirea planului se soldează cu reţineri din salariu. Mie, pe 16 zile lucrate, mi-au reţinut 210 lei penalizare. Pînă în prezent, am fost penalizat cu 675 lei din salariu, pe care eu nu-i mai iau niciodată”. \"Dragii noştri, închipuiţi-vă, 322 lei au tras din salariu, pentru nerealizarea planului. Am crezut că am să crăp de ciudă. Cu un cuvînt, acesta este salariul cel strălucitor, 800 lei avans şi 580 lei salar. Pentru aceasta, n-a meritat să învăţ atîţia ani. Atîta cîştigă o coafeză”. ”Am ajuns cu bine la Petroşani şi m-am la E.M. Dîrja. Mina este o mină veche, abandonată în 1929 şi noi extragem ce a rămas de la ei. Nimic mecanizat, totul se bazează pe lopată, condiţii foarte, foarte proaste”. ”Problema cea mai mare, pe care o rezolv cam greu aici este mîncarea. În afara faptului că şi ciorbele nu au nici un gust, meniurile se cam repetă şi nu ne scot din varză, fasole, mazăre şi cartofi, iar carnea este grasă, care mie nu-mi place. Dacă pe noi ne tratează ca atare, care suntem puţini, 170 de la facultatea noastră, 100 de la Politehnica din Bucureşti şi vreo 50 de la Politehnica Timişoara, cum sînt trataţi studenţii de la Institutul de Mine Petroşani, care sunt peste 1000?\" \"Pe luna trecută, am luat 700 şi ceva lei plată, poftim descurcă-te cu banii aceştia, cînd toate cele sînt extrem de scumpe” ... Şi urmează, tot din scrisori, un exemplu al acestei vieţi scumpe: ”pe piaţă au mai scăzut vinetele, de la 18-20 lei au ajuns la 12 lei kg, ardeiul, de la 2-2,50 lei bucata, la 1-2 lei. Aici este oraşul minerilor, numai ei au drept, la restul foamete, iar locuinţele sînt preţuite ca pe aur ...\"\n\nÎn aceste împrejurări, nemulţumiri izbucneau ici şi colo, prefigurînd revolta minerilor din Valea Jiului din 1977, pe cea a muncitorilor braşoveni din 15 noiembrie 1987, ambele avanpremiere are ridicării românilor, din decembrie 1989. T.P. din Petroşani îi scria unui prieten din Bucureşti, într-o scrisoare interceptată de Securitate: ”Mina este compromisă, oamenii nici salariul de bază nu-l cîştigă, sînt nemulţumiţi. Peste 150 de muncitori s-au adunat în curtea exploatării, agitîndu-se, şi au refuzat să intre în mină. N-au trecut nici 10 minute şi a sosit la faţa locului Securitatea”…\n\nDar în decembrie 1989, Securitatea n-a mai putut ajunge, cu operativitate, la faţa atîtor locuri, care văzuseră jumătate de veac de sărăcie şi umilinţe. Dacă ne-am cîştigat libertatea şi am scăpat de cele din urmă, scumpirile nu ne-au părăsit însă, de la Gheorghiu-Dej, la Ciucă.",
    "START pentru înscrierile în ediţia 2023 a Competiţiei Votat Produsul Anului® România": "Brandurile se pot înscrie în ediţia Votat Produsul Anului® 2023 cu inovaţii lansate pe piaţa românească după 1 septembrie 2021.\n\nProdusele care primesc validarea unui Comitet Etic, vor intra în studiul de piață și vor fi evaluate de consumatorii români pe baza a trei criterii: inovație, atractivitate și intenție de cumpărare.\n\nProdusele câștigătoare au dreptul de a folosi logo-ul Votat Produsul Anului® 2023, timp de un an de zile, începând cu luna mai 2023, în toate materialele de comunicare ale produsului, precum și pe ambalaj.\n\n‘’Inovația este un motor de creștere al business-urilor și un parametru al evoluției iar competiția Votat Produsul Anului® susține an de an acest demers și îl încurajează. Astfel, tipul categoriilor și al produselor prezente în competiție se diversifică în mod constant, fiind o oglindă a nevoilor consumatorilor, ce au fost transpuse de branduri în produse noi, inovatoare. Începând cu această lună, înscrierile pentru editia 2023 sunt deschise și sunt asteptate și invitate să se înscrie în această competitie toate acele produse care doresc să primească recunoașterea consumatorilor’’, a declarat Mihaela Păduraru, Country Manager Votat Produsul Anului® România.\n\nDespre câștigătorii ediției 2022 a competiției în România, puteti găsi detalii pe:\n\nhttps://produsulanului.com/castigatori/castigatorii-din-2022/\n\nDespre Votat Produsul Anului®\n\nVotat Produsul Anului este un concept internaţional care premiază produsele inovative, activând în prezent în peste 40 de ţări. În România, marca “Votat Produsul Anului®” este înregistrată la OSIM din 2008 şi este reprezentată de către compania POY Bucharest SRL. Studiul va fi efectuat de compania de research specializată, EXACT Business Solutions și va avea loc în perioada martie - aprilie 2023 iar câștigătorii vor fi desemnați în luna mai 2023.\n\nPentru înscrieri și detalii: [email protected]",
    "8,3 tone de deşeuri au fost colectate în cadrul iniţiativei România Limpede, lansată de Lidl România": "În perioada 1 - 7 septembrie 2022, în cadrul programului România Limpede, Lidl România împreună cu Mai Mult Verde, WWF-România şi ASAP (Armata Selectării Atente a Plasticului) au organizat o serie de acţiuni de igienizare şi colectare a plasticului de pe malurile şi din apele Dunării, precum şi acţiuni de educare şi conştientizare, conform unui comunicat remis redacţiei. Astfel, cu ajutorul a peste 330 de voluntari, au fost colectate 8,3 tone de deşeuri, dintre care 5,4 tone de plastic. Iniţiativa România Limpede a fost demarată în cadrul programului de colectare a plasticului de pe Dunăre, River Cleanup Collective @Dunăre, lansat de grupul Schwarz anul acesta, şi care a avut loc simultan în ţările riverane fluviului, unde Grupul este prezent.\n\nPotrivit sursei citate, pe lângă măsurile concrete pe care Lidl România le implementează pentru a reduce cantitatea de plastic din operaţiunile de business, retailerul susţine şi programe pe termen lung gândite să reducă impactul deşeurilor din plastic în natură. Astfel, în perioada 1-7 septembrie 2022, în cadrul programului România Limpede, Lidl România şi Mai Mult Verde, WWF-România şi ASAP au organizat o serie de acţiuni de igienizare şi colectare a plasticului de pe Dunăre.\n\nAşadar, cu scopul de a reduce cantitatea de deşeuri de plastic ajunsă în apele Dunării, Mai Mult Verde a coordonat 9 acţiuni de ecologizare pe cursul fluviului, de la intrarea în ţară până în apropierea punctului de vărsare, în oraşele: Baziaş, Orşova, Turnu Măgurele, Giurgiu, Olteniţa, Călăraşi, Cernavodă, Brăila şi Galaţi. La aceste acţiuni au participat peste 300 de voluntari, care au colectat în total 8,1 tone de deşeuri, dintre care 5,3 tone de plastic. În plus, în Mahmudia, pe malul drept al braţului Sfântul Gheorghe, WWF-România a coordonat o acţiune de ecologizare-maraton. La această acţiune au participat atât autorităţile locale, cât şi 20 de voluntari, care au strâns peste 160 kg de deşeuri, dintre care peste 150 de kilograme de plastic.\n\nPentru a creşte gradul de conştientizare a impactului pe care îl au deşeurile de plastic în natură, ASAP a coordonat o serie de workshop-uri în patru oraşe de la malul Dunării, în Giurgiu, Călăraşi, Brăila şi Galaţi. În cadrul acestor workshop-uri, participanţii au învăţat cum să spele corect plasticul, folosindu-se de plasticul colectat de pe malurile şi din apele fluviului de către voluntarii coordonaţi de Asociaţia Mai Mult Verde. După aceea, au realizat din aceste deşeuri din plastic 200 de obiecte utile traiului de zi cu zi, subliniază sursa citată.\n\n\"Misiunea noastră în sustenabilitate este de a acţiona pentru un viitor mai bun, prin fapte concrete. Programul România Limpede a fost un maraton de 7 zile de acţiuni de ecologizare şi workshop-uri, care ne-a demonstrat şi de data aceasta că împreună reuşim să contribuim la un mediu mai curat, fără deşeuri. Cu această ocazie, dorim să le mulţumim atât colegilor noştri care au participat la acţiunile de ecologizare, cât şi voluntarilor şi ONG-urilor cu care am colaborat pentru România Limpede şi cu care avem deja în desfăşurare programe cu impact pe termen lung în ceea ce priveşte protejarea mediului\", a declarat Cristina Hanganu, Director de Comunicare & CSR, Lidl România.\n\nDemersurile Lidl România în domeniul reducerii cantităţii de deşeuri din plastic se înscriu în REset Plastic, strategia internaţională din domeniul plasticului a Grupului Schwarz. River Cleanup Collective @Dunăre, programul de colectare a plasticului în ţările riverane Dunării, face parte din această strategie. Toate măsurile implementate de Lidl România în ceea ce priveşte protejarea mediului şi combaterea poluării cu plastic sunt disponibile în rapoartele de sustenabilitate publicate de companie pe www.corporate.lidl.ro, se menţionează în comunicat.",
    "România U20 - Germania U20, 0-1. Al doilea eșec la rând pentru noul selecționer, Daniel Pancu": "Cupa României : Steaua - Chindia , marți, 18:45, Digi Sport 1\n\nLiga Națiunilor: Portugalia - Spania, marți, 21:45, Digi Sport 1\n\nRomânia U20 - Germania U20 0-1. Al doilea eșec la rând pentru noul selecționer, Daniel Pancu\n\nEste al doilea eșec la rând pentru noul selecționer al “tricolorilor”, Daniel Pancu. Pe 22 septembrie, România a pierdut confruntarea cu Cehia, scor 1-2.\n\nRobert Wagner a înscris în minutul 73 al confruntării de la Arad, după ce apărarea României a ieșit greșit la ofsaid, în urma unui corner.\n\nNaționala U20 a României are cinci eșecuri la rând: 0-7 cu Italia, 1-2 cu Norvegia, 0-5 cu Elveția, 1-2 cu Cehia.\n\nRomânia U20 - Germania U20, 0-1 (Wagner 73'), pe Digi Sport 1\n\nRomânia U20 : Borbei – Pantea (cpt) (Mitran 79'), Gergely, Ignat, Amzăr (Buta 79') – Perianu, Pandele (Popescu 55') – Pănoiu (Ciuciulete 46'), Andronache (Mustacă 74'), Ianis Stoica (Andrei 46') – Suciu (Iancu 46').\n\n: Borbei – Pantea (cpt) (Mitran 79'), Gergely, Ignat, Amzăr (Buta 79') – Perianu, Pandele (Popescu 55') – Pănoiu (Ciuciulete 46'), Andronache (Mustacă 74'), Ianis Stoica (Andrei 46') – Suciu (Iancu 46'). Germania U20: Noll - Calhanoglu (John 71'), Fofana (Schmidt 71'), Lawrence (cpt) (Siebert 71'), Rosenboom (Aydin 71') - Wagner, Castrop, Conte, Asllani (Nebel 71') - Bobzien (Breithaupt 71'), Kastanaras (Shuranov 71').\n\nMin. 90+4: Final de meci la Arad!\n\nMin. 87: Ocazie mare pentru România! În urma unui corner, Perianu lovește mingea din voleu, peste bara transversală!\n\nMin. 86: Ocazie pentru România! Doru Andrei depășește un adversar, intră în careu și șutează către colțul lung, dar portarul Noll are o intervenție excelentă.\n\nMin. 73: GOL pentru Germania! 0-1! Înscrie Robert Wagner, jucător la Freiburg, după ce nemții au dejucat jocul la ofsaid al \"tricolorilor\", în urma unui corner.\n\nMin. 70: Ocazie pentru Germania! Wagner șutează în forță de la marginea careului, dar portarul Borbei respinge mingea în corner.\n\nMin. 55: Schimbare în echipa României: iese Pandele, intră Nicolas Popescu.\n\nMin. 46: Începe repriza a doua! Trei schimbări în echipa României: ies Pănoiu, Ianis Stoica și Suciu, intră Iancu, Andrei și Ciuciulete.\n\nMin. 45: Final de primă repriză la Arad! 0-0!\n\nMin. 37: Ocazie imensă pentru Germania! Ignat respinge din apropierea liniei porții mingea trimisă de către Asllani.\n\nMin. 31: Ocazie pentru Germania! Castrop șutează din centrul careului, către colțul lung, dar Borbei are o intervenție excelentă și respinge mingea.\n\nMin. 28: Bară pentru Germania! Kerim Calhanoglu primește mingea în careu și încearcă să-l lobeze pe portarul Borbei, dar mingea a nimerit bara transversală.\n\nMin. 23 La jumătatea primei reprize, niciuna dintre echipe nu și-a creat vreo ocazie clară de gol!\n\nUPDATE 18:00 Începe meciul de la Arad!\n\nUPDATE 17:15 Iată primul '11' al României: Borbei – Pantea (cpt), Gergely, Ignat, Amzăr – Perianu, Pandele – Pănoiu, Andronache, Ianis Stoica – Suciu.\n\nRezerve: 1. R. Sava, 23. A. Mitrovici – 3. I. Mitran, 4. G. Buta, 11. R. Mustacă, 15. A. Ciuciulete, 16. D. Iancu, 18. N. Popescu, 19. D. Andrei, 20. M. Bratu, 21. D. Sîrbu, 22. A. Anton\n\nMeciul România U20 - Germania U20 este programat pe stadionul din Arad al echipei UTA.\n\nEste al doilea joc din această lună al tricolorilor sub 20 de ani, după ce selecţionata similară a Cehiei ne-a învins cu 2-1. Golul echipei noastre a fost marcat de Luca Andronache, de la Farul, în minutul 78.\n\nAdversarii au înscris prin Vecheta, în minutele 21 şi 58. În jocul disputat anul trecut, pe 7 octombrie, România învinsese Cehia cu acelaşi scor, 2-1, cu un gol superb marcat de Radaslavescu.\n\nRomânia U20-Germania U20 va începe la ora 18:00 şi va putea fi urmărit pe Digi Sport 1. De asemenea, abonaţii RCS-RDS pot viziona partida pe aplicatia Digi Sport şi pe siteul digisport.ro\n\nIanis Stoica şi Nicolas Popescu sunt încrezători înaintea meciului cu Germania U20\n\nRomânia U20-Germania U20 este revanşa meciului disputat pe 11 octombrie 2021, atunci când echipa antrenată la acea vreme de Bogdan Lobonţ a fost învinsă cu 4-0.\n\n\"Va si un test foarte puternic, nu trebuie să se mai repete ce a fost în trecut\", a declarat Ianis Stoica, atacantul de la FCSB.\n\nÎntrebat dacă se teme de o nouă înfrângere drastică la acest nivel de vârstă, Nicolas Popescu a declarat că \"Nu, nu ne sperie, noi avem şi un Campionat European în spate (n.r. participarea la EURO U19 2022), unde am întâlnit adversari foarte buni şi ştim la ce nivel trebuie să fim\".\n\nRezumat video Germania-România 4-0\n\nEtichete: daniel pancu , romania - germania , u20 , romania u20 , romania u21 germania u20 , daniel pancu selectioner u20\n\nUrmărește știrile digisport.ro și pe Google News",
    "România, susţinută puternic să adere la Shengen de o ţară în care trăiesc milioane de conaţionali. Anunţul lui Bode": "„Spania este un partener strategic şi un prieten apropiat al României. În contextul vizitei pe care o întreprind în Spania în aceste zile, am avut astăzi o întrevedere cu domnul Fernando Grande-Marlaska Gómez, omologul meu spaniol. Prezenţa mea în Spania este legată de atenţia şi importanţa pe care le acord discuţiilor la cel mai înalt nivel cu partea spaniolă pe marginea subiectelor de interes comun din domeniul afacerilor interne. Avem datoria să facem tot posibilul pentru a avea societăţi sigure şi pentru a creşte încrederea cetăţenilor în instituţiile noastre. Mă bucur că avem obiective politice convergente, atât în plan bilateral, cât şi la nivel european, iar contextul actual este favorabil dezvoltării acestora. Întrevederea noastră, cât şi vizitele pe care le-am efectuat astăzi la sediul Direcţiei Generale a Gărzii Civile şi Direcţiei Generale de Poliţie Naţională au fost un prilej foarte bun pentru a consolida încrederea reciprocă şi pentru a identifica soluţii la provocările comune cu care ne confruntăm, precum criminalitatea organizată, traficul de persoane, ameninţările hibride, criminalitatea informatică sau efectele generate de agresiunea militară asupra Ucrainei”, transmite Lucian Bode.\n\nMinistrul român de Interne precizează că unul dintre subiectele abordate a fost aderarea României la Schengen.\n\n„În cadrul discuţiilor m-am bucurat să primesc aprecierile părţii spaniole pentru activitatea structurilor noastre şi am evidenţiat cooperarea deosebită pe care o avem pentru combaterea criminalităţii sub toate formele ei şi pentru asigurarea securităţii europene. Totodată, am abordat temele europene de actualitate, precum azilul şi migraţia, gestionarea frontierelor externe, respectiv aderarea României la spaţiul Schengen– proces susţinut de Spania în mod activ şi reconfirmat pe deplin şi de această dată. Nu în ultimul rând, prin această vizită doresc să transmit toată aprecierea mea faţă de comunitatea de români din Spania care este foarte bine integrată şi care are o contribuţie deosebită la relaţia noastră de parteneriat strategic. Românii din Spania sunt o comunitate puternică, fiind un etalon pentru imaginea României în lume”, încheie Bode.",
    "Aproape trei sferturi din restaurantele din România aruncă alimente": "Conform datelor, 73% dintre respondenţi au declarat că se confruntă cu risipa alimentară, iar 55% au implementat deja măsuri pentru a reduce risipa alimentară. Jumătate dintre operatori aruncă zilnic între 1 şi 5% din mâncarea produsă, iar 20% aruncă între 5 şi 15%, potrivit studiului realizat de Edenred România, în parteneriat cu Organizaţia Patronală a Hotelurilor şi Restaurantelor din România şi Mastercard.\n\n„În topul celor mai aruncate produse se află materiile prime – fructe, legume, carne – în proporţie de 70%, urmate de mâncărurile deja preparate (30%). Pentru 3 din 10 operatori, risipa are loc exclusiv în bucătărie, în timp ce pentru ceilalţi 7 din 10, aceasta se produce în restaurant sau în ambele locuri. Când vine vorba de alimentele care sunt pe cale să expire, jumătate dintre acestea sunt aruncate, iar 20% sunt refolosite pentru pregătirea altor preparate. Ceilalţi 30% donează alimentele care urmează să expire, fie către personal sau către asociaţiile care au grijă de animale, fie le dau retur către furnizori sau, în cele mai multe cazuri, se asigură că le vor folosi înainte de a ajunge la data de expirare”, se mai menţionează în studiu, potrivit G4Media.ro.\n\nPotrivit studiului citat, majoritatea respondenţilor (81%) au declarat că vara se risipeşte cea mai mare cantitate de mâncare. Temperaturile ridicate, dar şi numărul mult mai mare de clienţi din sezonul estival sunt câteva dintre motive. De asemenea, 32% au afirmat că în weekend înregistrează un grad mai mare de risipă, faţă de zilele din cursul săptămânii.\n\nStudiul arată că mai mult de 8 din 10 operatori se gândesc la risipa alimentară, iar peste jumătate implementează deja măsuri pentru a reduce risipa alimentară.\n\nÎntrebaţi ce anume i-ar ajuta în gestionarea risipei alimentare, participanţii la studiu au menţionat posibilitatea de a vinde surplusul de mâncare, inclusiv prin aplicaţii specializate (63%), donarea surplusului de mâncare (43%) şi existenţa unui ghid cu sfaturi şi recomandări pentru reducerea risipei alimentare, precum şi o serie de soluţii asigurate prin norme legislative specifice şi explicite.\n\nPentru a veni în întâmpinarea nevoii operatorilor de combatere a risipei alimentară, Edenred şi HORA au dezvoltat Ghidul „Redu risipa alimentară în 10 paşi”, care include soluţii practice pentru reducerea risipei alimentare de-a lungul fluxului operaţional, de la achiziţionare la depozitare, preparare, servire şi, ulterior gestionarea resturilor alimentare.\n\nRecomandările includ: administrarea eficientă a stocurilor, tehnici de inginerie a meniului, de la principii de ajustare a porţiilor la structurare şi reducerea numărului de preparate şi focusul pe ingrediente sezoniere, criterii de selecţie şi filtrare a furnizorilor sau definirea unui sistem eficient de rezervări.\n\nStudiul a fost realizat în perioada aprilie – august 2022, iar respondenţii au inclus categorii variate de operatori: 72% restaurante (incluzând: bucătării cu specific/fast-food/catering/take away), 17% lanţuri de restaurante şi 6% cafenele şi patiserie. Marja de eroare 1-3%.",
    "România, la un pas de blackout. Preşedintele AFEER: Un furnizor de energie a fost aproape de incapacitate de plată": "România, la un pas de blackout. Laurenţiu Urluescu, preşedintele AFEER, atrage atenţia că se întâmplă lucruri grave în piaţa energiei după 1 septembrie, de la intrarea în vigoare a OUG 119/2022.\n\nRomânia, la un pas de blackout. Avertismentul preşedintelui AFEER: „Toţi furnizorii sunt în corzi acum”\n\nCiteşte şi Cum poti avea o factura mai mică la energie electrică. Aparatele care consumă electricitate chiar şi când sunt închise\n\nPreşedintele Asociaţiei Furnizorilor de Energie din România avertizează că există un risc mare de apariţie a blocajelor financiare în domeniul energiei.\n\n„Deja sunt probleme cu lichiditatea în piaţă, ca urmare a decontărilor întârziate, şi există un risc mare de apariţie a blocajelor financiare. Era cât pe-aci să avem un default (incapacitate de plată – n. r.), ceea ce înseamnă un blocaj financiar, ceea ce va duce în secunda doi la un blocaj general”, a spus Urluescu.\n\nDeşi nu a dat numele companiei care a fost la un pas de incapacitate de plată, potrivit unor informaţii din piaţă, ar fi vorba despre Electrica Furnizare.\n\n„Nu pot să dau nume de companii, dar este vorba de unul dintre membrii noştri. Nu înseamnă că ceilalţi sunt în situaţie mai roz. Să nu uităm că, dacă unul pică, trage mai mulţi după el, îi trage şi pe ceilalţi. Toţi furnizorii sunt în corzi acum, orice bobârnac îi duce în prăpastie. Dacă un furnizor, nu mare, ci mediu, pică, pică şi cel de ultimă instanţă care îi preia clienţii. Ce se poate întâmpla? Raţionalizare sau blackout”, a mai declarat preşedintele AFEER în cadrul conferinţei de presă, potrivit Agerpres.\n\nAcesta consideră că există riscul ca România să se confrunte cu un deficit de energie şi gaze în piaţă.\n\n„O parte dintre consumatori vor trebui fie să reducă benevol consumul, fie să fie deconectaţi. OUG 119 efectiv distruge piaţa. Furnizorii sunt reticenţi în a prelungi contractele sau a oferta clienţi noi, mai ales cei care beneficiază de plafonare.\n\nPreţul de 1.300 de lei pe MWh fixat pentru furnizori este vădit sub preţul pieţei. Înseamnă o pierdere din start pentru orice furnizor. Nu se mai încheie nicio tranzacţie pe piaţa forward, ceea ce înseamnă că toată energia va fi tranzacţionată pe PZU (Piaţa pentru Ziua Următoare, piaţa spot – n. r.) şi nu va mai exista niciun preţ de referinţă”, a mai declarat preşedintele AFEER.\n\nAcesta mai spune că pentru întregul an 2022, furnizorii au de încasat de la stat 30 de miliarde de lei pentru decontarea conform OUG 27/2022, în timp ce statul încasează din taxe şi impozite 42 de miliarde de lei.\n\n„Am cerut în Parlament modificarea OUG 119, renunţarea la plafonul de 1.300 de lei pe MWh, eliminarea suprataxării traderilor. Nu avem speranţe că se vor întâmpla prea multe”, a mai spus Urluescu la conferinţa de presă.\n\nCiteşte şi Situație fără precedent în România, după 32 de ani de la Revoluție: cât de mult ar putea crește facturile la energie, în iarnă",
    "Simona Halep se menține în Top 10 WTA! România are șase jucătoare în prima sută mondială": "Cupa României : Steaua - Chindia , marți, 18:45, Digi Sport 1\n\nLiga Națiunilor: Portugalia - Spania, marți, 21:45, Digi Sport 1\n\nSimona Halep se menține în Top 10 WTA! România are șase jucătoare în prima sută mondială\n\nRomânia mai are alte cinci reprezentate în Top 100 WTA: Irina Begu - locul 33, Sorana Cîrstea - locul 39, Ana Bogdan - locul 53 (+1), Jaqueline Cristian - locul 68 şi Elena-Gabriela Ruse - locul 96 (-2).\n\nClasamentul WTA este dominat în continuare de poloneza Iga Swiatek, cu un număr dublu de puncte faţă de ocupanta locului secund, tunisianca Ons Jabeur. Pe locul al treilea a urcat Paula Badosa, care a făcut rocadă cu estoniana Anett Kontaveit.\n\nÎn clasamentul WTA Race, Simona Halep a rămas pe locul 8, în timp ce Irina Begu se află pe 38 (-3), iar Sorana Cîrstea ocupă locul 41 (-4).\n\nSimona Halep a anunțat că nu va mai participa la niciun turneu în 2022. Motivul este reprezentat de perioada de recuperare de care românca are nevoie după operația la nas, suferită pe 12 septembrie.\n\nLa dublu, cea mai bine clasată jucătoare română este Monica Niculescu - locul 44 (+1).\n\nClasamentul WTA la simplu:\n\n1 (1). Iga Swiatek (Polonia) 10.180 puncte\n\n2 (2). Ons Jabeur (Tunisia) 5.090\n\n3 (4). Paula Badosa (Spania) 3.934\n\n4 (3). Anett Kontaveit (Estonia) 3.860\n\n5 (5). Jessica Pegula (SUA) 3.501\n\n6 (7). Arina Sabalenka (Belarus) 3.470\n\n7 (6). Maria Sakkari (Grecia) 3.176\n\n8 (8). Cori Gauff (SUA) 3.047\n\n9 (9). Simona Halep (România) 3.025\n\n10 (10). Caroline Garcia (Franţa) 2.930\n\n.......................................................................................\n\n33 (33) Irina-Camelia Begu 1.424\n\n39 (39) Sorana Cîrstea 1.300\n\n53 (54) Ana Bogdan 982\n\n68 (68) Jacqueline Cristian 841\n\n96 (94) Elena-Gabriela Ruse 673\n\nEtichete: wta , simona halep , halep , clasament wta\n\nUrmărește știrile digisport.ro și pe Google News",
    "Coronavirus în România. Sub 900 de cazuri în ultimele 24 de ore": "În ultimele 24 de ore au fost înregistrate 856 cazuri noi de persoane infectate cu SARS – CoV – 2, cu 417 mai puţine faţă de ziua anterioară. 184 din cazurile noi din 24 de ore sunt ale unor pacienţi reinfectaţi, testaţi pozitiv la o perioadă mai mare de 90 de zile după prima infectare.\n\nDistinct de cazurile nou confirmate, în urma retestării pacienţilor care erau deja pozitivi, 38 persoane au fost reconfirmate pozitiv.\n\nÎn unităţile sanitare de profil, numărul de persoane internate în secţii cu COVID-19 este de 1.426 cu 69 mai multe faţă de ziua anterioară. De asemenea, la ATI sunt internate 128 persoane, cu una mai puţin faţă de ziua anterioară. Din cei 128 pacienţi internaţi la ATI, 117 sunt nevaccinaţi.\n\nDin totalul pacienţilor internaţi, 130 sunt minori, toţi fiind internaţi în secţii, cu şapte mai mulţi faţă de ziua anterioară şi zero la ATI, cu unul mai puţin faţă de ziua anterioară.\n\nDistinct de cazurile nou confirmate, în urma retestării pacienţilor care erau deja pozitivi, 38 persoane au fost reconfirmate pozitiv.\n\nPână luni, 66.981 persoane diagnosticate cu infecţie cu SARS-CoV-2 au decedat.\n\nÎn ultimele 24 de ore au fost raportate de către INSP trei decese (doi bărbaţi şi o femeie), fără decese raportate anterior intervalului de referinţă. Dintre cele trei decese, unul a fost înregistrat la categoria de vârstă 60-69 de ani şi două la categoria de vârstă peste 80 de ani. Toţi pacienţii decedaţi prezentau comorbidităţi şi doi dintre aceştia erau vaccinaţi.\n\nÎn ultimele 24 de ore au fost efectuate 1.400 teste RT-PCR (951 în baza definiţiei de caz şi a protocolului medical şi 449 la cerere) şi 7.981 teste rapide antigenice. Până la această dată, la nivel naţional, au fost prelucrate\n\n13.495.637 teste RT-PCR şi 11.542.289 teste rapide antigenice.",
    "România U19 – Lituania U19 0-0. “Tricolorii” riscă să rateze calificarea la Campionatul European": "Cupa României : Steaua - Chindia , marți, 18:45, Digi Sport 1\n\nLiga Națiunilor: Portugalia - Spania, marți, 21:45, Digi Sport 1\n\nRomânia U19 – Lituania U19 0-0. “Tricolorii” riscă să rateze calificarea la Campionatul European\n\nEchipa pregătită de către Alexandru Pelici are două puncte din două meciuri și riscă să rateze calificarea în Turul de Elită, ultimul pas înainte de EURO 2023.\n\nMeciul cu Lituania a fost întrerupt timp de mai multe minute, din cauza unor probleme la instalația de nocturnă a stadionului “Anghel Iordănescu” din Voluntari.\n\nPrimele probleme au apărut înainte de startul meciului, când instalația de nocturnă nu funcționa la parametri optimi. Arbitrul scoțian David Munro a decis să amâne startul partidei, programat pentru ora 20:00, pentru aproximativ zece minute.\n\nÎn minutul 30 al meciului, instalația de nocturnă a cedat. În cele din urmă, organizatorii au reușit să o repornească, iar partida a fost reluată după zece minute.\n\nGalerie Foto\n\nCu jucători de la FCSB, Farul, Dinamo, CSA Steaua sau Lecce, naționala U19 n-a reușit să învingă cea mai slabă echipă din grupă.\n\nROMÂNIA U19: 1. Dincă-cpt. – 2. Maftei, 3. Grigore-Huideș, 17. Duțu, 13. Borza – 6. Boțogan, 8. Vulturar (18. Sala 45') – 7. Bordușanu, 20. El Sawy (21. Trică 61'), 10. Radaslavescu (11. Musi 61') – 9. Burnete (16. Leață 87'). Selecționer: Alexandru Pelici\n\nÎn grupa 6, Austria are patru puncte, Letonia are două puncte, România are două puncte, iar Lituania are un punct.\n\nMarți, 27 septembrie, de la ora 18:00, este programată partida decisivă România – Austria, tot pe stadionul „Anghel Iordănescu” din Voluntari.\n\nEchipa pregătită de către Alexandru Pelici trebuie să încheie grupa de calificare pe unul dintre primele două locuri pentru a continua parcursul în preliminarii.\n\nChiar și în cazul în care vor termina pe poziția a treia, ”tricolorii” U19 pot merge în Turul de Elită dacă vor înregistra cele mai bune rezultate față de locurile trei din celelalte grupe.\n\nEtichete: romania , campionatul european , u19 , lituania , romania lituania , turul de elita\n\nUrmărește știrile digisport.ro și pe Google News",
    "Iohannis le-a transmis românilor din SUA că România merge bine și economia crește: „Este criză, peste criză, peste criză şi totuşi ne descurcăm”": "Iohannis le-a transmis românilor din SUA că România merge bine și economia crește: „Este criză, peste criză, peste criză şi totuşi ne descurcăm”\n\nPreşedintele Klaus Iohannis s-a întâlnit, joi, cu membri ai comunităţii româneşti de pe Coasta de Vest a Statelor Unite ale Americii, context în care a afirmat că România este într-o situaţie complicată din cauza războiului din Ucraina, dar că ţara noastră merge bine şi economia este în creştere, transmite Agerpres.\n\n„România este într-o situaţie, pe de o parte, extrem de complicată, din motive legate de războiul dus de Rusia împotriva Ucrainei, (…) pe de altă parte, cred că este bine să se ştie că românii şi Guvernul României nu stau degeaba, se implică, muncesc şi în mod, pentru mulţi, surprinzător, pentru mine, natural, România merge bine şi economia românească creşte. Este o veste foarte, foarte pozitivă. În ce priveşte crizele cu care ne confruntăm în România, cred că suntem într-o situaţie în care nu am fost demult, este criză, peste criză, peste criză şi totuşi ne descurcăm. (…) Am vrut să vă descriu aceste lucruri, pentru ca să înţelegeţi că avem o situaţie care, pe de o parte, este plină de dificultăţi, pe de altă parte, este plină de oportunităţi şi doar ingeniozitatea şi inventivitatea şi dărnicia românilor face ca în toate aceste crize să avem, totuşi, surprinzător, o creştere economică şi, în mod nesurprinzător, această inovativitate, ingeniozitate şi hărnicie face ca şi dumneavoastră să o duceţi bine aici”, a spus Iohannis.\n\nŞeful statului a arătat că România a primit aproape 2 milioane şi jumătate de refugiaţi ucraineni şi a contribuit la exportul de cereale din Ucraina.\n\n„Până acum, 60% din cerealele ucrainene au fost exportate prin România şi în continuare facem eforturi pentru a creşte acest aport”, a declarat Iohannis.\n\nEl a vorbit şi despre criza energetică, apreciind că este îmbucurător că Guvernul a reuşit să menţină preţurile la un nivel rezonabil.\n\n„Putem să garantăm românilor din ţară că la iarnă nu vor trebui să stea nici în frig, nici în întuneric, cu toate că situaţia este complicată”, a mai spus preşedintele Iohannis.\n\nŞeful statului a vorbit şi despre Parteneriatul Strategic cu SUA.\n\n„Dacă vrem să vedem ce s-a întâmplat în Parteneriatul Strategic dintre România şi SUA în 25 de ani, putem să vedem, sigur, în primul rând, zona de securitate. Şi la momentul acesta când vorbim, foarte mulţi militari americani, cu dotări dintre cele mai moderne, se află în bazele din România. Pe de altă parte, şi datorită sprijinului american, România este în NATO. Este cea mai puternică garanţie de securitate de care a beneficiat România vreodată, dar nu este singura zonă. Zona economică din Parteneriatul Strategic s-a dezvoltat foarte mult în ultima vreme. Sunt foarte multe firme din Statele Unite care activează în România. Sunt încă, din păcate, foarte puţine firme româneşti care activează în Statele Unite, dar poate aici mai e loc de dezvoltare”, a mai afirmat Iohannis.\n\nEl a apreciat faptul că românii stabiliţi în Statele Unite reprezintă o punte extraordinar de importantă între România şi SUA.\n\nŞeful statului a fost însoţit la eveniment de soţia sa, Carmen Iohannis. Cei doi au făcut fotografii cu participanţii la eveniment.\n\nAmbasadorul României în SUA, Andrei Muraru, a arătat că sunt mai bine de 17 ani de când un şef al statului român a ajuns la San Francisco, pe Coasta de Vest a SUA.\n\n„Mă bucur că această întâlnire cu românii americani are loc într-un moment special, în anul în care aniversăm 25 de ani de Parteneriat Strategic între România şi Statele Unite. Aşa cum istoria celor 25 de ani a dovedit-o, avem, într-adevăr, ceva demn de sărbătorit: prietenie, securitate, prosperitate, iar în ultimul an, valoarea acestui parteneriat a devenit mai evidentă ca niciodată. Parteneriatul acesta este despre oameni, despre ce am realizat împreună. Când spun împreună, nu mă gândesc doar la instituţiile care au trudit la acest edificiu, ci şi la românii simpli, care au transformat Parteneriatul Strategic din idee în realitate: militari, antreprenori, profesori, studenţi, sportivi şi mulţi alţii, care au însemnat pentru prietenii noştri americani pur şi simplu România. Noi nu am aliat doar armate, ci am aliat şi suflete şi mă gândesc, totodată, la membrii comunităţii româno-americane, care contribuie cu talentul, cu munca, cu energia şi cu dedicaţia lor la ceea ce înseamnă visul american”, a declarat Muraru.\n\nLa eveniment au luat parte aproximativ 300 de persoane, fiind invitaţi reprezentanţi ai comunităţii româneşti de pe Coasta de Vest a SUA, precum şi consulii generali şi cei onorifici ai României în SUA.\n\nComunitatea de români din SUA este a cincea ca număr după cea din Italia, Spania, Marea Britanie, Germania. În 2020, numărul românilor din SUA era estimat la peste 450.000.\n\nVineri, şeful statului urmează să se întâlnească cu antreprenori români din Silicon Valley.\n\nPreşedintele Klaus Iohannis a condus, marţi şi miercuri, delegaţia României care a participat la Adunarea Generală a ONU. La New York, şeful statului a mai luat parte la Summitul Global Food Security şi a avut o întrevedere cu preşedintele Grupului Băncii Mondiale, David Malpass. De asemenea, el a participat alături de soţia sa, Carmen Iohannis, la recepţia tradiţională oferită de preşedintele Statelor Unite ale Americii, Joseph R. Biden, şi Prima Doamnă a SUA, Jill Biden, în onoarea şefilor de delegaţii participanţi la Adunarea Generală a ONU.\n\nCitește și...",
    "Dorin Rotariu a refuzat trei oferte din România! Dezvăluirea lui Iosif Rotariu": "Cupa României : Steaua - Chindia , marți, 18:45, Digi Sport 1\n\nLiga Națiunilor: Portugalia - Spania, marți, 21:45, Digi Sport 1\n\nDorin Rotariu le-a refuzat pe CFR Cluj, FCSB și Universitatea Craiova\n\nLudogoreț l-a împrumutat pe Rotariu în Grecia până în vara anului 2023. Atromitos are și varianta unui transfer definitiv.\n\nMijlocașul de bandă a înscris un gol în cinci meciuri jucate în Superliga Greciei, ediția 2022-2023.\n\nÎn direct la Digi Sport, fostul internațional Iosif Rotariu (59 de ani) a dezvăluit că nepotul său a fost ofertat în această vară de FCSB, CFR Cluj și Universitatea Craiova, dar a refuzat propunerile de transfer.\n\n\"Dorin joacă la Atromitos, se pregătește, e foarte bine. S-a acomodat cu ritmul din străinătate, e de mulți ani afară, s-a maturizat. A fost cerut insistent de antrenorul de la Atromitos, cei de la club sunt foarte mulțumiți. Se simte foarte bine acolo. Nu cred că a fost urmărit de staff-ul echipei naționale.\n\nEl a fost căutat de primele trei echipe din România. FCSB, CFR și Craiova. A refuzat, pentru că a avut experiențe în România, știe ce este în România. În străinătate are toate condițiile necesare de pregătire. Noi încă nu suntem la nivelul echipelor din Grecia, Turcia. Ritmul antrenamentelor e mult mai bun decât în România.\n\nNu cred că a fost urmărit de staff-ul echipei naționale. Eu m-aș fi așteptat să fie convocat\", a spus Iosif Rotariu, la emisiunea Digi Sport Special.\n\n500.000 de euro este cota de piață a lui Dorin Rotariu, potrivit Transfermarkt.\n\n10 selecții și un gol are Dorin Rotariu pentru naționala de seniori a României.\n\nÎn luna iulie, finanțatorul de la FCSB, Gigi Becali, a anunțat că este interesat de transferul lui Dorin Rotariu, dar fotbalistul nu a mai răspuns la telefon după ce a discutat cu Mihai Stoica, manager general la FCSB.\n\n\"M-a întrebat MM (n.r. – Mihai Stoica), știa că mi-a plăcut întotdeauna, apoi nu i-a mai răspuns la telefon lui MM. Eu voiam să-l iau ca să joace atacant, număr 9\", a spus Gigi Becali la Pro Arena.\n\nEtichete: liga 1 , cfr cluj , iosif rotariu , universitatea craiova , rotariu , ludogoret , dorin rotariu , fcsb , atromitos\n\nUrmărește știrile digisport.ro și pe Google News",
    "România U17, învinsă de Norvegia în primul meci de la Syrenka Cup": "Articol de GSP - Publicat vineri, 23 septembrie 2022 21:17 / Actualizat vineri, 23 septembrie 2022 21:31\n\nNaționala U17 a României, antrenată de Ion Marin, a fost învinsă, vineri, în primul meci de la Syrenka Cup, o competiție amicală desfășurată în Polonia.\n\n„Tricolorii” au început slab meciul, primind gol încă din minutul 3. Până la pauză, selecționata noastră a egalat, grație penalty-ului transformat de Enes Sali, puștiul de 16 ani de la Farul Constanța, cel care a debutat anul trecut în naționala mare , transmite frf.ro.\n\nRomânia U17, învinsă de Norvegia în primul meci de la Syrenka Cup\n\nFormația scandinavă a obținut victoria după un gol marcat în minutul 90. România U17 joacă următorul meci duminică, 25 septembrie, împotriva selecționatei similare a Cehiei.\n\nRomânia U17: 1. Ungureanu (12. Munteanu ‘46) – 2. Miruță, 6. Nistor, 5. Fătu, 3. Călugăr – 8. Szimionaș – 11. Băsceanu (14. Păcuraru ‘46), 10. Gheorghe, 7. Sali – 19. Cocoș (17. Dima ‘46), 9. Vermeșan (cpt.) (18. Tarbă ‘77)\n\nRezerve: 13. Ureche, 15. Racu, 16. Lăpădătescu, 21. Mereanu, 22. Oarga\n\nSelecționer: Ion Marin\n\nRezultatele României la Syrenka Cup\n\nvineri, 23 septembrie: România U17 – Norvegia U17 1-2\n\n– Norvegia U17 1-2 duminică, 25 septembrie: România U17 – Cehia U17\n\n– Cehia U17 marți, 27 septembrie: România U17– Mexic U17/Uzbekistan U17\n\nLotul României U17\n\nPortari: Bogdan Ungureanu (FC Rapid 1923), Rafael Munteanu (Farul Constanța)\n\nBogdan Ungureanu (FC Rapid 1923), Rafael Munteanu (Farul Constanța) Fundași: Alin Chinteș, Răzvan Călugăr (ambii Universitatea Cluj), Eduard Chihaia (Farul Constanța), Rareș Fătu (Parma / Italia), Tommaso Nistor (SPAL / Italia), Andrei Racu (Atalanta / Italia), Alexandru Ureche (AFK Csikszereda), Robert Lepădătescu (Universitatea Craiova)\n\nAlin Chinteș, Răzvan Călugăr (ambii Universitatea Cluj), Eduard Chihaia (Farul Constanța), Rareș Fătu (Parma / Italia), Tommaso Nistor (SPAL / Italia), Andrei Racu (Atalanta / Italia), Alexandru Ureche (AFK Csikszereda), Robert Lepădătescu (Universitatea Craiova) Mijlocași: Gabriel Gheorghe, Matei Mereanu ( ambii FC Rapid 1923), Marius Miruță (FCSB), David Păcuraru, Luca Băsceanu, Enes Sali (toți Farul Constanța), Luca Szimionaș (Hellas Verona / Italia), Ianis Tarbă (Celta Vigo / Spania)\n\nGabriel Gheorghe, Matei Mereanu ( ambii FC Rapid 1923), Marius Miruță (FCSB), David Păcuraru, Luca Băsceanu, Enes Sali (toți Farul Constanța), Luca Szimionaș (Hellas Verona / Italia), Ianis Tarbă (Celta Vigo / Spania) Atacanți: Alin Cocoș (Farul Constanța), Andrei Dima (FC Rapid 1923), Vlad Oargă (ACS Viitorul Cluj), Ioan Vermeșan (Ripensia Timișoara)\n\nRomânia U17 se pregătește de startul preliminariilor\n\nÎn luna octombrie, generația de jucători născuți începând cu 1 ianuarie 2006 va lua startul în prima etapă a calificărilor pentru Campionatul European U17 2023 din Ungaria. România face parte din grupa 6, alături de Belgia, Danemarca și Estonia, și va fi gazda meciurilor de calificare din această etapă. Se califică mai departe la turul de elită primele 2 clasate din fiecare grupă, alături de cele mai bune 4 echipe clasate pe poziția a 3-a.\n\nVIDEO Paul Codrea despre situația de la echipa națională: „Alibec confirmă doar în România, Pușcaș n-a convins până acum”\n\nCitește și alte știri de actualitate:\n\nPierdere importantă pentru naționala U21, Rădoi tremură și el! Jovan Markovic s-a „rupt” în amicalul României U21 cu Spania U21\n\nFOTO Egala Letoniei » România U19 a început prost calificările pentru Turul de Elită, la primul meci cu Alexandru Pelici\n\nLojă de lux la România U21 - Spania U21 » Petrescu și Neluțu Sabău, pe Cluj Arena",
    "Campanie România TV pentru „spălarea” lui Visarion Alexa și acuzarea femeii agresate – analiză Presshub": "Campanie România TV pentru „spălarea” lui Visarion Alexa și acuzarea femeii agresate – analiză Presshub\n\nReținerea pe 17 septembrie a preotului Visarion Alexa, pentru agresiune sexuală asupra unei femei, a declanșat la România TV o adevărată campanie de apărare a prelatului și de acuzare a celei care l-a reclamat la poliție, arată o analiză PressHub.ro.\n\nVârf de lance în victimizarea lui Visarion Alexa și denigrarea victimei sale a fost moderatorul Victor Ciutacu.\n\nÎn cel puțin două emisiuni, pe 20 și 21 septembrie, în emisiunea „Punctul culminant”, acesta a chemat în studio numai bărbați, inclusiv doi politicieni, și a adus acuze grave la adresa femeii, a constestat moralitatea sa, a susținut că preotul a fost „executat” în cadrului unui „caz controversat”.\n\nDoi avocați, un jurnalist cunoscut pentru pozițiile sale în apărarea mai multor infractori condamnați, un economist, un general de armată și un fost șef al SIE au participat activ la campania în care RTV a atacat-o pe femeia care l-a reclamat pe Visarion Alexa pentru agresiune sexuală.\n\nVictor Ciutacu a folosit în mod repetat cuvântul „miliția” cu referire la acțiunea polițiștilor, pentru a decredibiliza dosarul. Răzvan Savaliuc, în prima emisiune, înainte ca Visarion Alexa să-și recunoască acțiunile, a insistat asupra faptului că, din moment ce „femeii nu i-a plăcut, de ce a venit și a doua oară?”.\n\nAvocatul Adrian Cuculis a susținut că nu cunoaște nici un caz în care o femeie agresată sexual să denunțe după „trei luni, șase, nouă luni”, cum s-a întâmplat în cazul Alexa, iar avocatului Tonel Pop i se pare ciudat că tânăra nu a plecat imediat, „instinctual”, în momentul în care a fost pipăită și „i s-a introdus ceva în zonele intime”.\n\nCitește tot articolul pe PressHub.ro\n\nCitește și...",
    "Ambasadorul Ucrainei în România, în vizită de prezentare la Senat": "Preşedintele interimar al Senatului, Alina Gorghiu, l-a primit luni, în vizită de prezentare, pe ambasadorul Ucrainei în România, Ihor Vasylyovych Prokopchuk, discuţiile vizând recentele evoluţii geopolitice pe fondul războiului din ţara vecină.\n\nPotrivit unui comunicat al Senatului transmis AGERPRES, Gorghiu a salutat decizia preşedintelui Volodimir Zelenski de a trimite un diplomat de carieră în calitate de ambasador la Bucureşti, fapt ce reflectă importanţa relaţiilor bilaterale.\n\nEa a reiterat sprijinul \"ferm\" al României pentru independenţa, suveranitatea şi integritatea teritorială a Ucrainei şi a condamnat, în termenii cei \"mai fermi\", \"războiul rus de agresiune premeditat, nejustificat şi neprovocat\".\n\nAlina Gorghiu a menţionat că diplomaţia parlamentară este un instrument esenţial pentru dezvoltarea relaţiilor bilaterale şi efectuarea de schimburi de bune practici. Ea a evidenţiat importanţa organizării primului Summit parlamentar al Platformei Internaţionale Crimeea şi a mulţumit ambasadorului Ucrainei la Bucureşti pentru invitaţia de a participa la acest eveniment.\n\nPreşedintele interimar al Senatului a amintit sprijinul pe care România l-a acordat Ucrainei în plan bilateral şi multilateral, având un rol \"foarte activ\" şi \"instrumental\" în furnizarea de debuşeuri esenţiale pentru exporturile de cereale ucrainene (peste patru milioane de tone au tranzitat porturile româneşti de la Marea Neagră şi Dunărea de Jos de la izbucnirea războiului) şi adoptarea unei poziţii \"ferme\" şi \"puternice\" faţă de Rusia în formatele multilaterale.\n\nTotodată, Gorghiu a condamnat ferm decretarea mobilizării parţiale a Armatei Ruse şi atrocităţile şi crimele comise în Izium, precum şi organizarea de referendumuri \"ilegale\" în regiunile ocupate din Ucraina.\n\nEa a subliniat importanţa încheierii urgente a acestui război \"ilegitim\" şi respectarea dreptului internaţional, principii care au fost susţinute de diplomaţia română, la cel mai înalt nivel, în cadrul celei de-a 77-a sesiuni a Adunării Generale a Organizaţiei Naţiunilor Unite (ONU).\n\nPreşedintele interimar a asigurat partea ucraineană de sprijinul deplin al Senatului în vederea susţinerii refugiaţilor ucraineni aflaţi pe teritoriul României, inclusiv prin intensificarea dialogului bilateral, la nivel parlamentar, pentru îmbunătăţirea legislaţiei existente.",
    "Nicolae Ciucă: România este angajată să dezvolte relațiile cu Japonia la nivelul privilegiat de Parteneriat Strategic": "Ridicarea relaţiilor dintre România şi Japonia la nivel de parteneriat strategic reprezintă un act politic „oportun” în actualul context internaţional, iar acest demers este un simbol al recunoaşterii legăturii speciale dintre cele două state, spune premierul Nicolae Ciucă, aflat în vizită la Tokyo.\n\n„M-am întâlnit astăzi cu prim-ministrul nipon, Fumio Kishida, prilej pentru a consolida relațiile între România și Japonia la nivelul Parteneriatului Strategic. România este profund angajată să dezvolte relațiile cu Japonia la nivelul privilegiat de Parteneriat Strategic, simbol al recunoașterii legăturii speciale dintre țările noastre, precum și al potențialului semnificativ de dezvoltare bilaterală. Suntem pregătiți să convenim asupra momentului cel mai potrivit pentru semnarea Acordului de Parteneriat Strategic, odată ce documentul va fi finalizat”, a scris Ciucă pe Facebook.\n\n„Discuțiile au fost orientate către cooperarea economică și identificarea de noi oportunități de investiții. Dinamica recentă a contactelor noastre bilaterale este foarte încurajatoare. Am încredere că oportunitățile oferite de România pentru investiții în domeniile energiei verzi, infrastructurii de înaltă calitate și inovației, producerii energiei nucleare, producției de hidrogen verde si a unor componente optice necesare proiectului Laserului de la Măgurele, dar și continuarea proiectelor aflate acum în derulare - linia de metrou către Aeroportul București, podul suspendat peste Dunăre, linia ferată cu ecartament european Pașcani-Iași-Chișinău – vor pune în valoare potențialul de dezvoltare al relațiilor noastre economice și vor atrage noi tehnologii”, a adăugat el.\n\nJaponia se numără printre principalii parteneri ai României în Asia, atât politic, cât şi economic, potrivit unui comunicat al Guvernului.\n\n„Componenta de securitate și apărare reprezintă unul din cei patru piloni de cooperare ai viitorului nostru parteneriat, de mare interes pentru ambele părți. Coordonarea strânsă și permanentă între noi este cu atât mai importantă și necesară în contextul provocărilor strategice cu care ne confruntăm”, a spus Ciucă.\n\nPremierul s-a întâlnit și cu reprezentanți ai Ligii Parlamentare de Prietenie Japonia-România, condusă de președintele Ichiro Assawa. Atât acesta, cât și premierul japonez au anunțat „întreg sprijinul pentru edificarea Parteneriatului Strategic dintre Japonia și România”.\n\nCiucă a mers la Tokyo împreună cu Marcel Ciolacu, președintele Camerei Deputaților, pentru a reprezenta România la funeraliile de stat organizate în memoria fostului prim-ministru Shinzo Abe.\n\nEditor : M.B.",
    "Radio România Actualităţi se vede la TVR2": "Radio România Actualităţi se vede la TVR2\n\nFoto: Arhivă.\n\nÎncepând de luni, 26 septembrie, de la ora 11:30 până la 12, Radio România Actualităţi se vede la TVR2.\n\nInterviul emisiunii ”Prietenii de la Radio” va fi transmis live, din studioul ”Paul Grigoriu” al Radioului Public, pe TVR2.\n\nÎi puteti vedea pe Daniela Mihai Soare şi Dan Creţa, realizatorii emisiunii ”Prietenii de la Radio”, dar şi pe invitaţii speciali ai acestora, de luni pâna vineri, la TVR2 și pe Facebook Radio România Actualități.\n\nMai multe detalii, pe www.romania-actualitati.ro\n\nEtichete",
    "Proiectele de legi “România educată”, “o insultă la adresa tuturor celor care se (mai) simt atașați de școala românească” – Scrisoarea deschisă a profesorului universitar Eugen Munteanu către președin": "Proiectele de legi “România educată”, “o insultă la adresa tuturor celor care se (mai) simt atașați de școala românească” – Scrisoarea deschisă a profesorului universitar Eugen Munteanu către președintele Iohannis\n\n“Fiți generos, domnule președinte, și dați un semnal clar că totul trebuie luat de la capăt” în ceea ce privește proiectele de legi “România Educată”, este îndemnat Klaus Iohannis într-o scrisoare deschisă publicată, la sfârșitul săptămânii trecute, de profesorul și lingvistul ieșean Eugen Munteanu, în Ziarul de Iași, citat de Edupedu.ro.\n\nAcesta califică proiectele de lege drept un “talmeș-balmeș fără cap și fără coadă, fără coerență și cu prevederi de-a dreptul nocive”. Iar șeful statului, inițiator al proiectului “România educată”, este întrebat: “Chiar nu vă dați seama că, rupt total de tradiția învățământului românesc, proiectul de lege „România educată” este o insultă la adresa tuturor celor care se (mai) simt atașați de școala românească?”\n\nCitește mai mult pe Edupedu.ro\n\nCitește și...",
    "Încă o jucătoare de tenis din România a anunțat că s-a despărțit": "Simona Halep a divorțat de Tonic Iuruc, la mai puțin de un an de la căsătorie, însă cazul ei nu e singular în tenisul românesc.\n\nO altă jucătoare de tenis din România a anunțat că s-a despărțit. Patricia Țig nu mai formează un cuplu cu Răzvan Sabou, tatăl copilului ei, care îi era și antrenor.\n\nȚig, care a revenit în circuitul WTA anul acesta, după o absență de aproape doi ani, a precizat că nu mai formează un cuplu cu Sabou de un an și jumătate.\n\nAșa se explică și absența ei din circuit, în 2020 ea fiind a doua rachetă a României. „Sunt a doua cel mai bine clasată jucătoare din România şi a treia mamă din lume! Ar trebui să știe și lumea chestia asta. Primele două sunt Serena Williams și Viktoria Azarenka. Este o realizare foarte mare pentru mine!\", declara cu mândrie Patricia după turneul câștigat la Istanbul în 2020, primul și singurul din cariera ei.\n\nAds",
    "Grindeanu: Este o onoare pentru România să fie ţară gazdă a Conferinţei Plenipotenţiarilor Uniunii Internaţionale a Telecomunicaţiilor": "Ministrul Transporturilor, Sorin Grindeanu, fost preşedinte al ANCOM, afirmă, luni, că este o onoare pentru România să fie ţară gazdă a Conferinţei Plenipotenţiarilor Uniunii Internaţionale a Telecomunicaţiilor. Evenimentul a debutat, luni. ”România se bucură de o serie de condiţii favorabile dezvoltării comunicaţiilor electronice”, a mai transmis Grindeanu.\n\n”Este o onoare pentru România să fie ţară gazdă a Conferinţei Plenipotenţiarilor Uniunii Internaţionale a Telecomunicaţiilor. Este o mare bucurie pentru mine, deoarece astăzi mi se îndeplineşte un vis: am reuşit ca şef al ANCOM să obţin organizarea acestei reuniuni în România, iar astăzi a devenit realitate! Totul pentru că am crezut în capacitatea noastră de a susţine un astfel de eveniment important la Palatul Parlamentului”, a transmis, luni, Grindeanu, scrie News.ro.\n\nAcesta a salutat adoptarea Declaraţiei de la Bucureşti ”Construirea unui viitor digital mai bun pentru toţi” în cadrul Masei rotunde ministeriale a celor 50 de reprezentanţi la nivel înalt.\n\n”Cert este că decizia Consiliului ITU din iunie 2019- de a accepta oferta României pentru organizarea şi găzduirea acestei reuniuni- confirmă progresele realizate în ultimul deceniu de ţara noastră în acest domeniu. Mulţumită politicilor publice coerente conduse de MCID şi ANCOM, România se bucură de o serie de condiţii favorabile dezvoltării comunicaţiilor electronice”, a mai transmis ministrul Transporturilor.\n\n”Beneficiem de servicii calitative şi accesibile. Ne mândrim cu forţa de muncă specializată în domeniul IT. România ocupă locuri fruntaşe în toate statisticile globale ale dezvoltării digitale: 85% dintre conexiunile de internet fix permit viteze de descărcare de cel puţin 100 Mbps. Cu toate acestea, suntem conştienţi că eforturile noastre pentru dezvoltarea acestui domeniu trebuie să continue”, a adăugat fostul şef de la ANCOM.\n\nAcesta a precizat că România ar en vedere dezvoltarea în continuare a serviciilor publice digitale, a conectivităţii, a securităţii cibernetice şi a competenţelor digitale.\n\n”În acest scop ne-am angajat să cheltuim 1,8 miliarde de euro pentru dezvoltarea digitală a României, cea mai semnificativă contribuţie financiară la dezvoltarea României cuprinsă în Planul Naţional de Redresare şi Rezilienţă. Să nu uităm: modul în care trăim şi folosim acest avans tehnologic dictează dezvoltarea economiilor şi a societăţilor noastre”, a adăugat Grindeanu.\n\nITU are loc în România, în perioada 26 septembrie - 14 octombrie.",
    "Inima Copiilor, ONG-ul care a făcut posibile în România operațiile pentru copiii cu malformații cardiace grave, extinde Secția de Cardiochirurgie a Spitalului Marie Curie": "SANATATE Luni, 26 Septembrie 2022, 11:52\n\nAlina Neagu • HotNews.ro\n\n​​Asociația Inima Copiilor, ONG-ul care, de 9 ani, a făcut posibile în România operațiile pentru copiii cu malformații cardiace grave, extinde Secția de Cardiochirurgie a Spitalului de Copii Marie Curie, cel mai mare spital de pediatrie din România.\n\nCopil bolnav Foto: Asociatia Inima Copiilor\n\nÎn urma extinderii, în această secție vor putea fi operați de două ori mai mulți copii, inclusiv cu malformații cardiace care sunt tratate astăzi doar în străinătate. Costurile se ridică la 3 milioane de euro, iar proiectul ar putea fi gata în doi ani.\n\nInfo pe scurt:\n\n1.500 de copii cu malformații cardiace trebuie operați anual în România. 200 dintre ei sunt operați în Secția de Cardiochirurgie a Spitalului de Copii Marie Curie din București, care a început să funcționeze în urmă cu 9 ani, în septembrie 2013.\n\nExtinderea secției va însemna dublarea numărului de copii operați anual și tratarea malformațiilor cardiace care acum pot fi operate doar în străinătate.\n\nDonații lunare de câte 2 euro pot fi făcute prin SMS cu textul LOVE la numărul 8844. Pentru fiecare 2 euro donați prin SMS, NN România donează alți 2 euro, dublând susținerea pentru extinderea Secției.\n\nExtinderea Secției de Cardiochirurgie a Spitalului de Copii Marie în cifre\n\nAsociația Inima Copiilor va extinde în următorii doi ani Secția de Cardiochirurgie a Spitalului de Copii Marie Curie din București, cel mai mare spital de pediatrie din țară. Ca urmare, numărul de copii operați anual se va dubla până la 400, secția va putea opera și copii cu malformații cardiace care pot fi tratate astăzi doar în străinătate, iar numărul mult mai mare de locuri în terapia intensivă cardiacă va însemna că pot fi operați inclusiv copii cu malformații complexe care au nevoie de mai mult timp în terapie intensivă.\n\nLucrările de construcție ar putea începe în primele luni din 2023, iar costurile sunt estimate la 3 milioane de euro.\n\nExtinderea secției de la 745 m² la 1.900 m² va însemna două săli de operații (față de o singură sală în prezent), 15 - 20 de locuri în terapia intensivă cardiacă (de la șase în prezent), 25 de locuri noi pentru îngrijirea copiilor înainte și după operație, dar și reamenajarea și modernizarea tuturor spațiilor și dotărilor.\n\nÎn România trebuie operați anual 1.500 de copii cu malformații cardiace\n\n„În România se nasc în fiecare an în jur de 1.000 de copii cu malformații cardiace care pot fi tratate doar prin operații chirurgicale sau prin intervenții cardiologice, dar în acest moment prea mulți dintre ei nu primesc această șansă sau caută în străinătate. Prin extinderea Secției de Cardiochirurgie a Spitalului de Copii Marie Curie din București vrem să schimbăm acest lucru și să creăm condițiile prin care specialiștii extrem de bine pregătiți care operează cu succes în secție să poată salva mai multe vieți. Credem din toată inima că România își poate trata toți copiii cu malformații cardiace”, spune Alexandru Popa, președintele Asociației Inima Copiilor.\n\nProiectul prin care Inima Copiilor extinde Secția de Cardiochirurgie a Spitalului Marie Curie a început în noiembrie 2021.\n\nCum poți dona pentru extinderea Secției de Cardiochirurgie a Spitalului Marie Curie\n\nLa începutul lunii septembrie 2022, Asociația Inima Copiilor adunase 896.885 euro, dintre care 692.206 euro prin sponsorizarea din partea NN România și 204.679 euro din donații individuale. Campania de strângere de fonduri va continua pe toată durata proiectului.\n\nOricine poate ajuta la extinderea Secției de Cardiochirurgie a Spitalului de Copii Marie Curie prin donații lunare de câte 2 euro, inițiate printr-un SMS cu textul LOVE trimis la 8844, iar NN România dublează toate donațiile primite prin SMS.\n\nSecția actuală a fost construită de Asociația Inima Copiilor între 2009 și 2011 și a început să funcționeze în 23 septembrie 2013, odată cu inițierea Programului de Dezvoltare a Chirurgiei Cardiovasculare Pediatrice în România.\n\nÎn acest program, Asociația Inima Copiilor colaborează cu Ministerul Sănătății, Clinica San Donato din Milano și fundația italiană Bambini Cardiopatici nel Mondo. În cadrul lui se desfășoară - continuu din 2013 - misiuni medicale lunare, în care specialiști din străinătate vin și operează în România (la Marie Curie, la Iași și Timișoara), ajutând în același timp la perfecționarea echipelor medicale locale. Chiar în această săptămână, echipa medicală venită în misiune operează împreună cu colegii de la Institutul de Boli Cardiovasculare Timișoara, urmând să continue, săptămâna viitoare, cu o nouă serie de operații la Spitalul Marie Curie din București.\n\nAsociația Inima Copiilor este o organizaţie non-guvernamentală fondată în 2006. Asociația dezvoltă și finanțează proiecte care vin în ajutorul copiilor născuți cu malformații cardiace sau cu alte probleme grave de sănătate.\n\nAsociația Inima Copiilor a construit sau amenajat 4 secții în Spitalul de Copii Marie Curie din București: Cardiochirurgie, Terapie intensivă nou-născuți, Cardiologie și Neurochirurgie. Tot la Marie Curie, ca parte a Secției de Terapie intensivă nou-născuți, Inima Copiilor a creat și sprijină permanent prima Bancă de lapte matern din România.\n\nDe asemenea, asociația a participat la renovarea și modernizarea Secției de Terapie intensivă nou-născuți a Spitalului Județean Constanța și ajută cu aparatură secții de terapie intensivă neonatală, de cardiologie și cardiochirurgie pediatrică și maternități din mai multe orașe din țară.\n\nPe lângă extinderea Secției de Cardiochirurgie de la Marie Curie, Asociația Inima Copiilor coordonează și susține financiar:\n\nmisiunile medicale de cardiochirurgie de la Marie Curie, Iași și Timișoara\n\nconstrucția unui heliport la Spitalul Marie Curie\n\nextinderea Secției de Terapie intensivă nou-născuți de la Marie Curie.\n\n\n\nAsociația Inima Copiilor: www.inimacopiilor.ro, https://www.facebook.com/AsociatiaInimaCopiilor.\n\nCitește și:",
    "Rusia acuză România de incompetență, după ce vizele a 14 jurnaliști ruși, care s-au dat drept oficiali, au fost retrase": "Ambasada României la Moscova a anulat vizele, pe 22 septembrie, deja eliberate pentru cei 14 membri ai delegației ruse în ajunul plecării lor spre București. Vizele au fost cerute în vederea participării la Conferința Plenipotențialilor Uniunii Internaționale a Telecomunicațiilor (UIT).\n\nÎntâlnirea a fost planificată pentru perioada 26 septembrie – 14 octombrie anul curent. Motivul invocat de oficiali a fost că rușii reprezintă o „amenințare la adresa securității naționale”.\n\nCe a declarat Maria Zaharova despre decizia României\n\nMaria Zaharova susține că România a încălcat „în mod grosolan” Statutul și Convenția UIT. De asemenea, ea a făcut referire și la acordul privind desfășurarea Conferinței Plenipotențialilor. Mai mult decât Zaharova consideră că prin această decizie România „și-a demonstrat incompetența de țară care găzduiește congresul uneia dintre cele mai vechi organizații internaționale, în cadrul căreia va fi aleasă conducerea Uniunii. Statele membre urmează să aleagă între doi candidați – din partea Rusiei și a Statelor Unite – pentru funcția de Secretar General al UIT”.\n\nMai mult decât atât, ambasadoarea României la Moscova consideră că oficialii din București vor să împiedice o competiție cinstită. Țara noastră este acuzată că respectă un ordin politic venit din SUA. Este vorba despre promovarea candidaturii directorul biroului de dezvoltare al UIT, D. Bogdan-Martin. Mai mult decât atât, Zaharova a precizat că nu este pentru prima dată când directorul ar fi folosit „fără scrupule” resurselor administrative pentru promovarea candidaturii sale.\n\nAcuzații îndreptate către SUA\n\nAmbasadoarea nu s-a oprit doar aici. Declarațiile ei au vizat și SUA. Administrația condusă de Joe Biden este acuzată că abuzează de mult de poziția țării lor, gazdă a sediului central al ONU. Astfel, Statele Unite ar manipula eliberarea vizelor de intrare pentru reprezentanții oficiali ai Rusiei.\n\nPrin acest lucru, SUA demonstrează „un dispreț” față de documentele juridice internaționale, inclusiv față de Acordul din 1947. Acest document vizează amplasarea sediului central al ONU pe teritoriul american. De asemenea, în acest acord se arată că Statele Unite trebuie să asigure condiții neîngrădite pentru activitatea misiunilor diplomatice străine acreditate pe lângă Organizația Națiunilor Unite. „Acum, Washingtonul încearcă să atragă și alte țări în aplicarea acestei practici vicioase, folosindu-se fără sfială, în acest scop și pentru interesele sale, de aliatul român”.\n\nDe ce crede Rusia că România a luat această decizie\n\nMaria Zaharova a precizat care crede că este motivul din spatele deciziei oficialilor români. Ea consideră că prin retragerea vizelor se va împiedica alegerea candidatului rus R.R.Ismailov. Programul acestuia propune rezolvarea în mod democratic a problemelor dezvoltării tehnologice, cu accent pe depășirea ”decalajului digital” dintre Occident și restul lumii.\n\n„Este evident caracterul mizer al unor asemenea eforturi – în ultimă instanță, delegații noștri, privați de dreptul de intrare, răspundeau de organizarea evenimentelor din cadrul campaniei de susținere a lui R.R. Ismailov”, se arată în declarația Mariei Zaharova publicată pe site-ul Ministerul Afacerilor Externe din Rusia.",
    "Situaţia e-commerce-ului în România: de ce ţara noastră este mult înaintea Bulgariei, însă în spatele Ungariei": "Vezi și\n\nPandemia a \"reușit\" să dezvolte foarte mult rețeaua de comerț online, deoarece, printr-o situație de criză, în care majoritatea magazinelor erau închise, oamenii au fost nevoiți să apeleze la comenzile online pentru a putea intra în posesia bunurilor de care aveau nevoie. E-commerce-ul este, în opinia lui Robert Berza, o utilitate în ziua de azi, deoarece ușurează viața omului, scutește foate mult timp și oferă o gamă mult mai variată de produse din care clientul poate alege.\n\nRobert Berza: În primul rând, pandemia a fost un vânt în pânze foarte puternic. Ca obicei de consum, dacă românii înainte se uitau la online mai degrabă ca la o zonă în care caută poate niște produse pe care le găsesc mai greu prin magazine... dar în general se uitau după preț. Au descoperit odată cu pandemia că e-commerce-ul este aproape o utilitate, cum ar fi un abonament la electricitate sau la televiziune, pentru că poți să te folosești zi de zi, mai ales în momente de criză cum au fost acele luni în care am stat destul mult prin casă, în care e-commerce-ul și-a dovedit maturitatea. La uma urmei, dintr-o dată, milioane de oameni au trebuit să comande mai mult online, pentru că era mai greu accesul la magazine. Oamenii au văzut beneficiile, întâi forțați de împrejurări, dar au văzut beneficiile. De ce să mă duc singur la magazin, printr-un trafic care știm că nu este cel mai prietenos în mod normal, să-mi iau singur de la raft lucruri.\n\nRobert Berza spune că lucrurile s-au mai echilibrat după încheierea pandemiei, însă interesul pentru cumpărăturile online a sporit, deoarece oamenii au văzut care sunt beneficiile care vin odată cu asta. În general, lunile de iarnă sunt cele care au cele mai mari cote de comenzi.\n\nRober Berza: \"S-au mai rebalansat, pe de altă parte acest beneficii au rămas. Oamenii au înțeles că din a fi un parțial angajat al magazinelor, pentru că o mare parte din treabă o faci singur, pot să faci același lucru și toate produsele să vină la tine acasă.\"\n\nComparația dintre cumpărăturile online în România şi cele din alte țări\n\nÎntrebat de locul în care se plasează în momentul de față România în Europa, din punct de vedere al cumpărăturilor online, CEO-ul Fashion Days spune că suntem departe de Vest, dar avem potenţial de creştere.\n\nRobert Berza: În fashion, piața online este între 15-20% în anumite luni, din total piață de fashion. În Marea Britanie au fost luni în care s-a atins 45-50%. Sunt cu niște ani înaintea noastră, în mai multe industrii. Pe de altă parte, asta ne conferă un avantaj pentru că e loc de creștere, dar vedem și rutele de creștere. Avem de unde învăța.\n\nVor dispărea magazinele fizice?\n\nRobert Berza: Nu mi-aș face neapărat griji. N-o să dispară, n-o să se întâmple ca în 5 sau 10 ani să fie 90% online și 10% offline. Va fi mult mai balansat, dar, probabil, în anumite industrii un 50-50 ar fi mai ok.\n\nVor fi înlocuiţi angajaţii de \"roboţeii\" care muncesc non stop?\n\nFoarte multe task-uri au început să fie acoperite de către roboțeii care pot lucra 24 de ore din 24, 7 zile din 7, 365 de zile pe an, însă, odată cu asta, oamenii ajung să lucreze pe alte posturi, în general în zona de tehnologie sau livrare. E-commerce-ul construiește foarte multe joburi, care, potrivit lui Robert Berza, vor fi mult mai bine plătite în zona tehnologizată sau marketing, comercial şi achiziții de bunuri.\n\nRobert Berza: În aceste zile, în depozitul nostru comun, eMAG și Fashion Days am integrat o armată de roboței care fac o mare parte din muncă și, evident, există avantajul că muncesc 24 de ore pe zi, 7 din 7, 365 de zile pe an și, în anumite cazuri, cu o viteză și eficiență mult mai mare. O parte din task-urile care acum sunt acoperite de o forță de muncă se duce în zona de roboței, dar noi creștem constant numărul de angajațin în zone de tehnologie, în structura pentru livrare, nu doar împachetare. Este o companie în extindere. E-commerce-ul, în general, va construi mai multe joburi. Pe de altă parte, construiește joburi la vârf, joburi mai bine plătite în zona tehnologizată sau marketing, zona de comercial, de achiziții de bunuri, unde te uiți clar la zona de absolvenți de facultate.\n\nCe se întâmplă cu angajații care sunt înlocuiți de tehnologie?\n\nExistă lucruri de genul în companiile e-commerce care pot fi făcute cu mult mai multă eficiență prin ajutorul tehnologiei, însă \"forța umană de muncă nu va putea fi înlocuită niciodată 100%\" dintr-un depozit.\n\nRobert Berza: Ei se mută în zone adiacente la noi, pentru că nu vom putea înlocui niciodată forța umană de muncă din depozit 100%. Pe de altă parte, am construit o infrastructură care acum duce în 24 de ore colete în zone rurale. Există mult mai multe depozite în jurul localităților mari, construite tot din zona de infrastructură digitală. Deci da, s-ar putea să nu mai ai un om care împachetează, s-ar putea să generezi un loc de muncă la nivel de șofer. Layer-ul ăsta tehnologic ne va ajuta nu numai să rămânem în mica noastră țărișoară, ci să avem și ambiții regionale. Nu suntem singurii playeri care suntem. O companie românească, dar care are ambiții de extindere. În cazul nostru, Bulgaria și Ungaria. Asta o poți face prin tehnologie mult mai ușor, decât căutând armate de oameni operaționali în alte țări.\n\nCum ne raportăm la diferența dintre piața noastră și cea a vecinilor?\n\nPiața online din România este într-o continuă dezvoltare și este mult mai dezvoltată decât cea din Bulgaria. Robert este de părere că intrarea României în Schengen va crește gradul de competitivitate și că viteza cu care se livrează mărfurile din afara țării va crește.\n\nRobert Berza: Piața online este mai dezvoltată clar în România decât în Bulgaria. Pe de altă parte, în Ungaria există o competitivitate crescută, ține și de prezența Ungariei în Schengen. Cu siguranță odată ce România va intra în Schengen sunt destul de multe vești pozitive în zona asta. Acum pare că ne urcăm pe un nou val și că putem intra în Schengen. Viteza cu care se învârt mărfurile cross-border o să crească. De aceea, mă gândesc că odată cu intrarea în Schengen și competitivitatea în zona de e-commerce în România o să crească. O să dorească să intre câți mai mulți playeri din Ungaria, din Italia, care nu vor mai avea granițe, viteza de livrare către client ar fi foarte rapidă.\n\nDe ce se pricep românii la comerțul online?\n\nRobert Berza: În general, un lider tinde să tragă o industrie după. În Bulgaria, nu a fost un lider de magnitudinea eMAG acolo, sau, printr-o comparație forțată, în Statele Unite. Pur și simplu, industria de retail a încercat să-și păstreze mai mult fostele rute prin care face profit și atunci playerii offline au încercat să blocheze cumva piața și le-a fost greu playerilor locali să crească într-o anumită forță. Dar altfel, e-commerce-ul e un business regional. Nu vei vedea un e-commerce foarte puternic din Israel, care este lansat în România. În general, e-commerce-ul se dezvoltă din graniță în graniță. Totuși, suntem la marginea Europei, iar Bulgaria este și mai la marginea Europei decât noi. Playerii care sunt din Polonia sau Germania tind să se ducă mai la margine, gradual. Avem un avantaj geografic. E foarte important că un lider a tras toată piața și a mutat mulți oameni din offline în online și le-a arătat și celorlalți competitori că se poate.\n\nCum ar putea să fie procesul de comandă online mai simplu\n\nTimpul este un factor foarte important în viața oamenilor, mai ales în orașele aglomerate în care traficul fură foarte multe ore dintr-o zi. De asemenea, clienții se tem de foarte multe ori să apeleze la cumpărăturile online deoarece adesea au inconvenienţe privind curierii, timpul, returul produselor sau restituirea banilor.\n\nRobert Berza: În cazul nostru, în momentul de față, 80% din livrările pe care le facem în București le facem în aceste easybox-uri. Deci nu mai există: “E curierul? Nu e curierul. E curierul care îmi place? E curierul care vrea tips?” Tot felul de întrebări pe care uneori și le pun clienții. Ajunge la easybox, care e undeva la 100 de metri, te așteaptă 36 de ore, când vrei tu, poți să faci asta chiar noaptea și plătești cu cardul. Experiența clientului este cu totul alta față de acum doi ani, sau acum patru ani de zile. Bucureștiul are sectoare în care avem 80% livrate prin easybox, în momentul de față. Returul, care în fashion este foarte important. Unora le este teamă să vorbim despre retur. Pentru noi, returul este un semn pozitiv că oamenii vor să încerce și ne dorim ca oamenii să încerce cât mai multe branduri și atunci asumăm că va exista un retur. Returul, înainte, părea o situație complicată.\n\nExistă și clienți care nu respectă politica firmei și care de multe ori încearcă să fraudeze sistemul.\n\nRobert Berza: 97% sunt clienți care se comportă normal. Returnează, dar nu încearcă diferite fraude. Noi acelor clienți le returnăm în 30 de minute banii pe ard, din momentul în care au băgat în easybox produsul. Există și clienți care încearcă să fenteze sistemul. Pe de altă parte, următoarea comandă le va fi foarte greu s-o facă. Timpul este extrem de valoros pentru foarte mulți oameni. O excursie la mall pentru trei bluze te costă trei ore din viața ta. Sunt extrem de valoroase, iar noi acele trei ore ți le facem să dispară. Interacțiunea ta cu produsul poate să dureze doar două minute.\n\nProfilul cumpărătorului\n\nFoarte mulți clienți din mediu online sunt de gen feminin, dar există o profitabilitate mult mai mare în rândul bărbaților, deoarce aceștia sunt mult mai rapizi și mai siguri pe alegerea făcută, atunci când vine vorba de achiziționarea unui produs de pe o paltformă online. Femeile, potrivit CEO-ului, sunt mult mai selective în ceea ce privește produsele pe care se gândesc să le cumpere, se răzgândesc foarte repede și returnează mai mult decât bărbații.\n\nRobert Berza: În cazul nostru, noi avem 70% cliente, 30% clienți bărbați. Din punctul ăsta de vedere este foarte clar că ne interesează publicul feminin. Pe de altă parte, dacă vorbim de profitabilitate, nu neapărat volum, vedem că e o profitabilitate crescută pe bărbați față de femei. De ce? Pentru că în fashion, bărbații nu sunt atât de tipicari în a-și alege un produs. Doamnele petrec foarte mult timp, își pun foarte multe în wishlist, așteaptă tot timpul poate cea mai bună ofertă, jonglează cu produse, returnează mai mult pentru că au de unde. Marginea cu care operăm vânzările în online, produsele vândute băieților, față de doamne, este mai mare.\n\nPuteţi urmări ştirile Observator şi pe Google News!",
    "România U21 - Spania U21, 1-4. Reușită superbă a lui David Miculescu": "Cupa României : Steaua - Chindia , marți, 18:45, Digi Sport 1\n\nLiga Națiunilor: Portugalia - Spania, marți, 21:45, Digi Sport 1\n\nRomânia U21 - Spania U21, 1-4. Emil Săndoi, primul test pe banca \"tricolorilor\". Reușită superbă a lui David Miculescu\n\nPartida a marcat revenirea lui Emil Săndoi pe banca tehnică a “tricolorilor”. Fostul antrenor al Chindiei Târgoviște a mai pregătit naționala de tineret în perioada iulie 2006 - august 2013, iar din vara acestui an i-a luat locul lui Florin Bratu.\n\nAbel Ruiz (8’, 18’) și Rodrigo Riquelme (80’, 90+1’) au înscris pentru Spania, care a controlat jocul.\n\nCea mai frumoasă reușită a partidei i-a aparținut lui David Miculescu, în minutul 85. Introdus pe teren în repriza a doua, jucătorul de la FCSB a luat o acțiune pe cont propriu, a pătruns în careu și a șutat către colțul lung, iar mingea a intrat în poartă după ce a lovit rădăcina barei.\n\nJovan Markovic, atacantul Universității Craiova, a suferit o accidentare musculară și a părăsit terenul în minutul 35.\n\nROMÂNIA U21: 1. Popa – 20. Dumitrescu, 5. Drăgușin (6. Coubiș 90'), 4. Racovițan, 3. Țicu – 13. Screciu (Cpt.), 16. Lixandru (8. Grameni, 60’) – 19. Sefer (18. Miculescu, 60’), 21. Munteanu (11. Ișfan, 60’), 7. Petrila (10. Popescu, 69’) – 9. Markovic (15. Birligea, 35’)\n\nSelecționer: Emil Săndoi\n\nSPANIA U21: 1. Tenas – 2. Martinez (12. Ricard Sanchez, 84’), 5. Garcia (15. M. Fuentes, 61’), 4. Dozagarat (18. Mondragon, 84’), 19. Balde – 8. Turrientes (20. A. Gonzalez, 84’), 14. N. Gonzalez (6. Amando, 61’) – 17. Gomez (22. Novoa, 71’), 10. Rodrigo Sanchez, 9. Ruiz (Cpt.) (21. Perez, 71’)\n\nSelecționer: Luis de la Fuente\n\nPentru “tricolorii” U21 urmează meciul amical cu Țările de Jos, programat pe 27 septembrie, de la ora 18:00, tot pe Cluj Arena.\n\nRomânia U21 - Spania U21, 1-4 (Miculescu 85' / Abel Ruiz 8', 18', Riquelme 80', 90+1')\n\nMin. 90+4: Final de meci pe Cluj Arena! Victorie clară pentru Spania!\n\nMin. 90+1: GOL pentru Spania! 1-4! Înscrie Rodrigo Riquelme, cu un șut din 7 metri, după acțiunea excelentă a lui Camello.\n\nSetarile tale privind cookie-urile nu permit afisarea continutul din aceasta sectiune. Poti actualiza setarile modulelor coookie direct din browser sau de aici – e nevoie sa accepti cookie-urile social media\n\nMin. 85: GOL pentru România! 1-3! David Miculescu ia o acțiune pe cont propriu, intră în careu și șutează către colțul lung. Mingea intră în poartă după ce lovește rădăcina barei.\n\nMin. 80: GOL pentru Spania! 0-3! Înscrie Rodrigo Riquelme, mijlocașul de la Girona, cu un șut de la marginea careului.\n\nSetarile tale privind cookie-urile nu permit afisarea continutul din aceasta sectiune. Poti actualiza setarile modulelor coookie direct din browser sau de aici – e nevoie sa accepti cookie-urile social media\n\nMin. 69: Înlocuire în echipa României: iese Claudiu Petrila, intră Octavian Popescu.\n\nMin. 60: Trei schimbări în echipa României: ies Munteanu, Sefer și Lixandru, intră Grameni, Ișfan și Miculescu.\n\nMin. 46: Începe repriza a doua! Spania a făcut trei schimbări, România n-a făcut nicio înlocuire.\n\nRomânia: R. Popa - A. Dumitrescu, Drăgușin, Racovițan, Țicu - Screciu (cpt), Lixandru - Sefer, L. Munteanu, Petrila - Markovic (Birligea 35')\n\nR. Popa - A. Dumitrescu, Drăgușin, Racovițan, Țicu - Screciu (cpt), Lixandru - Sefer, L. Munteanu, Petrila - Markovic (Birligea 35') Spania: Tenas - Martinez, Chust, Pacheco, Balde (Miranda 46') - Turrientes, Nico, Rodri (Baena 46') - Sergio Gomez, Abel Ruiz, Bryan Gil (Riquelme 46').\n\nMin. 45+1: Final de primă repriză pe Cluj Arena! 2-0 pentru Spania!\n\nMin. 35: Schimbare în echipa României! Iese Jovan Markovic, accidentat, și intră Daniel Birligea.\n\nMin. 18: GOL pentru Spania! 0-2! Abel Ruiz reușește 'dubla', după centrarea perfectă a lui Bryan Gil și un șut din centrul careului.\n\nSetarile tale privind cookie-urile nu permit afisarea continutul din aceasta sectiune. Poti actualiza setarile modulelor coookie direct din browser sau de aici – e nevoie sa accepti cookie-urile social media\n\nMin. 8: GOL pentru Spania! 0-1! Înscrie Abel Ruiz, atacantul de la Braga, cu o lovitură de cap din centrul careului. Căpitanul Spaniei a fost scăpat din marcaj, în mod inexplicabil.\n\nSetarile tale privind cookie-urile nu permit afisarea continutul din aceasta sectiune. Poti actualiza setarile modulelor coookie direct din browser sau de aici – e nevoie sa accepti cookie-urile social media\n\nUPDATE 18:00 Începe meciul de pe Cluj Arena!\n\nRomânia: R. Popa - A. Dumitrescu, Drăgușin, Racovițan, Țicu - Screciu (cpt), Lixandru - Sefer, L. Munteanu, Petrila - Markovic\n\nRezerve: Hindrich, Szilard Gyenge - R. Ispas, Coubiș, Grameni, Oct. Popescu, Ișfan, Dican, Birligea, M. Corbu, D. Miculescu, V. Pop, Isac, A. Pitu\n\nSelecționer: Emil Săndoi\n\nSpania: Tenas - Martinez, Chust, Pacheco, Balde - Turrientes, Nico, Rodri - Sergio Gomez, Abel Ruiz, Bryan Gil.\n\nRezerve: Munoz, L. Riquelme, J. Gonzalez, Amado, R. Riquelme, Ricard Sanchez, M. Fuentes, Baena, Mondragon, A. Gonzalez, Perez, Novoa\n\nSelecționer: Luis de la Fuente\n\nSetarile tale privind cookie-urile nu permit afisarea continutul din aceasta sectiune. Poti actualiza setarile modulelor coookie direct din browser sau de aici – e nevoie sa accepti cookie-urile social media\n\nSetarile tale privind cookie-urile nu permit afisarea continutul din aceasta sectiune. Poti actualiza setarile modulelor coookie direct din browser sau de aici – e nevoie sa accepti cookie-urile social media\n\nRomânia U21 - Spania U21, LIVE TEXT, 18:00. Primul meci al lui Emil Săndoi de la revenirea pe banca naționalei de tineret\n\nRomânia U21 se pregătește de turneul final din 2023, acolo unde va participa din postura de echipă gazdă, la fel ca și reprezentativa de tineret din Georgia. Până atunci, elevii lui Emil Săndoi vor disputa două partide de pregătire din luna septembrie, contra reprezentativelor similare din Spania (23 septembrie), respectiv Țările de Jos (27 septembrie).\n\nVa fi prima acțiune a României U21 de la revenirea lui Emil Săndoi. Fostul antrenor al Chindiei Târgoviște a mai pregătit naționala de tineret în perioada iulie 2006 - august 2013 și din vara acestui an i-a luat locul lui Florin Bratu.\n\nCum arată lotul convocat de Emil Săndoi pentru amicalele României U21 din luna septembrie! Rareș Ilie, marele absent\n\nUPDATE: Din motive medicale, Mihai Popa (FC Voluntari) nu se va alătura lotului U21 pentru această acțiune, astfel că în locul lui a fost convocat Szilard Gyenge (AFK Csikszereda), a anunțat FRF.\n\nÎn cursul zilei de sâmbătă, FRF a anunțat lotul convocat de Emil Săndoi pentru acțiunea naționalei de tineret din luna septembrie. De pe lista \"tricolorilor\" lipsește Rareș Ilie, care a acuzat anumite probleme medicale și a fost lăsat la Nice pentru a se recupera.\n\nPORTARI: Szilard Gyenge (AFK Csikszereda), Robert Popa (U Craiova 1948), Otto Hindrich (Kisvarda / Ungaria),\n\nFUNDAȘI: Andres Dumitrescu (Sepsi OSK), Andrei Coubiș (AC Milan / Italia), Bogdan Racovițan (Rakow / Polonia), Victor Dican (FC Botoșani), Radu Drăgușin (Genoa / Italia), Vladimir Screciu (Universitatea Craiova), Valentin Țicu (ACS Petrolul 52), Rareș Ispas (Sepsi OSK);\n\nMIJLOCAȘI: Mihai Lixandru (CS Mioveni), Vlad Pop (CS Mioveni), Constantin Grameni (Farul Constanța), David Miculescu (FCSB), Antonio Sefer (Rapid), Alexandru Ișfan (FC Argeș), Octavian Popescu (FCSB), Alexi Pitu (Farul Constanța), Claudiu Petrila (CFR Cluj), Damian Isac (UTA Arad), Marius Corbu (Academia Pușkaș / Ungaria);\n\nATACANȚI: Jovan Markovic (Universitatea Craiova), Daniel Birligea (CFR Cluj), Louis Munteanu (Farul Constanța).\n\nCe obiectiv i-a fixat FRF lui Emil Săndoi la naționala României U21. ”Să fie foarte clar”\n\nStoichiță a spus, printre altele, și care va fi principalul obiectiv al lui Săndoi, de care va depinde viitorul său în cadrul structurilor FRF. Noul selecționer de la România U21 trebuie să califice echipa cel puțin până în semifinalele Campionatului European 2023, care va fi găzduit de București.\n\n”Dreptul de renegociere al contractului este după Campionatul European. Obiectivul concret este o calificare în semifinale la Campionatul European de tineret. Să fie foarte clar. Nu-ți poți impune un obiectiv mai jos decât ai fost acum trei ani.\n\nȘi în Ungaria consider că Mutu a fost la un pas de calificarea în semifinale. Asta este, ca să fim foarte corecți. Jucăm acasă, dacî va fi și emulația care a fost în Italia în jurul echipei, nu cred că vom avea probleme”, a spus Stoichiță.\n\nEtichete: emil sandoi , romania u21 , romania spania , u21 , romania u21 spania u21\n\nUrmărește știrile digisport.ro și pe Google News",
    "Record de cereri de azil în România, în prima parte a anului": "România s-a confruntat în prima jumătate a anului 2022 cu un record de cereri de azil. Mai mult de jumătate din cele peste 7.500 de cereri de azil au fost depuse de cetățeni ucraineni, potrivit organizației Salvați Copiii. Principala problemă întâmpinată o reprezintă durata prea mare pentru soluționarea cererii de azil, mai spun reprezentanții organizației. De menționat că peste 6,3 milioane de ucraineni s-au refugiat în alte state din Europa, de la începutul războiului, după cum arată datele Biroului Înaltului Comisar ONU pentru Refugiați. În acest moment, pe teritoriul României se află aproximativ 87.000 de cetățeni ucraineni.\n\nÎn prima jumătate a acestui an, au fost depuse 7.525 de cereri de azil, dintre care 4.359 de cereri au fost depuse de cetățeni ucraineni. Aproape 2000 dintre acestea au vizat minori – 1.504 copii cu vârsta între 0-13 ani și 493 de copii cu vârsta între 14-17 ani. În acest context, Organizația Salvați Copiii România a derulat proiectul Incluziunea socială a migranților prin implicarea comunităților locale, pentru a răspunde celei mai importante probleme cu care se confruntă solicitanții de azil și beneficiarii de protecție internațională, și anume excluziunea socială ridicată, în condițiile în care, la nivel general, peste 44% dintre români au o opinie negativă despre imigranți, deși trendul este descrescător. De la începutul crizei umanitare din Ucraina și până în prezent, peste 70.000 de ucraineni au primit protecție temporară.\n\nSpecialiștii Salvați Copiii România au desfășurat o serie de activități la nivelul principalelor cinci centre pentru refugiați de pe teritoriul țării (București, Galați, Rădăuți, Șomcuta Mare și Timișoara), centrate pe consultarea solicitanților de azil și beneficiarilor de protecție internațională și pe facilitarea colaborării dintre instituțiile publice și ONG-uri pentru o integrare socială mai sigură și mai facilă a migranților.\n\nNevoi/ probleme întâmpinate de solicitanții de azil\n\nUn aspect important evidențiat în cadrul proiectului în urma discuțiilor purtate cu migranții este caracterul de țară de tranzit al României – potrivit Agenției UE pentru Drepturi Fundamentale (FRA), România a devenit în 2021 o rută de tranzit majoră pentru migranții care caută acces în Uniunea Europeană. Cu toate că solicitantul de azil are obligația de a nu părăsi localitatea de reședință fără înștiințarea Inspectoratul General pentru Imigrări ; totuși, în practică s-a constatat că de multe ori aceștia pleacă din România înainte de finalizarea procedurii de azil. De asemenea, chiar dacă rămân în țară îndeajuns de mult încât să primească protecție internațională, migranții pleacă adeseori din țara noastră, principalul motiv invocat de ei fiind veniturile mai mari din Vestul Europei, posibilitatea de a se reuni cu rudele din alte țări, oportunități mai numeroase pentru un trai decent.\n\n• O altă dificultate întâlnită în practică este legată de durata prea mare pentru soluționarea cererii de azil, care teoretic, nu trebuiesă dureze mai mult de 30 de zile. În practică, din cauza supraîncărcării autorităților publice, termenele pot fi mai extinse.\n\n• Atât în cadrul procedurii de obținere a protecției temporare, cât și în faza de integrare socială, după obținerea unei forme de protecție, problema integrării lingvistice este una din cele mai complexe. Aceasta are două componente:\n\na) problema găsirii unor interpreți, mai ales pentru limbile rare, care să îi sprijine pe migranți în procesul de obținere a unei forme de protecție și\n\nb) problema accesării unor beneficii sau drepturi sociale atât în faza de obținere a azilului, cât și în faza de integrare, după obținerea statutului de refugiat.\n\n• Cu privire la interviurile pe care solicitanții de azil trebuie să le ofere în cadrul procedurii de acordare de protecție internațională, migranții și-au exprimat îngrijorarea cu privire la sistemul de înregistrare a declarațiilor acestora. Procedura în acest sens este foarte clară, dar din cauza barierei lingvistice solicitanții de azil nu pot transmite exact toate detaliile situației care i-a determinat să își părăsească țara de origine.\n\n• A fost observată o lipsă a serviciilor de medicină dentară pentru solicitanții de azil, lipsă care se acoperă de cele mai multe ori prin intervenția ONG-urilor. Cel mai eficient serviciu la care pot apela solicitanții de azil în caz de pericol rămâne totuși numărul de urgență 112.\n\n• De asemenea, este nevoie de servicii psihologice, necesare în special pentru solicitanții care necesită garanții procedurale speciale. În cadrul proiectului Incluziunea socială a migranților prin implicarea comunităților locale, s-a făcut propunerea din partea mediului ONG ca la interviurile pentru determinarea formei de protecție să fie prezent un psiholog, deoarece faptele relatate de către solicitanți pot avea de multe ori un impact psihic extrem de mare.\n\n• Totodată, s-a identificat nevoia de a informa solicitanții de protecție internațională cu privire la traficul de persoane și cum pot evita migranții să devină victime ale acestuia. În concret, informațiile cele mai utile pentru solicitanți au fost formele de trafic de persoane (exploatare sexuală, muncă forțată), metodele de recrutare, anunțurile false și discuțiile online cu risc, ce trebuie să facă în cazul în care ori ei ori persoane apropiate se confruntă cu o astfel de situație și către ce autorități trebuie să se îndrepte în aceste cazuri.\n\nÎn România, de la declanșarea războiului din Ucraina, au intrat în țară 2.367.371 de cetățeni ucraineni. Pe teritoriul țării noastre sunt, în acest moment aproximativ 87.000 de cetățeni ucraineni. Dintre cei care au ales să rămână pe teritoriul României, 4.387 au solicitat azil și 69.807 au permise de ședere temporară.",
    "Galerie foto | România a câștigat patru medalii de aur la Campionatul Mondial de Canotaj din Cehia": "România a participat la Campionatul Mondial de la Racice (Cehia) cu 11 echipaje compuse din 31 de sportivi, care au câștigat patru medalii de aur: Ionela Cozmiuc la proba de simplu vâsle feminin, categoria ușoară, Marius Cozmiuc și Sergiu Bejan la proba masculină de dublu rame, Simona Radiș și Ancuța Botnar la proba de dublu vâsle feminin și echipajul de 8+1 feminin.\n\nLa finalul Campionatului, România s-a clasat pe locul 3 în clasamentul pe națiuni, după Marea Britanie, cu 12 medalii, și Italia, 9 medalii.",
    "FMI a revizuit pozitiv prognoza de creștere economică pentru România": "Fondul Monetar Internaţional a revizuit pozitiv prognoza de creştere economică a României pentru 2022, la 4,8%, de la o prognoză de 2,2% în primăvară FOTO Pixabay\n\nFondul Monetar Internaţional a revizuit pozitiv prognoza de creştere economică a României pentru 2022, la 4,8%, de la o prognoză de 2,2% în primăvară, a anunțat luni, 26 septembrie, Ministerul de Finanţe.\n\n”Ministrul Finanţelor, Adrian Câciu, salută decizia Fondului Monetar Internaţional (FMI) de a revizui în creştere prognoza de avans economic a României, pentru anul 2022, ca urmare a misiunii de evaluare (Consultări pe Articolul IV) efectuată de delegaţia FMI în vara anului curent”, precizează Ministerul de Finanţe.\n\nComitetul Executiv al FMI a apreciat importanţa implementării unor politici macroeconomice prudenţiale pentru asigurarea stabilităţii şi, totodată, stimularea reformelor structurale pentru susţinerea creşterii economice.\n\n“Am pornit de la o prognoză de 2,2% în primăvară când raportul World Economic Outlook al FMI prezenta o perspectivă rezervată asupra creşterii economice, pe fondul contextului internaţional şi al apropierii de conflictul armat de la graniţa noastră. Şi iată, astăzi, suntem la 4,8% prognoză, iar cele peste două puncte procentuale rectificare pozitivă a prognozei de creştere economică reprezintă o confirmare a abordării corecte pe care Guvernul o are în raport cu situaţia de la nivelul întregii Uniuni Europene.\n\nSemnalele bune din partea partenerilor externi sunt validări ale deciziilor de politică fiscal-bugetară şi financiară pe care le luăm de la preluarea mandatului. Traversăm o perioadă de criză şi incertitudine, suntem stat membru, ne aliniem Europei, ne raportăm la regiune şi urmărim evoluţiile externe, dar asigurarea stabilităţii economice se face de aici, de la Bucureşti şi vom continua să facem acest lucru. Reformele cuprinse în Planul Naţional de Redresare şi Rezilienţă sunt în termenele stabilite şi vor contribui semnificativ la misiunea pe care o avem, la fel şi măsurile de sustenabilitate fiscală, alături de managementul investiţiilor publice şi consolidarea bugetară”, a spus Adrian Câciu, ministrul Finanţelor.",
    "Veste bună în România. Cine sunt cei care primesc 2.500 de lei pe lună, timp de 1 an, de la stat!": "Veste bună în România. Cine sunt cei care primesc 2.500 de lei pe lună, timp de 1 an, de la stat!\n\nDe Cristina Plesoianu.\n\nPublicat pe 26.09.2022 la 17:05 Actualizat pe 26.09.2022 la 17:06\n\nUn ajutor de la stat în valoare de 2.500 de lei pe lună va fi acordat pentru a sprijini românii care se află într-un impas financiar. Această sumă va fi acordată lunar, timp de un an, firmelor care îi angajează pe cei cu probleme cu banii și cei care au dificultăți referitoare la integrarea pe piața muncii.",
    "Gigantul american care investește 100 de milioane de dolari în România. Produsele sale sunt consumate în peste 200 de ţări": "Gigantul american PepsiCo a anunţat o investiţie de 100 de milioane de dolari în trei linii de producţie operaţionale şi un nou depozit automat, capabilităţi de automatizare şi un nou masterplan în fabrica din Popeşti-Leordeni.\n\n”Investiţia urmează să fie finalizată până în 2024, având ca rezultat dublarea capacităţii de producţie”, a anunțat compania luni, 26 septembrie.\n\nAceste noi investiţii vin după finalizarea de anul trecut a planului de dezvoltare pe 5 ani, implementat în fabrica de băuturi răcoritoare Dragomireşti, în valoare totală de 40 milioane de dolari, constând în îmbunătăţirea liniilor de producţie şi un depozit complet automatizat, cu o valoare de 15 milioane de dolari, pe o suprafaţă totală de 15.000 mp şi cu o capacitate de producţie de 550.000 de tone de produse finite pe an.\n\n”Suntem încântaţi să anunţăm o nouă investiţie în fabrica noastră de snack-uri din Popeşti-Leordeni. PepsiCo operează şi investeşte în România de aproape 30 de ani şi rămânem angajaţi să dezvoltăm în continuare businessul în ţară. Fiind un centru de producţie şi distribuţie pentru pieţele din Europa Centrală şi de Est, România reprezintă o piaţă esenţială în Europa. Produsele agricole de înaltă calitate şi oamenii talentaţi stau la baza creşterii businessului nostru în regiune. Acum, pe măsură ce implementăm PepsiCo Positive, investiţiile realizate vor continua să avanseze progresul nostru în domeniul sustenabilităţii în România”, a declarat Silviu Popovici, chief executive officer PepsiCo pentru Europa.\n\nAds\n\nÎn ultimii 10 ani, PepsiCo a investit direct 320 de milioane de dolari în România, consolidând astfel rolul companiei de hub de producţie şi distribuţie regional.\n\n”PepsiCo este într-o continuă dezvoltare. Urmărim să furnizăm calitatea aşteptată de consumatorii noştri prin mijloace sustenabile şi să avem un impact pozitiv asupra industriei. Începând cu 2020, am acordat şi mai multă susţinere comunităţilor locale şi am ajutat numeroşi fermieri să obţină împrumuturi pentru pornirea afacerilor, cumpărarea echipamentelor agricole, construirea depozitelor sau cumpărarea seminţelor şi îngrăşămintelor. Vom continua să investim sustenabil în piaţa românească şi în următorii cinci ani, consolidând rolul PepsiCo România de centru de producţie şi distribuţie pentru multe pieţe din regiune”, a trasmis și Adrian Lăcătuş, Senior Commercial Director PepsiCo pentru Balcanii de Est.\n\nProdusele PepsiCo sunt consumate în peste 200 de ţări şi teritorii din întreaga lume, de un miliard de ori pe zi. PepsiCo a generat o cifră de afaceri de peste 79 de miliarde dolari în 2021, adusă de alimente şi băuturi precum Lay’s, Doritos, Cheetos, Gatorade Pepsi-Cola, Mountain Dew, Quaker şi SodaStream.\n\nAds",
    "A fost lansat primul ghidaj audio stradal din România, la Iași / ”Ne dorim să oferim informaţii interesante, inedite, plăcute, dar care să fie bine documentate şi verificate”": "A fost lansat primul ghidaj audio stradal din România, la Iași / ”Ne dorim să oferim informaţii interesante, inedite, plăcute, dar care să fie bine documentate şi verificate”\n\nPrimul ghidaj audio stradal din România a fost lansat, sâmbătă, pe pietonalul din faţa Primăriei Iaşi, evenimentul fiind parte a proiectului „Fonogramele memoriei”, implementat de Asociaţia ‘Societatea de Studii Istorice din România’, informează Agenția de presă Rador.\n\nGhidajul audio stradal este făcut pe cinci trasee culturale: Bulevardul Ştefan cel Mare şi Sfânt, Bulevardul Carol I, Strada Lăpuşneanu, Bulevardul Independenţei şi Strada Cuza Vodă.\n\nFişierele audio sunt integrate în harta website-ului www.monumentediniasi.ro şi pot fi accesate cu ajutorul codurilor QR care sunt amplasate pe trotuare, alături de o imagine reprezentativă pentru traseu, într-un desen de tip graffiti.\n\nDeschiderea proiectului a fost urmată de un tur ghidat cu publicul pe pietonalul Ştefan cel Mare şi Sfânt, fosta Uliţă Mare, alături de istoricii Cătălin Botoşineanu, Dorin Dobrincu şi Florea Ioncioaia, ghidul cultural Irina Tacu şi criticul de artă Maria Bilaşevschi.\n\n”Pentru un astfel de proiect e nevoie de foarte multă documentare, pentru că trebuie adunată foarte multă informaţie din multe surse. Este o muncă laborioasă chiar şi pentru un istoric. Avem în echipa noastră mai mulţi istorici. Împreună ne dorim să oferim informaţii interesante, inedite, plăcute, dar care să fie bine documentate şi verificate. Vrem să furnizăm informaţii credibile. Această acţiune este doar începutul. Vom mai avea tururi ghidate pentru că oamenilor le place să asculte poveşti spuse de cineva care se pricepe şi care este bine documentat”, a declarat Alina Ţiţei, coordonatorul evenimentelor din cadrul proiectului.\n\nAceasta a precizat că proiectul îmbină mai multe arii şi domenii culturale – artele vizuale, noile media, cercetarea academică şi educaţia prin cultură.\n\n‘Ghidajul audio urmează topografia străzilor centrale, în care sunt concentrate cele mai multe clădiri de patrimoniu, aflate în lista monumentelor istorice. Vizitatorii le pot parcurge, în plimbare, ascultând relatări despre istoria oraşului şi despre personalităţile care au păşit pe străzile sale în diverse epoci’, a menţionat Alina Ţiţei.\n\nO altă activitate importantă a proiectului este maparea a 30 de clădiri istorice importante de pe traseele menţionate.\n\n”Fiecare clădire va beneficia de un pachet informaţional – scurte filme de prezentare realizate de istorici, critici de artă, texte inedite, fotografii. De asemenea, atât ieşenii, cât şi turiştii pot beneficia de patru tururi ghidate de către istorici pe străzile centrale ale oraşului – unul dintre acestea fiind dedicat persoanelor nevăzătoare, precum şi un concurs adresat elevilor şi studenţilor. Acest concurs are ca obiect crearea unor proiecţii 3D ale unor clădiri sau statui din Iaşi, astăzi dispărute, iar lucrările vor fi premiate şi integrate în website-ul realizat în cadrul proiectului”, a mai spus aceasta.\n\nEvenimentul este parte a proiectului ”Fonogramele memoriei”, implementat de SSIR, în parteneriat cu Uniunea Artiştilor Plastici filiala Iaşi şi Asociaţia Nevăzătorilor din România, filiala Iaşi, şi beneficiază de co-finanţare de la Administraţia Fondului Cultural Naţional (AFCN).\n\nPrin proiectul ‘Fonogramele memoriei’ se doreşte punerea în valoare patrimoniului istoric arhitectural al oraşului Iaşi, cu ajutorul tehnologiei digitale, cu impact asupra dezvoltării turismului cultural.\n\nCitește și...",
    "Veste tristă: România rămâne fără milionari în dolari": "Multiplele crize din ultimii ani par să nu afecteze numai oamenii obișnuiți, ci și pătura milionarilor în dolari. Se pare că numărul acestora este în scădere, semn că nu trăim vremuri prea bune nici pentru magnați.\n\nCele mai recente date oficiale indică faptul că asistăm la o scădere a numărului milionarilor în dolari din țara noastră.\n\nCei de la Credit Suisse relatează că încă din 2021 se întâmplă acest fenomen. S-a ajuns, astfel, anul trecut, la un număr total de milionari în dolari sub pragul de 37.000 la nivel național. Cifra pare totuși ireal de mare într-o țară atât de săracă și cu atât de mulți oameni nevoiași. De exemplu, 1,9 milioane de români erau încadrați pe piața autohtonă a muncii, la începutul anului curent, cu salariul minim pe economie.\n\nScade puternic numărul magnaților din țara noastră\n\nRevenind la problema milionarilor, banca mai informează că în 2020, primul an al pandemiei, țara noastră avea nu mai puțin de 47.168 de oameni ce reușiseră performanța de a avea averi de peste 1 milion de dolari. Doar un an mai târziu, numai 36.690 de persoane se mai puteau mândri cu o astfel de agoniseală.\n\nDacă detaliem cifrele din raportul Credit Suisse, aflăm că din numărul total al milionarilor noștri care ne-au mai rămas, 33.720 au averi cuprinse între 1 și 5 milioane de dolari, față de 43.200 de persoane în 2020.\n\nDe asemenea, alte 2.436 de persoane se puteau mândri cu avuții evaluate între 5 și 10 milioane de dolari, in timp ce 480 aveau averi cuprinse între 10 și 50 milioane de dolari, consemnându-se în acest ultim caz o scădere de la 1.089 de persoane în 2020.\n\nTotodată, se pare că 28 de persoane au averi estimate la 50 până la 100 milioane de dolari. În 2020, numărul acestora se ridica la 51 de persoane!\n\nSituația nu stă la fel de rău când ne raportăm la ceea ce se întâmplă la nivel global. Din această perspectivă, numărul oamenilor ce au averi de peste 1 milion de dolari a crescut cu 5,2 milioane, la 62,5 milioane de persoane."
}