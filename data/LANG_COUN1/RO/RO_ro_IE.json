{
    "Irlanda: Mii de protestatari au manifestat la Dublin împotriva creşterii costului vieţii": "INTERNATIONAL Duminică, 25 Septembrie 2022, 07:40\n\nHotNews.ro\n\nMii de persoane au ieşit sâmbătă în stradă la Dublin pentru a protesta împotriva creşterii costului vieţii, transmite PA Media/dpa.\n\nPub in Irlanda Foto: ProCip / robertharding / Profimedia Images\n\nManifestaţia a fost organizată de coaliţia Cost Of Living, formată din 30 de organizaţii, inclusiv organisme studenţeşti şi partide politice de opoziţie, care îndeamnă guvernul să adopte măsuri radicale împotriva crizei costului vieţii şi a locuinţelor.\n\nMarşul a început în Piaţa Parnell la ora 14.30 (13.30 GMT), participanţii purtând bannere şi scandând \"costul vieţii este al naibii de mare\". Manifestanţii s-a îndreptat spre strada O'Connell şi College Green şi s-a terminat în Piaţa Merrion, unde au fost pronunţate discursuri. scrie Agerpres\n\nPreşedinta Sinn Fein, Mary-Lou McDonald, a condus o delegaţie a partidului la acest protest. Ea a acuzat guvernul irlandez că \"nu ascultă oamenii de rând\", acuzaţie la care mulţimea a răspuns: \"nu le pasă\".\n\nMcDonald a mai afirmat că \"această criză a costului vieţii arată din nou inegalităţile uriaşe care există în Irlanda\".\"Avem nevoie de mult mai mult decât o schimbare a Taoiseach (premierul n.r.). Avem nevoie de o schimbare de guvern. Avem nevoie de un guvern al poporului şi de un guvern pentru o schimbare reală\".\n\nMcDonald a cerut reducerea chiriilor şi interzicerea creşterii chiriei timp de cel puţin trei ani, o finanţare mai bună a serviciilor de îngrijire a sănătăţii şi pentru persoanele cu dizabilităţi, precum şi reducerea cu două treimi a costurilor pentru îngrijirea copiilor.\n\nRichard Boyd Barrett din partea People Before Profit, Seamus Dooley din partea Irish Congress of Trade Unions, Beth O'Reilly, preşedinta Union of Students in Ireland, Imelda Brown pentru Irish Senior Citizens Parliament şi Sophia Mulvaney de la Access For All, s-au adresat de asemenea mulţimii.\n\nUn miting similar a avut loc mai devreme la Londonderry. Manifestaţia din Piaţa Guildhall de sâmbătă după-amiază a fost organizată de primarul districtului Derry & Strabane (nord-vestul Irlandei de Nord), Sandra Duffy, pentru a atrage atenţia asupra a ceea ce ea a numit urgenţa legată de costul vieţii.",
    "Catolicii au devenit majoritari în Irlanda de Nord, o schimbare istorică ce ar putea repune pe tapet reunificarea cu Republica Irlanda": "Catolicii au devenit majoritari în Irlanda de Nord, o schimbare istorică ce ar putea repune pe tapet reunificarea cu Republica Irlanda\n\nCatolicii sunt acum majoritari în Irlanda de Nord, potrivit unui recensământ dat publicității joi, o schimbare istorică într-o provincie britanică marcată de conflicte interreligioase care ar putea încuraja susținătorii reunificării cu Republica Irlanda, transmite agenția AFP, citată de boursorama.com.\n\nIrlanda de Nord, marcată de zeci de ani de violențe intercomunitare, a luat naștere în urmă cu 101 ani cu o divizare geografică care a asigurat o majoritate protestantă și, prin urmare, puterea unioniștilor, care sunt în favoarea reunificării cu Regatul Unit. În restul insulei, în prezent Republica Irlanda, catolicii sunt majoritari.\n\nÎn prezent, 42,3% din populație se identifică drept catolică, față de 37,3% care se identifică drept protestantă sau de alte confesiuni creștine, potrivit rezultatelor acestui recensământ publicate de Agenția de Statistică și Cercetare din Irlanda de Nord (Nisra).\n\nLa ultimul recensământ din 2011, 45% din populație s-a identificat ca fiind catolică și 48% protestantă sau de altă religie creștină, o diferență care era deja mult mai mică decât cu zece ani înainte. În 2001, 53% din populație s-a identificat ca fiind protestantă, iar 44% ca fiind catolică.\n\nTrei decenii de conflict s-au soldat cu 3.500 de morți și s-au încheiat cu Acordul din Vinerea Mare, în 1998, care a stabilit împărțirea puterii între comunități.\n\nRezultatele recensământului ar putea, prin urmare, să readucă rapid în discuție problema unui referendum pentru independență și a reunificării provinciei cu Republica Irlanda.\n\nDeja în luna mai, naționaliștii din Sinn Fein, fosta aripă politică a paramilitarilor IRA și susținători ai reunificării, au câștigat pentru prima dată alegerile locale. Și, în timp ce Sinn Fein are acum o majoritate în Belfast, sondajele de opinie dau un avans partidului și în Republica Irlanda, unde alegerile generale vor avea loc în 2025.\n\nNoi alegeri?\n\nÎnainte de rezultat, unioniștii au încercat să minimalizeze ceea ce ar însemna o majoritate catolică pentru un referendum privind independența. Însă, în conformitate cu Acordul din Vinerea Mare, ministrul britanic pentru Irlanda de Nord trebuie să convoace un referendum „dacă i se pare probabil ca o majoritate a alegătorilor să își exprime dorința ca Irlanda de Nord să nu mai facă parte din Regatul Unit”.\n\nDiviziunea dintre protestanți și catolici ascunde o diversitate de opinii: Partidul Alianței, a treia forță politică ca mărime din provincie, este susținut de clasele de mijloc din ambele comunități și apără ideea unui status quo, punând accentul pe creșterea economică.\n\nO întrebare din cadrul recensământului îi întreabă pe respondenți care este identitatea națională pe care o revendică. 31,8% se simt „doar britanici”, o scădere clară față de acum zece ani, când 40% dintre ei spuneau că sunt doar britanici. În același timp, 29,1% au spus că se simt doar irlandezi, iar 19,7% au spus că se simt doar nord-irlandezi.\n\nÎncepând din luna mai, principalul partid unionist (DUP) a blocat executivul, refuzând să împartă puterea cu Sinn Fein până când nu vor fi modificate aranjamentele post-Brexit care se aplică în provincie. Potrivit DUP, aceste aranjamente, care introduc de fapt o frontieră vamală între Irlanda de Nord și Marea Britanie, amenință integritatea Regatului Unit, de care unioniștii sunt foarte atașați.\n\nÎn încercarea de a calma tensiunile, premierul britanic Liz Truss, pe atunci șefă a diplomației, a introdus o legislație pentru a modifica unilateral prevederile acordului de Brexit, riscând un nou conflict cu Uniunea Europeană, care a amenințat cu un război comercial.\n\nÎntre timp, noul ministru britanic pentru Irlanda de Nord, Chris Heaton-Harris, a cerut unioniștilor să se întoarcă în adunarea locală până la 28 octombrie, în caz contrar urmând să fie organizate noi alegeri.\n\nÎn timp ce ideea reunificării câștigă teren în Irlanda de Nord, guvernul britanic se confruntă cu aspirațiile de independență și în Scoția, unde guvernul local vrea să organizeze un nou referendum anul viitor. Votul „nu” a câștigat în 2014, dar Brexitul, la care majoritatea scoțienilor s-a opus, a reaprins dezbaterea.\n\nCitește și...",
    "„Împăratul“ şi locotenentul, interlopi din Neamț judecaţi pentru o crimă săvârşită în Irlanda": "„Împăratul“ şi locotenentul său, doi interlopi români, sunt judecaţi pentru o crimă oribilă săvârşită în Irlanda, acolo unde formaseră o grupare infracţională extrem de periculoasă. Dosarul instrumentat de Direcţia de Investigare a Infracţiunilor de Criminalitate Organizată şi Terorism a fost trimis spre soluţionare Tribunalului Bucureşti.\n\nÎn această speţă, alte nouă persoane au fost condamnate, anul trecut, la aspre pedepse, ele totalizând 177 de ani de închisoare. Ultimii trimişi în judecată sunt Ion Anton, de 45 de ani, liderul grupării, zis „Împăratul“, și locotenentul său, Miluţ Ciucheş, de 29 de ani, ambii din Nisiporeşti, judeţul Neamţ.\n\n„Prin rechizitoriul din 20.09.2022, procurorii (...) au dispus trimiterea în judecată a doi inculpaţi (unul în stare de arest preventiv (Ioan Anton - n.red) şi unul arestat în lipsă, pentru constituire a unui grup infracţional organizat, omor calificat (o victimă), tentativă la omor calificat (două persoane vătămate), instigare la tâlhărie calificată (o victimă) şi şantaj“, se arată într-un comunicat DIICOT.\n\n„Împăratul“ a fost extrădat în noaptea de 2/3 august 2022, din ţara unde dirija gruparea care exploata prostituate, alte activităţi ilicite fiind perceperea unor taxe de protecţie, şantaj, spargerea de bancomate prin aruncarea lor în aer sau comiterea de tâlhării.\n\nPentru crima din Irlanda, Ion Anton fusese dat în urmărire internaţională, iar pe 28 septembrie 2020 a fost identificat în ţara unde-şi avea „afacerile“. Victima infracţiunii a fost Virgil Buşă, tatăl lui Franco, un tânăr care prin anii 2013 - 2014 era iubitul fiicei cunoscutului manelist Adi Minune.\n\nCea mai mare sentinţă, 30 de ani de detenţie\n\nLa acea vreme se vorbea că Buşă va fi cuscrul lui Minune. Cercetările au stabilit că asasinatul a fost comandat în urma unor neînţelegeri survenite pe „piaţa“ prostituatelor. Virgil Buşă deceda pe 13 aprilie 2014, omorul fiind rezolvat în România, peste doi ani, în urma unui denunţ, se pare a unui membru al reţelei.\n\n„S-a înregistrat un denunţ în care a fost descris modul în care a fost ucisă o persoană în Navan, Irlanda. Pe 10 aprilie 2014, la ordinul liderului, membrii grupării au acţionat în mod concertat pentru uciderea unui bărbat, care ar fi încercat să-şi impună autoritatea în zona de acţiune a grupării infracţionale. Suspecţii au exercitat acte de violenţă cu răngi şi cuţite“, anunţa DIICOT.\n\nDouă femei, se pare prostituate, care se aflau în locuinţa lui Virgil Buşă, au fost şi ele agresate violent. Bucureşteanul a încercat să se salveze, sărind de la etajul II, dar a fost prins şi bătut din nou. A reuşit să ajungă într-un garaj, acolo unde a fost găsit de poliţişti, dar peste câteva zile a decedat într-un spital.\n\nÎnainte de agresiune, Ion Anton l-ar fi ameninţat pe Buşă, cât şi pe o altă persoană vătămată, că vor avea de suferit dacă nu i se achită, periodic, sume de bani cu titlu de taxe de protecţie, respectiv 7.000 de euro. Cel mai probabil, taxa nu a fost achitată, astfel că „Împăratul“ a decis eliminarea rivalului.\n\nDintre cei nouă condamnaţi, cea mai mare pedeapsă, 30 de ani, a primit-o Mihai Mărtinaş, iar Nicolae Stanca are 20 ani şi două luni. Câte 19 ani şi 6 luni au de ispăşit Gabriel Păunescu, Corneliu Vârlezeanu, Ionuţ Păuc, Bogdan Şuşcă, Ioan Bizău şi Bogdan Danci, iar Liviu Bârligea are 9 ani şi 10 luni. Daunele în acest caz au fost de 1.150.000 de euro.",
    "Joe Biden va cere Marii Britanii să aplice Protocolul Brexit în Irlanda de Nord": "Joe Biden va cere Marii Britanii să aplice Protocolul Brexit în Irlanda de Nord\n\nPreşedintele Statelor Unite, Joseph Biden, o va îndemna pe Liz Truss, premierul Marii Britanii, să colaboreze cu Uniunea Europeană pentru depăşirea tensiunilor generate de aplicarea Protocolului Brexit privind provincia britanică Irlanda de Nord, anunţă Casa Albă.\n\nPentru cele mai importante ştiri ale zilei, transmise în timp real şi prezentate echidistant, daţi LIKE paginii noastre de Facebook!\n\nUrmărește Mediafax pe Instagram ca să vezi imagini spectaculoase și povești din toată lumea!\n\nRăspunde pe site-urile Aleph News, Mediafax, Ziarul Financiar și pe paginile noastre de social media - ȘTIU și Aleph News. Vezi răspunsul la Știu, de la ora 19.55, Aleph News.\n\nConținutul website-ului www.mediafax.ro este destinat exclusiv informării și uzului dumneavoastră personal. Este interzisă republicarea conținutului acestui site în lipsa unui acord din partea MEDIAFAX. Pentru a obține acest acord, vă rugăm să ne contactați la adresa vanzari@mediafax.ro.",
    "Întâlnirea lui Liz Truss cu premierul irlandez ridică speranţe că discuţiile cu UE vor fi reluate": "Speranţele că discuţiile dintre Regatul Unit şi UE se vor relua după o dispută prelungită cu privire la aranjamentele privind Brexitul din Irlanda de Nord au crescut după o întâlnire de 45 de minute între Liz Truss şi premierul irlandez la Downing Street.\n\nTaoiseach-ul Micheál Martin a fost unul dintre cei cinci lideri mondiali care au avut „întâlniri” cu prim-ministrul britanic înainte de înmormântarea reginei Elizabeth a II-a de luni, ceea ce a fost văzut de unii ca un semn al deciziei Marii Britanii de a restabili relaţiile cu vecinul ei vestic.\n\nMartin a oferit condoleanţe poporului britanic pentru moartea monarhului, mai transmite The Guardian.\n\nNu au fost emise declaraţii din cauza perioadei oficiale de doliu, dar se înţelege că ambele părţi au convenit că există o oportunitate de a reseta relaţia dintre Regatul Unit şi Irlanda, alimentând speranţa că discuţiile cu UE vor fi reluate în câteva săptămâni.\n\nNegocierile dintre Londra şi Bruxelles au fost întrerupte în februarie din cauza izbucnirii războiului în Ucraina şi pe fondul escaladării opoziţiei faţă de protocol în rândul partidelor unioniste din Irlanda de Nord.\n\nSe crede că Truss şi Martin au discutat despre importanţa relaţiilor mai largi dintre cele două ţări şi despre importanţa unităţii în faţa provocărilor globale, inclusiv a crizei energetice.\n\nÎntâlnirea dintre cei doi lideri a avut loc la doar câteva zile după ce ministrul de externe irlandez, Simon Coveney, şi-a exprimat „optimismul prudent că vom vedea în câteva săptămâni deschiderea unui efort onest pentru a încerca să soluţioneze unele dintre aceste probleme care au fost restante mult prea mult timp”.\n\nAmbele părţi au declarat în ultimele două săptămâni că sunt hotărâte să găsească o cale convenită pentru regulile comerciale post-Brexit în Irlanda de Nord, Regatul Unit cerând eliminarea controalelor fizice asupra produselor agricole şi a altor bunuri.\n\nCu toate acestea, Marea Britanie a insistat, de asemenea, că îşi va menţine dreptul de a lua măsuri unilaterale ca „poliţă de asigurare” în cazul în care nu poate fi găsită o soluţie.",
    "Proteste împotriva monarhiei britanice, în Irlanda: Un sicriu pe care era scris „RIP British Empire” a fost aruncat în râul ce traversează Dublin, în ziua înmormântării Reginei Elisabeta a II-a": "Proteste împotriva monarhiei britanice, în Irlanda: Un sicriu pe care era scris „RIP British Empire” a fost aruncat în râul ce traversează Dublin, în ziua înmormântării Reginei Elisabeta a II-a\n\nUn sicriu pe care era scris „RIP British Empire” („Odihnească-se în pace imperiul britanic”) a fost aruncat luni în râul ce traversează centrul capitalei Dublin, informează PA Media/dpa.\n\nIncidentul s-a petrecut în timpul unui marş de protest împotriva monarhiei organizat în capitala Irlandei în ziua în care, la Londra, a avut loc înmormântarea regretatei regine Elisabeta a II-a.\n\nAnti Imperialist Action Ireland a spus că acest gest reprezintă recrearea unei acţiuni a fostului lider socialist James Connolly, care a avut loc la Dublin în 1897, în timpul unei vizite în oraş a reginei Victoria.\n\nPreşedintele irlandez Michael D Higgins şi premierul ţării Michael Martin s-au numărat printre liderii mondiali care au participat la înmormântarea reginei Elisabeta a II-a.\n\nMarşul de luni după-amiază de la Dublin a fost prezent ca un gest de protest „împotriva venerării slugarnice a monarhiei engleze de către clasa conducătoare a unui stat liber”.\n\nProtestatarii s-au opus, de asemenea, coborârii drapelului irlandez în bernă, în ziua înmormântării reginei.\n\nsursa: Agerpres.ro\n\nCitește și...",
    "Se va rupe Irlanda de Nord de Marea Britanie? În zonele de graniță, tensiunea plutește în aer: „Sunt irlandez, nu mă consider britanic”": "Ce se va întâmpla cu Irlanda de Nord? E o întrebare ce revine tot mai des, mai ales după Brexit. Oamenii de aici sunt protestanți și cred că Irlanda de Nord aparține Marii Britanii. Mulți alții, totuși, sunt catolici și ar prefera o reunificare cu Republica Irlanda, membră UE. Este un conflict vechi de zeci de ani, purtat cu amărăciune de generația mai în vârstă. Dar în orașul de graniță Crossmaglen tensiunile cresc din nou, iar tinerii sunt cei care simt impactul. Șocul e mare și la Londra, pentru că situația politică pare să se schimbe în Irlanda de Nord. Partidul care vrea ruperea de Marea Britanie are majoritatea voturilor în Parlamentul de la Belfast. Urmăriți un reportaj marca „Focus Europa”, un proiect Digi24 şi Deutsche Welle. Emisiunea e difuzată sâmbăta la ora 00:30 și în reluare de la ora 19:30.\n\nS-au făcut repetiții. Fanfara Hamiltonsbawn Silver e pregătită să pornească în marș. Lucy Bingham are 18 ani și a crescut aici, într-o familie protestantă. Toți membrii trupei sunt protestanți și, prin tradiție, se consideră britanici. Dar în această zonă, ei sunt în minoritate. Locuitorii din jur sunt în majoritate catolici și naționaliști irlandezi. De la Brexit, tensiunile s-au accentuat din nou.\n\n„Cu asta ne-am ales de pe urma Brexitului...”\n\n„Există foarte multă dezbinare în comunitate. Suntem înconjurați de zone naționaliste. Nu te-ai duce în aceste locuri. Din cauza trecutului, din cauza problemelor, oamenii de aici sunt foarte supărați. Pur și simplu ne întoarcem la acele vremuri întunecate la care, evident, nu vrem să ne întoarcem”, spune Lucy Bingham.\n\nProtestanții de aici s-au simțit adesea discriminați. La un moment dat, chiar și familia ei a fost ținta asasinilor IRA, spune Lucy. Acum, se simte ca și cum trebuie să ridice din nou garda. E convinsă că vrea să rămână în Regatul Unit.\n\n„Cu asta ne-am ales de pe urma Brexitului, se îndreaptă spre o Irlandă unită. Este împotriva a ceea ce își dorește orice unionist. Noi nu vrem asta”, spune Lucy.\n\nPandemia și Brexitul le-au arătat oamenilor beneficiile de a fi membru UE\n\nCasa lui Lucy din Irlanda de Nord se află la doar câțiva kilometri de granița cu Republica Irlanda. Dar ea nu merge acolo mai deloc.\n\nCrossmaglen e un oraș catolic, un fost bastion al IRA. Chiar lângă fosta mare bază militară se află centrul de tineret. Tinerii catolici de aici își definesc diferit identitatea. Trec granița în mod regulat, toți au rude în Republica Irlanda.\n\n„Sunt irlandez. Nu m-aș considera cu adevărat ca fiind britanic, pentru că suntem atât de legați de Irlanda. Deci irlandez, da”, spune un tânăr.\n\n„Simt că sunt irlandez, deși Irlanda de Nord face parte din Regatul Unit. Pentru că este insula noastră”, adaugă o tânără.\n\nUnirea cu Republica Irlanda, membră a UE, devine o opțiune - potrivit sondajelor. Formațiunea naționalistă Sinn Féin, cândva brațul politic al IRA, a ieșit cel mai puternic partid la alegerile pentru Adunarea Irlandei de Nord din luna mai.\n\nLiz Kimmins e deputată.\n\n„Pandemia și Brexitul le-au arătat oamenilor că există beneficii uriașe dacă avem o economie și o abordare la nivelul întregii insule. Și această percepție prinde teren fără să facem presiuni, crește în mod natural. Și, cu siguranță, vom face tot ce putem pentru a înlesni acest lucru”, spune ea.\n\n„Sper să nu văd niciodată o Irlandă unită în viața mea”\n\nDar violențele trecutului încă bântuie prezentul. Monumentele dedicate luptătorilor uciși de ambele părți sunt bine păstrate.\n\nPartidul Sinn Féin, din care face parte Liz Kimmins, insistă că s-a schimbat. S-a angajat de ceva vreme să militeze pentru o Irlandă unită doar prin mijloace pașnice.\n\n„Fiecare dintre noi dorește să trăiască într-o societate pașnică și prosperă. Acesta este un lucru pe care îl avem în comun. Pentru acei oameni care se tem de perspectiva schimbării constituționale, aș spune: Nu aveți de ce să vă temeți. Luați parte la discuție. Acesta este modul în care vom acționa, în care vom aborda aceste temeri”, dă asigurări deputata Liz Kimmins.\n\nDar va fi nevoie de multă diplomație, de tact, persuasiune și multă răbdare pentru a-i convinge pe protestanții loialiști ca Lucy.\n\n„Sper să nu văd niciodată o Irlandă unită în viața mea. Sper să trăiesc mereu în Irlanda de Nord, care face parte din Regatul Unit”, spune tânăra.\n\nCei mai mulți, dacă nu chiar toți membrii Fanfarei Hamiltonsbawn Silver, gândesc și ei ca Lucy. Dar mulți simt, de asemenea, că vremurile se schimbă - poate nu astăzi, poate nu mâine, dar într-o zi, în curând.",
    "(VIDEO) Criza energetică în Irlanda. Au apărut primele parodii pe YouTube despre raţionalizarea energiei": "Irlandezii de rănd vor ajunge să plătească 1.200 euro la energie electrică şi gaze pe durata iernii, scrie INDEPENDENT (Irlanda).\n\nFamiliile irlandeze sunt pregătite pentru facturi uriaşe pe măsură ce criza energetică se extinde. Peste două milioane de irlandezi se vor confrunta cu costuri crescute la căldură, gaz şi energie, mai scrie publicaţia irlandeză.\n\nAnunţul vine după ce Bord Gáis Energy a devenit al cincilea furnizor care şi-a majorat preţurile în ultimul val de creşteri ale costurilor la energie.\n\nBord Gáis Energy creşte preţul la electricitate cu 34% începând de la 2 octombrie. Acest lucru va adăuga 579 EURO pe an la factura medie anuală de energie electrică.\n\nPreţul la gaz creşte cu 39%, adăugând 525 de euro pe an pentru gospodării.\n\nAu crescut preţurile la electricitate de trei ori faţă de anul trecut şi la gaz de două ori. Profiturile lui Bord Gáis au crescut cu 74% în comparaţie cu anul trecut.\n\nFacturile de la Electric Ireland, un alt furnizor electric, cresc cu peste 1.100 de euro pe an în aceeaşi perioadă. Aceasta este o dublare a facturilor medii anuale la 2.177 de euro, conform calculelor Bonkers.ie.\n\nFiliala ESB şi-a majorat preţurile la energie electrică şi gaze de cinci ori de la începutul anului 2021, cea mai recentă creştere abia luna trecută.\n\nAcum se estimează că 43% din gospodării ar putea fi acum în sărăcie energetică. Această cifră echivalează cu puţin peste 800.000 de gospodării şi înseamnă că aproximativ 2,25 milioane de oameni se vor confrunta cu sărăcia energetică în această iarnă.\n\nSărăcia energetică este definită prin faptul că gospodăriile trebuie să cheltuiască mai mult de 10% din venitul net pe energie. Aceasta exclude costul combustibilului pentru motor.\n\nCâştigul mediu anual pentru fiecare gospodărie irlandeză este de 45.324 de euro pe an potrivit Oficiului Central de Statistică.",
    "Festival de goluri în Liga Națiunilor. Cehia - Portugalia 0-4, Serbia - Suedia 4-1. Armenia - Ucraina 1-5. Spania - Elveția 1-2": "Cupa României : Steaua - Chindia , marți, 18:45, Digi Sport 1\n\nLiga Națiunilor: Portugalia - Spania, marți, 21:45, Digi Sport 1\n\nFestival de goluri în Liga Națiunilor. Spania - Elveția 1-2. Cehia - Portugalia 0-4, Serbia - Suedia 4-1. Armenia - Ucraina 1-5\n\nElveția a făcut surpriza zilei și a câștigat cu 2-1 pe terenul Spaniei, însă scorul zilei l-a reușit Portugalia lui Cristiano Ronaldo, dacă avem în vedere că a jucat pe terenul unui adversar foarte bun. A câștigat cu 4-0 partida cu Cehia.\n\nUcraina a zdrobit Armenia tot în deplasare, scor 5-0, în timp ce Serbia a trecut la pas de Suedia, 4-1. Haaland a marcat pentru Norvegia, dar nu și-a putut ajuta echipa, pentru că Slovenia a întors scorul și s-a impus cu 2-1.\n\nA fost dramatism la meciul Israel - Albania, câștigat de gazde în prelungiri, iar Scoția a întors la rându-i rezultatul meciului cu Irlanda, 2-1.\n\nLiga Națiunilor, meciurile de sâmbătă: Cehia - Portugalia 0-4, Serbia - Suedia 4-1. Armenia - Ucraina 1-5. Spania - Elveția 1-2\n\nLiga A\n\nSpania - Elveția 1-2\n\nMin. 58: Gol Elveția. După o centrare din corner, mingea e deviată și ajunge la Embolo, care marchează din apropierea porții.\n\nMin. 55: Gol Spania. Jordi Alba primește o pasă perfectă și înscrie cu un șut tare, sub transversală.\n\nMin. 21: Gol Elveția. Akanji înscrie cu capul, după ce primește o centrare din corner.\n\nCehia - Portugalia 0-4\n\nMin. 82: Gol Portugalia. După o centrare din corner, Ronaldo deviză până la Jota, care înscrie.\n\nMin. 52: Gol Portugalia. Dalot reușește dubla, cu un șut din afara careului.\n\nMin. 45+6: Cehia ratează un penalty, prin Schick.\n\nMin. 45+2: Gol Portugalia. După o combinație frumoasă, Bruno Fernandes primește o pasă în fața porții și înscrie.\n\nMin. 33: Gol Portugalia. Leao întoarce pentru Dalot, care înscrie din apropierea porții.\n\nFoto: Flashscore\n\nLiga B\n\nArmenia - Ucraina 0-5\n\nMin. 84: Gol Ucraina. Dovbyk se distrează cu adversarii săi în careu și reușește dubla.\n\nMin. 81: Gol Ucraina Ignatenko marchează cu un șut frumos, din afara careului.\n\nMin. 69: Gol Ucraina. Dovbyk înscrie din apropiere, după un lob al lui Zubkov.\n\nMin. 57: Gol Ucraina. După o centrare pe jos, de pe dreapta, Tsygankov lasă mingea pentru Zubkov, care înscrie.\n\nMin. 22: Gol Ucraina. Tymchyk primește o centrare în fața porții și deschide scorul.\n\nSlovenia - Norvegia 2-1\n\nMin. 81: Gol Slovenia. Sesko înscrie cu un șut plasat, din afara careului.\n\nMin. 69: Gol Slovenia. Sporar egalează cu un șut din apropierea porții.\n\nMin. 47: Gol Norvegia. Karnicnik primește o pasă de la portar, dar greșește și degajează într-un adversar, mingea ricoșează la Haaland, care e atent și înscrie.\n\nMin. 10: Gol neacordat Norvegiei, marcat de Ostigard, pentru un fault în atac.\n\nSerbia - Suedia 4-1\n\nMin. 70: Gol Serbia. Lukic prinde un șut superb, în diagonală și mingea se oprește sub vinclu.\n\nMin. 48: Gol Serbia. Mitrovic reușește hat-trick-ul, din pasa lui Vlahovic.\n\nMin. 45+1: Gol Serbia. Mitrovic reușește dubla, după ce primește o centrare din corner.\n\nMin. 18: Gol Serbia. Mitrovic marchează cu capul, după o centrare de pe dreapta.\n\nMin. 15: Gol Suedia. Claesson înscrie din pasa lui Kulusevski.\n\nScoția - Irlanda 2-1\n\nMin. 82: Gol Scoția. Christie întoarce scorul după ce transformă un penalty.\n\nMin. 49: Gol Scoția. Hendry înscrie cu capul.\n\nMin. 18: Gol Irlanda. Egan deschide scorul pentru oaspeți, după un corner.\n\nIsrael - Albania 2-1\n\nMin. 90+2: Gol Israel. Baribo proftă de o gafă a unui fundaș și înscrie din apropiere.\n\nMin. 88: Gol Albania. Uzuni prinde un voleu de zile mari și egalează.\n\nMin. 46: Gol Israel. Weissman deschide scorul, după ce primește o pasă în fața porții.\n\nFoto: Flashscore\n\nLiga C\n\nIrlanda de Nord - Kosovo 2-1\n\nMin. 90+2: Gol Irlanda de Nord. Magennis înscrie cu capul, după o centrare de pe dreapta.\n\nMin. 82: Gol Irlanda de Nord. White primește o pasă în fața porții și marchează.\n\nMin. 65: Bară Irlanda de Nord, urmată de o altă ocazie mare. Magennis trimite cu capul, portarul respinge în transversală, faza continuă, iar Bradley nu-l poate învinge pe portar.\n\nMin. 58: Gol Kosovo. Muriqi înscrie cu un șut din afara careului.\n\nCipru - Grecia 1-0\n\nMin. 18: Gol Cipru. Tzionis pleacă perfect la limita offside-ului și deschide scorul.\n\nFoto: Flashscore\n\nLiga Națiunilor, rezultalete de vineri. Italia - Anglia 1-0. Germania - Ungaria 0-1, surpriza etapei. Bosnia - Muntenegru 1-0, în grupa României. Toate rezultatele și golurile\n\nItalia a învins Anglia cu 1-0, în derby-ul zilei, o reeditare a finalei de la Euro 2020. Ungaria a reușit surpriza și a câștigat pe terenul Germaniei cu 1-0, prin golul de generic al lui Szalai.\n\nÎn ziua în care România a remizat pe terenul Finlandei, scor 1-1, Bosnia s-a impus cu 1-0 în fața Muntenegrului, în aceeași grupă.\n\nÎn meciurile de joi, surprinza neplăcută a fost Turcia, care a remizat pe teren propriu cu modesta Luxemburg, 3-3. Franța a bătut-o pe Austria cu 2-0, în timp ce Croația - Danemarca s-a terminat 2-1, iar Polonia - Olanda a fost 0-2.\n\nLiga Națiunilor. Meciurile de vineri, 23 septembrie\n\nLiga A\n\nItalia - Anglia 1-0 (Raspadori 68)\n\nMin. 85: Bară Italia. Dimarco șutează din marginea careului, dar are ghinion și nimerește doar bara.\n\nMin. 68: Gol Italia. Raspadori primește o pasă lungă, driblează doi jucători și înscrie cu un șut de pe linia careului de 16 metri.\n\nGermania - Ungaria 0-1 (Szalai 17)\n\nMin. 17: Gol Ungaria. După o centrare din corner, Szalai înscrie superb, cu călcâiul.\n\nFoto: Flashscore\n\nLiga B\n\nMin. 45+1: Gol Bosnia. O greșeală a muntenegrenilor duce la recuperarea mingii, finalizată cu golul lui Demirovic.\n\nFoto: Flashscore\n\nLiga C\n\nGeorgia - Macedonia de Nord 2-0\n\nMin. 64: Gol Georgia. După o pasă greșită, georgienii recuperează, iar Kvaratskhelia înscrie.\n\nMin. 35: Gol Georgia (autogol). Kvaratskhelia trimite o centrare șutată în fața porții, mingea îl lovește pe nord-macedoneanul Miovski și intră în poartă.\n\nBulgaria - Gibraltar 5-1 (Antov 22, Despodov 36, Kirilov 52, Stefanov 55 / Chipolina 26)\n\nMin. 81: Gol Bulgaria. După greșeli în lanț în defensiva oaspeților, Petkov înscrie.\n\nMin. 55: Gol Bulgaria. Stefanov înscrie după o centrare de pe dreapta în fața porții.\n\nMin. 52: Gol Bulgaria. Kirilov profită de o minge respinsă până la el și înscrie.\n\nMin. 36: Gol Bulgaria. O combinație rapidă e finalizată cu gol de Despodov.\n\nMin. 26: Gol Gibraltar. După o centrare din corner, Chipolina egalează.\n\nMin. 22: Gol Bulgaria. Antov înscrie după o centrare din corner.\n\nFoto: Flashscore\n\nLiga D\n\nEstonia - Malta 2-1\n\nMin. 86: Gol Estonia. După o pasă lungă, Anier marchează.\n\nMin. 51: Gol Malta, din penalty. Teuma transformă de la punctul cu var, pentru echipa lui Devis Mangia.\n\nMin. 45+5: Gol Estonia. Sappinen transformă o lovitură de la 11 metri, după ce Borg a fost eliminat.\n\nMin. 30: Gol anulat Estonia. Sappinen se afla în offside.\n\nMin. 4: Bară și gol anulat Estonia. După ce mingea lovește bara, atacul estonienilor continuă, iar Vastsuk înscrie, numai că golul este anulat pentru henț.\n\nFoto: Flashscore\n\nToate rezultatele de joi, din Liga Națiunilor:\n\nLiga A\n\nBelgia - Țara Galilor 2-1\n\nCroația - Danemarca 2-1\n\nFranța - Austria 2-0\n\nPolonia - Olanda 0-2\n\nLiga C\n\nKazahstan - Belarus 2-1\n\nLituania - Insulele Feroe 1-1\n\nSlovacia - Azerbaidjan 1-2\n\nTurcia - Luxemburg 3-3\n\nLiga D\n\nLetonia - Moldova 1-2\n\nLiechtenstein - Andorra 0-2\n\nFranța - Austria 2-0\n\nMin 65 Goool Franța! Griezmann centrează din dreapta, Giroud sare excelent și înscrie cu o lovitură de cap.\n\nMin 56 Goool Franța! Sabitzer greșește o pasă, Mbappe recuperează, driblează tot ce-i vine în cale și marchează.\n\nMin 35 Ocazie uriașă a Franței! Tchouameni reia din \"foarfecă\", mingea e respinsă de portar în bară, iar Griezmann e blocat în ultimul moment.\n\nMin 1 A început partida!\n\nBelgia - Țara Galilor 2-1\n\nMin 50 Goool Țara Galilor! Brennan Johnson îl găsește bine pe Kieffer Moore, care înscrie.\n\nMin 37 Goool Belgia! Michy Batshuayi dublează avantajul gazdelor, după o pasă excelentă a lui Kevin De Bruyne.\n\nMin 10 Goool Belgia! Kevin De Bruyne deschide scorul cu un șut de la marginea careului.\n\nMin 1 A început partida!\n\nCroația - Danemarca 2-1\n\nMin 78 Goool Croația! Reacție instantă a gazdelor, care preiau din nou conducerea datorită unui gol marcat de Majer.\n\nMin 77 Goool Danemarca! Christian Eriksen înscrie cu un șut superb.\n\nMin 49 Goool Croația! Borna Sosa marchează cu un șut de la marginea careului.\n\nMin 35 Maehle primește la marginea careului, trage în forță, dar fără probleme pentru portarul gazdelor.\n\nMin 1 A început partida!\n\nPolonia - Olanda 0-2\n\nMin 60 Goool Olanda! Steven Bergwijn marchează după o combinație cu Janssen.\n\nMin 14 Goool Olanda! Gakpo este servit excelent de Dumfries, iar jucătorul lui PSV deschide scorul.\n\nMin 1 A început partida!\n\nȘtirea inițială:\n\nLIVE VIDEO Belgia - Ţara Galilor, Croaţia - Danemarca, Franţa - Austria şi Polonia - Olanda, 21:45\n\nRomânia va disputa primul joc vineri, în deplasare, cu Finlanda, de la ora 21:45, iar luni va întâlni Bosnia Herţegovina, tot de la 21:45. Video de la ambele meciuri vor putea fi găsite pe digisport.ro.\n\nAstăzi, pe 22 septembrie, în direct pe canalele Digi Sport puteţi urmări nu mai puţin de şase partide în direct, pentru ca restul de patru să fie şi ele în transmisiune directă pe siteul digisport.ro.\n\nBelgia - Ţara Galilor, Croaţia Danemarca, Franţa - Austria şi Polonia - Olanda , Live Video 21:45, pe canalele Digi Sport\n\nÎn Liga A avem nu mai puţin de patru partide tari, Belgia-Ţara Galilor, Croaţia-Danemarca, Franţa Austria şi Polonia- Olanda.\n\nAlte patru jocuri sunt în Liga C, iar două întâlniri sunt în Liga E\n\nScoţia - Ucraina 3-0\n\nMeciurile din această \"fereastră\" a Ligii Naţiunilor au debutat miercuri, cu partida Scoţia-Ucraina, scor 3-0. Meciul trebuia să se dispute în iunie, dar a fost amânat pentru că Ucraina trebuia să joace barajul pentru CM Qatar 2022, care începe în noiembrie. Victoria a fost a britanicilor, obţinută la un scor clar.\n\nPrimul gol al scoțienilor a fost marcat abia în repriza secundă, în minutul 70, când McGinn a câștigat un duel în interiorul careului și l-a învins pe goalkeeper-ul ucrainenilor cu un șut din întoarcere.\n\nÎn minutul 80, Dykes a dublat avantajul gazdelor după ce trimis cu capul în poarta lui Trubin, la o centrare venită din corner. Câteva minute mai târziu, același Dykes a trimis tot cu capul în poarta Ucrainei, după o centrare expediată de același Fraser. Diferența de scor putea fi chiar mai mare, dacă Che Adams nu ar fi nimerit bara transversală în minutul 63.\n\nLiga Națiunilor. Programul zilei de joi, 22 septembrie, și transmisiunile pe canalele Digi Sport\n\nLiga A\n\nBelgia – Țara Galilor, 21:45, LIVE VIDEO pe Digi Sport 2\n\nCroația – Danemarca, 21:45, LIVE VIDEO pe Digi Sport 3\n\nFranța – Austria, 21:45, LIVE VIDEO pe Digi Sport 1\n\nPolonia – Olanda, 21:45, LIVE VIDEO pe Digi Sport 4\n\nLiga C\n\nKazahstan – Belarus 2-1 (Gabyshev 29, Zaynutdinov 79 / Savitskiy 45+3), meci arbitrat de Horașiu Feșnic.\n\nMin. 79: Gol Kazahstan. Zaynutdinov primește o pasă în mijlocul careului și înscrie.\n\nMin. 45+3: Gol Belarus. După o centrare în careu, Savitskiy înscrie cu capul.\n\nMin. 29: Gol Kazahstan! Gabyshev deschide scorul, cu un șut plasat.\n\nLiga E\n\nLetonia – Republica Moldova 1-2 (Ikaunieks 55 / Revenco 26, Nicolaescu 45)\n\nMin. 55: Gol Letonia. După o combinație rapidă, Ikaunieks reduce diferența.\n\nMin. 45: Gol Moldova. Nicolaescu înscrie după un corner.\n\nMin. 26: Gol Moldova! Revenco deschide scorul din centrarea lui Plătică.\n\nMin. 11: Bară Letonia. După o centrare din corner, Tobers trimite cu capul în bară.\n\nLiechtenstein – Andorra 0-2\n\nClasament Liga D\n\nEtichete: meciuri liga natiunilor , liga natiunilor liga a , liga natiunilor liga c , liga natiunilor liga d\n\nUrmărește știrile digisport.ro și pe Google News",
    "Proclamaţii publice în cinstea Regelui au loc în Scoţia, Ţara Galilor şi Irlanda de Nord": "Proclamaţii publice în cinstea Regelui au loc în Scoţia, Ţara Galilor şi Irlanda de Nord\n\nProclamaţii publice în cinstea regelui Charles al III-lea au avut loc duminică în Scoţia, Ţara Galilor şi Irlanda de Nord. În acest fel s-a anunţat accederea noului monarh pe tron, potrivit CNN.\n\nProclamaţii publice în cinstea Regelui au loc în Scoţia, Ţara Galilor şi Irlanda de Nord\n\nPentru cele mai importante ştiri ale zilei, transmise în timp real şi prezentate echidistant, daţi LIKE paginii noastre de Facebook!\n\nUrmărește Mediafax pe Instagram ca să vezi imagini spectaculoase și povești din toată lumea!\n\nRăspunde pe site-urile Aleph News, Mediafax, Ziarul Financiar și pe paginile noastre de social media - ȘTIU și Aleph News. Vezi răspunsul la Știu, de la ora 19.55, Aleph News.\n\nConținutul website-ului www.mediafax.ro este destinat exclusiv informării și uzului dumneavoastră personal. Este interzisă republicarea conținutului acestui site în lipsa unui acord din partea MEDIAFAX. Pentru a obține acest acord, vă rugăm să ne contactați la adresa vanzari@mediafax.ro.",
    "VIDEO „Urăsc ăsta!”. Regele Charles al III-lea, frustrat în Irlanda de Nord, din cauza unui stilou": "INTERNATIONAL Marți, 13 Septembrie 2022, 23:50\n\nN. Onofrei • HotNews.ro\n\nRegele Charles al III-lea şi-a manifestat, marți, frustrarea în cadrul unei ceremonii la Hillsborough Castle, din cauză că a curs cerneala din stiloul pe care l-a folosit pentru a se semna în cartea de oaspeți, relatează The Guardian.\n\nRegele Charles frustrat din cauza unui stilou Foto: Captura video\n\nRegele Charles al III-lea a fost văzut exprimându-și frustrarea pentru a doua oară în patru zile, în timp ce se afla în Irlanda de Nord.\n\nRegele Charles al III-lea şi Regina Consoartă Camilla s-au aflat marţi la Hillsborough Castle pentru o întâlnire cu membrii Adunării Naţionale a Irlandei de Nord. Cuplul regal a participat la recepţie, iar la finalul acesteia au semnat în cartea de oaspeţi, potrivit News.ro.\n\nBritain's King Charles III expressed frustration over a leaking pen during a book signing ceremony at a visit to Northern Ireland's Hillsborough Castle on September 13.\n\n\n\nA royal aide hurriedly removed the pen before the Queen Consort sat down to sign the book herself pic.twitter.com/iBGiaedkbI — TRT World (@trtworld) September 13, 2022\n\nRegele Charles al III-lea, care a semnat primul, a constatat că stiloul pe care urma să îl folosească a curs şi l-a murdărit de cerneală pe degete. ”Oh, Doamne, urăsc ăsta (stiloul)!” a fost auzit spunând Regele atunci când s-a ridicat şi i-a înmânat instrumentul de scris Reginei Consoarte, care i-a replicat: ”Priveşte, a curs peste tot”. Toată scena s-a petrecut în faţa camerelor de luat vederi, care au mai surprins un amănunt. Regele a completat greşit data vizitei, scriind 12 septembrie în loc de 13, şi a corectat-o după ce a întrebat în jur.\n\nVizita Regelui şi a Reginei Consoarte în Irlanda de Nord a fost parte a turului Regatului Unit al Marii Britanii şi al Irlandei de Nord, pe care cuplul regal l-a efectuat în aceste zile, după decesul Reginei Elizabeth a II-a.",
    "Motivul pentru care Irlanda a aplicat o amendă record rețelei de socializare Instagram": "Autoritatea de reglementare a confidenţialităţii datelor din Irlanda a decis să aplice o amendă record de 405 milioane de euro (402 milioane de dolari) reţelei de socializare Instagram, în urma unei investigaţii privind gestionarea datelor despre copii, a declarat un purtător de cuvânt al instituţiei, transmite Reuters.\n\nInstagram intenţionează să conteste amenda, a declarat un purtător de cuvânt al companiei-părinte a Instagram, Meta Platforms, într-o declaraţie trimisă prin e-mail.\n\nInvestigaţia, care a început în 2020, s-a concentrat pe utilizatorii copii cu vârste cuprinse între 13 şi 17 ani, cărora li s-a permis să opereze conturi de afaceri, ceea ce a facilitat publicarea numărului de telefon şi/sau a adresei de e-mail a utilizatorului.\n\n”Am adoptat decizia noastră finală vinerea trecută şi conţine o amendă de 405 milioane de euro”, a declarat purtătorul de cuvânt al Comisarului pentru Protecţia Datelor (DPC) din Irlanda, autoritatea principală de reglementare a companiei-mamă a Instagram, Meta Platforms.\n\nDetaliile complete ale deciziei vor fi publicate săptămâna viitoare, a spus el.\n\nInstagram şi-a actualizat setările în urmă cu peste un an şi de atunci a lansat noi funcţii pentru a menţine adolescenţii în siguranţă şi informaţiile lor private, a spus purtătorul de cuvânt al Meta.\n\nPurtătorul de cuvânt a spus că Instagram nu este de acord cu modul în care a fost calculată amenda şi analizează cu atenţie decizia.\n\nDPC reglementează Facebook, Apple, Google şi alţi giganţi ai tehnologiei datorită locaţiei sediului lor central al UE în Irlanda. Autoritatea a deschis peste o duzină de investigaţii asupra companiilor Meta, inclusiv Facebook şi WhatsApp.\n\nWhatsApp a fost amendată anul trecut cu o amendă record de 225 de milioane de euro pentru că nu a respectat regulile UE privind datele în 2018.\n\nAutoritatea de reglementare irlandeză a finalizat un proiect de hotărâre în cadrul investigaţiei Instagram în decembrie şi l-a împărtăşit altor autorităţi de reglementare din Uniunea Europeană în cadrul sistemului ”ghişeu unic” de reglementare a marilor multinaţionale.\n\nAds",
    "Cu 10.000 de aplicări/lună pentru joburi în străinătate, România ajunge în situaţia Irlandei, a cărei populaţie s-a înjumătăţit acum un secol din cauza emigrărilor": "♦ Autorităţile române nu au date exacte despre numărul de români care ar locui în prezent în străinătate ♦ Estimările lor variază de la 5,7 mil. persoane la 8 mil. l 6 milioane de oameni au plecat din Irlanda între 1841 şi 1900, iar până în 1901, populaţia Irlandei fusese redusă la jumătate, la doar 4,4 milioane de persoane ♦ Irlanda este acum o ţară prosperă, iar nepoţii imigranţilor se întorc, dar populaţia ţării, deşi în creştere de la începutul anilor 1960, este încă sub 5,5 milioane de persoane.\n\nNumărul românilor care căută un trai mai bun în străină­tate rămâne unul în creştere în această perioadă. O analiză publicată zilele trecute de platforma de recrutare online eJobs arăta că de la începutul lunii septembrie şi până în prezent au fost 10.000 de aplicări pentru ofertele de locuri de muncă în străinătate prezente pe platformă.\n\nCreşterile de preţuri la alimente, energie, combustibil şi incertitudinea care planează asupra economiei locale par a fi factorii recenţi care îi fac pe români să se uite cu mai mare atenţie către locurile de muncă din afara ţării. Salariile de trei – patru ori mai mari decât cele pe care le câştigă în prezent ajută şi ele în luarea unei decizii.\n\n„Salariul şi condiţiile de viaţă mai bune sunt principalele argumente pe care le au cei care vor să emigreze, fie şi pentru o perioadă limitată de timp. Cei care pleacă ajung să câştige şi de 3-4 ori mai mult decât în România, pe joburi şi în domenii similare”, spune Bogdan Badea, CEO-ul eJobs. Cei mai mulţi dintre românii care aplică pentru locuri de muncă în străinătate vor să meargă în ţări precum Germania, Olanda şi Franţa.\n\nÎn aceste condiţii, România începe să se­mene cu Irlanda de acum mai bine de 100 de ani, când irlandezii plecau în SUA în că­u­tarea unui trai mai bun, dar şi din cauza persecuţiilor politice. Peste 6 milioane de oameni au plecat din Irlanda între 1841 şi 1900. Până în 1901, populaţia Irlandei fusese redusă la jumătate, la doar 4,4 milioane de persoane. Populaţia ţării, deşi în creştere de la începutul anilor 1960, este încă sub\n\n5,5 milioane de persoane. Acest lucru face din Irlanda una dintre puţinele ţări din lume care au suferit o scădere a populaţiei în ultimii 170 de ani, când populaţia lumii a crescut de peste şase ori.\n\nAbia în ultimele zeci de ani irlandezii încep să se întoarcă în Irlanda, având în vedere că nivelul de trai din ţară a ajuns să fie printre cele mai bune din lume. În 2021, cel mai ridicat nivel de trai la nivelul Uniunii Europene a fost înregistrat în ţări precum Luxemburg – 177% peste media europeană şi Irlanda – 121% peste media UE, după cum arată datele de la Eurostat.\n\nÎn ciuda faptului că salariile cresc, iar condiţiile de viaţă din România s-au îmbunătăţit considerabil în ultimii 30 de ani, oamenii continuă să plece în căutarea unui trai încă şi mai bun.\n\nFlorin Cârciu, secretar de stat al Departamentului pentru Românii de Pretutindeni, spunea în luna mai a acestui an că 8 milioane de români ar locui în prezent în străinătate. Astfel, dacă dintre cei 22 de milioane de români cu domiciliul în România ar fi plecat 8 milioane, în ţară ar fi rămas 14 milioane, ceea ce ar însemna o scădere cu 36% a populaţiei faţă de recensământul din 2011.\n\nPotrivit datelor furnizate de Departamentul pentru Românii de Pretutindeni pentru ZF, dimensiunea comunităţii cetăţenilor români stabiliţi în străinătate, cetăţeni români cu domiciliul sau reşedinţa (peste 12 luni) în afara graniţelor ţării, este de aproximativ 5,7 milioane de persoane. Diferenţa de până la 8 milioane vine din estimări orientative, cum ar fi români care au mers temporar la muncă, persoane care au dublă cetăţenie, dar pe care autorităţile din statele în care se află îi înregistrează doar cu cetăţenia ţării respective.\n\nPrincipalele ţări de destinaţie pentru cetăţenii români care s-au stabilit temporar sau permanent în străinătate sunt Italia (1,1 milioane de români), Spania (1 milion de români), Marea Britanie (cca 950.000 de români), Germania (826.000 de români) şi Statele Unite ale Americii (circa 465.000 de români).",
    "Medicii din Irlanda au scos din stomacul unei femei 50 de baterii AA și AAA": "Medicii din Irlanda au scos din stomacul unei femei 50 de baterii AA și AAA\n\nMedicii din Irlanda au scos 50 de baterii din intestinul și stomacul unei femei, după ce aceasta le-a înghițit într-un aparent act de autovătămare deliberată.\n\nFemeia, în vârstă de 66 de ani, a fost tratată la Spitalul Universitar St. Vincent din Dublin după ce a ingerat inițial un „număr necunoscut” de baterii cilindrice, potrivit unui raport al acestui caz, publicat în Irish Medical Journal și citat de Live Science.\n\nO radiografie a dezvăluit o multitudine de baterii în abdomenul ei, deși, din fericire, niciuna nu părea să-i obstrucționeze tractul gastrointestinal. De asemenea, nicio baterie nu prezenta semne de deteriorare structurală.\n\nEchipa de tratament a adoptat inițial o abordare „conservatoare”, adică a observat pacientul îndeaproape, pentru a vedea dacă și câte baterii ar trece singure prin tractul gastro-intestinal. Într-o perioadă de o săptămână, ea a scos cinci baterii AA, dar radiografiile efectuate în următoarele trei săptămâni au arătat că marea majoritate a bateriilor nu au reușit să treacă prin corpul ei. În acest moment, pacientul se confruntă cu ”dureri abdominale difuze”, conform sursei citate.\n\nFemeia a suferit apoi o laparotomie, în care chirurgii i-au făcut o incizie pentru a-i accesa cavitatea abdominală. Ei au descoperit că stomacul, tras în jos de greutatea bateriilor, s-a întins în zona de deasupra osului pubian. Echipa a tăiat apoi o mică gaură în stomac și a scos 46 de baterii din organ, atât baterii AA, cât și AAA.\n\nPatru baterii suplimentare, blocate în colon, au fost „trase” prin rect și îndepărtate prin anus - fapt care a adus numărul total de baterii ingerate la 55. O radiografie finală a confirmat apoi că tractul gastro-intestinal al femeii era în sfârșit liber, iar femeia și-a continuat „recuperarea fără evenimente”.\n\n„Din câte știm, acesta este cazul cu cel mai mare număr raportat de baterii ingerate la un singur moment”, au scris medicii în raport.\n\nCele mai multe cazuri de ingestie de baterii - publicate în reviste medicale - descriu cazuri în care un copil a înghițit baterii mici, tip buton, notează raportul.\n\n„Ingerarea deliberată a mai multor baterii AA mari ca formă de autovătămare deliberată este ceva neobișnuit”, au scris medicii.\n\nSursa: Live Science Etichete: , , , Dată publicare: 17-09-2022 11:12\n\n",
    "O minge de foc \"incredibilă\", care traversează cerul, a fost surprinsă deasupra Scoţiei şi Irlandei de Nord": "UK Meteor Network a declarat că a primit rapoarte despre o ”minge de foc” care a căzut în jurul orei 22:00 BST şi crede că aceasta se îndrepta spre nord, deasupra coastei dintre Scoţia şi Irlanda de Nord\n\nSteve Owens, astronom şi comunicator ştiinţific la Glasgow Science Centre, a spus că a fost o \"minge de foc strălucitoare\". „A fost incredibil, stăteam în sufrageria mea la exact ora 10 noaptea trecută şi am văzut pe fereastra dinspre sud această minge de foc strălucitoare, acest meteorit străbătând cerul, şi mi-am dat seama că era ceva special pentru că puteam vedea prin norul spart: nu era perfect vizibil, puteam vedea că se fragmenta, se rupea, se desprindea din el”.\n\nOwens a spus că observarea a fost neobişnuită prin durata sa, potrivit The Guardian „În mod normal, dacă vezi un meteorit sau o stea căzătoare, acestea sunt doar nişte dungi mici de lumină, care durează o fracţiune de secundă. Acesta a străbătut cerul timp de cel puţin 10 secunde, probabil mai mult, şi a călătorit dinspre sud spre vest, aşa că a fost o privelişte incredibilă”. El a spus că, deşi este posibil să fi aterizat, este \"foarte puţin probabil\" să fi fost în Scoţia.\n\n„În mod normal, aceste mici dungi de lumină, aceste mici stele căzătoare, toate ard şi totul dispare şi se evaporă în atmosferă, dar chestia de noaptea trecută a fost mai mare decât un pic de praf\", a spus Owens. „Cea de noaptea trecută ar fi putut fi de mărimea unei mingi de golf sau poate a unei mingi de crichet, poate mai mare de atât, aşa că nu este cu siguranţă imposibil ca bucăţi să fi aterizat. Părea că se deplasează pe o distanţă destul de mare, aşa cum fac aceste lucruri, şi era destul de plat pe cer, aşa cum l-am văzut eu\".\n\nOwens a declarat că UK Meteor Network încearcă să calculeze traiectoria mingii de foc pe baza a sute de rapoarte din Scoţia şi Irlanda de Nord.\n\nEl a spus: „Mi s-a părut că se îndrepta spre vest şi, având în vedere că oamenii din Irlanda de Nord au raportat că au văzut-o, ar fi putut foarte bine să treacă peste uscat şi să ajungă în Atlantic. Cu siguranţă nu este imposibil să fi aterizat: găsirea lui va fi o provocare”.\n\nJoi dimineaţă, reţeaua britanică Meteor Network a declarat că, în opinia sa, obiectul era probabil un rest spaţial care \"ar fi aterizat în Atlantic, la sud de Hebride\".",
    "Represiune anticreștină în Irlanda. Profesor creștin din Irlanda, trimis la închisoare, după ce a refuzat să numească un băiat drept fată: Transgenderismul este împotriva Scripturilor și a credinței m": "Un profesor creștin din Irlanda a fost încarcerat pentru că a refuzat să se supună unui ordin judecătoresc care contravenea convingerilor sale creștine, transmite Western Journal.\n\nRTE a relatat că profesorul de liceu Enoch Burke a fost trimis la închisoarea Mountjoy după ce judecătorul Michael Quinn a stabilit că este vinovat de sfidarea instanței, scrie www.activenews.ro, preluat de Romanian Global News.\n\nȘcoala Wilson’s Hospital School din Multyfarnham, comitatul Westmeath, Irlanda, l-a pus pe Burke în concediu administrativ plătit după ce acesta a refuzat să se refere la un elev de sex masculin cu pronumele „ei”, a relatat New York Post.\n\nLa cererea școlii, a fost emis un ordin judecătoresc care îi interzice lui Burke să încerce să predea sau să fie prezent pe proprietatea școlii până la finalizarea procesului disciplinar.\n\nEnoch a sfidat ordinul, potrivit poliției, și a fost găsit săptămâna trecută stând într-o sală de clasă goală la școală.\n\nJudecătorul a emis un ordin de arestare pentru Burke, vineri, după ce a stabilit că acesta a sfidat ordinul de a sta departe de școală. Profesorul a fost arestat luni și dus în instanță, iar acesta i-a spus judecătorului că nu poate, în cunoștință de cauză, să se conformeze ordinului.\n\n„Sunt profesor și nu vreau să merg la închisoare”, a spus Burke. „Vreau să fiu în clasa mea astăzi. Acolo eram în această dimineață când am fost arestat”.\n\nEl a spus că este o „nebunie” ca el să fie trimis la închisoare pentru că și-a susținut convingerile biblice.\n\n„Transgenderismul este împotriva credinței mele creștine”, a spus Burke. „Este potrivnic Scripturilor, potrivnic moralității Bisericii Irlandei și școlii mele”.\n\nEl a spus instanței că, dacă ar respecta ordinul judecătoresc și ar sta departe de școală, ar recunoaște că a comis un fel de abatere atunci când a refuzat să se refere la un elev de sex masculin cu pronumele „ei”, a mai relatat RTE.\n\n„Îmi iubesc școala, cu motto-ul ei Res Non Verba, „Acțiuni, nu cuvinte”, dar mă aflu astăzi aici pentru că am spus că nu voi numi un băiat drept „fată”, a declarat el în fața instanței.",
    "Judecătoarea Síofra O’Leary din Irlanda a fost aleasă în funcția de președintă a Curții Europene a Drepturilor Omului": "Judecătoarea Síofra O’Leary din Irlanda a fost aleasă, pe 19 septembrie 2022, în funcția de președintă a Curții Europene a Drepturilor Omului (CtEDO). Síofra O’Leary îl va înlocui pe Robert Spano, din Islanda. Ea își va prelua funcția pe 1 noiembrie 2022. Potrivit CtEDO, Síofra O’Leary este prima femeie președinte a Curții.\n\nSíofra O’Leary este judecătoare a Curții Europene a Drepturilor Omului din 2 iulie 2015, iar din 2 ianuarie 2022 este vicepreședinta Curții.\n\nÎn primăvara anului 2020, președinte al Curții Europene a Drepturilor Omului (CtEDO) a devenit judecătorul islandez, Robert Spano, care a fost ales în această funcție pe un termen de trei ani.\n\nCurtea Europeană a Drepturilor Omului (Curtea Europeană) a fost instituită prin Convenția pentru apărarea drepturilor omului și a libertăților fundamentale (Convenția Europeană), semnată la Roma la 4 noiembrie 1950 şi intrată în vigoare la 3 septembrie 1953.\n\nCurtea Europeană este un organ de jurisdicție internațională creat în cadrul Consiliului Europei. Ea poate fi sesizată de orice persoană fizică sau juridică care pretinde că un stat membru la Convenție i-a încălcat un drept prevăzut de Convenția Europeană și Protocoalele sale adiționale. Cererile depuse la Curtea Europeană pot fi îndreptate doar împotriva unui stat membru, și nu împotriva unor persoane fizice sau juridice. Președintele CtEDO este ales de cei 47 de judecători membri ai Curții.\n\nSediul Curţii Europene se află la Strasbourg, Franţa.\n\nPublicitate",
    "Celebrii improvizatori Joe Bill (SUA) și Órla Mc Govern (IRLANDA) vin la Festivalul Național de Improvizație": "Din SUA revine la București celebrul Joe Bill - improvizator cu peste 25 de ani de experienţă, instructor şi regizor de spectacole de comedie, co-fondator al revoluţionarului Annoyance Theatre din Chicago, care va susține patru ateliere de improvizație între 16-18 septembrie. Joe Bill a predat, a îndrumat sau a regizat actori şi scenarişti care creează pentru Saturday Night Live, 30 Rock, The Daily Show with Jon Stewart şi The Colbert Report. El este autorul apreciatului format „The Bat\", prezentat în programul !MPRO 2015, şi a fost trainer invitat la !MPRO 2016.\n\nScene brain/ Game brain este un workshop dedicat modalităților de integrare al elementelor scenice, ideilor cu potențial comic și sugestiilor din public într-un spectacol lung solid, cu credibilitate și emoție. În cadrul atelierului The First 30 Seconds, interesul se concentrează asupra construirii primei scene dintr-un spectacol de improvizație. Organic Longform Basics, dedicat debutanților, oferă cele mai bune instrumente de structură pentru un spectacol de improvizație antrenant, iar Story Chain este un workshop ce ghidează participanții în improvizarea unor povești de viață veridice și transformarea acestora în spectacole.\n\nCu rădăcini adânci în Irlanda, Órla Mc Govern este o actriță experimentată, story teller, scriitoare și facilitatoare. Experiența a purtat-o peste tot în lume, unde a predat și a jucat pe scenele festivalurilor. Este Director Artistic la Festivalul Moth & Butterfly de storytelling și improvizație, și face parte din grupul de improvizatori Ohana. A scris numeroase scurtmetraje produse în Irlanda, este actriță de televiziune și film, și autoarea volumelor de povestiri Dublin Folk Tales for Children și Wild Waves & Wishing Wells (The History Press). Órla Mc Govern va susține la București un workshop numit Stories from the heart, dedicat modalităților în care poveștile personale și cele inventate pot fi folosite pentru a explora modalitățile cele mai potrivite pentru abordarea unei compoziții de spectacol, indiferent de formă.\n\nFestivalul Național de Improvizație începe joi, 15 septembrie, cu un Impro Jam în care oricine poate să urce pe scenă, urmat de spectacolul din secțiunea DEBUT a festivalului, prezentat de Trupa Wednesday - Tocănița de idei, un montaj liber, coordonat de Doina Antohi. Seara se va încheia cu Stuck in the middle cu Joe Bill, spectacolul în care regizorii invitați să creeze spectacole pentru ediția 10 a festivalului (Bogdan Untilă, Vlad Pasencu, Delia Riciu, Ștefan Huluba și Andrei Bratu) îl vor provoca pe Joe Bill să scoată la iveală personaje și scene diferite fără nici o secundă de răgaz. Sugestia publicului pornește un foc continuu de episoade improvizate care îl vor solicita, la limite psihice și fizice, pe cel prins în mijloc. Accesul la spectacolele de joi este gratuit, în baza rezervării pe Eventbook.\n\nProgramul de vineri, 16 septembrie, se deschide cu De poetica motus, spectacolul studenților la actorie, coordonat de Andrei Bratu, în care improvizatorii Miruna Ușurelu, Aurelian Culea, Răzvan Bratu, Alexandra Pribeagu, Dima Tui și Bohor Nicholas se exprimă prin coregrafie, muzică și poezie.\n\nSeara continuă cu Bivolul sună întotdeauna de doua ori, spectacol coordonat de Bogdan Untilă. Inspirați de stilul dramaturgului David Mamet, improvizatorii Mihaela Georgescu, Vlad Pasencu, Octavian Reghina, Adelina Toma, Răzvan Bratu și David Moscovici se iau la trântă cu lumea necruțătoare a business-ului, într-un magazin de antichități.\n\nGenerația Z, un spectacol regizat de Ștefan Huluba, deschide a treia seară de festival. Protagoniștii acestuia sunt elevi care vor juca pentru prima oară la Festivalul Național de Improvizație, unii dintre ei aflându-se pentru prima dată pe o scenă. Ne invită într-un univers dinamic și ne propun să ne lăsăm purtați de valurile improvizației.\n\nSeara de sâmbătă, 17 septembrie se încheie cu Shhh!, un spectacol cu scene silent și slapstick comedy, regizat de Delia Riciu, la care participă improvizatorii Dan Miron, Dan Codreanu, Adrian Loghin, Tibi Spătăreanu, Radu Catană și Sabina Uță.\n\nDuminică, 18 septembrie, publicul din București are ocazia unică să urmărească Dealing with it, un spectacol pus la cale de Joe Bill, despre reconectare și felurile în care depășim pandemia, precum și despre evenimentele pe care le traversează întreaga planetă. Vor participa improvizatorii Doina Antohi, Adrian Loghin și Adelina Toma (România), alături de Órla Mc Govern (Irlanda) și Stefan Andersson (Suedia). Ediția a zecea a Festivalului Național de Improvizație se va încheia într-o notă romantică cu You’ve got Improv, o comedie romantică muzicală regizată de Vlad Pasencu, despre prime întâlniri romantice, fluturi care apar în stomac în clipe în care te aştepți mai puțin şi secrete nespuse (dar cântate). Urcă pe scenă: Adriana Bordeanu, Alex Cătănoiu, Mihaela Georgescu, Oana Laura Gabriela, Tibi Spătăreanu și Răzvan Teodorescu.\n\nToate spectacolele sunt produse de festival și prezentate în premieră!\n\nÎn perioada 15-18 septembrie, la teatrul Recul, din Splaiul Unirii 160, publicul bucureștean are din nou ocazia să se bucure de spectacole inedite și bună dispoziție într-o lume care antrenează constant atenția, flexibilitatea și empatia.",
    "Sicriul reginei Elisabeta a II-a va fi dus la Londra. Regele se află în Irlanda de Nord": "Luni, Charles a fost însoțit de sora sa Anne și de frații Andrew și Edward pentru priveghiul de 10 minute, la Catedrala St Giles. Cei patru au stat, cu capetele plecate, în timp ce membrii publicului au trecut pe lângă sicriu pentru a-și prezenta omagiile.\n\nUlterior, cei patru membri ai familiei regale au părăsit priveghiul în aplauzele celor care se aflau de-a lungul străzii.\n\nOamenii au stat la coadă peste noapte pentru a-și prezenta omagiile, unii dintre ei sosind cu copii care dormeau.\n\nPentru a se proteja de frig, mulți purtau jachete de iarnă, eșarfe și căciuli de lână.\n\nÎn aceste zile, regele Charles al III-lea călătorește în cele patru părți ale Regatului Unit înainte de funeralii.\n\nMarți, regele se află în Irlanda de Nord. La Belfast, el se va întâlni cu politicieni de rang înalt și lideri religioși și va participa la o slujbă la Catedrala Sfânta Ana din oraș, înainte de a se întoarce la Londra.\n\nTot marți, sicriul reginei va părăsi Scoția pentru prima dată de la moartea sa, când va fi transportat cu avionul la Londra în prima parte a serii și apoi condus la Palatul Buckingham.\n\nMiercuri, acesta va fi transportat pe o trăsură de tun, ca parte a unei mari procesiuni militare, până la Westminster Hall. Membrii publicului vor avea voie să treacă pe lângă sicriu, timp de 24 de ore pe zi, până în dimineața înmormântării.\n\nElisabeta a II-a a murit joi în casa sa de vacanță de la Castelul Balmoral, în Scoția, la vârsta de 96 de ani, după o domnie de 70 de ani. Înmormântarea va avea loc pe 19 septembrie.",
    "Discuție telefonică Truss-Biden: Cei doi lideri, de acord pentru a proteja pacea în Irlanda de Nord (Downing Street)": "Discuție telefonică Truss-Biden: Cei doi lideri, de acord pentru a proteja pacea în Irlanda de Nord (Downing Street)\n\nPremierul britanic Liz Truss şi preşedintele american Joe Biden „au convenit asupra importanţei protejării” păcii în Irlanda de Nord în timpul primei lor convorbiri telefonice, a anunţat marţi Downing Street, transmite News.ro.\n\nÎn fruntea diplomaţiei britanice, Liz Truss introdusese o lege care inversa prevederile vamale ca parte a statutului post-Brexit al Irlandei de Nord, cu riscul declanşării unui război comercial cu Bruxelles-ul, conform AFP.\n\nTruss, care i-a succedat lui Boris Johnson, i-a spus lui Biden că aşteaptă cu nerăbdare să „colaboreze îndeaproape” cu Washingtonul „pentru a aborda provocările comune”, a declarat o purtătoare de cuvânt de la Downing Street.\n\nPrintre acestea se numără „problemele economice extreme declanşate de războiul preşedintelui rus Putin”, a adăugat ea conform unei relatări a conversaţiei lor.\n\nÎntr-o declaraţie publicată ulterior, Casa Albă a spus că Joe Biden şi Liz Truss au discutat despre angajamentul lor de a proteja Acordul de pace de Vinerea Mare, care a pus capăt celor 30 de ani de violenţă în Irlanda de Nord, şi despre „importanţa ajungerii la un acord negociat cu Uniunea Europeană privind Protocolul din Irlanda de Nord”.\n\nEi au vorbit, de asemenea, despre importanţa cooperării lor în faţa „provocărilor din partea Chinei” şi pentru „a împiedica Iranul să obţină vreodată o armă nucleară”, potrivit Casei Albe. „Liderii au subliniat legătura specială care uneşte ţările noastre şi şi-au exprimat dorinţa de a o consolida în continuare”, a spus executivul american.\n\nConvorbirea vine pe fondul îngrijorărilor SUA cu privire la atitudinea lui Liz Truss, care, în timpul anului în care a fost ministru de Externe, s-a confruntat cu tensiuni post-Brexit apărute în Irlanda de Nord şi a modificat legăturile Regatului Unit cu Bruxelles-ul, Dublinul şi Washingtonul.\n\nJoe Biden, care are rădăcini irlandeze, a criticat politica de Brexit a Marii Britanii sub conducerea lui Boris Johnson, cu care a avut o relaţie considerată călduţă.\n\nBiden a avertizat înainte de alegerile din 2020 că, dacă Brexit-ul ar modifica Acordul de Vinerea Mare din 1998, nu va fi de acord cu unul comercial între Regatul Unit şi SUA.\n\nUn acord comercial între Londra şi Washington este văzut în prezent drept o perspectivă îndepărtată.\n\nCu toate acestea, legăturile de apărare dintre cei doi aliaţi transatlantici s-au întărit în ultimii ani, cu un nou parteneriat care implică Australia – numit AUKUS – convenit anul trecut.\n\nÎn convorbirea lor telefonică de marţi, Truss şi Biden „au stabilit să consolideze aceste legături, inclusiv prin dezvoltarea alianţei noastre de apărare profunde prin NATO şi AUKUS”.\n\n„Liderii şi-au reafirmat angajamentul de a consolida libertatea globală, abordând riscurile prezentate de autocraţii şi asigurându-se că Putin eşuează în Ucraina”, a adăugat purtătorul de cuvânt al Downing Street.\n\nCitește și...",
    "Un fundas orginar din Irlanda ar putea evolua in tricoul nationalei Moldovei. Jucatorul Stephan Negru, ai carui parinti s-au nascut in tara noastra, a debutat de curand in fotbalul profesionist irland": "Un fundas orginar din Irlanda ar putea evolua in tricoul nationalei Moldovei. Jucatorul Stephan Negru, ai carui parinti s-au nascut in tara noastra, a debutat de curand in fotbalul profesionist irlandez. Sportivul de 20 de ani spune ca a fost contactat de FMF, insa nu a primit inca o propunere concreta in acest sens.\n\nStephan s-a nascut si a copilarit in Irlanda, dupa ce parintii sai au migrat din Moldova acum 22 de ani. Sportivul nu a uitat de radacini si isi viziteaza in fiecare an rudele din tara noastra.\n\nStephan NEGRU, JUCATOR “FC SHELBOURNE”: “Eu vorbesc engleza si romana. Nu o fac foarte bine in romana, dar incerc.”\n\nDe cand se tine minte, Stephan joaca fotbal. La varsta de 6 ani, s-a inscris in academia clubului irlandez Shelbourne, unde s-a antrenat pana la debutul in fotbalul profesionist.\n\nStephan NEGRU, JUCATOR FC SHELBOURNE: “In echipa academiei am inscris 10 goluri in ultimele 15 meciuri. Eu am un profil conform caruia pot si sa ma apar si sa inscriu goluri.”\n\nDesi evolueaza in centrul defensivei, fundasul marcheaza multe goluri, fapt pentru care a primit si o porecla din partea coechipierilor.\n\nStephan NEGRU, JUCATOR “FC SHELBOURNE”: “Colegii mei glumesc si imi spun The moldovan hammer (n.r Ciocanul din Moldova), pentru ca sunt bun la duelurile aeriene, nu imi este frica, joc cu capul.\n\nGratie performantelor obtinute la juniori, sportivul de 20 de ani a facut recent pasul spre echipa mare a celor de la Shelbourne. Acesta a debutat in fotbalul profesionist intr-un duel cu Bonagee United din Cupa Irlandei.\n\nStephan NEGRU, JUCATOR “FC SHELBOURNE”: “Am castigat cu 4 la 0. Debutul a fost foarte bun. Antrenorului i-a placut de mine si acum ma antrenez constant cu echipa mare.”\n\nPe viitor, fundasul spera sa ajunga in campionatul Angliei. Stephan s-a aflat deja in probe la o echipa din ligile inferioare.\n\nStephan NEGRU, JUCATOR “FC SHELBOURNE”: “In liga a doua este Tranmore Rovers. Am fost recent, o saptamana si m-am antrenat alaturi de ei. Am si disputat un meci impotriva gruparii Huddersfield Town. Vom vedea in luna ianuarie, in timpul perioadei de transferuri.”\n\nTanarul spune ca urmareste meciurile nationalei Moldovei.\n\nStephan NEGRU, JUCATOR “FC SHELBOURNE”: Momentan ma concentrez la fotbalul din Irlanda. E clar ca daca apare oportunitatea de a juca pentru Moldova, nu o sa fiu deloc impotriva.\n\nPana in prezent, fotbalistul a jucat doar pentru una dintre echipele de juniori ale reprezentativei Irlandei. Desi este abia la inceput de drum, Stephan marturiseste ca:\n\nNEGRU, JUCATOR “FC SHELBOURNE”: „Sa castig o Cupa Mondiala alaturi de Irlanda sau Moldova este un vis.”\n\nPana va ajunge sa joace in reprezentativa tarii, Stephan Negru se concentreaza pe evolutia la echipa de club. Formatia Shelbourne, la care este legitimat irlandezul cu origini moldovenesti, ocupa locul sapte in campionatul intern.",
    "Reacția halucinantă a suporterilor irlandezi la vestea decesului Reginei Elisabeta a II-a. „Lizzie’s in the box”. Video": "Moartea Reginei Elisabeta a II-a a provocat o tristețe imensă în Marea Britanie, iar toate evenimentele sportive programate în weekend au fost amânate, inclusiv toată etapa din Premier League.\n\nIrlandezii au cântat “Lizzie’s in the box”\n\nÎnsemnele de doliu au fost afișate la meciurile din cupele europene desfășurate aseară în Regatul Unit, Man. United – Real Sociedad 0-1, Hearts – Istanbul Bșakșehir 0-4 și , unde s-a ținut și un minut de reculegere în memoria Reginei Elisabeta a II-a.\n\nADVERTISEMENT\n\nÎn schimb, în Irlanda, reacția generală după a fost întâmpinată cu un val uriaș de entuziasm.\n\nLa Dublin, fanii lui Shamrock Rovers au cântat la unison minute în șir din toți bojocii macabrul “Lizzie’s in a box” (Lizzie e într-o cutie).\n\nADVERTISEMENT\n\nFans of Shamrock Rovers soccer club in Dublin, Ireland chant \"Lizzie's in a box\" after news of the Queen's death. — Citizen Free Press (@CitizenFreePres)\n\nClipul de pe Twitter a strâns aproape 60 de mii de like-uri\n\nManifestările au avut loc la meciul din Conference League de pe Tallaght Stadium, împotriva suedezilor de la Djurgardens, fosta adversară a lui Sepsi Sf. Gheorghe.\n\nFilmulețul postat pe Twitter a primit 57 de mii de like-uri și a fost distribuit de peste 16 mii de utilizatori ai rețelei de socializare.\n\nADVERTISEMENT\n\nTallaght stadium in Dublin tonight. No words! — North West NHPUK (@NorthWestNHPUK)\n\nTotodată, pe străzile din Derry City, un oraș situat în Nordul Irlandei, sute de oameni au ieșit pe străzi pentru a sărbători decesul Reginei Marii Britanii precum un succes major la fotbal, claxonând întruna și fluturând cu mândrie drapelul Irlandei.\n\nDerry City, Ireland. — Bobby (@bobbysands81)\n\nIrlandezii nu pot ierta monarhia britanică pentru ruperea țării în două părți în urmă cu un secol\n\nRelațiile diplomatice dintre Irlanda și Marea Britanie s-au schimbat dramatic mai ales după crearea Irlandei de Nord în 1921. Totul a fost posibil în urma actului din 1921 al Parlamentului Regatului Unit pentru o mai bună guvernare a Irlandei, care a dus la divizarea țării.\n\nADVERTISEMENT\n\nDin acel moment, tensiunile cu Marea Britanie s-au amplificat și au afectat pe termen lung viețile tuturor irlandezilor.",
    "Trei frați irlandezi au fost uciși la Dublin în urma unui „incident violent și traumatizant”": "Poliția a fost chemată la proprietatea Rossfield din Dublin duminică dimineață, în jurul orei locale 00.30, alertată despre o posibilă crimă multiplă.\n\nAjunși la fața locului, oamenii legii i-au găsit pe cei trei frați în stare de inconștiență. Fata de 18 ani și cei doi copii de 8 ani au fost duși la spitalul Childrens Health Ireland din Crumlin, unde au fost declarați decedați.\n\nDe asemenea, la spital a ajuns și un adolescent de 14 ani, fratele celor trei victime, care este tratat pentru răni care nu îi pun viața în pericol, dar și mama copiilor, care nu a fost rănită.\n\nPrincipalul suspect, un tânăr în vârstă de 20 de ani, a fost arestat la fața locului și este reținut în prezent la punctul de gardă Tallaght. Poliția a precizat că la arestarea tânărului au fost folosite dispozitive „mai puțin letale”.\n\nPotrivit polițiștilor, care au descris incidentul drept „violent, provocator și traumatizant”, în acest caz nu mai există niciun alt suspect, tragedia având loc practic în familie. Din primele informații, se pare că victimele au fost înjunghiate.\n\n„Persoanele implicate în incident se cunoșteau toate între ele”, au precizat polițiștii prezenți la locul tragediei.\n\nFOTO: EPA\n\nUrmărește-ne pe Google News\n\nGSP.RO Cum arăta impresara după bătaia cu Reghecampf. Este ajutată de o prietenă să meargă, primele imagini\n\nPlaytech.ro ȘOC! Meghan Markle l-a AMENINȚAT pe Prințul Harry. SCANDALUL uriaș despre care tocmai s-a aflat: 'I-a spus că...'\n\nViva.ro Mesajul transmis de Sarah, fiica vitregă a lui Reghe, după ce antrenorul a bătut-o pe Prodanca în plină stradă. Cuvintele ei au stârnit un val de reacții\n\nObservatornews.ro Situaţia e-commerce-ului în România: de ce ţara noastră este mult înaintea Bulgariei, însă în spatele Ungariei\n\nȘtirileprotv.ro Haos în Rusia! Un bărbat a deschis focul într-un birou de recrutare din Irkuţk. Șeful unității se află în stare critică\n\nFANATIK.RO Invitații nu s-au uitat la bani. Cât a fost darul la botezul lui Liam, fiul lui Laurențiu Reghecampf\n\nOrangesport.ro Revolta oligarhilor! Cunoscutul lui Putin anunţă data la care va fi dat jos preşedintele Rusiei. Cât de aproape e momentul istoric\n\nHOROSCOP Horoscop 27 septembrie 2022. Scorpionii trebuie să aibă puțin mai multă răbdare, dar dacă nu vor reuși, o abordare mai pozitivă e soluția\n\nPUBLICITATE Care este diferența dintre precalificarea creditului ipotecar și preaprobarea?",
    "„Irish Digital Solutions in Agriculture”, în Cluj. Președintele Ivancea anunță o întâlnire în Bacău între investitorii din Irlanda și oamenii de afaceri locali": "Președintele Consiliului Județean Bacău, Valentin Ivancea, a participat, la invitația ambasadorului Irlandei în România, Paul McGarry, la evenimentul Irish Digital Solutions in Agriculture, organizat de Ambasada Irlandei, împreună cu Enterprise Ireland, la Cluj.\n\nScopul evenimentului a vizat introducerea unor sisteme performante în fermele din România, prin digitalizarea unor procese și chiar controlul acestora de pe telefonul mobil. „În mod cert, promovarea acestor inovații în rândul fermierilor băcăuani și folosirea lor, ar aduce un mare plus în desfășurarea activității în acest sector aflat în continuă dezvoltare”, a declarat Ivancea.\n\n„În urma discuțiilor cu reprezentantul Enterprise Ireland (parte a Ministerului de Afaceri şi Comerţ), Alexandru Aionitoaei, și reprezentații România Ireland Business Association, am convenit ca în viitorul apropiat să organizăm la nivelul județului Bacău un eveniment pentru a pune la aceeași masă investitorii și antreprenorii, cu scopul de a identifica posibilitățile de dezvoltare a unor afaceri de interes atât pentru Irlanda cât și pentru județul Bacău. Împreună cu Ambasada Irlandei, putem facilita investițiile pe mai multe componente de business și nu doar agricole, în vederea realizării unor parteneriate care să aducă dezvoltare ambelor părți”, a precizat președintele Consiliului Județean Bacău.",
    "Un nou focar de gripă aviară? Mai multe păsări au fost găsite moarte în Irlanda": "Mii de păsări au murit din cauza gripei aviare în Marea Britanie, experții fiind îngrijorați de faptul că problema s-a răspândit și în Irlanda. Niall Hatch de la Birdwatch Ireland a declarat că a primit „sute de apeluri” despre păsări moarte și a cerut „acțiuni urgente” din partea Serviciului Național pentru Parcuri și Faunei Sălbatice (NPWS) înainte ca rațele, vulpile și păsările domestice să aibă probleme.\n\nExistă un risc mare ca virusul să se răspândească la oameni\n\n„Nu știm dacă este un focar de gripă aviară, dar cu siguranță este un caz suspect de virus. Solicităm clarificări imediate de la NPWS cu privire la ceea ce se întâmplă, deoarece situația este îngrozitoare. Este într-adevăr oribil.”\n\n„Există un risc mic ca virusul gripei aviare să se răspândească la oameni, dar, din nou, nu știm despre ce este vorba. Aceasta este o problemă de securitate biologică; cadavrele acestor păsări trebuie ridicate de urgență, deoarece dacă alte animale sălbatice se apropie de aceste cadavre, ne-am putea confrunta cu o răspândire a virusului”, a spus acesta potrivit Mirror.co.uk.",
    "Avem atleți de valoare: Sportivii din Maramureș au obținut în Irlanda noi performanțe încântătoare la Campionatul Mondial Masters Alergare Montană!": "Avem atleți de valoare: Sportivii din Maramureș au obținut în Irlanda noi performanțe încântătoare la Campionatul Mondial Masters Alergare Montană!\n\nRezultate frumoase pentru ACS Athletic Tg.Lăpus la Campionatele Mondiale Masters Alergare Montană, care s-au desfășurat în intervalul 2-3 septembrie, în Clonmel, Irlanda.\n\nAlergătorii maramureșeni au urcat de patru ori pe podium. Vorbim despre trei medalii obținute de argint și una de bronz. Traseul a fost unul dificil, dar iată că sportivii lăpușeni au fost la înălțime.\n\nAșadar, Nicoleta Sasu, a câștigat argintul la categoria F35, și este vicecampioană mondială pe echipe, respectiv a obținut locul 10 individual, timp 1h01’00”! Maria Miholca a câștigat argintul la categoria F40, este vicecampioană mondială pe echipe, și a obținut locul 33 individual, timp 1h22’26”! Delia Cupsa a câștigat argintul la categoria F45, este vicecampioană mondială pe echipe, și a obținut locul 26 individual, timp 1h16’20”! Artur Miklos a câștigat bronzul la categoria M50, a obținut medalia de bronz pe echipe și s-a clasat pe loc 8 individual, timp 52’03”! Felicitări tuturor!\n\n”Traseu alergabil, dar în același timp tehnic și dificil, cu multe urcări, mai lungi, mai scurte, cu zone în care trebuia să fii atentă unde calci! Pentru mine, 2022 a fost anul argintului la competițiile internaționale masters: argint la Tampere (individual), argint la Clonmel (echipe) și un bronz la Grosseto (echipe). Povestea continuă cu noi obiective mărețe!”, arată campioana Nicoleta Sasu. Le dorim mult succes și în continuare!\n\nC.Ț.",
    "Oportunitate de angajare legală în Irlanda pentru moldoveni": "La Chișinău se desfășoară un eveniment, dedicat angajării în Irlanda\n\nAsociația Agențiilor de Recrutare (ARA)- este organizația neguvernamentală care patronează agențiile naționale de recrutare licențiate (pe care le poți cunoaște aici), unde cetățenii Republicii Moldova își pot găsi locuri de muncă peste hotare. Asociația este formată din 9 agenții de recrutare, localizate pe întreg teritoriul țării, fiind accesibile oricărui cetățean care intenționează să aplice la ofertele de angajare.\n\nFiecare dintre agenții pe care le patronează ARA sunt licențiate de către ANOFM (Agenția Națională pentru Ocuparea Forței de Muncă). Astfel, moldovenii care aplică la oferte cu membrii ARA, obțin contract de muncă legalizat și aprobat de către Republica Moldova și țara din Uniunea Europeană unde aleg să se angajeze. Rolul Asociației este de a supraveghea activitatea agențiilor, astfel încât cetățenii moldoveni să obțină locuri de muncă în companii de încredere din Europa, fiind respectate drepturile acestora de angajat, stipulate în contractul lor individual de muncă.\n\nSub patronajul Asociației Agențiilor de Recrutare, se organizează un eveniment pentru moldovenii interesați de a locui și munci în Irlanda. Este vorba despre un interviu de angajare live, care are loc cu participarea angajatorul din Irlanda. Acesta este dispus să angajeze cel puțin 50 de persoane, care să suplinească diverse poziții în domenii precum comerțul cu amănuntul, agricultura, industria alimentară și construcție. Angajatorul va evalua candidați din diverse categorii de vârstă, iar cei selectați vor primi 50% reducere din costul biletelor la avion spre Irlanda.\n\nEvenimente de acest fel au fost organizate de către ARA și în trecut, când același angajator și-a ales 50 de candidați moldoveni, care se bucură până în prezent de un loc de muncă în Irlanda.\n\nInterviul oferă mai multe beneficii, cum ar fi: candidații se întâlnesc față în față cu angajatorul, primesc imediat răspuns la orice întrebare referitor la pozițiile de muncă la care aplică sau la condițiile de trai. În așa mod, candidatul este informat direct de către angajator despre salariu, sistemul de bonusare, sarcinile pe care le va efectua sau alte prevederi ale contractului individual de muncă, precum și despre localitatea și cultura țării în care urmează să se angajeze.\n\nSună oricând la 0(22) 011 070 și adresează-te specialistului de recrutare din regiunea ta, ca să afli totul despre locurile vacante sau despre interviul de angajare.\n\n(P)",
    "Ambasadorul Irlandei în România, la Consiliul Județean Cluj. Ce teme s-au discutat": "DISTRIBUIE\n\nVicepreședintele Consiliului Județean Cluj, Vákár István, a primit joi, vizita unei delegații conduse de Excelența Sa, domnul Paul McGarry, Ambasadorul Irlandei la București.\n\nOficialul străin a fost însoțit de Gemma Webb, Președintele Asociației de Afaceri reprezentative pentru legăturile dintre România și Irlanda (R.I.B.A.).\n\nVákár István, vicepreședintele Consiliului Județean Cluj: „Suntem onorați că Excelența Sa ne-a trecut încă o dată pragul, această nouă întâlnire demonstrând faptul că Clujul e un județ extrem de atractiv din perspectiva potențialilor investitori. Ne dorim ca mesajul nostru de sprijin și disponibilitate de colaborare să ajungă la un număr cât mai mare de agenți economici irlandezi, astfel încât să putem demara proiecte durabile și reciproc avantajoase, în domeniile de interes comun.”\n\nCu prilejul întrevederii ce a avut loc la sediul forului administrativ județean, vicepreședintele Vákár a vorbit despre cele mai importante proiecte aflate în derulare la nivelul instituției, prezentând stadiul investițiilor care vizează edificarea Spitalului Pediatric Monobloc și construirea Centrului Integrat de Transplant.\n\nDe asemenea, înaltului oficial i-au fost furnizate informații despre oportunitățile oferite de Parcurile Industriale Tetarom și multiplele facilităţi pe care acestea le oferă investitorilor interesați să dezvolte afaceri profitabile în județul Cluj.\n\nNu în ultimul rând, vicepreședintele Vákár István a menționat entitățile culturale din subordine, investițiile instituției în infrastructura rutieră și Aeroportul Internațional „Avram Iancu”, prezentând oaspeților și activitatea Clusterului AgroTransilvania, cel care reunește cei mai importanți actori ai sectorului agro-industrial clujean, Universitatea de Științe Agricole și Medicină Veterinară, producători agricoli, procesatori, bănci și, nu în ultimul rând, mari companii de retail.\n\nLa rândul său, Ambasadorul Irlandei la București a manifestat un interes deosebit în ceea ce privește dezvoltarea schimburilor comerciale și impulsionarea relațiilor de colaborare în diverse sectoare, în special în ceea ce privește domeniul agricol, IT, educațional, cultural și conceptul de „smart city”.",
    "Îngrijorați de viitor și de costurile vieții: 7 din 10 tineri irlandezi vor să emigreze": "Dintre cei chestionați, aproape jumătate au spus că se străduiesc să-și îndeplinească șansele în contextul actualei crize ale costului vieții, iar jumătate au raportat că situația le-a afectat sănătatea mintală.\n\nMai mult de șapte din zece persoane cu vârsta cuprinsă între 18 și 24 de ani din Irlanda se gândesc să emigreze, în timp ce opt din zece spun că sunt îngrijorați de viitor, a constatat un nou sondaj publicat luni.\n\nSondajul publicat luni a fost realizat de firma de cercetare Red C în numele Consiliului Național al Tineretului din Irlanda (NYCI).\n\nDintre cei chestionați, aproape jumătate au spus că se străduiesc să-și îndeplinească șansele în contextul actualei crize ale costului vieții, iar jumătate au raportat că situația le-a afectat sănătatea mintală.\n\n”Există o teamă reală din partea tinerilor cu privire la ceea ce le rezervă viitorul”, a spus Paul Gordon, director de politici și advocacy la NYCI.\n\n”Costul vieții afectează întreaga societate, dar îi afectează pe tineri într-un mod diferit”, a spus el. „Este mai probabil să raporteze dificultăți de sănătate mintală și provocări legate de cazare și să cheltuiască o parte mai mare din veniturile lor pe cheltuieli de educație și transport public”, a adăugat el.\n\n”Din păcate, o majoritate covârșitoare simte că se poate obține o calitate mai bună a vieții în altă parte”, a adăugat el, solicitând acțiuni guvernamentale pentru a se asigura că tinerii nu sunt trecuți cu vederea și pentru a-i încuraja să rămână în țară.\n\nCa parte a transmiterii sale către guvern cu privire la bugetul țării, care va fi anunțată la sfârșitul acestei luni, NYCI solicită o serie de măsuri pentru a reduce presiunea asupra tinerilor.\n\nPrintre sugestiile sale se numără o reducere a taxelor de înscriere pentru studenți, creșterea salariului minim național pentru tinerii sub 20 de ani pentru a-l egala cu cel pentru cei peste 20 de ani și extinderea subvențiilor de călătorie pentru tineri.\n\nCitește și:\n\nRaport OIM: 50 de milioane de oameni sunt prinși în sclavia modernă din cauza pandemiei și războiului\n\nSe estimează că 50 de milioane de persoane din întreaga lume sunt victime ale căsătoriilor forțate și ale muncii forțate – în creștere cu 25% față de ultima estimare din 2016 – conform unui nou raport publicat luni de Organizația Internațională a Muncii (OIM), Walk Free și Organizația Internațională pentru Migrație.\n\nSclavia modernă se referă la munca forțată și la căsătoria forțată, când cineva nu poate refuza să se conformeze sau să scape din cauza amenințărilor, violenței și înșelăciunii. Cercetătorii au efectuat o serie de sondaje în peste 180 de țări pentru a veni cu rezultatele lor, potrivit CNN.\n\nPotrivit raportului, Covid-19 , conflictele armate și criza climatică au cauzat ”perturbare fără precedent” a ocupării forței de muncă și a educației, ducând la o creștere a sărăciei, a migrației nesigure și a violenței bazate pe gen – toate riscuri pentru sclavia modernă.\n\nDar directorul general al OIM, Guy Ryder, a spus că ”nimic nu poate justifica persistența acestui abuz fundamental al drepturilor omului”.\n\n”Știm ce trebuie făcut și știm că se poate face. Politicile și reglementările naționale eficiente sunt fundamentale. Dar guvernele nu pot face asta singure”, a spus el.\n\nRaportul spune că legi mai bune, protecții juridice mai puternice și un sprijin mai mare pentru femei, fete și persoanele vulnerabile ar putea reduce semnificativ sau, într-o zi, ar putea pune capăt sclaviei moderne.\n\nCitește mai mult AICI.\n\nFiți la curent cu ultimele noutăți. Urmăriți DCNews și pe Google News",
    "LIVE TEXT | Cortegiul funerar al Reginei Elisabeta a II-a a ajuns la Edinburgh. Sicriul a fost depus la Palatul Holyroodhouse": "Regele Charles al III-lea a fost proclamat oficial rege sâmbătă de către Consiliul de Ascensiune într-o ceremonie care a fost urmată de salve de tun şi de citirea proclamaţiei în Londra şi în principalele oraşe ale Regatului Unit - Edinburgh în Scoţia, Belfast în Irlanda de Nord şi Cardiff în Ţara Galilor -, transmit agenţiile internaţionale de presă.\n\nRegina Elisabeta a II-a a Marii Britanii a murit la 96 de ani, pe 8 septembrie 2022, înconjurată de familie, la Castelul Balmoral din Scoția, care a fost de mult timp unul dintre locurile preferate ale suveranei. După moartea Reginei, Charles, prinţ de Wales, a devenit regele Marii Britanii.\n\nSicriul reginei Elisabeta a II-a urmează să fie expus pe un catafalc de onoare pentru ca publicul britanic să îi aducă un ultim omagiu. În timpul ceremoniei oficiale, sicriul închis este expus în vastul şi medievalul Westminster Hall din Palatul Westminster din Londra.\n\nUPDATE 21.02 Regele Charles al III-lea a primit reprezentanți ai Commonwealth\n\nRegele Charles al III-lea, care este şef de stat pentru 14 ţări în afară de Marea Britanie, a primit duminică la Palatul Buckingham din Londra reprezentanţi ai Commonwealth-ului, format din 56 de state, în cea mai mare parte foste colonii britanice, informează AFP.\n\nÎn cea de-a treia zi a sa ca rege, Charles al III-lea a primit-o pe secretara generală a Commonwealth, Patricia Scotland, după care i-a primit pe înalţii comisari (ambasadori) din diferite regate din organizaţie. Un număr de 15 regate, inclusiv Regatul Unit, Australia, insulele Bahamas, Canada, Noua Zeelandă sau Jamaica, fac parte din Commonwealth.\n\nAnsamblul statelor din Commonwealth - unde trăiesc 2,5 miliarde de oameni - l-au proclamat pe Charles noul lor rege după decesul reginei Elisabeta a II-a. Evenimentul are loc într-un moment în care anumite foste colonii britanice sunt marcate de veleităţi republicane, notează AFP.\n\nUPDATE 18.44 Cortegiul funerar al Reginei Elisabeta a II-a a ajuns la Edinbugh\n\nSicriul Reginei Elisabeta a II-a a ajuns în capitala Scoției. După o călătorie de 6 ore, cu numeroase opriri pe traseu, pentru a permite scoțienilor să-și ia rămas bun, sicriul a fost depus în Sala Tronului de la Palatul Holyroodhouse, reședința oficială a monarhului britanic din Edinburgh, unde va rămâne până luni.\n\nUPDATE 17.57 Prințul William se declară onorat că a primit titlul de prinț de Wales\n\nPrinţul William a declarat duminică că este onorat că a primit titlul de prinţ de Wales cu prilejul unei convorbiri cu prim-ministrul Ţării Galilor, Mark Drakeford, a precizat Palatul Kensington într-un comunicat, informează Reuters.\n\nWilliam a primit acest titlu, deţinut anterior de tatăl lui timp de peste 50 de ani, după moartea bunicii sale regina Elisabeta a II-a săptămâna trecută.\n\n''Prinţul a recunoscut profunda afecţiune pe care o poartă atât el, cât şi prinţesa pentru Ţara Galilor după ce şi-au stabilit prima reşedinţă de familie în Anglesey pe o perioadă care a inclus primele luni din viaţa prinţului George'', se mai spune în declaraţie.\n\n''Prinţul şi prinţesa îşi vor petrece lunile şi anii care vor urma adâncind relaţia cu comunităţile din Ţara Galilor. Ei doresc să-şi îndeplinească rolul şi să susţină aspiraţiile poporului galez şi să aducă în prim-plan atât provocările, cât şi oportunităţile viitoare''.\n\nUPDATE 15.59 Charles, proclamat oficial rege în Scoția, Țara Galilor și Irlanda de Nord\n\nCharles al III-lea a fost proclamat oficial duminică rege în capitala Scoţiei, Edinburgh, unde se aşteaptă sosirea de la Castelul Balmoral, spre seară, a cortegiului funerar cu rămăşiţele pământeşti ale mamei sale, Elisabeta a II-a, transmite EFE.\n\nNoul monarh, în vârstă de 73 de ani, a fost proclamat oficial rege şi la Cardiff (Ţara Galilor) - în mijlocul unei mici manifestaţii de protest, remarcă agenţia de presă spaniolă -, şi la Belfast (Irlanda de Nord), după prima şi principala proclamaţie care a avut loc sâmbătă la Londra.\n\nUPDATE 14.57 Britanicii sunt sfătuiți să nu aducă ursuleți de pluș sau baloane în semn de omagiu reginei\n\nCetățenii britanici care deplâng moartea reginei Elisabeta a II-a sunt rugați să nu aducă ursuleți de pluș, baloane sau să aprindă lumânări printre omagiile florale dedicate suveranei. The Royal Parks a menționat că nu vor fi acceptate daruri sau artefacte, iar obiectele nonflorale nu ar trebui aduse, relatează DPA și PA Media.\n\nMii de simpatizanţi au depus flori în apropierea Palatului Buckingham, Castelelor Windsor şi Balmoral după ce moartea suveranei a fost anunţată joi.\n\nAsociaţia The Royal Parks, care se ocupă de administrarea parcurilor regale din Londra, a spus că oamenii sunt îndemnaţi să aducă flori într-un loc special amenajat din Green Park, în apropiere de rezidenţa londoneză a defunctei regine.\n\nUPDATE 13.53 Moartea Reginei Elisabeta amână un posibil referendum privind abolirea monarhiei în Australia\n\nDin respect pentru regina Elisabeta a II-a a Regatului Unit, decedată joi la Castelul Balmoral din Scoţia, la vârsta de 96 de ani, Australia a decis să nu organizeze pentru moment un referendum privind abolirea monarhiei, transmite dpa.\n\nAcum este momentul să-i aducem un omagiu defunctului monarh şi nu să analizăm „chestiuni despre Constituţia noastră\", a declarat duminică premierul Australiei, Anthony Albanese, la postul britanic de televiziune Sky News.\n\nMai degrabă - a spus el - este momentul să ne arătăm admiraţia pentru serviciile aduse de regină „Australiei, Commonwealth-ului şi lumii\".\n\nPremierul australian intenţionează să călătorească la Londra pentru a participa la funeraliile de stat ale reginei Elisabeta a II-a, care vor avea loc la 19 septembrie.\n\nUPDATE 12.42 Cortegiul funerar al suveranei britanice a plecat spre Edinburgh\n\nCortegiul funerar cu rămăşiţele pământeşti ale Reginei Elisabeta a II-a a început duminică lenta călătorie spre Edinburgh (capitala Scoţiei), părăsind Castelul Balmoral, din Scoţia, unde suverana a murit joi, la vârsta de 96 de ani, transmit agenţiile internaţionale de presă.\n\nSicriul din stejar al suveranei britanice era acoperit cu drapelul regal al Scoţiei şi deasupra era aşezată o coroană de flori, scrie EFE.\n\nOdată cu ieşirea din Castelul Balmoral - la ora locală 10:07 (09:07 GMT) - dricul va parcurge aproape 300 de kilometri înainte de a ajunge la Edinburgh, la Palatul Holyroodhouse, reşedinţa oficială a monarhului britanic din Scoţia, la 15:00 GMT. Apoi, sicriul va fi transportat la catedrala St Giles.\n\nMarţi seară, sicriul reginei va fi transportat cu avionul la Londra.\n\nDrumul de la Balmoral la Edinburgh durează aproximativ 6 ore şi va trece prin mai multe localităţi scoţiene, între care Ballater, următorul punct pe traseu după Balmoral.\n\nÎn spatele dricului care transportă rămăşiţele pământeşti ale Elisabetei a II-a circulă într-o altă maşină cu însemne regale unica fiică a reginei, prinţesa Anne, şi soţul acesteia, Tim Laurence.\n\nUPDATE 09.48 Regele Charles, proclamat rege în Noua Zeelandă\n\nÎn Noua Zeelandă, proclamarea lui Charles al III-lea ca monarh, după decesul Reginei Elisabeta a II-a, joi, la vârsta de 96 de ani, a avut loc în parlament, la Wellington.\n\nVorbind de pe treptele legislativului, premierul Jacinda Ardern a declarat că la eveniment fiul reginei, \"Majestatea Sa Regele Charles al III-lea, a fost recunoscut drept suveranul nostru\", transmite Reuters.\n\nArdern a adăugat că, după moartea reginei, Noua Zeelandă a intrat într-o perioadă de schimbări. \"Regele Charles... şi-a demonstrat constant grija profundă faţă de naţiunea noastră. Această relaţie este foarte apreciată de poporul nostru. Nu am nicio îndoială că se va adânci\", a apreciat premierul neo-zeelandez.\n\nUPDATE 08.55 Ce se va întâmpla duminică\n\nSicriul Reginei va pleca de la Balmoral, în jurul orei 12:00 (ora României), spre Edinburgh. Acesta va ajunge la Palatul Holyroodhouse - reședința oficială a monarhului britanic din capitala scoțiană - și va fi depus în Sala Tronului.\n\nLa Londra, Regele Charles al III-lea se va întâlni cu secretarul general al Commonwealth-ului la Palatul Buckingham. Ulterior, va avea o întrevedere cu înalții comisari din țările al căror șef de stat este.\n\nUPDATE 08.41 Australia l-a proclamat rege pe Charles al III-lea\n\nAustralia l-a proclamat oficial șef al statului pe regele Charles al III-lea, în cadrul unei ceremonii desfășurate duminică. Proclamarea a fost făcută de guvernatorul general al Australiei, David Hurley, în parlamentul național din Canberra.\n\nO serie de ceremonii de proclamare vor avea loc duminică și în parlamentele statale din țară, potrivit CNN.\n\nO zi națională de comemorare va avea loc pe 22 septembrie, după ce premierul Anthony Albanese va reveni din Marea Britanie, unde va participa la funeraliile Reginei Elisabeta a II-a.\n\nÎn calitate de șef de stat, Regina Elisabeta a II-a a vizitat Australia de 16 ori.\n\nEvenimentele zilei de sâmbătă:\n\nUPDATE 21.23 William, Harry și soțiile lor, împreună la Castelul Windsor VIDEO\n\nPrinţul şi Prinţesa de Wales au fost însoţiţi de Ducele şi Ducesa de Sussex într-o plimbare la Castelul Windsor, fiind primul lor angajament sub noile lor titluri, informează PA Media/dpa.\n\nPrinţul William, moştenitorul coroanei, şi fratele său Harry, împreună cu soţiile lor, Kate şi Meghan, toţi în ţinute de doliu, au stat împreună sâmbătă după-amiază la porţile Castelul Windsor pentru a se întâlni cu mulţimea adunată pentru a aduce un omagiu regretatei Elisabeta a II-a.\n\nUPDATE 20.40 Omagiul prințului William pentru regina Elisabeta a II-a: „Lumea a pierdut un lider, eu am pierdut o bunică”\n\nWilliam, prinţ de Wales și moştenitor al tronului britanic, i-a adus un omagiu bunicii sale, regina Elisabeta a II-a, într-o declaraţie publicată sâmbătă de Palatul Kensington şi redată integral de PA Media/DPA.\n\n„Joi, lumea a pierdut un lider extraordinar, al cărui angajament faţă de ţară, regate şi Commonwealth a fost absolut. Se vor spune atât de multe în zilele următoare despre semnificaţia domniei sale istorice.\n\nEu, însă, am pierdut o bunică. Şi, deşi voi plânge pierderea ei, mă simt totodată incredibil de recunoscător.\n\nAm beneficiat de înţelepciunea şi reasigurarea Reginei până în al cincilea deceniu de viaţă. Soţia mea a beneficiat timp de 20 de ani de îndrumarea şi sprijinul ei. Cei trei copii ai mei au avut ocazia să petreacă vacanţe cu ea şi să creeze amintiri care vor dura toată viaţa lor.\n\nA fost alături de mine în cele mai fericite momente ale mele. Şi a fost alături de mine în cele mai triste zile din viaţa mea. Ştiam că această zi va veni, dar va trece ceva timp până când realitatea vieţii fără Grannie va fi cu adevărat reală.\n\nÎi mulţumesc pentru bunătatea pe care a arătat-o familiei mele şi mie. Şi îi mulţumesc în numele generaţiei mele pentru că a oferit un exemplu de devotament şi demnitate în viaţa publică, care era de altă epocă, dar care a fost întotdeauna relevant pentru noi toţi.\n\nBunica mea spunea că durerea este preţul pe care îl plătim pentru iubire. Toată tristeţea pe care o vom simţi în următoarele săptămâni va fi o mărturie a iubirii pe care am simţit-o pentru extraordinara noastră Regină.\n\nÎi voi onora memoria susţinându-l pe tatăl meu, Regele, în orice mod posibil”, a scris prințul William, noul moștenitor al tronului Marii Britanii.\n\nUPDATE 19.25 Funeraliile de stat ale reginei Elisabeta a II-a vor avea loc luni, 19 septembrie\n\nFuneraliile de stat ale reginei Elisabeta a II-a vor avea loc pe 19 septembrie la ora locală 11:00 (10:00 GMT) la Westminster Abbey din Londra, a anunţat sâmbătă Palatul Buckingham, conform agenţiilor internaţionale de presă.\n\nAceastă zi va fi sărbătoare legală în Marea Britanie, după cum a autorizat sâmbătă noul monarh, Charles al III-lea, într-unul dintre primele sale ordine.\n\nLideri importanţi ai lumii, printre care preşedintele Statelor Unite, Joe Biden, şi reprezentanţi ai caselor regale sunt aşteptaţi să participe la funeraliile Elisabetei a II-a, care a murit joi la Castelul Balmoral din Scoţia, la vârsta de 96 de ani.\n\nSicriul va fi expus pe catafalc în Westminster Hall, sediul Parlamentului, la Londra, începând de miercuri, 14 septembrie\n\nUPDATE 18.44 Canada îl proclamă rege pe Charles în cadrul unei ceremonii la Ottawa\n\nCanada l-a proclamat sâmbătă pe Charles rege al său în cadrul unei ceremonii la reşedinţa oficială din Ottawa a guvernatorului general, reprezentantul monarhului în Canada, care îndeplineşte atribuţiile de şef de stat în numele coroanei, informează Reuters.\n\nDeşi Canada a încetat să mai fie o colonie a Marii Britanii în 1867, a rămas în Imperiul Britanic până în 1982 şi este încă membru din Commonwealth-ul ţărilor din fostul imperiu care îl au ca şef de stat pe monarhul britanic.\n\nPremierul Justin Trudeau şi guvernatorul general Mary Simon au semnat un decret prin care îl proclamă pe noul suveran după o şedinţă de guvern.\n\nSunete de trompete au precedat citirea decretului de proclamare a noului monarh în engleză şi franceză. Ceremonia s-a încheiat cu 21 de salve de tun şi interpretarea imnului God Save the King\" de către fanfara forţelor armate.\n\nUPDATE 15.58 Premierul britanic și înalți parlamentari jură credință noului rege\n\nParlamentari de rang înalt din Marea Britanie au început procesul de jurământ de credinţă faţă de noul rege, Carol al III-lea, informează PA Media/dpa.\n\nPreşedintele Camerei Comunelor, Sir Lindsay Hoyle, a declarat că din cauza ''constrângerilor de timp'', doar un număr mic de parlamentari pot depune jurământul sâmbătă, dar mai mult timp va fi disponibil la o dată ulterioară.\n\nSir Lindsay a fost primul parlamentar care a depus jurământul, urmat de decanul (tatăl) Camerei, Sir Peter Bottomley, şi de decana (mama) Camerei, Harriet Harman.\n\nApoi prim-ministrul Liz Truss a rostit jurământul: „Jur pe Dumnezeu atotputernic că voi fi credincioasă şi voi purta loialitate adevărată Majestăţii Sale Regele Charles, moştenitorilor şi succesorilor săi, în conformitate cu legea, aşa să-mi ajute Dumnezeu”.\n\nUPDATE 15.07 Un nou imn și salve de tun la citirea proclamării regelui Charles\n\nPrima lectură publică în această sâmbătă, de la balconul Palatului Sf James din Londra, a proclamării Regelui Charles al III-lea a fost însoţită de salve de tun şi de o nouă interpretare a imnului naţional. Astfel, de acum încolo, va fi înlocuită formula \"God save the Queen\" (Dumnezeu s-o apere pe Regină) cu \"God save the King\" (Dumnezeu să-l apere pe Rege), transmite EFE.\n\nDeţinătorul ordinului Garter King of Arms, David White, a citit \"prima şi principala Proclamaţie\", urmată de fanfare şi de o defilare militară. Proclamaţia va fi citită şi în City of London (centrul financiar) şi în Scoţia, Ţara Galilor şi Irlanda de Nord.\n\nWhite a cerut la final \"trei de 'ura' pentru Majestatea Sa Regele\", la care Garda Regală a răspuns \"hip, hip, ura!\" şi militarii şi-au scos căciulile din blană de urs.\n\nUPDATE 14.28 Vladimir Putin îl felicită pe Charles al III-lea\n\nPreşedintele Federaţiei Ruse, Vladimir Putin, i-a trimis sâmbătă o telegramă de felicitare lui Charles al III-lea după proclamarea sa oficială ca monarh al Regatului Unit al Marii Britanii şi Irlandei de Nord şi al altor 14 ţări din Commonwealth, transmite EFE.\n\n„Majestatea Voastră: primiţi sincerele mele felicitări cu prilejul accederii la tron. Doresc Majestăţii Voastre succese, sănătate de fier şi numai bine\", a scris Putin în mesajul său, citat de Kremlin.\n\nUPDATE 13.29 Regele Charles al III-lea decretează sărbătoare legală ziua funeraliilor suveranei britanice\n\nRegele Charles al III-lea a aprobat sâmbătă un ordin conform căruia ziua funeraliilor defunctei suverane Elisabeta a II-a va fi decretată sărbătoare legală în Regatul Unit al Marii Britanii şi Irlandei de Nord, transmite dpa.\n\nDeocamdată data funeraliilor nu este cunoscută, dar este de aşteptat să aibă loc în ceva mai bine de o săptămână.\n\nDeputata conservatoare Penny Mordaunt, numită Lord Preşedinte al Consiliului Privat de prim-ministrul Liz Truss, a declarat: \"Proiectele a două proclamaţii. Unu - decretarea zilei funeraliilor de stat ale Majestăţii Sale defuncte ca sărbătoare legală în Anglia, Ţara Galilor şi Irlanda de Nord. Doi - desemnarea zilei funeraliilor de stat ale Majestăţii Sale defuncte drept sărbătoare legală în Scoţia (...)\".\n\nUPDATE 12.54 Discursul Regelui Charles al III-lea\n\nRegele Charles al III-lea a susţinut un scurt discurs, iar apoi a citit şi semnat documentul prin care a fost proclamat suveran britanic, în cea de-a doua parte a ceremoniei de la Palatul St James din Londra.\n\n„Mama mea a dat un exemplu al iubirii de-o viaţă şi al serviciului altruist. Domnia mamei mele a fost fără precedent ca durată, dedicare şi devotament. Chiar acum când jelim, îi mulţumim pentru această viaţă de credinţă. Sunt profund conştient de această moştenire profundă şi de datoriile şi responsabilităţile serioase care îmi revin acum mie\", a declarat Regele Charles al III-lea în discursul său, potrivit BBC.\n\nUPDATE 12.26 Charles al III-lea a fost proclamat oficial rege\n\nConsiliul de Ascensiune l-a proclamat pe Charles al III-lea drept noul monarh britanic, după care cei prezenţi ai declarat: \"Dumnezeu să-l apere pe Rege\".\n\nSâmbătă dimineaţa, Consiliul de Ascensiune - din care fac parte sute de personalităţi relevante din punct de vedere politic, social şi religios din Regatul Unit, precum şi reprezentanţi din cele 14 ţări în care noul rege, Charles al III-lea, este şef al statului - s-a reunit la Palatul St James din Londra.\n\nÎncoronarea, o ceremonie extrem de complexă pentru a cărei organizare este nevoie de mai mult timp, va avea loc în următoarele luni, scrie EFE.\n\nEtapă după etapă, în cea mai mare solemnitate şi cu respectarea la milimetru a protocolului şi a tradiţiei, Charles al III-lea este instalat şef al statului.\n\nUPDATE 11.16 Mii de oameni, în fața Palatului Buckingham pentru a o omagia pe regină\n\nMii de oameni s-au adunat în faţa Palatului Buckingham din Londra pentru a aduce un omagiu Reginei Elisabeta a II-a, care a murit joi, la vârsta de 96 de ani, la Castelul Balmoral din Scoţia, transmite dpa.\n\nPersoane îndoliate continuă să aducă buchete de flori, lumânări, bileţele şi alte ofrande pe care le depun la porţile Palatului Buckingham, reşedinţa principală din Londra a monarhilor britanici.\n\nAtmosfera la reşedinţa regală din centrul Londrei era una sumbră şi, în pofida numărului mare de persoane prezente, zona era liniştită, iar oamenii se deplasau încet şi vorbeau în şoaptă.\n\nUPDATE 10.23 Împăratul Japoniei va participa la funeraliile Reginei Elisabeta a II-a\n\nÎmpăratul Naruhito al Japoniei intenţionează să participe la funeraliile Reginei Elisabeta a II-a, care a murit joi la vârsta de 96 de ani, au anunţat sâmbătă mass-media nipone, citate de Kyodo, AFP şi Reuters.\n\nŞi soţia lui Naruhito, Împărăteasa Masako, ar urma să participe la funeralii, dacă starea sa de sănătate i-o permite, potrivit presei locale.\n\nAr fi vorba despre prima călătorie în străinătate a Împăratului Naruhito după întronizarea sa în mai 2019, după abdicarea tatălui său.\n\nÎn 2020, împăratul intenţiona să se deplaseze în Regatul Unit pentru primul său voiaj în străinătate de la preluarea atribuţiilor, dar acea vizită a fost amânată din cauza pandemiei de coronavirus.\n\nPotrivit postului public nipon NHK, care a citat sâmbătă surse oficiale, guvernul şi Casa Imperială se află în plin proces de pregătiri.\n\nUPDATE 09.01 Charles al III-lea va fi proclamat rege astăzi\n\nCharles al III-lea va fi proclamat astăzi oficial rege al Marii Britanii. Ceremonia va avea loc la Londra.\n\nCeremonia începe de la ora 12.00, ora României, în fața Consiliului de Succesiune, eveniment care va fi televizat, transmite BBC.\n\nÎn cadrul ceremoniei, noul suveran va face o declarație și va semna un jurământ prin care se angajează să protejeze Biserica și să continue guvernarea.\n\nTot sâmbătă, parlamentul se reunește într-o ședință specială, în cadrul căreia deputații vor depune jurământul de loialitate față de noul suveran.\n\nUPDATE 08.12 Membrii cabinetului britanic vor fi primiţi în audienţă de Regele Charles al III-lea\n\nMembrii cabinetului britanic vor avea prima întâlnire cu Regele Charles al III-lea sâmbătă, la doar câteva zile după ce premierul Liz Truss a format noul guvern, transmite dpa.\n\nPrincipalii miniştri vor lua parte la Consiliul de Ascensiune, care se va desfăşura la Palatul St James din Londra, unde Charles va fi proclamat oficial rege, scrie Agerpres.\n\nUlterior, miniştrii se vor deplasa la Palatul Buckingham pentru o audienţă cu noul monarh.\n\nTruss, care a fost invitată marţi să formeze guvernul de către defuncta Regină Elisabeta a II-a, a avut încă de vineri o audienţă cu noul suveran.\n\nPremierul britanic a făcut o reverenţă după ce a fost invitată de un consilier de la palat să intre în încăperea în care se afla Regele Charles al III-lea. Cei doi vor avea întâlniri săptămânale, însă aceasta a fost prima, notează dpa.\n\nEvenimentele zilei de vineri:\n\nUPDATE 20.00 Primul discurs al Regelui Charles al III-lea\n\n\"Vă vorbesc cu sentimente de profundă tristețe. În decursul vieții sale, Regina a fost un exemplu pentru mine și pentru întreaga lume.\n\nRegina a avut o viață bine trăită.Amporimis ceva și s-a ținut de acea promisiune și e deplânsă de întreaga națiune. Acea promisiune o reînnoiesc azi.\n\nA promis că își va devota viața în serviciul oamenilor. A fost mai mult decât o promisiune, a fost un angajament personal. A făcut sacrificii pentru datorie. Dedicarea și devotamentul ei nu au fost niciodată oprite. Admirația și respectul pe care le-a inspirat au devenit o marcă a domniei ei.\n\nÎn utimii 70 de ani am văzut cum societatea noastră a devenit una multiculturală. Printre toate aceste schimbări, națiunea și întreaga famlilie de regate au prosperat. Valorile noastre au rămas și trebuie să rămână constante. Rolul și respnsabilitățile monarhiei rămân, de asemenea.\n\nPromit că, atât timp cât voi rămâne rege, voi respecta Constituția și o voi considera inima țării. Vă voi servi cu loialitate, respect și iubire. Viața mea sigur se va schimba.\n\nE un timp al schimbării pentru familia mea. Contez pe ajutorul soției mele. Știu că se va ridica la așteptările noului său rol. Moșttenitorul meu William mă va urma ca duce de Cornwall și va prelua respensabilitățile pe care le-am avut pentru mai mult de 5 decenii.\n\nVreau să îmi exprim iubirea pentru Harry și Meghan, pe măsură ce încearcă să își construiască viețile în SUA.\n\nIar mamei mele vreau să îi spun: îți mulțumesc pentru iubirea ta\"\n\nUPDATE 19.00 Mesaj de doliu afişat la casa din Viscri a Regelui Charles al III-lea\n\n\"Suntem profund întristaţi de moartea Majestăţii Sale. Suntem în gânduri şi rugăciuni alături de Majestatea Sa Regală Regele Charles şi de membrii Familiei Regale\", se arată în mesajul postat pe poarta casei, sub o eşarfă neagră.\n\nUPDATE 17.24 NATO reamintește „puternicul interes personal” al reginei pentru securitatea transatlantică\n\nSecretarul general al NATO, Jens Stoltenberg, a reamintit vineri „puternicul interes personal” al reginei Elisabeta a II-a pentru securitatea transatlantică. Drapelele statelor membre de la sediul Alianţei din Bruxelles au fost coborâte în bernă în onoarea suveranei defuncte, transmite agenția de presă EFE, preluată de Agerpres.\n\n„Îmi voi aminti mereu de înţelepciunea, căldura şi interesul său personal puternic pentru securitatea transatlantică”, a declarat Stoltenberg în timpul unei conferinţe de presă la Bruxelles cu șeful diplomației americane, Antony Blinken. Citeste continuarea aici\n\nUPDATE 16.45 Ce boală i-ar fi provocat Reginei semnele vineții de pe mâini\n\nUltimele fotografii cu Regina Elisabeta a II-a din timpul întâlnirii de marți cu noul prim-ministru al Marii Britanii Liz Truss, arătau semne pe mâinile Suveranei care indicau o deterioare a stării de sănătate, susține un medic australian. Citește continuarea aici\n\nUPDATE 16.10 Imagini impresionante la Buckingham: Regele Charles, întâmpinat de mii de oameni\n\nPrințul Charles a fost întâmpinat de mii de oameni în fața Palatului de la Buckingham și a petrecut aproximativ 10 minute dând mâna cu oamenii. Mulțimea l-a întâmpinat cu urale și a cântat God save the King. Citește continuarea aici\n\nUPDATE 16.00 Charles al III-lea va fi proclamat rege sâmbătă\n\nPalatul Buckingham a anunțat că sâmbătă, la Londra, se va reuni Consiliul Succesiunii care îl va proclama în mod oficial ca rege pe Charles al III-lea. Reuniunea Consiliului va începe la ora locală 10.00 (12.00, ora României) la la Palatul St. James. Citește continuarea aici\n\nUPDATE 15.55 Ultimele ore de viață ale reginei Elisabeta a II-a\n\nRegina Elisabeta a murit joi în castelul său scoţian de la Balmoral din cauza degradării rapide a stării ei de sănătate. Din cauza aceasta, doi dintre fiii ei şi nepotul William nu ar fi avut cum să ajungă la timp la căpătâiul suveranei. La 12:32, ora Londrei, (11:32 GMT) a sosit primul comunicat de la Palatul Buckingham, scurt, dar alarmant, care transmitea lumii temerile medicilor reginei, „preocupaţi” de starea ei de sănătate. Însă apropiații se așteptau la ce e mai rău. Citește continuarea aici\n\nUPDATE 14.35 Camilla, drumul de la „cea mai destată femeie” la titlul de regină consoartă\n\nCamilla Parker Bowles a fost numită cândva „Rottweiler”, fiind „cea mai detestată” femeie din Marea Britanie după ce a stricat căsnicia prințului Charles cu prințesa Diana. Citește continuarea aici\n\nUPDATE 14.30 Iliescu, reacție după moartea Reginei Elisabeta\n\nIon Iliescu, fost președinte al României, a transmis condoleanțe familiei regale britanice după moartea Reginei Elisabeta a II-a, monarh pe care l-a cunoscut și cu care a discutat și personal. Citește continuarea aici\n\nUPDATE 14.10 Regele Charles al III-lea a plecat de la Castelul Balmoral spre Londra\n\nRegele Charles al III-lea a părăsit vineri Castelul Balmoral din Scoţia cu destinaţia Londra, unde urmează să se adreseze în cursul după-amiezii britanicilor la televiziune pentru prima dată de la moartea mamei sale, Regina Elisabeta a II-a, a constatat un fotograf AFP. Noul monarh este aşteptat să rostească în jurul orei locale 18:00 (17:00 GMT) un discurs adresat naţiunii.\n\nNoul suveran şi soţia sa, regina consoartă Camilla, au părăsit la bordul unei maşini reşedinţa regală din Scoţia, locul unde s-a stins joi regina în vârstă de 96 de ani, după 70 de ani de domnie.\n\nO fotografie Reuters îl înfăţişează pe monarhul în vârstă de 73 de ani pe scaunul din spate al unei maşini de culoare gri, în timp ce soţia sa stă în faţă, lângă şofer. Ambii erau îmbrăcaţi în negru.\n\nRegele Charles al III-lea se va întâlni vineri după-masă cu premierul britanic Liz Truss, după cum a transmis un purtător de cuvânt al şefei executivului de la Londra, transmite Reuters.\n\nUPDATE 13.31 Cine preia tronul dacă Charles al III-lea abdică sau moare. Ordinea succesiunii\n\nO listă care explică ordinea de succesiune la tronul britanic după moartea reginei Elisabeta a II-a, al cărei prim fiu a devenit noul rege al ţării, Charles al III-lea, a fost publicată vineri de AFP, citată de Agerpres.\n\nDescendenţii fraţilor şi surorilor tatălui lor, regele George al VI-lea, ocupă apoi următoarele locuri din ordinea de succesiune la tron. Peste 70 de persoane în viaţă descind din tatăl acestuia din urmă, regele George al V-lea, decedat în 1936.\n\nContinuarea aici\n\nUPDATE 13.01 Slujbă de rugăciune la Catedrala Sf Paul din Londra\n\nCatedrala Sf Paul din Londra va organiza vineri seară, la ora 17:00 GMT, o \"slujbă de rugăciune şi reflecţie\", pentru moartea Reginei Elisabeta a II-a, care va fi difuzată în direct de BBC, iar la serviciul religios va participa, între alţi oameni politici, şi şefa guvernului britanic Liz Truss, transmite EFE.\n\nTotodată, se aşteaptă ca la ceremonia religioasă televizată să participe şi primarul City of London (centrul financiar), Vincent Keaveny, dat fiind că lăcaşul de cult este amplasat în jurisdicţia sa.\n\nCatedrala Sf Paul, dar şi Westminster Abbey, în Londra, şi castelul Windsor, situat la 40 de kilometri de capitală, vor bate clopotele la unison la ora 12:00 GMT şi simultan vor fi trase 96 de salve de tun - numărul anilor pe care i-a trăit regina - în Hyde Park şi în alte zone din capitală.\n\nUPDATE 12.27 Perioadă de doliu naţional declarată oficial în Marea Britanie\n\nGuvernul britanic a declarat vineri, în mod oficial, începutul unei perioade de doliu naţional în memoria reginei Elisabeta a II-a a Marii Britanii, publicând un \"ghid pentru doliu naţional\", informează Reuters.\n\nDocumentul, care conţine îndrumări referitoare la arborarea drapelului, informaţii cu privire la călătorii şi alte servicii comerciale şi publice, precizează că doliul va continua până la sfârşitul zilei în care vor avea loc funeraliile de stat.\n\nGuvernul a precizat că în această perioadă nu există nicio obligaţie de anulare sau de amânare a evenimentelor şi a competiţiilor sportive sau de închidere a spaţiilor de divertisment, adăugând că acest lucru rămâne la latitudinea fiecărei organizaţii.\n\nUPDATE 12.01 Schimbări radicale după moartea Reginei. Ce se întâmplă cu bancnotele și cu timbrele din Marea Britanie\n\nMoartea Reginei Elisabeta a II-a aduce schimbări în Regatul Unit. Imnul național, steagurile, bancnotele, timbrele poștale și multe altele vor suferi modificări.\n\nContinuarea aici\n\nUPDATE 11.35 Succesiunea de la tronul britanic agită sentimentul republican în fostele colonii: Apeluri la înlăturarea monarhiei\n\nAscensiunea lui Charles al III-lea pe tronul Marii Britanii agită tensiuni mai vechi în fostele colonii din Caraibe, acolo unde țările care încă îl mai au ca șef de stat pe suveranul britanic solicită trecerea la republică și reparații din partea Londrei, relatează Reuters.\n\nÎn vârstă de 73 de ani, Charles al III-lea îi urmează la tron mamei sale, Elisabeta a II-a, care a murit joi după-amiază, după ce a condus Marea Britanie și mai multe țări din Commonwealth timp de 70 de ani.\n\nUPDATE 11.05 Privilegiile suveranilor britanici: Charles nu va avea nevoie de permis de conducere și nici de pașaport\n\nNoul rege Charles al III-lea nu va avea nevoie nici de paşaport, nici de permis de conducere a automobilului şi va deţine toate lebedele şi toţi sturionii din Regatul Unit, unul dintre privilegiile insolite care decurg din funcţia sa de suveran britanic, informează AFP, citată de Agerpres.\n\nContinuarea aici\n\nUPDATE 10.34 Întâlnirea hazlie dintre Regina Elisabeta a II-a și doi turiști din SUA care n-au recunoscut-o. Momentul, povestit de un apropiat VIDEO\n\nRegina Elisabeta a II-a a reacționat de multe ori cu umor față de șefi de stat sau de Guvern, dar și la întâlnirile cu oameni obișnuiți. Un episod amuzant cu doi turiști americani care nu au recunoscut-o a fost povestit de garda sa de corp, într-o relatare la SkyNews.\n\nUPDATE 09.51 Moartea reginei Elisabeta a II-a. Ce este operaţiunea Unicorn, planul pus la punct în cazul morții monarhului\n\nOdată cu dispariţia Reginei Elisabeta a II-a, decedată joi la reşedinţa sa din Balmoral (Scoţia), sunt activate operaţiunile London Bridge şi Unicorn, planuri puse milimetric la punct şi concepute încă din anii 1960 pentru a face faţă chiar situaţiei prin care trece acum Regatul Unit, moartea monarhului său.\n\nCum decesul s-a produs în Scoţia, trupul reginei este transferat iniţial la sediul parlamentului scoţian, palatul Holyrood, unde va fi practic întreruptă orice fel de activitate parlamentară şi unde cetăţenilor li se va pune la dispoziţie o carte de condoleanţe.\n\nContinuarea aici\n\nUPDATE 08.48 Moartea Reginei Elisabeta a II-a în presa din Marea Britanie: V-ați făcut datoria, doamnă!\n\nPrima pagină a ediţiilor de vineri ale principalelor publicaţii britanice exprimă durerea pentru moartea Reginei Elisabeta a II-a şi recunoştinţa pentru cei 70 de ani de domnie, transmite EFE, citată de Agerpres.\n\n„Iubita noastră regină a murit”, scrie cu litere de-o şchioapă tabloidul Daily Express, cuvinte care însoţesc un portret în alb-negru al suveranei.\n\nAceeaşi fotografie apare şi pe prima pagină a The Times, care optează pentru un titlu sobru - „Moartea reginei” - şi subliniază că „lumea o plânge pe iubita suverană”. „Inimile noastre sunt distruse”, titrează Daily Mail, în timp ce The Sun îşi ia rămas bun de la suverană cu titlul „Mama naţiunii”.\n\nUPDATE 08.23 Xi Jingping transmite „sincere condoleanțe”\n\nPreşedintele chinez Xi Jinping a transmis vineri \"sincere condoleanţe familiei regale, guvernului şi poporului britanic\", la moartea reginei Elisabeta a II-a, a transmis televiziunea publică CCTV, citată de AFP.\n\n\"În numele guvernului şi poporului chinez, precum şi în propriul său nume, Xi Jinping a transmis profunde condoleanţe. Decesul ei este o pierdere imensă pentru poporul britanic\", a transmis CCTV.\n\nUPDATE 08.03 În SUA, dispariția Reginei Elisabeta a II-a înseamnă „sfârșitul unei epoci”\n\nDrapel în bernă la Casa Albă, Empire State Building iluminată - la mii de kilometri de Palatul Buckingham, SUA au salutat joi seară amintirea reginei Elisabeta a II-a, a cărei dispariţie reprezintă, pentru unii americani, \"sfârşitul unei epoci\", transmite AFP, citat de Agerpres.\n\nElisabeta a II-a era \"un fel de figură maternală pentru (Anglia)\", spune Drew, 26 de ani, din Bethesda, statul Maryland.\n\n„Pentru mulţi oameni, este singura regină pe care au cunoscut-o vreodată”, adaugă ea, şi spune că are o „imagine pozitivă” despre suverană.\n\n„Am văzut cu ochi buni apariţiile sale publice legate de filantropie”, „dar ştiu că există şi aspecte negative ale monarhiei\".\n\nUPDATE 07.44 Un curcubeu a apărut deasupra Palatului Buckingham cu puțin timp înainte de a fi anunțată moartea Reginei\n\nUn dublu curcubeu a apărut deasupra Palatului Buckingham din Londra, joi, cu puțin timp înainte de a fi anunțată moartea Reginei Elisabeta a II-a, suveranul care a domnit timp de 70 de ani. Charles este noul Rege al Marii Britanii, relatează people.com.\n\nUPDATE 07.11 Regele Spaniei îi aduce un omagiu „uneia dintre cele mai bune regine din toate timpurile”\n\nRegele Spaniei Felipe al VI-lea i-a adus un omagiu reginei Elisabeta a II-a, care a murit joi, numind-o „una dintre cele mai bune regine din toate timpurile”, relatează AFP.\n\n„Regina Elisabeta (numită Isabel în Spania, n. red.) va rămâne ca fiind una dintre cele mai bune regine din toate timpurile pentru demnitatea ei, simţul datoriei, curajul şi devotamentul faţă de poporul ei în orice moment”, a declarat Felipe al VI-lea într-un discurs rostit la Sevilla, în sudul Spaniei.\n\nÎn cursul serii, regele Felipe al VI-lea i-a trimis telegramă noului rege Charles al III-lea în care afirmă că mama acestuia a „scris” şi „conturat cele mai relevante capitole din Istoria lumii noastre în ultimele şapte decenii”.\n\n„Majestatea Sa Regina Elisabeta a II-a, fără îndoială, a fost martor, a scris şi modelat cele mai relevante capitole din Istoria lumii noastre în ultimele şapte decenii”, a scris Felipe al VI-lea, salutând „simţul datoriei, al angajamentului şi întreaga viaţă dedicată slujirii poporului său”.\n\n„Regina Letizia şi cu mine transmitem Majestăţii Sale şi întregii familii regale dragostea şi rugăciunile noastre”, a continuat monarhul spaniol în mesajul scris în limba engleză. „Ne va fi foarte dor de ea”, a scris de asemenea regele, semnând „Cu toată prietenia şi afecţiunea mea, Felipe”.\n\nUPDATE 06.12 Patriarhul Daniel, mesaj la moartea Reginei\n\nPatriarhul Bisericii Ortodoxe Române, Daniel, a transmis un mesaj de condoleanţe la moartea Reginei Elisabeta a II-a a Marii Britanii, în care subliniază că fostul suveran britanic „a fost un prieten constant al poporului român şi, în special, al Bisericii Ortodoxe Române”.\n\n„Suntem profund mişcaţi de trecerea la Domnul a regretatei Regine Elisabeta a II-a, mama iubită a Majestăţii Voastre şi Suveran al Regatului Unit şi al Commonwealth-ului, în ziua de 8 septembrie 2022, în care sărbătorim, în Biserica Ortodoxă, Naşterea Preasfintei Născătoare de Dumnezeu şi Pururea Fecioarei Maria. Cunoaştem legătura apropiată pe care Majestatea Sa Regina Elisabeta a II-a a avut-o cu Familia Regală a Românei, în special cu fostul Rege Mihai al României, pe care l-a apreciat atât de mult”, se arată în mesajul transmis de Întâistătătorul BOR Regelui Charles al III-lea.\n\nPatriarhul aminteşte că, „în acelaşi timp, Majestatea Sa a fost un prieten constant al poporului român şi, în special, al Bisericii Ortodoxe Române, în strădania de a trece prin vremurile grele ale dictaturii comuniste”.\n\n„În cele din urmă, dar nu în ultimul rând, Majestatea Sa Regina Elisabeta a II-a a rămas în conştiinţa noastră ca o susţinătoare constantă a românilor care s-au stabilit în Regatul Unit şi, în general, a României, fiind inspirată de manifestarea statornică de iubire şi apreciere a Majestăţii Voastre pentru ţara şi poporul nostru. În aceste momente de mare întristare şi durere pentru Familia Regală Britanică şi pentru Majestatea Voastră, personal, ne rugăm ca sufletul nobil al Majestăţii Sale Regina Elisabeta a II-a să se odihnească în pacea, lumina şi iubirea Preasfintei Treimi. Veşnica ei pomenire din neam în neam!”, a transmis Patriarhul Daniel.\n\nUPDATE 05.30 Premierul japonez deplânge moartea reginei despre care spune că este o mare pierdere pentru întreaga lume\n\nPremierul Fumio Kishida a declarat, vineri, că moartea reginei Elisabeta a II-a este o mare pierdere pentru întreaga lume.\n\n„Dispariţia Reginei, care a condus Regatul Unit în vremuri tulburi în întreaga lume, este o mare pierdere nu numai pentru poporul britanic, ci şi pentru comunitatea internaţională”, a spus premierul japonez.\n\nUPDATE 05.25 Șoferii de taxi i-au adus un omagiu reginei\n\nȘoferii celebrelor taxiuri black cabs din Londra i-au adus un omagiu reginei Elisabeta a II-a. Mai mulți șoferi s-au strâns joi seară în fața Palatului Buckingham. Aceștia au aliniat peste 50 de taxiuri pe celebra stradă din afara palatului, acolo unde mii de oameni au venit pentru a deplânge regina.\n\nUPDATE 05.20 Prim-ministrul din Singapore declară că Regina Elisabeta a II-a a fost „însuși inima și sufletul Regatului Unit”\n\nPremierul Lee Hsien Loong și-a exprimat tristețea pentru moartea reginei și a transmis printr-o postare pe rețelele de socializare că Elisabeta a II-a a fost \"însuși inima și sufletul\" Regatului Unit.\n\n„Domnia Majestății Sale a cunoscut una dintre cele mai lungi perioade de pace și prosperitate din istoria Regatului Unit. De-a lungul vieții ei, ea a slujit cu fermitate Regatul Unit și Commonwealth. Și-a îndeplinit îndatoririle cu devotament, har și smerenie. Contribuțiile ei Regatului Unit, Commonwealth-ului și, într-adevăr, lumii vor fi înregistrate în istorie și ea va fi întotdeauna amintită cu drag ca un mare lider mondial. Majestatea Sa a lăsat, de asemenea, o amprentă semnificativă asupra istoriei Singapore și a relațiilor noastre strânse de lungă durată cu Regatul Unit”, a declarat premierul din Singapore.\n\nUPDATE 04.00 Moartea Reginei, o pierdere imensă pentru fotbal, afirmă Gianni Infantino\n\nPreședintele FIFA, Gianni Infantino, a declarat pe site-ul oficial FIFA că trecerea în neființă a reginei Marii Britanii este o pierdere imensă pentru fotbal, societate și pentru lume.\n\n„Trecerea în nefiinţă a Majestăţii sale regina Elizabeth II reprezintă o pierdere imensă pentru fotbal, pentru societate şi pentru lume. Pentru sportul nostru, Regina a fost prezentă la momentul de mândrie cea mai mare al echipei Angliei, când i-a înmânat trofeul Jules Rimet lui Bobby Moore, după câştigarea Cupei Mondiale din 1966 acasă, şi susţinerea sa pentru fotbal a durat toată viaţa”, a afirmat preşedintele FIFA, Gianni Infantino, potrivit fifa.com.\n\n03.37 Biden și prima doamnă au mers în vizită la amabasada Marii Britanii din Washington D.C\n\nPreședintele american Joe Biden a mers împreună cu Jill Biden la ambasada Marii Britanii din Washington D.C pentru a-și aduce un omagiu, dar și pentru a adresa un mesaj personalului ambasadei.\n\n„Plângem pentru voi toți. A fost o doamnă grozavă. Suntem atât de încântați că am ajuns să o cunoaștem”, a spus Joe Biden care a semnat și în cartea de condoleanțe pentru regina Elisabeta a II-a.\n\n03.20 Guvernul francez deplânge moartea reginei și laudă contribuția acesteia la relația franco-britanică\n\nPalatul prezidențial francez a deplâns, joi, moartea reginei Elisabeta a II-a într-o declarație lungă și emoționantă în care i-a mulțumit pentru rolul jucat în istoria modernă și în relația franco-britanică.\n\n„Ea deținea un statut special în Franța și un loc special în inimile poporului francez”, a spus Palatul Elysée într-un comunicat.\n\nUPDATE 03.00 Parlamentarii din Marea Britanie vor aduce vineri un omagiu Reginei\n\nParlamentarii britanici se vor întruni vineri pentru a aduce un omagiu reginei Elisabeta a II-a. Sâmbătă, va avea loc și o șendință extraordinară, în care parlamentarii de rang înalt vor depune jurământul în fața noului rege, Charles al III-lea.\n\nUPDATE 00.10 Papa Francisc profund întristat de moartea Reginei Elisabeta a II-a\n\nPapa Francisc a deplâns moartea reginei Elisabeta a II-a. El a lăudat serviciul neobosit al reginei pentru binele țării sale și exemplul de devotament pe care aceasta l-a arătat față de datorie.\n\n„Profund întristat de vestea decesului Majestăţii Sale Regina Elisabeta a II-a, prezint sincere condoleanţe Majestăţii Sale, membrilor Familiei Regale, poporului Regatului Unit şi al Commonwealth-ului”, a spus suveranul pontif într-o telegramă adresată noului suveran şi citată de agenţiile internaţionale de presă.\n\nUPDATE 00.00 Vladimir Putin a transmis condoleanțe Regatului Unit și familiei regale\n\nPreședintele rus Vladimir Putin a transmis condoleanțe Regatului Unit pentru „pierderea ireparabilă” a reginei Elisabeta a II-a.\n\n„Cele mai importante evenimente din istoria recentă a Regatului Unit sunt legate în mod inextricabil de numele Majestății Sale. De-a lungul mai multor decenii, Elisabeta a II-a s-a bucurat pe bună dreptate de dragostea și respectul supușilor săi, precum și de autoritate pe scena mondială. Vă doresc curaj şi puterea de a îndura în faţa acestei pierderi grele şi ireparabile. Permiteţi-mi să vă transmit sincere condoleanţe şi sprijin către membrii familiei regale şi către întregul popor al Marii Britanii\", a mai transmis liderul de la Kremlin.\n\n23.45 Președintele Braziliei a decretat trei zile de doliu național\n\nPreşedintele Jair Bolsonaro a decretat joi trei zile de doliu în Brazilia după decesul reginei Elisabeta a II-a, potrivit unui anunţ publicat în Monitorul Oficial, relatează Agerpres.\n\nAcest doliu este decretat în toată Brazilia \"în semn de condoleanţe după moartea Majestăţii Sale\", suverana britanică, şi intră în vigoare de îndată ce decretul este publicat în Monitorul Oficial.\n\n„În această zi tristă pentru lume, decretăm trei zile de doliu oficial şi cerem ca tot poporul brazilian să aducă un omagiu reginei Elisabeta”, a scris Jair Bolsonaro într-un mesaj postat pe Twitter.\n\nUPDATE 23.00 Prinţul Harry a sosit la Balmoral\n\nDucele de Sussex, prinţul Harry, a ajuns joi la castelul Balmoral, reşedinţa din Scoţia unde a murit în cursul zilei bunica sa, regina Elisabeta a II-a. Ducesele de Cambridge şi Sussex, Kate şi Meghan, nu au călătorit la castelul Balmoral împreună cu soţii lor.\n\nUPDATE 22.30 Nicolae al României: „Regina Elisabeta a II-a a fost mereu ghidată de credință și iubirea pentru țară“\n\nÎn anul 2000, Nicolae al României a mers cu familia sa în vizită la Castelul Windsor, una dintre reședințele Familiei Regale a Marii Britanii. Anul trecut, Nicolae al României și-a amintit cum a conștientizat, la un prânz organizat de Regina Elisabeta a II-a în anul 2000, dimensiunea și importanța familiilor regale a României și a Marii Britanii.\n\nContinuarea aici\n\nUPDATE 22.22 Când va fi încoronat regele Charles al III-lea?\n\nÎn momentul în care Regina Elisabeta a II-a a murit, tronul a trecut imediat și fără ceremonie moștenitorului, Charles, fostul Prinț de Wales. Dar există o serie de pași practici - și tradiționali - pe care trebuies să-i parcurgă pentru a fi încoronat rege.\n\nContinuarea aici\n\nUPDATE 22.06 Premierul britanic o omagiază pe regretata regină şi oferă loialitate noului monarh\n\n„Intrăm într-o nouă eră în istoria magnifică a marii noastre ţări, exact aşa cum şi-ar fi dorit Majestatea Sa, rostind cuvintele God save the King”, a declarat Liz Truss, în faţa biroului său din Downing Street.\n\nUPDATE 21.30 Regele Charles, mesaj emoționant după moartea reginei Elisabeta\n\nRegele Charles a transmis în cursul serii de joi, 8 septembrie, un mesaj despre moartea iubitei sale mame - Regina Elisabeta a II-a, care a murit la vârsta de 96 de ani.\n\nContinuarea aici\n\nUPDATE 21.25 Lucruri mai puțin știute despre cel mai longeviv monarh britanic\n\nRegina avea un „simţ al umorului adorabil”\n\n„Cu toţii am văzut o latură diferită a reginei... atunci când a filmat acea parodie cu James Bond... pentru deschiderea Jocurilor Olimpice de la Londra”.\n\nContinuarea aici\n\nUPDATE 21.20 Reacțiile politicienilor români după moartea Reginei Elisabeta\n\nLiderii politici din România au reacționat după moartea Reginei Elisabeta. Marcel Ciolacu și Cătălin Drulă sunt printre cei care au transmis condoleanțe familiei regale și poporului britanic.\n\nContinuarea aici\n\nUPDATE 21.15 Regina Elisabeta a II-a, o viaţă petrecută în slujba britanicilor\n\nÎn Regatul Unit, niciun monarh nu a domnit atât de mult timp. Chipul ei se află peste tot: pe bancnote, timbre şi cutii poştale. Iar popularitatea sa este imensă.\n\nTotuşi, Elizabeth Alexandra Mary, născută în cartierul Mayfair din Londra pe 21 aprilie 1926, nu părea destinată să devină regină.\n\nContinuarea aici\n\nUPDATE 21.10 Site-ul web al familiei regale britanice, \"dezactivat temporar\"\n\nPagina web oficială a familiei regale britanice a fost \"dezactivată temporar\" după ce Regina Elisabeta a II-a a murit. După aflarea anunţului oficial al decesului suveranului britanic, site-ul web al monarhiei a actualizat datele referitoare la regină, pe pagină apărând următoarea informaţie: \"Regina Elisabeta a II-a, 1926-2022\".\n\nUPDATE 21.00 Mesajul lui Klaus Iohannis după moartea Reginei Elisabeta\n\nPreședintele României a transmis condoleanțe familiei regale a Marii Britanii după moartea Reginei Elisabeta a II-a, șeful statului apreciind rolul acesteia în serviciul public al englezilor. Continuarea aici\n\nUPDATE 20.55 Protocolul prevăzut pentru moartea reginei Elisabeta a II-a: „Operaţiunea London Bridge”\n\nNumit „Operaţiunea London Bridge” (cel care a urmat morţii soţului ei prinţul Philip, în aprilie, a fost „Operaţiunea Forth Bridge”), acest protocol, ale cărui documente au fost obţinute de Politico, explică măsurile care vor fi luate după anunţul morţii suveranei şi de-a lungul a zece zile care vor urma.\n\nContinuarea aici\n\nUPDATE 20.50 Reacția Familiei Regale din România\n\nFamilia Regală şi-a exprimat joi \"marea durere\" la vestea trecerii la cele veşnice a Majestăţii Sale Regina Elisabeta a II-a a Regatului Unit al Marii Britanii şi Irlandei de Nord. Citește continuarea aici\n\nUPDATE 20.45 Charles va domni sub numele Charles al III-lea\n\nCharles, prinţ de Wales, a devenit regele Marii Britanii după ce mama sa, regina Elisabeta a II-a \"a murit în pace\" la reşedinţa sa de la Balmoral, joi, în cursul după-amiezii, conform unui anunţ al Palatului Buckingham.\n\nContinuarea aici\n\nAstăzi, în afara porților Palatului Balmoralului, există o atmosferă sumbră. Mai multe mașini au fost văzute intrând prin porțile sale de când medicii și-au exprimat îngrijorarea cu privire la starea de sănătate a Reginei Marii Britanii.\n\n„Regina se afla sub supraveghere medicală la Castelul Balmoral din Scoția. Medicii erau îngrijorați pentru sănătatea ei, după o evaluare suplimentară în această dimineață“, se spune în comunicat.\n\nRegina Elisabeta a II-a (Elizabeth Alexandra Mary de Windsor) s-a născut la 21 aprilie 1926, la Londra, ca fiică a prinţului Albert, duce de York, viitorul rege George al VI-lea, şi a Elisabetei Bowes-Lion, ducesă de York. Regina Elisabeta a II-a a fost şeful Casei de Windsor, Casa Regală a Regatului Unit al Marii Britanii şi Irlandei de Nord. Regele George al V-lea a schimbat, printr-o proclamaţie regală, la 17 iulie 1917, numele german al dinastiei Saxa-Coburg şi Gotha cu cel de Windsor, în contextul creat de Primul Război Mondial, scrie Agerpres.\n\nAtât prinţesa Elisabeta, cât şi sora sa mai mică, prinţesa Margareta (1930-2002), au studiat acasă, sub supravegherea Reginei Mamă (1900-2002) şi a guvernantei. Cursurile şcolare cuprindeau franceza, matematica, istoria, dar şi lecţii de dans, muzică şi artă, echitaţie.\n\nMoartea suveranului George al V-lea, bunicul său, la 20 ianuarie 1936, a schimbat în întregime soarta prinţesei. În decembrie 1936, după abdicarea fratelui său, Eduard al VIII-lea, ducele Albert de York a fost proclamat rege, sub numele de George al VI-lea. După ce tatăl său a urcat pe tron, prinţesa Elisabeta a devenit moştenitoare a tronului, având titlul de Alteţa Sa Regală Prinţesa Elisabeta.\n\nNumită colonel, şef al Gărzii de Grenadieri, de către tatăl său, Elisabeta şi-a făcut prima apariţie publică în 1942, când a inspectat trupele. A început să-şi însoţească părinţii în vizitele oficiale pe care aceştia le efectuau în ţară. Prinţesa s-a alăturat, în 1945, Serviciului Teritorial Auxiliar, învăţând să conducă maşina şi dobândind noţiuni de mecanică. Munca sa de voluntariat a durat doar câteva luni, dar i-a arătat prinţesei o lume diferită faţă de cea regală.\n\nPrinţesa Elisabeta s-a căsătorit cu prinţul Philip Mountbatten, fiul prinţului Andrew al Greciei şi stră-strănepot al reginei Victoria, care a efectuat serviciul militar în Marina Britanică. Nunta a avut loc la 20 noiembrie 1947, la Westminster Abbey din Londra, conform www.royal.uk. Prinţul Philip a devenit, în urma căsătoriei, duce de Edinburgh. Prinţul Charles de Wales, moştenitorul tronului (14 noiembrie 1948), prinţesa Anne (1950), prinţul Andrew (1960) şi prinţul Edward (1964) sunt cei patru copii ai cuplului.\n\nRegele George al VI-lea a murit la 6 februarie 1952, iar Elisabeta a fost proclamată suverană a Regatului Unit al Marii Britanii şi Irlandei de Nord, sub numele de Elisabeta a II-a. Încoronarea oficială a avut loc la Westminster Abbey, la 2 iunie 1953, ceremonia fiind condusă de arhiepiscopul de Canterbury, Geoffrey Fisher. Difuzată la radio, întreaga ceremonie a fost, pentru prima oară, transmisă şi la televizor, în întreaga lume. Reşedinţa principală a monarhilor britanici este Palatul Buckingham din Londra.\n\nÎn acel moment, Regatul Unit era un imperiu impresionant, format din dominioane şi posesiuni. În anii '50 şi '60, multe dintre acestea şi-au declarat independenţa, Imperiul Britanic devenind ''Commonwealth of Nations''. În 1953, regina şi soţul său au plecat într-un turneu care a durat şase luni, în care au vizitat 13 ţări. A devenit primul monarh care a vizitat Australia şi Noua Zeelandă. În 1957, a făcut o vizită de stat în SUA, în cadrul căreia s-a adresat Adunării Generale a ONU, în numele Commonwealth-ului. Totodată, a fost primul monarh care a deschis o sesiune parlamentară, respectiv pe cea a Parlamentului canadian.\n\nDe-a lungul anilor '70 şi '80, regina Elisabeta a II-a a continuat să călătorească. În 1973, a participat la Conferinţa Commonwealth-ului de la Ottawa, Canada şi, în 1976, a călătorit în Statele Unite ale Americii. O săptămână mai târziu, Majestatea Sa se afla în Montreal, Canada, unde a deschis Jocurile Olimpice de Vară. În 1979, suverana a călătorit în Kuweit, Bahrain, Arabia Saudită, Qatar, Emiratele Arabe Unite şi Oman, vizită care a atras atenţia şi respectul la nivel internaţional. Regina Elisabeta a II-a a întreprins, în 2011, o vizită istorică în Irlanda, fiind prima vizită a unui monarh britanic din 1911.\n\nÎn 1977, a avut loc Jubileul de Argint, respectiv 25 de ani de la ascensiunea sa pe tron, în 2002 a fost aniversat Jubileul de Aur şi în 2012, Jubileul de Diamant, marcând 60 de ani de domnie. A devenit, trei ani mai târziu, la 9 septembrie 2015, monarhul britanic cu cea mai îndelungată domnie, depăşind-o pe cea a reginei Victoria (1837-1901), notează www.royal.uk. La 6 februarie 2017, regina Elisabeta a II-a a devenit primul monarh britanic care a sărbătorit jubileul de safir - un eveniment ce a marcat împlinirea a 65 de ani de când a urcat pe tronul Regatului Unit al Marii Britanii şi Irlandei de Nord.\n\nMonarh activ şi susţinător al îndatoririlor regale, de la cele oficiale statale la cele filantropice, regina Elisabeta a II-a a adus în centrul atenţiei, prin acţiunile sale, afirmarea identităţii naţionale şi unitatea, continuitatea, dar şi stabilitatea Regatului Unit al Marii Britanii şi Irlandei de Nord. Regina a fost comandantul suprem al forţelor armate şi guvernatorul suprem al Bisericii Angliei, a desemnat premierul, a desemnat miniştri, arhiepiscopi şi episcopi. Regina a fost sursa onorurilor, conferind medalii şi ordine. A avut sub patronajul său peste 600 organizaţii caritabile sau cu scop educativ şi social, 400 dintre acestea fiind înfiinţate în 1952.\n\nÎncepând din 2016, regina şi-a limitat programul de vizite peste hotare, dar a continuat să primească la Palatul Buckingham înalţi oaspeţi din străinătate. Totodată, şi-a redus implicarea în activităţile organizaţiilor şi instituţiilor de caritate, academice şi sportive şi a transferat numeroase îndatoriri regale şi patronaje prinţului Charles, moştenitorul tronului, fiului acestuia, William, şi altor oficiali regali. Ea a continuat să îndeplinească îndatoriri regale simbolice, precum deschiderea sesiunii Parlamentului britanic.\n\nÎn 2020, în contextul pandemiei de coronavirus, regina Elisabeta a II-a şi prinţul Philip au părăsit Palatul Buckingham şi s-au mutat la Castelul Windsor, reşedinţa regală situată la vest de Londra. O serie de angajamente publice ale reginei au fost anulate.\n\nMoartea prințului consort Philip\n\nPe fondul mai multor probleme de sănătate, la 9 aprilie 2021, soţul său, prinţul consort Philip a încetat din viaţă la vârsta de 99 de ani. Regina a decretat opt zile de doliu naţional. Funeraliile au avut loc la 17 aprilie, ducele de Edinburgh fiind înmormântat la Capela St. George de la Castelul Windsor. Prinţul Philip s-a retras din viaţa publică la 2 august 2017, după un parcurs de 65 de ani, în cursul căruia a onorat în total 22.219 angajamente individuale, a efectuat 637 de vizite oficiale în străinătate şi a rostit aproape 5.500 de discursuri. La 20 noiembrie 2017, regina Elisabeta a II-a şi prinţul Philip au devenit primul cuplu din istoria monarhiei britanice care şi-a celebrat nunta de platină, eveniment care a fost marcat de clopotele catedralei Westminster.\n\nÎn octombrie 2021, regina Elisabeta a II-a a petrecut o noapte într-un spital din Londra din cauza unei afecţiuni a cărei natură nu a fost dezvăluită. La recomandarea medicilor de se odihni, suverana şi-a limitat activităţile oficiale în principal la reuniuni în format online. În februarie 2022, a fost testată pozitiv cu noul coronavirus, având simptome uşoare.\n\nRegina Elisabeta a II-a a declarat, la 14 martie 2022, într-un mesaj prilejuit de Ziua Commonwealth, că viaţa ei va rămâne pentru totdeauna dedicată serviciului public. Suverana şi-a anulat, în ultimul moment, participarea la o slujbă religioasă de marcare a acestei sărbători.\n\nLa 29 martie 2022, regina a apărut în public, prima dată de la moartea celui care i-a fost alături timp de 73 de ani, când a participat la ceremonia religioasă organizată în memoria soţului ei, prinţul Philip.\n\nLa 21 aprilie 2022, Elisabeta a II-a a Regatului Unit al Marii Britanii şi Irlandei de Nord a aniversat împlinirea a 96 de ani, în contextul în care anul acesta s-au împlinit, în 6 februarie, 70 de ani de la proclamarea sa ca regină a Regatului Unit. A fost primul monarh care a sărbătorit Jubileul de Platină, eveniment marcat de o serie de acţiuni şi evenimente. Punctul culminant al acestora a avut loc în perioada 2 iunie (ziua încoronării sale oficiale din 1953) - 5 iunie 2022, când, printre alte festivităţi importante, a fost organizată şi tradiţionala paradă militară \"Trooping the Colour\", care a marcat, în mod oficial, ziua de naştere a suveranei britanice, notează site-ul oficial al Familiei Regale, www.royal.uk. În mod obişnuit, ziua oficială de naştere era sărbătorită în a doua zi de sâmbătă a lunii iunie, însă anul acesta a fost mutată pentru a da startul evenimentelor prilejuite de Jubileul de Platină, arată www.countryliving.com.\n\nÎn vara anului 2022, regina Elisabeta a II-a şi-a redus frecvenţa apariţiilor publice din cauza stării de sănătate. La 2 septembrie, pe fondul unor probleme de mobilitate, nu a participat la Braemar Highland Gathering din Scoţia, un eveniment cu o îndelungată tradiţie, de la care suverana Marii Britanii a absentat pentru prima dată de când a urcat pe tronul ţării, în urmă cu 70 de ani.\n\nPatru zile mai târziu, la 6 septembrie, Liz Truss a fost primită de regina Elisabeta a II-a la castelul Balmoral din Scoţia, pentru a fi numită oficial prim-ministru britanic. În imaginile publicate de serviciile casei regale, suverana în vârstă de 96 de ani, sprijinită de un baston, îi strângea mâna noului premier britanic, în vârstă de 47 de ani, care a devenit astfel cel de-al 15-lea şef al guvernului britanic în timpul celor 70 de ani de domnie ai reginei Elisabeta.\n\nMembrii familiei regale britanice s-au grăbit să fie alături de regina Elisabeta a II-a - cea mai longevivă suverană a Marii Britanii şi cel mai bătrân monarh din lume - după ce, la 8 septembrie, medicii s-au declarat îngrijoraţi de starea de sănătate a suveranei.",
    "Ce aleg adolescenţii între fumat şi vapat": "Oamenii de ştiinţă de la Institutul de cercetare Tabacco Free din Irlanda spun că numărul adolescenţilor de 16-17 ani care aleg ţigările electronice a crescut de la 23% în 2014 la 39% în 2019.\n\n68% din adolescenţii care au vapat spun că nu au fumat ţigări clasice vreodată.\n\nDe ce aleg tinerii ţigări electronice? Din curiozitate, spun cei mai mulţi (66%), sau pentru că au prieteni care vapează (29%), arată studiul realizat pe mii de adolescenţi. Doar 3% spun că au ales să vapeze pentru a renunţa la ţigări.\n\nCercetătorii irlandezi spun, totodată, că tinerii ai căror părinţi fumează au risc de 55% să încerce ţigările electronice.\n\nProfesorul Luke Clancy, director general al Institutului spune că obiceiul vapatului la adolescenţi este în creştere, nu doar la cei irlandezi, ci în întreaga lume.\n\nInstitutul consideră că social media are un rol în influenţarea fetelor şi băieţilor să se apuce de fumat sau vapat.\n\nRecent, şi un raport al organizaţiei Action on Smoking and Health arată că procentul copiilor care vapează este în creştere, fiind influenţaţi în acest sens de aplicaţii precum TikTok.",
    "Conor McGregor, acuzat de mai multe infracțiuni de poliția irlandeză": "Articol de Vlad Roșu - Publicat vineri, 09 septembrie 2022 14:04 / Actualizat vineri, 09 septembrie 2022 14:06\n\nConor McGregor (34 de ani) a fost acuzat de mai multe infracțiuni de către poliția irlandeză.\n\nMcGregor a fost tras pe stânga de către poliția irlandeză pe 22 martie 2022, undeva în vestul capitalei Dublin. Sportivul conducea un Bentley Continental GT, mașină a cărui preț pornește de la 220 de mii de euro.\n\nCSM BUCUREȘTI Interviu cuprinzător cu cea mai importantă jucătoare transferată de CSM în ultimii 5 ani: „Vreau Liga, de asta am semnat!”\n\nConor McGregor, oprit de poliția din țara natală în luna martie\n\nFostul dublu campion mondial din UFC, la categoriile pană și ușoară, a fost inițial arestat și pe numele acestuia au fost întocmite două capete de acuzare, sub infracțiunea de conducere imprudentă . Pugilistul irlandez avea mașina înregistrată în Palmerstown, o localitate micuță din vestul Dublinului.\n\nConor McGregor nu avea niciun fel de asigurare înregistrată pe numărul mașinii. De asemenea, nu poseda niciun fel de carnet de conducere emis în Irlanda și nu a reușit să se pună la punct cu actele în termenul legal de 10 zile, notează cotidianul irlandez Irish Times.\n\nConor McGregor a fost adus în fața justiției\n\nConor McGregor s-a prezentat ieri în fața justiției, la tribunalului Blanchardstown, din Dublin, unde a primit mai multe informații de la un procuror general. McGregor a ajuns la tribunal în jurul orei 10:20 într-un Mercedes negru și pe numele acestuia a mai fost întocmit încă un capăt de acuzare, tot pentru conducere imprudentă. A așteptat liniștit în sala de judecată, până când a venit rândul ca speța sa să fie judecată.\n\nÎn timpul audierii, polițistul Denis Lordon, cel care îl oprise pe McGregor în luna martie a acestui an, i-a spus judecătorului David McHugh că „ acuzatul nu a contestat decizia acestuia și a primit de asemenea o copie a procesului verbal ”, mai informează sursa citată.\n\nAvocatul din oficiu al lui Conor McGregor, David Staunton, a contestat decizia justiției, spunând că noul capăt de acuzare a fost întocmit pentru „aceeași infracțiune” și le-a cerut judecătorilor să se uite din nou pe imaginile de pa camerele de supraveghere.\n\nStaunton le-a cerut judecătorilor să amâne luarea unei eventuale decizii. Judecătorul David McHugh i-a permis avocatului lui McGregor să vină cu noi probe în instanță și a fixat noul termen de judecată la data de 24 noiembrie .\n\nCitește și:\n\nCel mai dureros meci comentat de Emil Grădinescu: „Am simțit că mi-a amorțit brațul stâng”\n\nLucescu, furios după ce a pierdut cu Fenerbahce: „A fost o coridă. Nu așa se joacă în cupele europene”",
    "Unde și ce vor să studieze tinerii români": "Mai mult de jumătate dintre tinerii români care vor să studieze în străinătate aleg programe de licență din Olanda, Marea Britanie, Belgia și Danemarca.\n\nO analiză a preferințelor de studiu ale tinerilor care vor să studieze în străinătate arată că peste 60% din cei care vor să obțină o licență aleg Olanda ca destinație. Topul preferințelor este completat de Marea Britanie, Germania, Belgia și Danemarca, potrivit FINS.\n\nÎn ceea ce privește studiile de masterat, 20% dintre tineri aleg un master în Marea Britanie. În topul preferințelor studenților sunt și programele de masterat din Olanda, Irlanda, Belgia și Italia.\n\nConform sursei mai sus citate, alte 20% dintre aplicațiile de finanțare sunt pentru studii în Germania, Belgia, Italia, Danemarca, Franța, Spania, Irlanda, Elveția, Suedia și Portugalia.\n\nCe domenii sunt preferate\n\nCei mai mulți tineri caută programe de licență sau master în domeniul ingineriei, fie că este vorba de inginerie aeronautică, mecanică sau biomedicală, dar și în business, alegând programe de management, economie sau marketing.\n\nTopul preferințelor este completat de domeniul IT și conexe, de la programe de game design până la data science, dar și de domeniul artistic, mulți tineri alegând programe de arte aplicate – modă, animație sau film – sau de arhitectură și design interior.\n\nDe asemenea, există un interes crescut pentru domeniul medicinei, unul dintre cele mai competitive domenii, dar și pentru relații internaționale.\n\nCaută un nou stil de viață\n\nGeorgiana Malac, Marketing Manager FINS, afirmă că motivele pentru care tinerii români aleg să studieze în străinătate sunt pertinente: „Dincolo de diversitatea mai mare a programelor de studii, calitatea academică, profesorii la care au acces și racordarea curriculumului la cerințele reale de pe piața muncii, tinerii prind curaj să caute un nou stil de viață, în țări cu o calitate a vieții mai bună și mai ales cu oportunități de top în domeniile lor”.Piedicile principale întâmpinate de tinerii care vor să studieze în străinătate sunt bariera de limbă și cea financiară, mai spune Georgiana Malac. „Bariera lingvistică se disipează, totuși, pentru că în Olanda și Regatul Unit există foarte multe programe în limba engleză, atât la licență, cât și la master, iar țări precum Germania, Belgia, Italia sau Portugalia o iau ușor pe drumul internaționalizării, începând să ofere mai multe programe în limba engleză de la an la an”, potrivit managerului.\n\nBariera financiară însă, tinerii nu o pot rezolva pe cont propriu, și sunt nevoiți să apeleze la credite.\n\n200 de studenți au accesat creditul\n\nConform datelor oferite de FINS, majoritatea tinerilor care au aplicat pentru un credit de studii sunt români și greci, cărora li se alătură și tineri din Estonia, Lituania, Franța, Polonia, Italia, Ungaria și Letonia.\n\nFINS face parte din Grupul Educativa și este o instituție financiară nebancară, lansată în 2019. Aceasta oferă credite educaționale de până la 25.000 de euro pentru programe de licență și master în Europa, inclusiv Marea Britanie, Elveția și România. Procesul de evaluare pentru obținerea creditului se bazează exclusiv pe profilul personal și academic al elevului sau studentului.\n\n„Principalul avantaj al creditului de studii FINS îl reprezintă faptul că tinerii îl pot accesa fără să aibă nevoie de un istoric de angajare, venituri sau alte garanții. Ei vor putea folosi creditul FINS pentru a-și achita orice cost legat de studiile lor în străinătate, urmând să returneze creditul după absolvire. Până în acest moment, finanțăm peste 200 de studenți din diverse țări ale Uniunii Europene, care studiază in Europa”, a subliniat Georgiana Malac.\n\nDin credit, tinerii își pot acoperi taxa de școlarizare, chiria, cheltuielile lunare de mâncare, transport, personale, materialele de studiu pentru facultate, precum și asigurarea medicală. După absolvire, tinerii pot beneficia de o perioadă de grație de 12 luni și de o perioadă mare de rambursare de până la 5 ani pentru creditele de master și până la 10 ani pentru creditele de licență.\n\n40.000 de tineri români studiază în altă țară, potrivit unei estimări UNESCO.",
    "Parlamentul European adoptă noi norme privind salariul minim. Ţările UE trebuie să garanteze salarii pentru o \"viaţă decentă\"": "Votul - cu 505 voturi pentru, 92 împotrivă şi 44 de abţineri - a avut loc în contextul în care inflaţia şi facturile la energie au crescut vertiginos şi multe gospodării supravieţuiesc de pe o lună pe alta, potrivit AP.\n\nSalariile minime în UE variază foarte mult, iar stabilirea unui salariu minim rămâne o competenţă a ţărilor membre. Cele mai mari salarii minime sunt în Luxemburg, Irlanda şi Germania, iar cele mai mici în Bulgaria, Letonia şi Estonia, potrivit datelor UE.\n\nConform noii legi, ţările membre vor trebui să garanteze \"că salariile lor minime naţionale permit lucrătorilor să ducă o viaţă decentă, ţinând cont de costul vieţii şi de niveluri mai largi de salarizare\", a precizat Parlamentul.\n\nLegislaţia se va aplica tuturor lucrătorilor din UE care au un contract de muncă sau o relaţie de muncă.\n\nGuvernele UE vor avea la dispoziţie doi ani pentru a se conforma legislaţiei după ce aceasta va fi aprobată oficial de Consiliul European, probabil la sfârşitul acestei luni.\n\n\"Preţurile pentru alimente, facturi de energie şi locuinţe explodează. Oamenii se luptă cu adevărat să ajungă la sfârşit de lună. Nu avem timp de pierdut\", a declarat Agnes Jongerius, deputat din partea grupului Socialiştilor şi Democraţilor.",
    "Care sunt prioritățile lui Liz Truss, noul premier al Marii Britanii": "Ceremonia de numire a premierului britanic, intitulată „sărutul mâinilor” constă, de fapt, într-o invitație extinsă lui Lizz Truss din partea Reginei pentru a forma noul Guvern al Marii Britanii.\n\nImediat după numire, Liz Truss se va întoarce la Londra, unde își va ține noul discurs în calitate de premier al țării în fața Downing Street 10. În discursul său de deschidere, oamenii se așteaptă de la Truss să anunțe care sunt prioritățile noului Guvern.\n\nTot în primele zile de la ocuparea funcției de premier, Truss va trebui să adreseze mai multe scrisori comandanților submarinelor Trident din Marea Britanie cu privire la cum să riposteze în cazul în care țara va suferi un atac nuclear. Scrisorile pot fi deschise numai în cazul în care submarinele pierd legătura cu țărmul.\n\nNumirea lui Truss în fruntea Guvernului britanic are loc la scurt timp după ce fostul premier al țării, Boris Johnson, s-a întâlnit separat cu regina pentru a-și preda mandatul de premier al țării, unul din cele mai scurte din istoria țării.\n\nTruss și Johnson nu s-au întâlnit pe durata evenimentului de la Balmoral. Întâlnirile celor doi cu Regina Elizabeta a II-a în Scoția au ridicat semne de întrebare din partea publicului, care sunt îngrijorați cu privire la starea de sănătate a reginei. Elizabeta a II-a are 96 de ani.\n\nTruss preia astfel conducerea Partidului Conservator și cea de premier într-un moment tensionat, când prețurile la energie și nivelul costurilor de trai se află în creștere, iar relațiile diplomatice cu Rusia sunt mai tensionate ca niciodată după războiul neprovocat al Kremlinului în Ucraina.\n\nPrioritățile lui Liz Truss\n\nBBC afirmă că munca de premier al lui Liz Truss a început deja, Guvernul plănuind să înghețe creșterea facturilor la electricitate și gaze pentru milioane de gospodării din țară.\n\nCompaniile energetice ar urma să contracteze împrumuturi garantate de guvern pentru a acoperi diferența dintre prețul de pe piață și prețul fix pe care îl percep clienților. Aceste împrumuturi vor fi rambursate în următorii 10-20 de ani prin creșterea treptată a facturilor la energie și gaz ale clienților.\n\nMecanismul exact de ajutorare a întreprinderilor ar putea fi mai complicat și va fi revizuit mai frecvent, însă mai multe voci sugerează că Guvernul le-ar putea cere companiilor de energie să ofere reduceri specifice ale prețului unitar la energia utilizată de întreprinderi. Pachetul de ajutor economic va avea o valoare estimată între 100 și 130 de miliarde de lire sterline.\n\nPe plan extern, este de așteptat ca Truss să își reafirme sprijinul pentru Ucraina după invazia lansată de Rusia în februarie 2022. În calitatea sa de ministru al Afacerilor Externe, Truss și-a manifestat în repetate rânduri aversiunea față de Rusia și a promis că țara ei va da o replică dură acțiunilor Kremlinului prin adoptarea de sancțiuni și prin trimiterea de armament Kievului.\n\nTruss este cunoscută pentru viziunile sale politice dure. Liderii din Occident se așteaptă ca ea să mențină unitatea Occidentului în fața nu doar a Rusiei, ci și a Chinei.\n\nPotrivit unor surse citate de Bloomberg, Liz Truss a catalogat în trecut firmele big tech din China drept un risc la adresa securității Marii Britanii, a cerut înarmarea Taiwanului și, în privat, a numit represiunea Chinei la adresa uigurilor din Xinjiang drept „genocid”.\n\nÎn contextul divergențelor dintre Marea Britanie și Uniunea Europeană față de Protocolul privind Irlanda și Irlanda de Nord (un acord ce elimină granițele fizice dintre Irlanda de Nord și Irlanda în schimbul rămânerii provinciei britanice în spațiul economic european), liderii europeni nu sunt prea încântați de venirea ei la putere.\n\nÎn prezent, un proiect de lege se află în Parlament ce i-ar permite pe viitor Londrei să se sustragă de la respectarea anumitor termeni din Protocol în cazul în care economia țării nu are de câștigat nimic de pe urma sa. Măsura ar putea duce la un război al tarifelor între Marea Britanie și Uniunea Europeană.\n\nÎnsă, pe moment, experții se așteaptă că noul Guvern al lui Liz Truss să se concentreze pe problemele interne ale țării și pe războiul cu Rusia.",
    "Alergători din zece țări europene se întrec în Crosul transfrontalier ”Free Spirit Run Giurgiu-Ruse”": "Ajuns la cea de-a cincea ediție, Crosul Transfrontalier ”Free Spirit Run Giurgiu-Ruse” se reia, în acest week-end, după doi ani de pauză determinată de pandemie.\n\nCrosul Transfrontalier Free Spirit Run Giurgiu-Ruse este un semimaraton european de 15 km, ce pornește din centrul orașului Giurgiu, de la Turnul Ceasornicului și ajunge în centrul orașului Ruse, la Statuia Libertății.\n\nDuminică, 25 septembrie, de la ora 11.00, cei 300 de alergători înscriși (gratuit) în competiție, din zece țări (Bulgaria, România, Italia, Turcia, Marea Britanie, Franța, Irlanda, Serbia, Croația și Germania) vor alerga spre Ruse, traversând Podul Prieteniei.\n\nEvenimentul sportiv Free Spirit Run este organizat anual, prin rotație, de orașele înfrățite Giurgiu și Ruse, prin Cluburile Sportive Dunărea 2020 Giurgiu și Dunav Ruse.\n\nFondul de premiere este asigurat anul acesta de partea bulgară și se ridică la suma de 6000 de euro, premiile fiind în bani, pe categorii de vârstă și sex, fiecare participant primind medalie și tricou.\n\nParticipanții au vârsta cuprinsă între 18 și 75 de ani, veteranul fiind un alergător pasionat din Bulgaria care a participat și la edițiile anterioare.\n\nEvenimentul este înscris în calendarul oficial al Federațiilor de Atletism din Bulgaria și România și va beneficia, printre invitați, de prezența unor nume mari ale sportului, dar și de oficiali din ambele state.",
    "Regina Elisabeta a II-a fost înmormântată alături de soţul ei, Prinţul Philip, la Capela Memorială de la Castelul Windsor": "La finalul unor funeralii de stat urmărite de milioane de oameni din întreaga lume, sicriul cu rămăşiţele regretatei regine Elisabeta a II-a a Marii Britanii a ajuns la îndrăgitul său Castel Windsor. Regina va fi înmormântată la capela memorială regele George al VI-lea, aflată lângă capela principală St. George. Suverana a comandat capela memorială în 1962 şi a denumit-o după tatăl său.\n\nFuneraliile Reginei Elisabeta a II-a la Londra. FOTO: Profimedia Images Deschide galeria foto\n\nSetarile tale privind cookie-urile nu permit afisarea continutul din aceasta sectiune. Poti actualiza setarile modulelor coookie direct din browser sau de aici – e nevoie sa accepti cookie-urile social media\n\nLIVE TEXT LUNI, 19 SEPTEMBRIE 2022\n\nRegina Elisabeta a II-a, înmomântată alături de prințul Philip, la capela memorială St George\n\nACTUALIZARE 23.30 Regina Elisabeta a II-a a fost înmormântată, luni seara, alături de soțul ei Prințul Philip, la Capela Memorială Regele George al VI-lea de la Castelul Windsor, a anunțat Familia regală a Marii Britanii într-un comunicat de presă, potrivit BBC.\n\nRegina Elisabeta a II-a a fost înmormântată după un serviciu funerar privat, la Capela St. George, alături de tatăl său, Regele George al VI-lea, de Regina Mamă și de sora sa Margareta.\n\nAnunţul a venit după ce membrii Familiei Regale au participat la o slujbă de înmormântare privată.\n\nAstfel se încheie funeraliile monarhului cu o domnie de 70 de ani.\n\nFamilia Regală va mai ţine doliu încă o săptămână, până la 26 septembrie.\n\nThe Guardian: William și Harry nu s-au privit în ochi și au evitat orice interacțiune\n\nACTUALIZARE 22.45 Prințul William și Prințul Harry nu s-au privit în ochi și nu au dat niciun semn de apropiere în timp ce mergeau în spatele sicriului Reginei Elisabeta a II-a. Lucrurile nu s-au schimbat nici când celor doi prinți li s-au alăturat soțiile, Kate și Meghan, la Westminster Abbey, relatează The Guardian.\n\nHarry a privit doar în față în timpul procesiunii de la Westminster la Castelul Windsor.\n\nCei doi au mers în spatele Regelui Charles al III-lea, Prințesei Anne, Prințului Edward și Ducelui de York. Au mers unul lângă altul, fără ca între ei să se afle un membru al familiei regale, cum s-a întâmplat la înmormântarea ducelui de Edinburgh, anul trecut. Totuși, nu au dat niciun semn că și-ar fi depășit divergențele.\n\nACTUALIZARE 21.30 Regele Charles și familia regală s-au întors la capela St George a Castelului Windsor pentru o ceremonie privată. Ei vor asista la înmormântarea reginei la capela memorială a Regelui George al VI-lea.\n\nDetaliile serviciului nu au fost dezvăluite, Palatul Buckingham numindu-l o „ocazie profund personală de familie”.\n\nEvenimentul care a început la ora 21:30, ora României, nu va fi televizat, potrivit BBC.\n\nRegina va fi înmormântată la capela memorială regele George al VI-lea, aflată lângă capela principală St. George. Suverana a comandat capela memorială în 1962 şi a denumit-o după tatăl său.\n\nRegele George şi soţia sa, Regina Mamă, sunt înmormântaţi acolo, împreună cu fiica lor mai mică, prinţesa Margareta.\n\nSicriul reginei Elisabeta a II-a a fost coborât în criptă\n\nACTUALIZARE 19:00 Trupul neînsufleţit al Elisabetei a II-a, a fost coborât luni în cripta \"Royal Vault\" din Capela St George de la Castelul Windsor, unde a fost depozitat şi sicriul soţului suveranei, prinţul Philip, pentru a putea fi îngropat alături de regină.\n\nLa slujba de înmormântare de la Capela St George din Castelul Windsor, oficiată de decanul de Windsor, David Coney, au participat aproximativ 800 de invitaţi.\n\nRegina Elisabeta a II-a va fi înmormântată alături de prinţul Philip în cadrul unei ceremonii private la care vor participa membri ai familiei regale. Pe lespedea de marmură a mormântului ei vor fi gravate cuvintele: \"Elizabeth II 1926-2022\".\n\nCortegiul funerar a ajuns la Castelul Windsor. Regina va fi înmormântată în capela memorială regele George al VI-lea\n\nACTUALIZARE 18:00 Sicriul cu rămăşiţele regretatei regine Elisabeta a II-a a Marii Britanii a ajuns la Castelul Windsor, în a cărui capelă, St. George, va fi înmormântată în cursul serii, alături de soţul său, ducele de Edinburgh.\n\nÎnaintea acestui ultim drum, sicriul, montat pe un afet de tun tras cu ajutorul unor frânghii de marinari din Royal Navy, a străbătut în procesiune străzile din centrul capitalei britanice până la Arcul Wellington, urmat de regele Charles al III-lea, prinţul William de Wales şi alţi membri ai familiei regale.\n\nDe la Arcul Wellington, sicriul reginei Elisabetei a II-a, care a încetat din viaţă la vârsta de 96 de ani, după mai bine de şapte decenii de domnie, a ajuns la Castelul Windsor, la aproximativ 35 de kilometri vest de Londra.\n\nAcolo, cortegiul a parcurs pe jos cei aproape cinci kilometri de pe Long Walk, aleea care duce la reşedinţa regală în care suverana îşi petrecea cea mai mare parte din timp.\n\nCastelul Windsor este locul de odihnă a peste o duzină de regi şi regine. Majoritatea sunt îngropaţi în capela St. George, printre aceştia numărându-se Henric al VIII-lea, care a decedat în 1547 şi Carol I (Charles I, în limba engleză), care a fost decapitat în 1649.\n\nRegina va fi înmormântată la capela memorială regele George al VI-lea, aflată lângă capela principală St. George. Suverana a comandat capela memorială în 1962 şi a denumit-o după tatăl său.\n\nRegele George şi soţia sa, Regina Mamă, sunt înmormântaţi acolo, împreună cu fiica lor mai mică, prinţesa Margareta.\n\nGALERIE FOTO Corgii reginei Elisabeta a II-a au așteptat-o pe suverană la Castelul Windsor, pentru ultima dată\n\nUltimul mesaj pe care Regele Charles i l-a transmis mamei sale, Regina Elisabeta, înainte de înmormântare\n\nACTUALIZARE 17.00 Regele Charles al Marii Britanii i-a adus un omagiu mamei sale, Regina Elisabeta, printr-o scurtă scrisoare scrisă de mână, pe care a așezat-o pe sicriu. „Cu iubire și devotament, Charles R”, scria pe bilet, potrivit Reuters.\n\nAcesta a fost plasat în mijlocul unei coroane de flori care, potrivit Palatului Buckingham, a fost făcută din rozmarin, stejar englezesc și mirt, la cererea lui Charles. Mirtul a fost tăiat dintr-o plantă folosită în buchetul de mireasă al Regilei Elisabeta și apoi plantată. De asemenea, în coroană au fost puse flori culese din grădinile reședințelor regale.\n\nACTUALIZARE 16.50 Sicriul cu rămăşiţele reginei Elisabeta a II-a a Marii Britanii este transportat pe un dric de la Arcul Wellington din Hyde Park din Londra la Castelul Windsor, informează EFE.\n\nÎnaintea acestui ultim drum spre Castelul Windsor, sicriul, montat pe un afet de tun tras cu ajutorul unor frânghii de marinari din Royal Navy, a străbătut în procesiune străzile din centrul capitalei britanice până la Arcul Wellington, urmat de regele Charles al III-lea, prinţul William de Wales şi alţi membri ai familiei regale. Peste 3.000 de soldaţi au defilat în cortegiul funerar după ceremonia religioasă care a avut loc la Abaţia Westminster în faţa a sute de demnitari din toată lumea.\n\nÎn jurul orei locale 15:00 (14:00 GMT), sicriul reginei Elisabetei a II-a, care a încetat din viaţă la vârsta de 96 de ani, după mai bine de şapte decenii de domnie, urmează să ajungă la Castelul Windsor, la aproximativ 35 de kilometri vest de Londra.\n\nAcolo, cortegiul va parcurge pe jos cei aproape cinci kilometri de pe Long Walk, aleea care duce la reşedinţa regală în care suverana îşi petrecea cea mai mare parte din timp.\n\nLa ora locală 16:00 (15:00 GMT), va avea loc o ceremonie religioasă la Capela St George din castel, un loc obişnuit pentru botezuri, nunţi şi înmormântări regale.\n\nLa ora locală 19:30 (18:30 GMT), regina Elisabeta a II-a va fi înmormântată alături de prinţul Philip în cripta capelei.\n\nACTUALIZARE 15.30. Președintele Klaus Iohannis și-a exprimat încă o dată, în numele poporului român, compasiunea pentru pierderea cauzată de decesul Reginei Elisabeta a II-a.\n\n„După ce am participat la funeraliile de stat ale Majestății Sale Defuncte Regina Elisabeta a II-a, îmi exprim încă o dată, în numele poporului român, întreaga noastră compasiune pentru această mare pierdere”, scrie pe Twitter Klaus Iohannis.\n\nSetarile tale privind cookie-urile nu permit afisarea continutul din aceasta sectiune. Poti actualiza setarile modulelor coookie direct din browser sau de aici – e nevoie sa accepti cookie-urile social media\n\n\"Ne vom întâlni din nou\". Arhiepiscopul de Canterbury a reluat în omagiul adus Reginei fraza rostită de ea într-un discurs de încurajare pentru britanici\n\nACTUALIZARE 14.25. Arhiepiscopul de Canterbury, Justin Welby, liderul spiritual al Bisericii Anglicane, a adus un omagiu vieţii suveranei, \"dedicată în slujba naţiunii şi a Commonwealth-ului\", precum şi personalităţii vesele a suveranei.\n\n\"Într-un discurs cunoscut, pronunţat cu ocazia împlinirii vârstei sale de 21 de ani, Majestatea Sa a declarat că întreaga ei viaţă va fi dedicată în slujba naţiunii şi a Commonwealth-ului (organizaţie care reuneşte numeroase foste colonii britanice - n.r.). Rareori o promisiune a fost atât de bine respectată\", a declarat arhiepiscopul de Canterbury.\n\n\"Era veselă şi prezentă pentru atât de mulţi oameni, influenţând pozitiv o multitudine de vieţi\", a adăugat el.\n\nLiderul spiritual al Bisericii Anglicane a declarat în faţa persoanelor care asistă la funeraliile de stat ale reginei Elisabeta a II-a că durerea resimţită în aceste zile în lumea întreagă are la bază \"viaţa abundentă şi dragostea reginei faţă de serviciul public, de acum dispărută dintre noi\".\n\n\"Oamenii care iubesc să se afle în slujba poporului sunt rari pe parcursul unei vieţi. Liderii care iubesc să se afle în slujba poporului sunt încă şi mai rari. Însă în toate situaţiile, cei care îşi servesc poporul vor fi iubiţi şi vor rămâne în amintirile oamenilor, în timp ce aceia care se agaţă de putere şi de privilegii sunt uitaţi pentru totdeauna\", a mai spus Justin Welby.\n\nArhiepiscopul de Canterbury s-a rugat pentru familia regală - care deplânge moartea unei persoane îndrăgite, la fel ca multe alte familii care au pierdut pe cineva drag -, dar care, în aceste zile, \"face acest lucru sub cele mai puternice lumini ale reflectoarelor\".\n\n\"Fie ca Dumnezeu să le vindece durerea, fie ca golul lăsat în vieţile lor să fie umplut cu amintiri de bucurie şi de viaţă\", a adăugat el. \"Cu toţii ne vom supune judecăţii milostive a lui Dumnezeu: putem să împărtăşim cu toţii speranţa Reginei, care s-a inspirat din viaţă şi din moarte pentru a adopta un stil de conducere bazat pe ideea plasării sale în slujba poporului. Serviciu în viaţă, speranţă în moarte\", a mai spus Justin Welby. \"Cei îndoliaţi care urmează exemplul reginei şi se inspiră din încrederea şi credinţa ei în Dumnezeu pot să spună la fel ca ea: 'Ne vom întâlni din nou'\", a mai spus Justin Welby.\n\nAcea frază a fost rostită şi de fosta suverană cu ocazia unui celebru discurs televizat prin care regina Elisabeta a II-a a transmis poporului britanic un mesaj de încurajare şi alinare la începutul pandemiei de COVID-19.\n\nÎn acel discurs televizat din aprilie 2020, regina britanică a evocat versuri extrase dintr-un cântec de război al interpretei Vera Lynn: \"Ne vom întâlni din nou\".\n\nACTUALIZARE 13.05 Sicriul a fost adus la Westminster Abbey unde are loc serviciul funerar.\n\nACTUALIZARE 12.46 Sicriul Reginei Elisabeta a II-a a fost scos din Westminster Hall. A început procesiunea către abaţia Westminster pentru serviciul funerar.\n\nSicriul de stejar, acoperit cu steagul Royal Standard şi pe care este aşezată Coroana Imperială de Stat, a fost scos afară, sub un cer acoperit de nori, pentru a fi dus în procesiune militară la Westminster Abbey, relatează Reuters.\n\nFiul şi moştenitorul ei, Regele Charles, şi alţi membri importanţi ai familiei regale merg în spate, în timp ce un clopot bate în fundal.\n\nZeci de mii de oameni aliniaţi pe străzi privesc cortegiul în sunetul cimpoaielor.\n\nACTUALIZARE 12.33. Clopotul cel mare al Westminster Abbey a început să bată luni o dată pe minut, timp de 96 de minute, vârsta la care a murit regina Elisabeta a II-a a Marii Britanii, ale cărei funeralii au loc luni la Londra.\n\n\"Clopotul este cel mai mare dintre cele 10 clopote ale abaţiei şi este în mod tradiţional folosit la moartea unui membru al familiei regale\", se arată într-o postare pe Twitter a Abaţiei.\n\nACTUALIZARE 12.10. Joe Biden și soția sa, Jill, au ajuns la la Westminster Abbey, unde va fi adus sicriul Reginei Elisabeta a II-a.\n\nAfetul de tun care va transporta sicriul Reginei Elisabeta a II-a va fi tras de marinari din Marina Regală, o tradiție din 1901\n\nACTUALIZARE 11.00 Procesiunea care va duce luni sicriul reginei Elisabeta a II-a la Abaţia Westminster pentru funeraliile de stat ale suveranei Regatului Unit, apoi la Castelul Windsor pentru înhumarea sa, se înscrie în linia tradiţiei monarhiei britanice.\n\n\n\nToate detaliile AICI\n\nFotografia cu Regina Elisabeta a II-a pe care Casa Regală britanică a publicat-o în ziua funeraliilor\n\nACTUALIZARE 9.40 Casa Regală britanică a publicat o nouă fotografie a fostei suverane. Este o imagine de anul acesta, realizată pentru a marca 70 de ani de la urcarea pe tron. Elisabeta a II-a a fost primul monarh britanic care a atins această etapă.\n\nSetarile tale privind cookie-urile nu permit afisarea continutul din aceasta sectiune. Poti actualiza setarile modulelor coookie direct din browser sau de aici – e nevoie sa accepti cookie-urile social media\n\nACTUALIZARE 9.00 Funeraliile de stat urmează să aibă loc luni, la ora 12.00, la Abaţia Westminster. Procesiunea va însoţi sicriul de la Westminster Hall până la mănăstire. Parcursul va dura mai puţin de 10 minute, iar pe traseu vor fi aliniai membri ai Royal Navy şi Royal Marines. Aproximativ 200 de muzicieni vor fi prezenţi, inclusiv cimpoieri şi toboşari din regimentele scoţiene şi irlandeze.\n\nLa slujba de înmormântare vor vorbi premierul Liz Truss şi Patricia Scotland, secretarul general al Commonwealth-ului.\n\nArhiepiscopul de Canterbury, Preasfinţitul Justin Welby, va ţine predica.\n\nDupă ”Last Post” - omagiul militarilor căzuţi în luptă în armata britanică” - se va păstra un moment de reculegere, în jurul orei 13.55.\n\nDupă funeralii, sicriul va fi urcat pe un afet de tun şi va fi purtat în procesiune în capitala britanică, până la Arcul Wellington, situat la Hyde Park Corner, unde va fi transferat într-un dric. Sicriul va fi apoi dus la Windsor, la Capela St Georges, pe Long Walk, o alee care traversează domeniul până la castel, iar ceremonia care va avea loc după aceea va fi transmisă în direct.\n\nSlujba religioasă va avea loc la ora 17.00, la Capelă, în prezenţa a peste 800 de persoane, înaintea ceremoniei de înmormântare, la care vor participa membri apropiați ai familiei. Atunci, nu vor avea acces fotografi şi camere de luat vederi.\n\nBijutierul coroanei va îndepărta Coroana Statului Imperial, globul şi sceptrul, care se sprijină deasupra sicriului, şi le va aşeza pe altar.\n\nSicriul reginei va fi depus în Capela regelui George al VI-lea, o anexă a capelei principale, în care se află tatăl şi mama reginei, dar şi cenuşa surorii sale, prinţesa Margaret.\n\nArhiepiscopul de Canterbury va pronunţa binecuvântarea, care va fi urmată de imnul \"God Save The King\". Sicriul prinţului Philipp, care se află în prezent în Castelul regal, urmează să fie adus în capelă, lângă cel al reginei.\n\nPrințul George și Prințesa Charlotte vor participa la înmormântarea Reginei Elisabeta a II-a\n\nACTUALIZARE 8.40. Prințul George și Prințesa Charlotte se vor alătura celor peste 2.000 de invitați la înmormântarea Reginei Elisabeta a II-a, la Abaţia Westminster.\n\nGeorge, în vârstă de nouă ani, și sora lui, în vârstă de șapte ani, vor lua parte alături de Familia Regală la procesiunea care va însoți sicriul la intrarea în biserică. Procesiunea va fi condusă de Regele Charles al III-lea și soția sa, Camilla. Prințul și Prințesa de Wales vor merge înaintea lui George și a lui Charlotte.\n\n\n\nCei mici vor fi urmați de unchiul și mătușa lor, ducele și ducesa de Sussex și de alți membri ai familiei regale. Fratele mai mic al lui George și Charlotte, Louis, în vârstă de patru ani, nu va participa la ceremonii.\n\nRegele Charles al III-lea mulțumește oamenilor pentru sprijin\n\nACTUALIZARE 0:30 Regele Charles al III-lea le-a mulţumit duminică seară tuturor celor care l-au susţinut, pe el şi pe familia sa, de la moartea, pe 8 septembrie, a mamei sale, regina Elisabeta a II-a, ale cărei funeralii luni se anunţă grandioase, cu o mulţime uriaşă şi demnitari veniţi din întreaga lume, relatează AFP, preluată de Agerpres.\n\nÎn timp ce doliul naţional care a urmat decesului suveranei se apropie de final, noul rege le-a mulţumit într-un comunicat „tuturor acestor nenumărate persoane” care şi-au manifestat sprijinul. „La Londra, Edinburgh, Hillsborough şi Cardiff, noi (el şi regina consoartă, Camilla - n.r.) am fost emoţionaţi peste măsură de toţi cei care şi-au dat osteneala să vină să aducă un omagiu serviciului în slujba căruia și-a pus întreaga viaţă iubita mea mamă, regretata Regină”, a transmis Regele Charles al III-lea.\n\nLIVE TEXT DUMINICĂ, 18 SEPTEMBRIE 2022\n\nFuneraliile Reginei, cât toate evenimentele la un loc. O amploare logistică și de securitate fără precedent\n\nACTUALIZARE 23:59. Funeraliile Reginei Elisabeta a II-a au loc peste câteva ore. Lumea întreagă și liderii ei se pregătesc să-și ia adio de la un simbol și să ia parte la momentul care marchează apusul unei întregi epoci.\n\nȘefii poliției și medicii londonezi se pregătesc, însă, pentru un adevărat coșmar în materie de securitate. Pentru ei este cea mai mare provocare din istorie: trebuie să pună în balanță nevoia de a-i proteja pe liderii și demnitarii lumii și dorința publicului de a-și plânge regina la care a ținut atât de mult, relatează CNN.\n\nUnii au comparat amploarea evenimentului cu cea a Jocurilor Olimpice de la Londra din 2012. Într-un interviu acordat la începutul acestei săptămâni pentru Sky News, primarul Londrei, Sadiq Khan, a declarat, referindu-se la amploarea evenimentului: „Dacă vă gândiți la maratonul de la Londra, la carnaval, la nunțile regale anterioare, la Jocurile Olimpice - este totul la un loc”.\n\nPașii „Operațiunii Podul Londrei”, planul pentru funeralii, au fost atent analizați ani de zile de numeroasele agenții implicate, regina însăși supervizând fiecare detaliu înainte de moartea sa.\n\nLondra a înregistrat deja o aglomerație fără precedent în zilele care au precedat funeraliile. Numărul mare de persoane a făcut ca vineri să se întrerupă temporar accesul la cozile de la catafalcul reginei.\n\nSute de lideri și VIP-uri vor participa la funeralii și vor trebui transportați la Westminster Abbey, unde are loc serviciul religios. În același timp, este vorba și despre o operațiune mamut de logistică, implicând diferite aspecte - medici, toalete, curățarea străzilor, închiderea circulației.\n\nMărimea mulțimii care se va strânge pentru a-și aduce un ultim omagiu este imposibil de prezis, dar probabil va fi cel mai mare eveniment cu care s-a confruntat vreodată rețeaua londoneză de transport, potrivit șefului acesteia, Andy Byford.\n\nInvitațiile la funeralii au fost trimise liderilor mondiali, politicienilor, personalităților publice și membrilor familiilor regale europene. Sunt peste 500 de demnitari internaționali, iar considerentele de securitate sunt uriașe.\n\nFuneraliile vor începe luni la ora locală 11:00 (13:00, ora României).\n\nProbleme cu Big Ben\n\nACTUALIZARE 23:00 Big Ben nu a reușit să bată gongul înainte și după minutul de reculegere, așa cum era programat, ceea ce a declanșat o „investigație urgentă”, în condițiile în care luni, la funeralii, trebuie să bată o dată la fiecare minut în momentul în care sicriul cu regina părăsește Westminster Abbey, scrie BBC.\n\n„Investigăm de urgență acest lucru, dar suntem încrezători că nu va afecta sunetul mâine în timpul procesiunii funerare de stat”, a declarat un purtător de cuvânt al Parlamentului britanic.\n\nDupă încheierea minutului de reculegere, de la ora locală 20:00, oamenii au putut fi auziți aplaudând după ce tăcerea s-a încheiat, dar așteptatul gong al Big Ben nu s-a auzit.\n\nMarea Britanie, încremenită într-un minut de reculegere\n\nACTUALIZARE 22:00 Regatul Unit a a păstrat un minut de reculegere duminică seară, la ora locală 20.00 (19.00 GMT), în memoria Reginei Elisabeta a II-a.\n\nGuvernul britanic a invitat publicul să participe la un Moment Naţional de Reculegere acasă, în pragul uşii sau pe străzi, ori la evenimente ale comunităţii şi priveghi.\n\nAcest moment de reculegere a avut loc în ajunul funeraliilor de stat ale suveranei decedate la 96 de ani.\n\nJoe Biden: Lumea este mai bună datorită Reginei Elisabeta a II-a\n\nACTUALIZARE 21:04. Preşedintele american, Joe Biden, a salutat, duminică, simţul „demnităţii” şi al „serviciului” pe care l-a avut regina Elisabeta a II-a, după ce s-a recules la catafalcul suveranei la Londra, spunând că „lumea este mai bună datorită ei”.\n\n„Am povestit deja că mama mea şi tatăl meu erau de părere că toată lumea (...) merită să fie tratată cu demnitate, şi exact asta a transmis ea”, a declarat Biden, semnând în cartea de condoleanţe după ce s-a recules, alături de soţia sa Jill, la sicriul reginei Elisabeta a II-a la Westminster Hall.\n\nRegina Elisabeta a II-a „avea un simţ al datoriei”, a mai spus preşedintele american, care va asista, luni, la funeraliile suveranei, la fel ca mulţi lideri străini.\n\n„Inimile noastre sunt alături de familia regală”, a adăugat Biden.\n\nPreședintele Klaus Iohannis a sosit la Palatul Buckingham, alături de prima-doamnă Carmen Iohannis\n\nPreședintele Klaus Iohannis și prima-doamnă Carmen Iohannis participă la recepția de la Palatul Buckingham Foto: Facebook Andreea Tincu\n\nLiderii mondiali se reunesc la Palatul Buckingham. Operațiune de securitate fără precedent - corespondență specială Digi24\n\nACTUALIZARE 20:00. Liderii internaționali se reunesc la această oră la Palatul Buckingham, la recepția oferită de Regele Charles al III-lea și Regina Camilla. Cei mai mulți au ajuns la palat cu autocarele special puse la dispoziție de guvernul britanic. Există și excepții. Președintele și prima-doamnă a Statelor Unite au străbătut Londra în limuzina lor blindată, Bestia. La fel au făcut și alți lideri din G7, ca președintele Franței Emmanuel Macron și soția sa Brigitte sau cuplul imperial japonez.\n\nEste o operațiune de securitate fără precedent la Londra. Funeraliile reginei Elisabeta a II-a au adus în capitala britanică 500 de demnitari străini în frunte cu șefi de stat de pe toate continentele, cu excepția Antarcticii. Președintele american Joe Biden și soția sa Jill, împăratul Naruhito al Japoniei și împărăteasa Masako, regii Spaniei și Suedie, președintele Franței Emmanuel Macron, președinții Consiliului și Comisiei Europene, Charles Michel și Ursula von der Leyen. Absenți - președintele rus Vladimir Putin care nici nu a fost invitat, și președintele Chinei, Xi Jinping, în locul căruia a venit vicepreședintele.\n\nIată câteva dintre fețele regale în momentul sosirii la Palatul Buckingham:\n\nUrmăriți aici sosirea tuturor invitaților la recepția găzduită la Palatul Buckingham, inclusiv a președintelui Klaus Iohannis (min. 16) și a Principesei Margareta (min.28):\n\nSetarile tale privind cookie-urile nu permit afisarea continutul din aceasta sectiune. Poti actualiza setarile modulelor coookie direct din browser sau de aici – e nevoie sa accepti cookie-urile social media\n\nJoe și Jill Biden, la catafacul Reginei - VIDEO\n\nACTUALIZARE 19:05 Preşedintele american Joe Biden s-a recules duminică la catafalcul Reginei Elisabeta a II-a aflat la Westminster Hall, la fel cum au făcut și mulţi alți lideri străini veniţi pentru funeraliile suveranei, care vor avea loc luni.\n\nJoe Biden, însoţit de prima-doamnă a SUA, Jill Biden, a făcut semnul crucii şi a dus scurt mâna la inimă la Westminster Hall, unde publicul îi aduce omagii reginei încă de miercuri. Cuplul prezidențial a păstrat câteva momente de reculegere de la un balcon rezervat oficialităților. Apoi a semnat în cartea de condoleanțe.\n\nPreşedintele american urmează să se întâlnească în cursul serii cu Regele Charles şi cu alţi lideri mondiali pentru o recepţie înaintea funeraliilor de luni.\n\nÎn cursul zilei de duminică, pe la catafalc au mai trecut preşedinta Comisiei Europene, Ursula von der Leyen, și Regele Felipe al VI-lea al Spaniei, dar și Olena Zelenska, soția președintelui ucrainean, care a fost primită la Palatul Buckingham de Cathrine, prințesă de Wales.\n\nPrințesa de Wales, Catherine (stânga), a primit-o la Palatul Buckingham pe Olena Zelenska, soția președintelui ucrainean, care a venit la funeraliile Reginei Elisabeta a II-a Foto: Profimedia Images\n\nRegele Charles s-a întâlnit din nou, duminică, cu prim-ministra Liz Truss\n\nACTUALIZARE 18:47 Regele Charles al III-lea a avut, duminică după-amiază, o nouă întrevedere cu șefa guvernului britanic, Liz Truss.\n\nTruss, care a fost învestită în funcție de Regina Elisabeta a II-a cu doar două zile înainte ca suverană să moară, a fost prezentă la toate opririle pe care Regele le-a făcut în timpul turului său de-a lungul Regatului. Ultima oprire a fost în Țara Galilor (Wales), vineri.\n\nLiz Truss i-a întâmpinat, în ultimele zile, pe liderii lumii care au sosit la Londra pentru a participa la funeraliile suveranei.\n\nPrințul moștenitor saudit nu va mai veni la funeraliile Reginei Elisabeta a II-a\n\nACTUALIZARE 18:00 Prințul moștenitor al Arabiei Saudite și liderul de facto al aceste țări nu va mai veni la funeraliile Reginei Elisabeta a II-a, la Londra, a anunțat diplomația britanică duminică.\n\nDecizia ar fi fost luată de partea saudită. Decizia diplomației britanice de a-l invita pe Mohammad bin Salman a fost criticată dur de organizațiile pentru drepturile omului. MBS, liderul de facto al Arabiei Saudite, este acuzat că a comandat asasinarea brutală a jurnalistul Jamal Khashoggi în 2018.\n\nMBS a negat constant acuzațiile, însă de la momentul asasinatului, el a devenit un paria în Occident. MBS nu a mai venit în Marea Britanie din 2020. Surse apropiate de ambasada saudită au confirmat, totuși, că prințul moștenitor va veni la Londra, în acest weekend.\n\nLa funeralii, locul său va fi luat de prințul Turki al-Faisal, un membru senior al casei saudite. Organizațiile pentru drepturile omului au acuzat că invitația trimisă lui MBS reprezintă „spălarea crimelor odioase comise de Arabia Saudită”.\n\n\n\nAproape toată economia Marii Britanii se va opri în ziua funeraliilor Reginei Elisabeta a II-a\n\nACTUALIZARE 16:20 Majoritatea activității din Marea Britanie se va opri luni pentru funeraliile Reginei Elisabeta a II-a. Guvernul a declarat zi liberă oficială pentru a permite oamenilor să-i aducă un ultim omagiu Reginei Elisabeta a II-a, ceea ce înseamnă că toate băncile, Bursa de la Londra, birourile de stat și majoritatea afacerilor vor fi închise, transmite CNN Business.\n\nMajoritatea activității din Marea Britanie se va opri luni pentru funeraliile Reginei Elisabeta a II-a. Foto: Profimedia Images\n\nInformarea venită din scurt – ziua liberă fiind confirmată în urmă cu o săptămână – înseamnă că unele spitale și-au amânat procedurile medicale care nu sunt urgente.\n\nZiua de luni va fi diferită în alte moduri față de majoritatea sărbătorilor publice din Regatul Unit. Locațiile din domeniul ospitalității și cel al retailului, care de obicei sunt deschise pentru a profita de o creștere a cererii, se închid din respect pentru monarhul trecut în neființă.\n\nCitește continuarea AICI.\n\nReacția Regelui Charles când un britanic îl ia la rost. „Ne chinuim să ne încălzim locuințele, trebuie să plătim și parada voastră\"\n\nACTUALIZARE 11:28 Regele Charles al III-lea a fost apostrofat de un britanic, care i-a reproșat că organizează ceremonii costisitoare în contextul în care oamenii se confruntă cu criza facturilor la energie.\n\nRegele Charles al III-lea a fost apostrofat de un britanic, care i-a reproșat că organizează ceremonii costisitoare în contextul în care oamenii se confruntă cu criza facturilor la energie. FOTO: Captură Sky News\n\nMomentul a avut loc vineri, când Charles al III-lea saluta publicul venit ca să o omagieze pe Regina Elisabeta a II-a.\n\nUn bărbat a ieșit din mulțime și l-a apostrofat pe rege cu privire la criza economică.\n\n„În timp ce noi ne chinuim să ne încălzim locuințele, trebuie să plătim și pentru parada voastră. Contribuabilii plătesc 100 de milioane de lire sterline pentru voi, pentru ce?”, a spus bărbatul, potrivit Sky News.\n\nCitește continuarea AICI.\n\nACTUALIZARE 9.30. Britanicii continuă să stea la coadă pentru a-și lua rămas bun de la Regina Elisabeta a II-a. Azi, președintele american Joe Biden și sotia sa Jill se vor reculege și ei la catafalcul suveranei, depus la Westminster Hall.\n\nDuminică seară, la ora 22, ora României, Marea Britanie va păstra un moment de reculegere la nivel naţional în memoria Reginei Elisabeta II.\n\nCei opt nepoți ai suveranei au stat ieri de veghe la catafalcul bunicii lor. Potrivit BBC, este pentru prima dată în istorie când la Priveghiul Prinților au participat nepoții unui suveran defunct.\n\nPrinții William și Harry au fost singurii care au purtat uniforme militare, restul au fost în costume de doliu. Pentru Harry a fost nevoie de o dispensă din partea tatălui său, ca să poată îmbrăca uniforma militară.\n\nAlături de William și Harry, au fost prezenți ceilalți șase nepoți ai reginei. Cel mai tânăr dintre ei, James, are 14 ani\n\nPublicul va mai avea acces până la orele 06.30 (05.30 GMT) pentru a se reculege în Westminster Hall, cea mai veche sală din Parlamentul britanic, în faţa sicriului celei care a traversat epocile cu acelaşi simţ al datoriei. Dar având în vedere timpul considerabil de aşteptare pentru a defila prin faţa sicriului - 17 ore anunţate sâmbătă seară -, coada ar trebui să fie închisă de la sfârşitul zilei pentru noii sosiţi.\n\nACTUALIZARE 9.00 Ambasadorul britanic Andrew Noble şi membri ai comunităţii din Viscri, judeţul Braşov, vor aduce duminică un ultim omagiu Majestăţii Sale Reginei Elisabeta a II-a în incinta \"Casei Albastre\", deţinută de actualul suveran, Majestatea Sa Regele Charles al III-lea\".\n\n\"Duminică, 18 septembrie, în seara dinaintea Funeraliilor de Stat, guvernul britanic a invitat publicul să participe la un Moment Naţional de Reculegere pentru a reflecta asupra vieţii şi moştenirii Majestăţii Sale Regina Elisabeta a II-a. Acest moment va fi marcat şi în România, duminică, 18 septembrie, la 20,00 ora locală, de către ambasadorul britanic Andrew Noble şi membri ai comunităţii dornici să aducă un ultim omagiu Majestăţii Sale Reginei Elisabeta a II-a în satul Viscri din judeţul Braşov, în incinta binecunoscutei \"Case Albastre\", deţinută de actualul suveran, Majestatea Sa Regele Charles al III-lea\", a informat Ambasada Marii Britanii.\n\nLIVE TEXT SÂMBĂTĂ, 17 SEPTEMBRIE 2022\n\nNepoții Reginei stau de veghe la sicriu\n\nACTUALIZARE 20:07 Nepoții Reginei Elisabeta – Prinții William și Harry, Prințesele Beatrice și Eugenie, Louise Windsor, Peter Philips, Zara Tindall și James, viconte de Severn – stau de veche la sicriu, sâmbătă seară.\n\nWilliam și Harry sunt în uniformă militară.\n\nPreședintele Joe Biden a plecat spre Londra, pentru a participa la funeralii\n\nACTULIZARE 18:50 Preşedintele american, Joe Biden, a plecat, sâmbătă, spre Londra pentru a participa la funeraliile Reginei Elisabeta a II-a.\n\nPreşedintele SUA va aduce un prim omagiu Reginei Elisabeta a II-a, duminică, înainte de a participa la o recepţie organizată de regele Charles al III-lea în cursul serii, a informat Casa Albă.\n\nLa funeraliile de stat vor fi prezenți Ursula von der Leyen, preşedinta Comisiei Europene, împăratul Japoniei, Naruhito, preşedintele francez, Emmanuel Macron, şi a multor alţi lideri.\n\nJoe Biden a avut o convorbire telefonică, miercuri, cu regele Charles al III-lea şi şi-a exprimat „dorinţa de a continua o relaţie strânsă” cu noul suveran. Preşedintele SUA va discuta, de altfel, şi cu prim-ministra britanică, Liz Truss, miercuri, pe marginea Adunării Generale a ONU de la New York.\n\nRegele Charles și Prințul de Wales au mers la oamenii care stau la coadă\n\nACTUALIZARE 14:50 Regele Charles al III-lea și Prințul de Wales fac o vizită surpriză la persoanele care se află pe Albert Embankment de pe malul Tamisei, lângă Palatul Lambeth, lumea stând și aici la coadă de la primele ore ale dimineții pentru a aduce un ultim omagiu Reginei Elisabeta a II-a, transmite BBC.\n\nSetarile tale privind cookie-urile nu permit afisarea continutul din aceasta sectiune. Poti actualiza setarile modulelor coookie direct din browser sau de aici – e nevoie sa accepti cookie-urile social media\n\nSetarile tale privind cookie-urile nu permit afisarea continutul din aceasta sectiune. Poti actualiza setarile modulelor coookie direct din browser sau de aici – e nevoie sa accepti cookie-urile social media\n\nSetarile tale privind cookie-urile nu permit afisarea continutul din aceasta sectiune. Poti actualiza setarile modulelor coookie direct din browser sau de aici – e nevoie sa accepti cookie-urile social media\n\nAnterior, Regele a făcut o vizită la sediul central al Poliției Metropolitane londoneze New Scotland Yard.\n\nFoto: Profimedia Images\n\nLe-a strâns mâinile noului comisar Sir Mark Rowley, primarului Londrei, Sadiq Khan și noului Secretar pentru Afaceri Interne, Suella Braverman.\n\nPrințul de Wales a vizitat și el New Scotland Yard și a vorbit cu voluntarii.\n\nFoto: Profimedia Images\n\nCaii Reginei Elisabeta a II-a. Pasiunea suveranei pentru aceste animale a durat până în ultimele momente ale vieții\n\nACTUALIZARE 14:22 Pasiunile Reginei Elisabeta a II-a au fost la fel de statornice și longevive precum domnia sa. Una dintre ele este iubirea pentru cai, pe care a cultivat-o în copilărie, a crescut cu fiecare an și s-a stins doar odată cu dispariția ei. Și nu a fost doar un hobby de vacanță. S-a tradus în zeci de curse câștigate de caii reginei.\n\nDar pentru Elisabeta, cifrele au fost mai puțin importante - a contat cel mai mult legătura specială cu aceste animale nobile.\n\nRegina Elisabeta a II-a a cultivat o iubire pentru cai în copilărie, pasiunea a crescut în fiecare an și s-a stins doar odată cu dispariția suveranei. Foto: Profimedia Images\n\nAtunci când Estimate a câștigat în 2013 Cupa de Aur de la Ascot, bucuria Reginei Elisabeta a doua a fost imensă. Era prima oară în 207 ani când un monarh domnitor deținea calul câștigător. Pasiunea pentru aceste animale nobile începuse, însă, cu mult timp în urmă. Elisabeta avea patru ani când a învățat să călărească pe un cal de talie mică pe care l-a botezat Peggy, un cadou de la bunicul său.\n\nCitește continuarea AICI.\n\nCoadă de 16 ore. Pompierii au oferit pături și ceai celor aflați în coloană, inclusiv pe timpul nopții\n\nACTUALIZARE 13:28 Oamenii s-au adunat sâmbătă în centrul Londrei la coadă pentru a vedea sicriul Reginei Elisabeta a II-a, nefiind descurajați de atenționarea guvernului de a sta acasă pentru a evita statul la coadă ore întregi, transmite Reuters.\n\nOamenii stăteau la coadă în apropierea Tower Bridge inclusiv sâmbătă dimineață, pentru a vedea sicriul Reginei Elisabeta a II-a. Foto: Profimedia Images\n\nZeci de mii de oameni deja au trecut pe la sicriul suveranei care a fost așezat pe un catafalc în Westminster Hall, într-o coadă ce se mișcă constant și solemn, inclusiv noaptea, pentru a aduce un ultim omagiu celui mai longeviv monarh britanic.\n\nDimineață, ministerul culturii a spus că timpul de așteptare era de 16 ore pentru a ajunge la Westminster Hall.\n\nAnterior, ministerul spunea că ar putea suspenda intrarea la coadă dacă cererea devine prea mare, adăugând la ora locală 01:00: „Vă rugăm, nu vă deplasați”.\n\nNoi prietenii, gesturi de bunăvoință și chinul de a sta în linie ore întregi, uneori peste noapte, au ajuns să definească ceea ce este pur și simplu numită „coada”, notează Reuters.\n\nPompierii au oferit ceai, cafea, apă, pături și vorbe pentru alinarea celor care se mișcau în coloană, potrivit BBC.\n\nRegele a ajuns la Palatul Buckingham\n\nACTUALIZARE 13:00 În urmă cu puțin timp, Regele Charles al III-lea a ajuns la Palatul Buckingham, potrivit BBC.\n\nVineri, acesta a fost în Țara Galilor, unde și-a finalizat turneul făcut în Regatul Unit.\n\nBijuteriile Reginei Elisabeta a II-a. De la coroana cu 2.868 de diamante la tiara preferată de suverană, care apare și pe bancnote\n\nACTUALIZARE 08:00 Regina Elisabeta a II-a a avut una dintre cele mai mari și mai valoroase colecții de coroane, diademe și tiare din lume. Unele îi aparțineau ei personal, altele fac parte din Bijuteriile Coroanei.\n\n\n\nRegina Elisabeta purtând Coroana Imperială de Stat. Foto: Profimedia\n\nCoroanele, diademele și tiarele sunt purtate la ocazii oficiale. În timp ce doamnele nobile pot purta tiare, coroana este rezervată doar pentru rege sau regină, în timp ce diademele sunt purtate doar de membrii familiei regale.\n\nO coroană formează un cerc complet, este căptușită cu o tocă din material textil și este închisă cu arcuri în partea de sus. Coroana este purtată de un suveran ca simbol al puterii și măreției sale, de obicei la ocazii de stat. Coroanele sunt realizate din metal prețios și sunt decorate cu pietre prețioase. Consoarta unui monarh poate purta și ea o coroană.\n\nCitește continuarea AICI.\n\nÎntâlnire între Charles al III-lea și Shenkin al IV-lea, țapul mascotă al Gărzii Regale Galeze\n\nACTUALIZARE 07:00 Regele Charles al III-lea și-a vizitat, vineri, conform protocolului, supușii din Țara Galilor, iar un moment special al acestei vizite a fost întâlnirea cu cu Shenkin al IV-lea. Este țapul-mascotă al Batalionului III din Gărzile Regale Galeze. Are grad de caporal și este la fel de cunoscut ca animalele mascotă de la Londra și Edinburgh - un ogar irlandez și un ponei.\n\nShenkin al IV-lea, țapul-mascotă al Batalionului III din Gărzile Regale Galeze Foto: Profimedia Images\n\nUn moment cu totul special al vizitei noului rege în Țara Galilor a fost discursul rostit de Charles al III-lea în velșă, limba Țării Galilor, și în engleză, limba care unește cele patru națiuni care compun Marea Britanie.\n\n\n\nCitește continuarea AICI.\n\nACTUALIZARE 00:38 Guvernul Portugaliei a marcat trecerea în neființă a Reginei Elisabeta a II-a prin decretarea a trei zile de doliu național. Decizia a fost luată cu ocazia primei ședințe de guvern care a avut loc de la moartea Reginei, la data de 8 septembrie, relatează portugalresident.com.\n\n„Majestatea Sa Regina Elisabeta a II-a a Regatului Unit al Marii Britanii și Irlandei de Nord a marcat profund a doua jumătate a secolului al XX-lea și primul sfert al secolului al XXI-lea. Astfel, în acest moment de durere profundă pentru cel mai vechi aliat al nostru, guvernul a decis să declare doliu național în zilele de 18, 19 și 20 septembrie 2022”, se arată într-o declarație a guvernului de la Lisabona.\n\nLIVE TEXT VINERI, 16 SEPTEMBRIE 2022\n\nRegele Charles și frații săi au ajuns la catafalcul Reginei Elisabeta a II-a\n\nACTUALIZARE 22:05 Regele Charles al III-lea și frații săi au ajuns la Westminster Hall, pentru a se reculege la catafalcul Reginei Elisabeta a II-a. Cei 4 copii ai suveranei decedate sunt îmbrăcați în uniforme militare.\n\nRegele, Prințesa Anne, Prințul Andrew și Prințul Edward și-au luat locul în jurul sicriului. Ceremonia va dura aproximativ 15 minute.\n\nÎn tot acest timp, oamenii care au stat la coadă ore întreci continuă să treacă prin fața catafalcului Reginei, pentru a-i aduce un ultim omagiu.\n\nNepoții Reginei urmează să țină un priveghi similar mâine seară.\n\nCorespondență specială Digi24 de la funeraliile Reginei Elisabeta a II-a în Londra\n\nACTUALIZARE 15:07 Regele Charles al III-lea și Regina Consoartă Camilla marcheză ultima vizită din turneul lor din Regatul Unit, în Țara Galilor. Vizita se întinde pe întreg parcursul zilei.\n\n\n\nCristina Cileacu, jurnalist Digi24: Ne-am așezat astăzi în fața porții Westminster Hall. Pe acolo ies cei care au avut norocul să ajungă în fața catafalcului unde este depus sicriul Reginei să-și ia rămas bun.\n\nAm asistat și pe parcursul zilei de ieri în toată această mulțime de oameni care stau la rând, s-au amestecat și demnitari. De pildă, Theresa May a fost între oameni și și-a prezentat și ea omagiul în fața suveranei pe care a servit-o și în funcția de premier al Marii Britanii.\n\nEste o ordine impecabilă, sunt oameni care vin și stau împreună și vorbesc între ei, își leagă prietenii, fiecare era într-o ținută specială, de pildă, dacă era vorba despre miliari, veterani, oameni veniți din Scoția cu celebrele kilturi. Sunt tot felul de oameni care vor să ajungă și să-și salute pentru ultima oară Regina.\n\nCitește continuarea AICI\n\nGuvernul britanic a suspendat accesul la catafalcul reginei din cauza numărului mare de oameni\n\nACTUALIZARE 14:10 Guvernul Marii Britanii a anunțat că coada de oameni de la Londra care așteaptă să-i aducă un ultim omagiu Reginei la Westminster Hall estela capacitate maximă, iar alte persoane decât cele existente nu se vor mai putea așeza la aceasta în următoarele de șase ore, scrie BBC News.\n\nRegele pleacă în vizită la Cardiff\n\nACTUALIZARE 12:52 Regele Charles al III-lea împreună cu regina consoartă regina Camilla, au părăsit Highgrove House din Tetbury, Gloucestershire. Ei sunt acum în drum spre Cardiff înaintea primei sale călătorii în capitala Țării Galilor de la moartea reginei Elisabeta a II-a.\n\nO delegație a guvernului chinez nu a fost lăsată să intre în Westminster Hall, unde este depus sicriul Reginei Elisabeta a II-a\n\nACTUALIZARE 12:45 O delegație a guvernului chinez nu a primit acces să participe la expunerea sicriului Reginei Elisabeta a II-a pe catafalc, potrivit informațiilor BBC News.\n\nLiderul Camerei Comunelor, Sir Lindsay Hoyle, a refuzat o cerere de acces la Westminister Hall din cauza sancțiunilor împotriva a cinci parlamentari chinezi și a doi colegi, a transmis inițial Politico.\n\nSicriul Reginei Elisabeta este depus acolo până la funeraliile de luni. Camera Comunelor a declarat pentru BBC că nu comentează chestiuni de securitate.\n\nFoto: Profimedia Images\n\nAnul trecut, China a impus interdicții de călătorie și înghețarea bunurilor asupra a nouă britanici – inclusiv șapte parlamentari – pentru că au acuzat Beijingul de abuzarea musulmanilor uiguri.\n\n\n\nDoi poliţişti au fost înjunghiaţi în centrul Londrei. Atacatorul a fost arestat\n\nACTUALIZARE 11:30 Doi poliţişti au fost înjunghiaţi vineri dimineaţa devreme în centrul Londrei şi au fost transportaţi la spital, a anunţat poliţia londoneză, adăugând că un bărbat care avea asupra sa un cuţit a fost arestat.\n\nDoi ofiţeri au fost înjunghiaţi şi sunt trataţi la spital, iar un bărbat a fost arestat sub suspiciunea că a agresat un agent de securitate în Leicester Square, a anunţat Poliţia Metropolitană într-un comunicat, fără a oferi detalii despre starea poliţiştilor, informează Agerpres.\n\nBărbatul arestat a fost şi el spitalizat.\n\nDoi poliţişti au fost înjunghiaţi în centrul Londrei. Foto: Profimedia\n\nAtacul a avut loc în jurul orei 06:00 (05:00 GMT) şi intervine într-un moment în care în capitala britanică este desfăşurat un dispozitiv de securitate masiv înaintea funeraliilor de luni ale Reginei Elisabeta a II-a. Sute de lideri mondiali şi membri ai familiei regale sunt aşteptaţi să participe la această ceremonie, despre care noul şef al poliţiei londoneze, Mark Rowley, a declarat că va fi o \"provocare uriaşă\".\n\n\n\nLIVE TEXT JOI, 15 SEPTEMBRIE 2022\n\n„Priveghiul Prinţilor”. Regele Charles și frații acestuia se vor reculege la sicriul Reginei Elisabeta a II-a\n\nACTUALIZARE 19:20 Regele Charles al III-lea, prinţesa Anne, prinţul Andrew şi prinţul Edward se vor reculege, vineri, la căpătâiul mamei lor, regina Elisabeta a II-a, în cadrul „Priveghiului Prinţilor”, o tradiţie pe care cei patru au respectat-o şi atunci când sicriul suveranei se afla la Edinburgh, conform presei britanice.\n\nLa Edinburgh a fost pentru prima oară în istorie când la Priveghiul Prinţilor a participat şi o prinţesă. Toţi cei patru copii ai reginei s-au aşezat în jurul catafalcului şi s-au recules timp de 10 minute în tăcere. La priveghiul de la Edinburgh au asistat, fără să participe, regina consoartă Camilla şi Sophie, contesă de Wessex.\n\nAcest Priveghi al Prinţilor va fi repetat şi vineri, la ora locală 19:30, la Westminster Hall, conform unui comunicat al Palatului Buckingham.\n\nRegina Elisabeta a II-a are patru copii din căsnicia cu prinţul consort Philip. Charles, fiul cel mare, actualul rege Charles al III-lea, s-a născut la 14 noiembrie 1948. Prinţul Andrew, duce de York, s-a născut la 19 februarie 1960. Prinţul Edward, conte de Essex, s-a născut la 10 martie 1964. Prinţesa regală Anne s-a născut la 15 august 1950 şi este singura fiică a reginei Elisabeta a II-a.\n\nCu ocazia acestui priveghi şi doar cu această ocazie, conform publicaţiei The Sun, prinţul Andrew, căruia i-au fost retrase toate rangurile militare după scandalul Jeffrey Epstein, va avea dreptul de a îmbrăca din nou haina militară. La priveghiul de la Edinburgh prinţul Andrew a participat îmbrăcat în haine civile.\n\nAndrew, care a fost ofiţer în Marina regală în timpul Războiului Malvinelor (insulele Falkland), a primit o dispensă excepţională de a îmbrăca din nou uniforma militară pentru Priveghiul Prinţilor de vineri de la Westminster Hall.\n\nPrinţul William a mărturisit cât de greu i-a fost să meargă în urma sicriului Reginei: „Mi-a stârnit niște amintiri”\n\nACTUALIZARE 19:14 Prinţul William le-a spus celor prezenţi joi la reşedinţa regală de la Sandringham, pentru a aduce un ultim omagiu reginei Elisabeta a II-a a Marii Britanii, că drumul parcurs în urma sicriului bunicii sale a fost un moment dificil, care i-a stârnit amintiri. El a făcut aluzie la momentul de acum 25 de ani, când a a mers în spatele sicriului în care se afla mama sa.\n\nWilliam, moştenitorul tronului, a mers în spatele tatălui său, regele Charles a III-lea, alături de fratele său mai mic, prinţul Harry, în timpul procesiunii solemne de miercuri în care trupul regretatei regine a fost transportat de la Palatul Buckingham la Westminster Hall.\n\n„Drumul de ieri a fost o provocare”, le-a spus William persoanelor din public care l-au consolat pentru pierderea suferită, în timp ce privea omagiile florale lăsate în faţa domeniului regal Sandringham din estul Angliei în onoarea reginei. „Mi-a stârnit niște amintiri”, a adăugat el, potrivit unor înregistrări video care au surprins conversaţia.\n\nCitește continuarea AICI\n\nBijuteriile simbolice purtate de Kate, Meghan și Camilla pentru a-i aduce un omagiu reginei Elisabeta a II-a\n\nACTUALIZARE 18:20 Prințesa Catherine a ales bijuterii simbolice pentru a-și lua rămas bun de la Regina Elisabeta a II-a la Westminster Hall, inclusiv o broșă care i-a aparținut cândva suveranei. Și regina consoartă Camilla și ducesa Meghan au purtat bijuterii cu semnificație simbolică în timpul aparițiilor publice de după moartea reginei.\n\n\n\nLa ceremonia de la Westminster Hall, prințesa Kate a purtat cerceii cu perle moșteniți de la Prințesa Diana, cu care împărtășește acum același titlu regal. De asemenea, și-a decorat costumul negru cu o broșă care a aparținut cândva Reginei.\n\nRegina consoartă Camilla a purtat o broșă primită de la Regina Elisabeta, iar ducesa Meghan a ales o pereche de cercei mici, cu perlă, care au fost de asemenea un cadou de la bunica soțului ei. Atât prințesa Kate, cât și regina consoartă au purtat coliere cu perle.\n\nAcestea sunt un simbol al lacrimilor și sunt purtate de membrii familiei regale în perioadele de doliu. Tradiția ar data din anii 1800, din timpul domniei Reginei Victoria. După moartea soțului ei, prințul Albert, în 1861, regina a purtat doar negru, timp de 40 de ani, și se împodobea doar cu bijuterii fără culoare, de obicei perle.\n\nCitește continuarea AICI\n\nACTUALIZARE 8.30 Mii de oameni așteaptă, în Londra, să îi aducă un ultim omagiu reginei Elisabeta a II-a. Ca să intre în clădirea Parlamentului, unde a fost depus aseară sicriul fostei suverane, au nevoie de foarte multă răbdare. Timpul estimat este de 30 de ore.\n\n16 kilometri. Atât trebuie să parcurgă, prin Londra, cineva care se așază în acest moment la rând, pentru a-i aduce un omagiu Reginei Elisabeta. Cei care o fac spun însă că nu sunt deloc deranjați de drumul pe care îl au de făcut până la Westminster Hall și de lungile ore de așteptare.\n\nLa Westminster Hall, oamenii trec pe lângă sicriul Reginei așezați pe două coloane. Nimeni nu are voie să se oprească mai mult de câteva secunde, iar la intrarea în clădirea istorică, veche de peste 900 de ani, oamenii au trecut prin controale de securitate.\n\nÎn Londra, de-a lungul Tamisei, coloana este uriașă. S-a format încă de ieri dimineață, cu multe ore înainte ca regina să fie dusă, de la Palatul Buckingham, la Westminster Hall, într-o procesiune în timpul căreia mai multe curse aviatice au fost amânate, pentru a nu tulbura liniștea din Londra.\n\nLIVE TEXT MIERCURI, 14 SEPTEMBRIE 2022\n\nSicriul Reginei a ajuns la Westminster Hall. Regele și Prinții William și Harry au mers împreună în spatele sicriului\n\nACTUALIZARE 18:30 Sicriul Reginei Elisabeta a fost dus de la Palatul Buckingham la Palatul Westminster. Mulțimi uriașe s-au adunat în centrul Londrei pentru a putea zări cortegiul și sicriul.\n\nRegele Charles și prinții William și Harry au mers în spatele sicriului de-a lungul călătoriei spre Westminster Hall, acolo unde sicriul va fi depus până la înmormântare.\n\nȘi ceilalți copii ai Reginei, prinții Andrew și Edward și prințesa Anne au mers în spatele sicriului.\n\nRegele și prințul moștenitor au purtat uniforma militară pe parcursul ceremoniei.\n\nLa intrarea sicriului în Sala Westminster, corul a cântat Psalmul 139, iar Arhiepiscopul de Canterbury a rostit rugăciunea de deschidere și a recitat un pasaj din Evanghelia după Ioan.\n\nSicriul Reginei a fost dus de la Palatul Buckingham la Westminster Hall, unde va rămâne pănă la înmormântare. Foto: Profimedia Images\n\nSicriul Reginei Elisabeta a II-a a fost pregătit acum 30 de ani\n\nACTUALIZARE 13.30 Regina Elisabeta a II-a va fi înmormântată într-un sicriu realizat acum mai bine de trei decenii. Lemnul folosit este stejar englezesc, acum rar și foarte scump.\n\nEste dublat cu plumb, ceea ce îl face deosebit de greu, și de aceea trebuie purtat de opt militari.\n\nCapacul este special conceput pentru ca pe el să poată fi prinse însemnele de stat - coroana imperială, globul și sceptrul - astfel încât aceste obiecte prețioase să nu cadă. Chiar și mânerele din alamă au un design special folosit pentru sicriele regale - a explicat directorul firmei de pompe funebre care a lucrat îndeaproape cu familia regală la pregătirea funeraliilor.\n\nPrințul român Cristopher Ghika conduce organizarea funeraliilor Reginei Elisabeta\n\nACTUALIZARE 12.50 În Marea Britanie, în fruntea regimentelor Household Division se află un strănepot al Marthei Bibescu, generalul-maior Cristopher Ghika, Comandor al Ordinului Imperiului Britanic.\n\nDescendent al familiei domnitoare Ghika, generalul-maior Ghika este responsabil de organizarea din punct de vedere ceremonial a funeraliilor Reginei Elisabeta a II-a. „Este ultima mea misiune pentru Regină, dar prima misiune pentru Rege,” a declarat generalul pentru BBC.\n\nPotrivit generalului Ghika, la paradă vor participa între 800 și 1.000 de membri ai forțelor armate. El a declarat pentru BBC Radio 4: „Este o datorie foarte tristă, dar este un privilegiu unic să participi la ultima datorie a forțelor armate față de regina noastră”.\n\n„În ceea ce privește imaginile evocatoare ale reginei părăsind Palatul Buckingham pentru ultima dată, aceasta va fi o după-amiază foarte specială,” a adăugat generalul Ghica. Christopher Ghika este românul care a participat, în calitate de comandant al Household Division, la ceremonialul funerar al prințului Philip al marii Britanii.\n\n\n\nACTUALIZARE 11.00 Avionul care a transportat sicriul Reginei Elisabeta a II-a de la Edinburgh la Londra a devenit cel mai urmărit înregistrat vreodată, doborând recordul stabilit de aeronava care a adus-o pe Nancy Pelosi în Taiwan, scrie CNN.\n\nPotrivit site-ului Flightradar24, aproximativ cinci milioane de oameni au urmărit online aeronava care a adus sicriul Reginei Elisabeta a II-a la Londra, în urmă cu o zi. Astfel, 4,79 milioane de persoane au urmărit cursa pe site-ul și aplicația mobilă Flightradar24, iar 296.000 au urmărit avionul pe YouTube.\n\nCifra este una istorică și doboară recordul anterior, atins chiar luna trecută în timpul vizitei lui Nancy Pelosi, în Taiwan. Călătoria ei cu avionul către Taipei a fost urmărită de aproximativ 2,9 milioane de oameni.\n\n\n\nCitește continuarea AICI\n\nWilliam și Harry vor merge împreună în spatele sicriului Reginei, de la Palatul Buckingham la Westminster Hall\n\nACTUALIZARE 07.00 Astăzi începe o nouă etapă a ceremoniilor dedicate Reginei Elisabeta a II-a a Marii Britanii. Adus marți seară în Londra, din Scoția, sicriul suveranei a fost dus la Palatul Buckingham.\n\nMiercuri după-amiază va fi mutat în cea mai veche zonă a Palatului Parlamentului, unde timp de patru zile publicul va putea să-și ia rămas bun de la regină.\n\nDe la Buckingham la Westminster Hall, sicriul reginei va fi purtat într-o ceremonie care va dura exact 38 de minute. Va fi însoțit de Regele Charles și de membrii familiei regale, care vor parcurge pe jos distanța.\n\nPrințul William și Prințul Harry vor merge împreună în spatele sicriului Reginei în procesiunea care va avea loc la Londra, miercuri. Frații, împreună cu Regele, vor urma sicriul pe jos de la Palatul Buckingham până la Westminster Hall.\n\nAlături vor fi și cei trei frați ai Regelui - Prințesa Anne, Prințul Andrew și Prințul Edward.\n\nCamilla, Regina Consoartă, și Catherine, Prințesa de Wales, vor călători cu mașina, la fel și Sophie, Contesa de Wessex și Meghan, Ducesa de Sussex.\n\nO slujbă cu o durată de aproximativ 20 de minute va fi apoi condusă de Arhiepiscopul de Canterbury.\n\nLIVE TEXT MARȚI, 13 SEPTEMBRIE 2022\n\nSicriul Reginei Elisabeta a ajuns la Palatul Buckingham\n\nACTUALIZARE 22:32 Sicriul Reginei Elisabeta a II-a ajuns, în aplauzele mulțimii, la Palatul Buckingham, la Londra și a fost întâmpinat de Regele Charles al III-lea.\n\nSicriul regal a fost escortat de o gardă de onoare aproape continuă, formată din mii de cetățeni de-a lungul drumului dintre aeroportul londonez şi Palatul Buckingham. Sicriul va rămâne peste noapte la palat, iar miercuri va fi depus la Westminster Hall.\n\nSetarile tale privind cookie-urile nu permit afisarea continutul din aceasta sectiune. Poti actualiza setarile modulelor coookie direct din browser sau de aici – e nevoie sa accepti cookie-urile social media\n\nAvionul în care se află sicriul Reginei Elisabeta a II-a a aterizat la Londra\n\nACTUALIZARE 20:55 După puțin peste o oră de zbor, avionul care duce sicriul Reginei Elisabeta a II-a a aterizat la baza RAF Northold, în vestul capitalei britanice.\n\nSicriul va fi dus, apoi, la Palatul Buckingham.\n\nRegele Charles și membrii familiei regale – copiii Reginei, nepoții dar și soții și soțiile lor se pregătesc să primească sicriul la Palatul Buckingham.\n\nRegele Charles a ajuns la Palatul Buckingham\n\nACTUALIZARE 20:30 Regele Charles a ajuns, marți seară, la Palatul Buckingham, cu puțin timp înainte de ora locală 18:00. Mașina în care se aflau Regele și Regina a fost întâmpinată de aplauzele britanicilor adunați în fața palatului.\n\nCu puțin timp înainte de sosirea Regelui, stindardul regal a fost ridicat deasupra palatului, un simbol al faptului că monarhul se află acolo.\n\nSicriul Reginei Elisabeta a II-a urmează să ajungă la Buckingham, marți seară, după o călătorie cu avionul din Scoția.\n\nSicriul reginei Elisabeta a II-a a părăsit catedrala din Edinburgh, pornind spre Londra\n\nACTUALIZARE 19.35 Sicriul reginei Elisabeta a II-a a fost scos, marţi, din catedrala din Edinburgh, fiind purtat spre aeroport de unde va fi dus cu avionul la Londra, sub privirile numeroşilor oameni adunaţi să-şi ia rămas bun de la suverană.\n\nRămăşiţele, însoţite de prinţesa Anne, vor fi urcate într-un avion regal şi întâmpinate în capitala britanică de către regele Charles şi alţi membri ai familiei regale, după care vor fi transportate la Palatul Buckingham.\n\nSetarile tale privind cookie-urile nu permit afisarea continutul din aceasta sectiune. Poti actualiza setarile modulelor coookie direct din browser sau de aici – e nevoie sa accepti cookie-urile social media\n\nAeronava care va transporta sicriul Reginei de la Edinburgh la Londra a fost folosită pentru misiuni în Ucraina și Afganistan\n\nACTUALIZARE 12.35 Aeronava care va transporta astăzi sicriul Reginei de la Edinburgh la Londra a fost folosită pentru misiuni de ajutor în Ucraina, a declarat șeful Forțelor Aeriene Regale ale Marii Britanii, scrie The Guardian.\n\nEste vorba despre o aeronavă C-17 Globemaster, care anul trecut a fost folosită, de asemenea, pentru a ajuta la evacuarea civililor din Afganistan, a declarat mareșalul Sir Mike Wigston pentru Sky News.\n\nEste o aeronavă foarte folosită - a transportat cea mai mare parte dintre cei 15.000 de oameni pe care i-am evacuat din Kabul vara trecută.\n\nDe atunci, a fost implicată în transportul aerian de ajutor umanitar și misiuni de sprijin pentru Ucraina.\n\nRegina a fost întruchiparea unei vieți în slujba oamenilor, model pe care îl preiau forțele armate”, a spus Sir Wigston.\n\nACTUALIZARE 12.00 Trupul neînsufleţit al reginei Elisabeta a II-a urmează să fie transportat marţi de la Edinburgh la Londra cu un avion la bordul căruia se va afla prinţesa Anne, singura fiică a suveranei.\n\nDe la aeroport, unde vor fi prezenţi Regele Charles al IIIl-ea şi membri ai familiei regale, sicriul va fi dus la Palatul Buckingham.\n\nRegele Charles al III-lea şi Camilla vizitează Irlanda de Nord\n\nACTUALIZARE 9.10 Regele Charles al III-lea face marţi prima sa vizită în Irlanda de Nord în calitate de monarh, în cadrul unui turneu în Marea Britanie, scrie BBC.\n\nEl se va întâlni cu liderii partidelor de la Stormont şi va primi un mesaj de condoleanţe din partea preşedintelui adunării.\n\nRegina consoartă îl va însoţi, iar premierul Liz Truss se va alătura cuplului regal la o slujbă religioasă în Belfast.\n\nCând Regele Charles şi Camilla vor sosi marţi la Belfast City Airport, vor fi întâmpinaţi de secretarul de stat pentru Irlanda de Nord, Chris Heaton-Harris, de directorul executiv al aeroportului, de locotenentul din Belfast şi de câţiva elevi.\n\nRegele şi regina consort se vor întâlni apoi cu liderii principalelor culte religioase din Irlanda de Nord, înainte de o slujbă de rugăciune şi reflecţie asupra vieţii reginei Elisabeta a II-a, care va avea loc marţi după-amiază la Catedrala Sfânta Ana din Belfast.\n\nCuplul regal se va deplasa prin centrul oraşului Belfast pe un traseu care va include Wellington Place, Donegall Square North, Chichester Street şi Victoria Street.\n\nLa finalul slujbei, Regele şi Regina Consort vor fi escortaţi până la treptele de la uşa de vest a catedralei, unde cuplul regal poate alege să se întâlnească cu membrii publicului la capătul Donegall Street din Writers' Square.\n\nUn serviciu de autobuz de transfer va funcţiona marţi, între orele 07:00 şi 10:30 BST, cu plecare atât din gara Lisburn, cât şi de la Eikon Centre, pentru membrii publicului care doresc să viziteze Royal Hillsborough marţi\n\nRegele Charles se va întoarce la Londra marţi seara.\n\nACTUALIZARE 8.50 Pelerinajul la catafalcul Reginei Elisabeta a II-a a avut loc toată noaptea și continuă marți dimineață.\n\nÎn imaginile transmise din Edinburgh se văd mii de oameni care au așteptat chiar și patru ore ca să poată ajunge la sicriul fostei suverane, depus la Catedrala Saint Giails. Este pentru prima dată în mai bine de jumătate de mileniu când în Scoția au loc funeralii regale. Luni seară, regele Regele Charles al III-lea și frații săi au participat la un priveghi. Astăzi, sicriul Reginei Elisabeta a II-a va fi dus la Londra, la bordul unui avion al forțelor aeriene regale.\n\nSicriul Reginei Elisabeta a II- a fost scos din palatul Holyroodhouse în sunet de cimpoi, fiind purtat de soldați în kilturi ai Regimentului Regal Scoțian. Mașina mortuară a fost flancată de arcașii care asigură garda regală a Scoției. În spate s-au aliniat cei patru copii ai Reginei, în frunte cu Regele Charles. Cortegiul a mers la pas prin centrul orașului Edinburgh.\n\nZeci de mii de oameni s-au adunat pe traseul de un kilometru dintre Palatul Holyroodhouse și Catedrala Saint Giles. Și-au luat adio de la Regină și l-au salutat pe noul lor Rege.\n\nRomâncă din Scoția: \"Am 47 de ani. Toată viața am auzit despre această femeie incredibilă. Eu nu sunt de aici, sunt de departe. Pentru mine, nu este doar regina voastră, este și regina mea\".\n\nDrumul până la catedrala Saint Giles a durat aproximativ 45 de minute. Sicriul Reginei a fost scos din mașină de aceeași soldați în kilturi și dus pe catafalcul din centrul lăcașului de cult. Pe sicriu a fost pusă Coroana Scoției, care datează din secolul XVI, din timpul ultimului monarh care a avut parte de funeralii regale scoțiene, Iacob al V-lea. Este cea mai veche din bijuteriile Coroanei.\n\nÎn timpul slujbei, au omagiat-o pe Regină mai mulți lideri religioși din Scoția. Singurul laic care a vorbit a fost șefa guvernului scoțian, care a citat din Vechiul Testament.\n\nNicola Sturgeon, șefa guvernului scoțian: \"Pentru orice, există o vreme și un moment pentru fiecare problemă lumească. Un moment în care să te naști și un moment în care să mori. O vreme pentru a planta și o vreme pentru a culege ceea ce a fost sădit. Un moment pentru a iubi și un moment pentru a urî. O vreme pentru război și o vreme pentru pace\".\n\nCeremonia s-a cântat cu intonarea noului imn și cu venirea Arcașilor, care au început straja în jurul sicriului Reginei Elisabeta a II-a.\n\nDupă ce marele eveniment s-a încheiat, iar familia regală a plecat, oamenii au așteptat ore întregi la rând pentru a intra în catedrală și a-i aduce un ultim omagiu Reginei.\n\nEvenimentul nu a fost lipsit de incidente. Un tânăr de 22 de ani l-a huiduit pe Prințul Andrew, care este implicat într-un scandal de agresiuni sexuale.\n\nLIVE TEXT LUNI, 12 SEPTEMBRIE 2022\n\nFostul rege al Spaniei, Juan Carlos, va participa la funeralii\n\nACTUALIZARE 23:19 Juan Carlos, fostul Rege al Spaniei, va pune pauză exilului său auto-impus la Abu Dhabi și va merge în Regatul Unit pentru a participa la funeraliile Reginei Elisabeta a II- a, relatează Reuters.\n\nJuan Carlos și soția sa și-au comunicat intenția de a accepta invitația făcută de autoritățile britanice de a participa la înmormântare, care va avea loc în data de 19 septembrie. Anunțul a fost făcut de Casa Regală a Spaniei, luni.\n\nFostul suveran spaniol și-a părăsit țara în august 2020, după ce procurorii au pornit o anchetă pentru corupție împotriva sa. Ulterior, autoritățile judiciare au renunțat la anchetă ca urmare a lipsei de dovezi și a faptului că presupusele fapte s-au prescris.\n\nOamenii stau la coadă pentru a-și lua rămas bun de la Regina Elisabeta a II-a\n\nACTUALIZARE 21.20 Publicul a început să se reculeagă luni în faţa sicriului reginei Elisabeta a II-a, expus pentru prima oară la Catedrala St. Giles din Edinburgh, la patru zile după decesul suveranei la vârsta de 96 de ani.\n\nOamenii stau la coadă pentru a reuși să ajungă la sicriul Reginei, notează The Guardian.\n\nSetarile tale privind cookie-urile nu permit afisarea continutul din aceasta sectiune. Poti actualiza setarile modulelor coookie direct din browser sau de aici – e nevoie sa accepti cookie-urile social media\n\nCorpul reginei, într-un sicriu acoperit cu drapelul regal scoţian, va rămâne 24 de ore în capitala Scoţiei, după care va fi transportat la Londra cu avionul marţi seara.\n\nÎncepând de miercuri seara, sicriul suveranei britanice va fi depus în Palatul Westminster, unde sute de mii de persoane sunt aşteptate până la funeraliile sale naţionale de lunea viitoare.\n\nSicriul Reginei a fost depus la Catedrala St. Giles\n\nACTUALIZARE 17.35 Sicriul Reginei Elisabeta a II-a a fost depus la Catedrala St. Giles. Cortegiul funerar a fost însoțit de Regele Charles al III-lea și de alți membri ai familiei regale.\n\nDupă ceremonia religioasă va avea loc un priveghi pentru familia regală. Sicriul va rămâne în catedrală până la 13 septembrie.\n\nRegele Charles al III-lea a ajuns la Edinburgh\n\nACTUALIZARE 15.00 Regele Charles al III-lea și regina consoartă Camilla au ajuns la Edinburgh.\n\nCei doi au participat la Ceremonia Cheilor de la Palatul Haolyroodhouse, unde regele a primit cheile orașului.\n\nDupă Ceremonia Cheilor, regele Charles al III-lea va conduce o procesiune alături de alți membri ai Familiei Regale, mergând în spatele cortegiului funerar al reginei Elisabeta a II-a, de-a lungul Royal Mile până la catedrala St Giles.\n\nRegele Charles al III-lea a susținut primul discurs în Parlament\n\nACTUALIZARE 12.30 Regele Charles al III-lea a descris Parlamentul drept ''instrumentul viu al democraţiei noastre'', în primul său discurs în faţa camerelor reunite ale legislativului britanic, la Westminster Hall, cea mai veche dintre clădirile care alcătuiesc parlamentul britanic, transmite Reuters.\n\n''Parlamentul este instrumentul viu al democraţiei noastre'', le-a transmis Regele Charles al III-lea legiuitorilor.\n\n''În timp ce mă aflu astăzi în faţa dumneavoastră, nu pot să nu simt greutatea istoriei care ne înconjoară şi care ne aminteşte de tradiţii parlamentare vitale, cărora dumneavoastră, membrii ambelor camere, vă consacraţi cu un aşa de mare angajament personal pentru binele comun'', a spus suveranul britanic.\n\nÎn discursul său, Regele Charles al III-lea s-a angajat să domnească în mod ''dezinteresat'', aşa cum a făcut-o mama sa, Elisabeta a II-a, căreia i-a adus un omagiu, şi a promis să respecte ''principiile constituţionale'', potrivit EFE.\n\nDupă discursul noului monarh britanic, în vârstă de 73 de ani, parlamentarii s-au ridicat în picioare şi au cântat imnul naţional.\n\nACTUALIZARE 12.10 Regele Charles al III-lea și soția sa, Regina Consoartă Camilla, au venit la Parlament, unde li se prezintă condoleanțe.\n\nRegele Charles al III-lea face luni la Westminster, sediul parlamentului britanic, prima sa vizită în calitate de monarh după decesul mamei sale, Regina Elisabeta a II-a.\n\nÎnsoţit de Regina Consoartă Camilla, noul suveran primește la Westminster condoleanţele pe care i le transmit ambele camere ale legislativului, Camera Comunelor (inferioară) şi Camera Lorzilor (superioară), după care se va adresa camerelor reunite ale Parlamentului.\n\nLuni seară, noul suveran va face acelaşi lucru în parlamentul scoţian.\n\nSute de mii de persoane, aşteptate să aducă un ultim omagiu regretatei suverane\n\nACTUALIZARE 11.30 Britanicii vor putea trece pe lângă sicriu timp de 24 de ore pe zi, începând de miercuri, 14 septembrie, la ora locală 17:00 (16:00 GMT), până pe 19 septembrie, la ora 6.30 a.m.\n\n\"Cei care doresc să participe vor trebui să stea la coadă mai multe ore, posibil peste noapte\", a precizat Ministerul britanic al Culturii.\n\n\"Sunt aşteptate mulţimi mari, iar oamenii sunt încurajaţi să verifice din timp, să îşi facă planuri în consecinţă şi să fie pregătiţi pentru aşteptări lungi\", a adăugat acesta luni.\n\nControale de securitate de tip aeroportuar vor avea loc la Westminster Hall, cea mai veche dintre clădirile care alcătuiesc Parlamentul britanic, şi vor fi în vigoare restricţii stricte, urmând să fie permise doar genţile de dimensiuni mici.\n\nSicriul Reginei Elisabeta a II-a este mutat de la Palatul Holyroodhouse la Catedrala St. Giles\n\nACTUALIZARE 11.00. Regele şi Regina Consoartă se deplasează luni în capitala Scoţiei, Edinburgh, unde printr-o nouă procesiune sicriul Reginei Elisabeta a II-a este mutat de la Palatul Holyroodhouse la Catedrala St. Giles.\n\nO ceremonie religioasă este programată pentru ora 14:00 GMT.\n\nSeara va avea loc un priveghi pentru familia regală.\n\nÎnainte de aceasta, regele va merge la Parlamentul scoţian pentru o sesiune de condoleanţe. Sicriul va rămâne în catedrală până la 13 septembrie.\n\nCitește și:\n\nCum va arăta domnia Regelui Charles al III-lea. Cristian Diaconescu: \"50 de ani de ucenicie au fost suficienți\"\n\nACTUALIZARE 09.00. Regele Charles al III-lea va primi, luni, condoleanțe din partea Parlamentului de la Londra și a celui de la Edinburgh. Sunt două sesiuni speciale, la care suveranul va lua parte. Luni seară, Charles al III-lea și familia regală vor participa la priveghiul de la catafalcul reginei, în Catedrala Saint Giles din capitala Scoției.\n\nIntrarea cortegiului funerar în Edinburgh a fost punctul final al unei călătorii de șase ore și 280 de kilometri, între castelul Balmoral și capitala Scoției. Mii de oameni s-au aliniat de-a lungul străzilor din oraș, martori ai istoriei care se scrie sub ochii lor. Unii au adus flori. Alții au venit doar ca să-l vadă pentru ultima oară pe singurul suveran britanic pe care l-au cunoscut vreodată.\n\nScoțienii și nu numai ei își pot lua rămas bun de la regină, la catedrala Saint Giles. Se anunță clipe pline de emoție, iar autoritățile i-au avertizat pe oameni că vor sta la cozi uriașe și nu vor avea voie să facă fotografii sau să filmeze.\n\nLiderii lumii merg la funeralii cu autobuzul\n\nACTUALIZARE 08.30 Fără avioane private, fără elicoptere sau mașini de stat la înmormântarea Reginei Elisabeta a II-a.\n\nȘefilor de stat străini li s-a cerut să sosească în Marea Britanie cu zboruri comerciale. Vor fi transportați în grup, cu autobuzul, la catedrala Westminster. Aceste este protocolul pentru demnitarii străini, potrivit documentelor obținute de Politico. Acestea confirmă, de asemenea, că doar șefii de stat și partenerii lor au fost invitați la înmormântare. Asta pentru că ar fi imposibil ca în catedrală să încapă mai mulți reprezentanți din fiecare țară.\n\nProtocolul mai prevede și că șefii de stat vor putea a oferi un omagiu regretatei regine, cu o durată de cel mult trei minute.\n\nÎn seara dinaintea slujbei de înmormântare, regele Charles al III-lea va găzdui o recepție pentru toți lideri, la Palatul Buckingham.\n\nLIVE TEXT DUMINICĂ, 11 SEPTEMBRIE 2022\n\nACTUALIZARE 23:59 S-a încheiat o nouă zi plină de emoție și durere în Marea Britanie, unde Regina Elisabeta și-a început ultima sa călătorie prin Regat. Sicriul cu trupul suveranei a părăsit Castelul Balmoral, domeniul atât de drag sufletului său, și a ajuns la Edinburgh, unde va rămâne până marți. Un drum de-a lungul căruia Regina a fost însoțită de gândurile și aplauzele a mii de oameni.\n\nÎncepând de luni, scoțienii și nu numai ei își pot lua rămas bun de la Regină, la catedrala Saint Giles. Se anunță clipe pline de emoție, iar autoritățile i-au avertizat pe oameni că vor sta la cozi uriașe și nu vor avea voie să facă fotografii sau să filmeze. Marți, sicriul va fi însoțit către Londra de prinţesa Anne, pentru ca miercuri să fie depus la Westminster Hall, unde va rămâne până la înmormântare.\n\nProclamația prin care Charles al III-lea este recunoscut oficial ca rege al Marii Britanii și Irlandei de Nord a fost citită duminică în Edinburgh, Cardiff și Belfast, capitalele celorlalte națiuni britanice. Săptămâna viitoare, noul rege Charles și regina consoartă Camilla vor vizita aceste orașe.\n\nSicriul Reginei a fost depus în Sala Tronului de la Palatul Holyroodhouse\n\nACTUALIZARE 18:36 Cortegiul funerar al Reginei Elisabeta a II-a a ajuns la Edinburgh. După o călătorie de 6 ore, cu mai multe opriri pe traseu, pentru a permite oamenilor să-și ia rămas bun, sicriul a fost depus în Sala Tronului de la Palatul Holyroodhouse, reședința oficială a monarhului britanic din capitala Scoției, unde va rămâne până luni.\n\nPrinţul William s-a declarat onorat că a primit titlul de prinţ de Wales\n\nACTUALIZARE 18:05 Prinţul William a declarat duminică că este onorat că a primit titlul de prinţ de Wales cu prilejul unei convorbiri cu prim-ministrul Ţării Galilor, Mark Drakeford, a precizat Palatul Kensington într-un comunicat, informează Reuters.\n\nWilliam a primit acest titlu, deţinut anterior de tatăl lui timp de peste 50 de ani, după moartea bunicii sale regina Elisabeta a II-a săptămâna trecută.\n\n''Prinţul a recunoscut profunda afecţiune pe care o poartă atât el, cât şi prinţesa pentru Ţara Galilor după ce şi-au stabilit prima reşedinţă de familie în Anglesey pe o perioadă care a inclus primele luni din viaţa prinţului George'', se mai spune în declaraţie.\n\n''Prinţul şi prinţesa îşi vor petrece lunile şi anii care vor urma adâncind relaţia cu comunităţile din Ţara Galilor. Ei doresc să-şi îndeplinească rolul şi să susţină aspiraţiile poporului galez şi să aducă în prim-plan atât provocările, cât şi oportunităţile viitoare''\n\nPreşedintele chinez Xi Jinping l-a felicitat pe regele Charles al III-lea\n\nACTUALIZARE 15:49 Preşedintele chinez Xi Jinping i-a trimis un mesaj de felicitare regelui Charles al III-lea, proclamat oficial sâmbătă succesor al Elisabetei a II-a, informează duminică Xinhua şi Reuters.\n\nÎn mesajul transmis, Xi a subliniat că este gata să conlucreze cu regele Charles pentru întărirea înţelegerii reciproce şi prieteniei între cele două popoare, precum şi să intensifice comunicarea în probleme globale.\n\nLiderul chinez a amintit în mesajul său şi că în acest an se împlinesc 50 de ani de la stabilirea de relaţii diplomatice între cele două state, a menţionat Xinhua.\n\nRelaţiile dintre Londra şi Beijing s-au deteriorat în ultimii ani, iar noul premier britanic Liz Truss a fost până acum un ferm critic al Chinei, notează Reuters.\n\nCharles al III-lea, proclamat rege și în Ţara Galilor și Irlanda de Nord\n\nACTUALIZARE 15:09 Charles al III-lea a fost proclamat oficial duminică rege şi la Cardiff (Ţara Galilor) - în mijlocul unei mici manifestaţii de protest, remarcă agenţia de presă EFE -, şi la Belfast (Irlanda de Nord), după prima şi principala proclamaţie care a avut loc sâmbătă la Londra.\n\nAcest prim text citit pe teritoriul Angliei, în care se constată moartea reginei Elisabeta a II-a şi succedarea la tron a primului său născut, este identic cu cel citit duminică în ceremonii publice în celelalte trei naţiuni ale Regatului Unit şi care au fost urmate de defilări militare şi 21 de salve de tun.\n\nLuni, Charles al III-lea va conduce o procesiune de la reşedinţa regală Holyroodhouse din Edinburgh şi până la catedrala St Giles, aflată în imediată apropiere, unde va avea loc o slujbă religioasă.\n\nÎnainte ca sicriul să ajungă marţi la Londra, regele şi regina consoartă Camilla, însoţiţi de şefa executivului britanic Liz Truss, vor călători la Belfast şi apoi în Ţara Galilor, iar la 19 septembrie vor avea loc funeraliile de stat ale Elisabetei a II-a.\n\nCharles al III-lea, proclamat rege în Scoția\n\nACTUALIZARE 14:20 Charles al III-lea a fost proclamat rege în Scoția, într-o ceremonie formală în care a fost citită public proclamația semnată ieri de Consiliul de Succesiune la Palatul St James din Londra.\n\nÎn apropiere a fost și un protest față de monarhie, după ce o tânără a apărut cu o pancartă pe care scria „Aboliți monarhia”. Poliția a intervenit rapid.\n\nAustralia exclude pentru moment un referendum privind abolirea monarhiei\n\nACTUALIZARE 13:36 Premierul Australiei, Anthony Albanese, a declarat că nu intenţionează pentru moment să organizeze un referendum privind abolirea monarhiei în ţara sa, din respect pentru regina Elisabeta a II-a a Regatului Unit, decedată joi la Castelul Balmoral din Scoţia.\n\nAcum este momentul să-i aducem un omagiu defunctului monarh şi nu să analizăm „chestiuni despre Constituţia noastră”, a declarat duminică Albanese la postul britanic de televiziune Sky News, potrivit dpa, preluată de Agerpres.\n\nMai degrabă - a spus el - este momentul să ne arătăm admiraţia pentru serviciile aduse de regină „Australiei, Commonwealth-ului şi lumii”.\n\nPremierul australian intenţionează să călătorească la Londra pentru a participa la funeraliile de stat ale reginei Elisabeta a II-a, care vor avea loc la 19 septembrie.\n\nAlbanese a menţionat în repetate rânduri că intenţionează să transforme Australia în republică. Fiecare australian ar trebui să aibă şansa să devină şef al statului, a afirmat el.\n\nDezbateri privind abolirea monarhiei\n\nMoartea reginei a alimentat dezbaterile despre statutul ţării. În 1999, majoritatea australienilor (55%) au votat într-un referendum pentru menţinerea monarhiei ca formă de guvernământ.\n\nAustralia nu este singura ţară din Commonwealth (Comunitatea Naţiunilor, organizaţie interguvernamentală formată din 53 de state membre independente care au făcut iniţial parte, cu unele excepţii, din Imperiul Britanic - n.r.) care are în vedere o schimbare de Constituţie.\n\nLa 30 noiembrie 2021 statul insular Barbados a devenit republică, iar criticile la adresa monarhiei britanice se înmulţesc în rândul statelor din Caraibe, scrie dpa.\n\nSicriul reginei, dus la Edinburgh\n\nACTUALIZARE 12:10 Cortegiul funerar al Reginei Elisabeta a II-a a plecat de la Balmoral. Sicriul suveranei este transportat la Edinburgh. După o călătorie de 6 ore, cu mai multe opriri pe traseu, pentru a permite oamenilor să-și ia rămas bun, sicriul va fi depus în Sala Tronului de la Palatul Holyroodhouse, reședința oficială a monarhului britanic din capitala Scoției.\n\nCharles al III-lea, proclamat șef de stat în Canada\n\nACTUALIZARE 11:00 Charles al III-lea a fost proclamat oficial rege și în Canada, într-o ceremonie formală. Guvernatoarea generală a Canadei, Mary Simon, reprezentanta monarhului britanic în această ţară, s-a întâlnit la Ottawa cu premierul Justin Trudeau pentru a semna proclamaţia.\n\nDupă ce Simon şi Trudeau au semnat documentul care oficializează calitatea de şef al statului canadian pentru suveranul britanic, proclamaţia a fost citită cu voce tare şi au fost trase 21 de salve de tun.\n\nProclamaţia menţionează că „Alteţa Sa regală prinţul Charles Philip Arthur George este acum, după moartea ultimei noastre suverane, cu voia Domnului, Regele Charles al III-lea al Regatului Unit, Canadei şi al altor dominioane şi teritorii”.\n\nDupă proclamaţie, Trudeau a discutat telefonic cu premierul britanic Elizabeth Truss, transmiţând condoleanţe poporului britanic şi felicitând-o pentru recenta numire ca şefă a executivului de la Londra. Cei doi oameni politici au discutat şi despre situaţia războiului din Ucraina, criza economică globală şi instabilitatea pieţelor energetice şi a sectorului alimentar.\n\nPotrivit Reuters, Trudeau a mai anunţat că Parlamentul Canadei se va întruni joi, pentru a permite membrilor săi să aducă un ultim omagiu Reginei Elisabeta a II-a.\n\nCharles al III-lea a fost proclamat rege al Noii Zeelande\n\nACTUALIZARE 09: 00 Regele Charles al III-lea a fost proclamat oficial șef de stat și în Noua Zeelandă. Ceremonia a avut loc în parlamentul din Wellington.\n\nPremierul Jacinda Ardern a declarat: „Majestatea Sa Regele Carol al III-lea a fost recunoscut ca suveran al nostru”.\n\nEa a adăugat că, în urma morții Reginei Elisabeta a II-a, Noua Zeelandă intră într-o perioadă de schimbare.\n\n„Regele Charles a demonstrat în mod constant grija sa profundă pentru țara noastră. Această relație este profund apreciată de poporul nostru. Nu am nicio îndoială că se va aprofunda”, a spus ea.\n\nCortegiul funerar al Reginei Elisabeta a II-a pleacă spre Edinburgh\n\nACTUALIZARE 08:33 Sicriul Reginei Elisabeta a II-a va pleca astăzi la prânz de la Balmoral spre Edinburgh. Cortegiul funerar la ajunge la Palatul Holyroodhouse, reședința oficială a monarhului britanic din capitala Scoției iar sicriul va fi depus în Sala Tronului.\n\nLa Londra, Regele Charles al III-lea se va întâlni cu secretarul general al Commonwealth-ului la Palatul Buckingham. Apoi va avea o întâlnire cu înalții comisari din țările în care este șef de stat.\n\nCharles al III-lea, proclamat șef de stat în Australia\n\nACTUALIZARE 08:01 Australia l-a proclamat oficial șef al statului pe regele Charles al III-lea, în cadrul unei ceremonii desfășurate duminică.\n\nProclamația a fost făcută de guvernatorul general al Australiei, David Hurley, în parlamentul din Canberra. O serie de ceremonii de proclamare vor avea loc duminică și în parlamentele locale din țară, relatează CNN.\n\nO zi națională de comemorare va avea loc pe 22 septembrie, după ce premierul Anthony Albanese se va întoarce din Marea Britanie, unde va participa la funeraliile Reginei Elisabeta a II-a.\n\nÎn calitate de șef al statului, regina Elisabeta a II-a a vizitat Australia de 16 ori.\n\nLIVE TEXT SÂMBĂTĂ, 10 SEPTEMBRIE\n\nCharles al III-lea a fost proclamat oficial rege al Marii Britanii. Vineri seară, el susținuse primul discurs public în calitate de nou suveran al Marii Britanii. El a părăsit Castelul Balmoral, vineri după-amiază, și a ajuns la Londra, la Palatul Buckingham alături de soția sa, regina consoartă Camilla. Înainte de a intra în palatul regal, Charles a salutat mulțimea, a dat mâna cu oamenii strânși în fața porților și le-a primit direct condoleanțele și urările de bine pentru domnia pe care o începe. Regele a avut apoi prima sa audiență oficială cu Liz Truss, șefa guvernului britanic. După această întâlnire, Charles s-a adresat pentru prima oară națiunii în calitate de Rege al Marii Britanii și Irlandei de Nord.\n\nApariție-surpriză la Windsor: William și Harry împreună, alături de soțiile lor\n\nACTUALIZARE 22:00 Prinţul şi Prinţesa de Wales au fost însoţiţi de Ducele şi Ducesa de Sussex într-o plimbare la Castelul Windsor, fiind primul lor angajament sub noile lor titluri, informează Agerpres.\n\nPrințul și prințesa de Wales, William și Catherine, și ducele și ducesa de Sussex, Harry și Meghan. și-au făcut o apariție surpriză, împreună, salutând publicul la castelul Windsor, după moartea bunicii lor, Regina Elisabeta a II-a Foto: Profimedia Images\n\nPrinţul William, moştenitorul coroanei, şi fratele său Harry, împreună cu soţiile lor, Kate şi Meghan, toţi în ţinute de doliu, au stat împreună sâmbătă după-amiază la porţile Castelul Windsor pentru a se întâlni cu mulţimea adunată pentru a aduce un omagiu regretatei Elisabeta a II-a.\n\nEste o surpriză, în condițiile în care existau zvonuri despre o ruptură între cei doi frați. Acum, Harry şi Meghan s-au alăturat lui William şi Kate în public fiind împreună toți patru pentru prima dată de la Ziua Commonwealth-ului, pe 9 martie 2020.\n\nO sursă regală a declarat că William, noul Prinţ de Wales, i-a cerut fratelui său şi soţiei sale să li se alăture pentru a vedea florile şi mesajele oamenilor.\n\nFuneraliile de stat ale Reginei Elisabeta a II-a au loc luni, 19 septembrie\n\nACTUALIZARE 19:10 Palatul Buckingham a anunțat că funeraliile de stat ale Reginei Elisabeta a II-a vor avea loc luni, 19 septembrie, la ora locală 11:00 (13:00, ora României)\n\nSicriul reginei defuncte va fi depus la Westminster Hall începând de miercuri, 14 septembrie, oferind publicului ocazia de a-i aduce un ultim omagiu și de a se reculege la catafalcul monarhului cu cea mai lungă domnie din istoria Regatului Unit.\n\nSicriul reginei va fi transportat duminică cu mașina de la castelul Balmoral la Palatul Holyroodhouse din Edinburgh. Va fi o călătorie de șase ore, cu mașina mortuară, pentru a permite publicului să își prezinte omagiile.\n\nLuni, 12 septembrie, sicriul va merge în procesiune la Catedrala St Giles, unde va sta până marți, iar apoi va fi transportat cu avionul la Palatul Buckingham, înainte de a ajunge, miercuri, la Westminster Hall, unde va rămâne până în dimineața înmormântării.\n\nFuneraliile reginei vor fi primele funeralii de stat care au loc în Marea Britanie de la cele ale premierului Winston Churchill, în 1965.\n\nDeși tatăl reginei, George al VI-lea, a dorit ca slujba sa de înmormântare să aibă loc la capela de la Castelul Windsor, trupul fiicei sale va fi dus la Westminster Abbey, acolo unde s-a căsătorit și a fost încoronată, și apoi va fi transportat la Windsor pentru a fi înmormântată în cavoul regal.\n\nCitiți și: Omagiul prințului William pentru Regina Elisabeta a II-a: Eu am pierdut o bunică. Şi deşi voi plânge pierderea ei, mă simt recunoscător\n\nMembri ai familiei regale au mers la biserică la Balmoral și au salutat mulțimea\n\nACTUALIZARE 18:30 Membrii familiei regale de la Balmoral, îmbrăcați în negru, au salutat sâmbătă după-amiază mulțimea adunată la porțile domeniului din Scoția unde a murit Regina, după ce s-au întors de la o slujbă religioasă privată.\n\nFamilia regală a fost întâmpinată de oameni care au salutat, au aplaudat și au depus flori în onoarea reginei.\n\nPrințul Andrew, cu fiicele sale Eugenie și Beatrice Foto: Profimedia Images\n\nAl doilea fiu al reginei, prințul Andrew, duce de York, și-a îmbrățișat fiica, pe prințesa Eugenie, în timp ce aceasta era vizibil afectată, relatează CNN.\n\nDucele de York a mulțumit oamenilor pentru că au venit pentru a-și arăta compasiunea.\n\nFratele său, prințul Edward, conte de Wessex și fiul cel mic al regretatei regine, a mulțumit, de asemenea, celor care au venit pentru a-și arăta sprijinul, apreciind că unii au venit de departe.\n\nPrințesa Anne, fiica Reginei Elisabeta a II-a, vorbește cu oamenii care s-au strâns la Balmoral Foto: Profimedia Images\n\nȘi prințesa Anne, fiica reginei, alături de soțul ei, comandorul Timothy Laurence, s-a oprit și a vorbit cu mulțimea. Copiii lui Anne, Peter Phillips și Zara Tindall, s-au uitat la florile și mesajele lăsate de oameni la porțile castelului, iar nepoatei reginei i-au dat lacrimile.\n\nZara Tindall, nepoata Reginei, este emoționată de mesajele lăsate de oameni la porțile castelului Balmoral Foto: Profimedia Images\n\nCei 12 membri ai familiei s-au oprit apoi în poarta de la Balmoral și s-au întors pentru a saluta și a mulțumi mulțimii care se adunase în spatele barierelor.\n\nMembri apropiați ai familiei regale salută mulțimea la porțile castelului Balmoral Foto: Profimedia Images\n\nPremierul Liz Truss a depus jurământul de credință faţă de noul rege\n\nACTUALIZARE 15.56 Parlamentari de rang înalt din Marea Britanie au început procesul de jurământ de credinţă faţă de noul rege, Charles al III-lea, informează dpa, potrivit Agerpres.\n\nPreşedintele Camerei Comunelor, Sir Lindsay Hoyle, a declarat că din cauza „constrângerilor de timp”, doar un număr mic de parlamentari pot depune jurământul sâmbătă, dar mai mult timp va fi disponibil la o dată ulterioară.\n\nSir Lindsay a fost primul parlamentar care a depus jurământul, urmat de decanul (tatăl) Camerei, Sir Peter Bottomley, şi de decana (mama) Camerei, Harriet Harman.\n\nApoi prim-ministrul Liz Truss a rostit jurământul: „Jur pe Dumnezeu atotputernic că voi fi credincioasă şi voi purta loialitate adevărată Majestăţii Sale Regele Charles, moştenitorilor şi succesorilor săi, în conformitate cu legea, aşa să-mi ajute Dumnezeu”.\n\nDiscursul regelui Charles al III-lea după ce a fost proclamat monarh\n\nACTUALIZARE 14.16 Regele Charles al III-lea al Marii Britanii a susţinut un discurs sâmbătă, după ce a fost proclamat în mod oficial suveran al Regatului Unit. El a spus că va încerca să urmeze exemplul mamei sale, regina Elisabeta a II-a, a cărei domnie „a fost fără precedent”.\n\n„Pentru întreaga noastră familie, precum şi pentru acest regat şi pentru familia extinsă de naţiuni din care facem parte, mama mea a oferit un exemplu de iubire pentru toată viaţa şi de serviciu public altruist. Domnia mamei mele a fost fără precedent ca durată, dedicare şi devotament. Chiar şi acum când suntem în doliu, îi mulţumim pentru această viaţă de credinţă. Sunt profund conştient de această importantă moştenire şi de îndatoririle şi responsabilităţile serioase care, de acum, îmi revin mie”, a adăugat regele Charles al III-lea.\n\nProclamația care îl anunță pe Regele Charles al III-lea a fost citită publicului\n\nACTUALIZARE 13.30 Proclamația care îl anunță pe Regele Charles al III-lea a fost citită publicului de la balconul Palatului St James, în cadrul unei ceremonii. Au fost trase apoi salve de tun în onoarea noului rege.\n\nCharles al III-lea :„Voi încerca să urmez exemplul inspirațional” al mamei mele\n\nACTUALIZARE 12.29 „Mama mea a dat un exemplu de iubire, pe tot parcursul vieții, și de slujire dezinteresată. Domnia mamei mele a fost inegalabilă ca durată, dăruire și devotament. Chiar și acum, când suntem triști, mulțumim pentru această viață credincioasă. Sunt profund conștient de această moștenire profundă și de îndatoririle și responsabilitățile mari care au trecut la mine acum”, a spus Charles al III-lea în discursul ținut după proclamarea sa ca rege.\n\n„Voi încerca să urmez exemplul ei inspirațional și să caut pacea și unitatea pentru oamenii din întregul Commonwealth. Știu că voi fi ajutat de afecțiunea și devotamentul oamenilorr, voi fi ghidat de Consiliu și de Parlamentul ales”, a continuat el.\n\nCharles al III-lea a fost proclamat oficial rege\n\nACTUALIZARE 12.05 Charles al III-lea a fost proclamat oficial rege al Marii Britanii, într-o ceremonie desfășurată la Palatul St James din Londra. Proclamația a fost citită în sală și apoi semnată de mai mulți oficiali britanici din Consiliul de Succesiune. Documentul va fi citit apoi de la balconul palatului, astfel încât să fie informat și poporul, conform tradiției.\n\nMembrii Consiliului de Succesiune au mers apoi în sala Consiliului Privat al regelui. Sunt prezenți și foștii premieri britanici și membri ai familiei regale. Aici se vor întâlni cu noul rege.\n\nMii de oameni, în faţa Palatului Buckingham pentru a o omagia pe suverană\n\nACTUALIZARE 11.01 Mii de oameni s-au adunat în faţa Palatului Buckingham din Londra pentru a aduce un omagiu Reginei Elisabeta a II-a, care a murit joi, la vârsta de 96 de ani, la Castelul Balmoral din Scoţia, transmite dpa.\n\nPersoane îndoliate continuă să aducă buchete de flori, lumânări, bileţele şi alte ofrande pe care le depun la porţile Palatului Buckingham, reşedinţa principală din Londra a monarhilor britanici.\n\nAtmosfera la reşedinţa regală din centrul Londrei era una sumbră şi, în pofida numărului mare de persoane prezente, zona era liniştită, iar oamenii se deplasau încet şi vorbeau în şoaptă.\n\nÎmpăratul Japoniei intenţionează să participe la funeraliile reginei\n\nACTUALIZARE 10.58 Împăratul Naruhito al Japoniei intenţionează să participe la funeraliile Reginei Elisabeta a II-a, au anunţat sâmbătă mass-media nipone, citate de Kyodo, AFP şi Reuters, potrivit Agerpres.\n\nŞi soţia lui Naruhito, Împărăteasa Masako, ar urma să participe la funeralii, dacă starea sa de sănătate i-o permite, potrivit presei locale.\n\nAr fi vorba despre prima călătorie în străinătate a Împăratului Naruhito după întronizarea sa în mai 2019, după abdicarea tatălui său.\n\nÎn 2020, împăratul intenţiona să se deplaseze în Regatul Unit pentru primul său voiaj în străinătate de la preluarea atribuţiilor, dar acea vizită a fost amânată din cauza pandemiei de coronavirus.\n\nPotrivit postului public nipon NHK, care a citat sâmbătă surse oficiale, guvernul şi Casa Imperială se află în plin proces de pregătiri.\n\nAceasta ar fi o decizie mai degrabă neobişnuită, a subliniat la rândul său cotidianul Mainichi Shimbun, amintind că Împăratul Japoniei nu asistă în general la funeralii în afara frontierelor ţării. Potrivit Kyodo, Împăratul Akihito a fost primul care a făcut acest lucru când, împreună cu soţia sa, Împărăteasa Michiko, a călătorit în Belgia pentru a participa la funeraliile Regelui Baudouin, în 1993.\n\nLegături strânse între familiile regale\n\nPresa niponă evidenţiază legăturile strânse între membrii familiilor regale britanică şi japoneză.\n\nTatăl lui Naruhito, Akihito, a fost prezent în 1953 la încoronarea Elisabetei a II-a, în calitatea sa de prinţ moştenitor al Japoniei.\n\nÎn 1975, Regina Elisabeta a II-a a vizitat Japonia, o premieră pentru un monarh britanic, şi l-a întâlnit pe Împăratul Hirohito, bunicul lui Naruhito.\n\nÎntr-un comunicat publicat după moartea suveranei britanice, Naruhito a salutat „numeroasele realizări şi contribuţii” ale Elisabetei a II-a şi a vorbit despre „imensa sa tristeţe”.\n\nAtât Împăratul Naruhito, cât şi soţia sa, Împărăteasa Masako, au studiat la prestigioasa universitate britanică Oxford.\n\nReuters, care citează tot presa niponă, scrie că la funeraliile Elisabetei a II-a ar urma să participe şi premierul Japoniei, Fumio Kishida.\n\nKishida ia în calcul să participe la funeralii, care ar urma să aibă loc în ceva mai mult de o săptămână, după care se va deplasa la New York, pentru a lua parte la Adunarea Generală a ONU, programată pentru sfârşitul lunii septembrie, a relatat sâmbătă TV Asahi.\n\nCharles al III-lea va fi proclamat oficial rege\n\nACTUALIZARE 08.12 Charles al III-lea va fi proclamat astăzi oficial rege al Marii Britanii. Ceremonia va avea loc la Londra.\n\nLa ora 12.00, la Palatul St James, se va întruni Consiliul de Succesiune pentru proclamarea noului rege Charles al III-lea.\n\nÎn cadrul acestei ceremonii, noul suveran va face o declarație și va semna un jurământ scris prin care se angajează să protejeze Biserica și să continue guvernarea.\n\nTot astăzi, parlamentul se reunește într-o ședință specială, în care deputații depun jurământul de loialitate față de noul suveran.\n\nCe se întâmplă cu câinii reginei Elisabeta a II-a?\n\nRegina Elisabeta a II-a era cunoscută ca o mare iubitoare de animale. Îi plăceau caii - călărea cât de des putea -, dar marea ei iubire, care a urmat-o toată viața, au fost câinii corgi, care au ajuns un simbol al monarhiei britanice.\n\nDupă moartea reginei au rămas câțiva câini care au dus o viață cu adevărat regală, cu valet și bucătar propriu, iar presa din insulă se întreabă cine se va ocupa de ei de acum înainte. Pentru a liniști spiritele, trebuie precizat un lucru: familia regală nu lasă nimic la voia întâmplării.\n\nLIVE TEXT VINERI, 9 SEPTEMBRIE 2021\n\nRegele i-a spus premierului că moartea mamei sale este momentul de care se temea\n\nRegele Charles a descris moartea mamei sale ca fiind momentul „de care se temea” în timpul audienței cu premierul britanic Liz Truss. Comentariile sale au fost surprinse de camerele de luat vederi în timp ce dădea mâna și poza cu Liz Truss la Palatul Buckingham, relatează CNN.\n\n„Momentul de care m-am temut, așa cum știu că mulți oameni s-au temut”, a fost auzit regele spunându-i lui Liz Truss.\n\nWilliam și Kate și-au schimbat contul de Twitter pentru a reflecta noua lor titulatură\n\nWilliam și Kate și-au schimbat vineri contul oficial de Twitter pentru a reflecta noile lor titluri - Prinț și Prințesă de Wales.\n\nRegele Charles al III-lea a acordat oficial titlul cuplului în timpul discursului său către națiune rostit vineri.\n\nAnterior, William și Catherine erau cunoscuți sub numele de Ducele și Ducesa de Cambridge.\n\n„God Save The King”, cântat pentru prima oară după 70 de ani\n\nACTUALIZARE 21:06 În Catedrala St. Paul este cântat pentru prima dată imnul regal, în varianta „God Save The King”. Această versiune, intonată în prezenţa prim-ministrului britanic Liz Truss, înlocuieşte „God Save the Queen”, imnul utilizat de la ascensiunea pe tron a defunctei suverane, în 1952.\n\nACTUALIZARE 20:30 La Catedrala St. Paul a început un serviciu religios de rugăciune în memoria Reginei Elisabeta a II-a. Premierul Liz Truss se numără printre cei care au rostit o alocuțiune. La slujbă participă membri ai clerului și oameni politici.\n\nRegele Charles al III-lea, primul discurs către națiune: „Este un timp al schimbării pentru familia mea”\n\nACTUALIZARE 20:00 Regele Charles al III-lea a rostit vineri primul său discurs către națiune, un discurs de 10 minute înregistrat la Palatul Buckingham, în care și-a arătat recunoștința și respectul față de mama sa și i-a lăudat cei 70 de ani de domnie.\n\nDiscursul a fost înregistrat la Palatul Buckingham. Așezat în spatele unui birou, cu o fotografie a mamei sale afișată în mod vizibil în stânga sa, Charles a promis că îi va urma exemplul și își va servi poporul:\n\nRegele Charles al III-lea și-a început discursul cu un omagiu adus mamei sale, Regina Elisabeta a II-a, și cu mărturisirea durerii pe care o simte întreaga familie regală.\n\nSuveranul părea să aibă ochii în lacrimi în timp ce vorbea despre Regina Elisabeta a II-a, căreia i-a spus „iubita mea Mama”, rememorând cei 70 de ani de domnie în care suverana și-a făcut datoria cu „căldură, umor și abilitate”.\n\n„De-a lungul vieţii ei, Maiestatea sa Regina - iubita mea Mama - a fost o inspiraţie şi un exemplu pentru mine şi familia sa şi avem faţă de ea cea mai sinceră datorie pe care o familie o poate avea față de mama sa. A avut un profund angajament personal care i-a definit întreaga viaţă. A făcut sacrificii pentru datorie. Dedicarea şi devotamentul său ca suverană nu s-au diminuat niciodată, în vremuri de schimbare şi de progres, în vremuri de bucurie şi sărbătoare şi în vremuri de tristeţe şi pierdere”, a afirmat noul rege.\n\n„Valorile noastre au rămas și trebuie să rămână constante”, a spus Charles al III-lea, promițând să fie slujba britanicilor întreaga sa viaţă, la fel ca mama sa.\n\n„Reînnoiesc în faţa voastră acest angajament de serviciu de-a lungul întregii vieţi”, a declarat Charles al III-lea.\n\n„Atâta timp cât sunt Rege, voi respecta Constituția. Vă voi servi cu loialitate și iubire, așa cum am făcut-o toată viața”, a promis Charles.\n\n„Viața mea, sigur, se va schimba”, a recunoscut el, menționând fundațiile sale de care nu se va mai putea ocupa și dând de înțeles că va mai avea timp ca până acum nici de pasiunile sale sau de vizitele în locuri îndrăgite precum România.\n\n„Este un timp al schimbării pentru familia mea, contez pe sprijinul iubitei mele soții, Camilla. Am învățat că mă pot baza pe ea”, a arătat Charles. „În semn de recunoaștere a propriului său serviciu public regal, de la căsătoria noastră de acum 17 ani, ea devine regina mea consoartă”, a punctat el. „Știu că ea se va ridica la exigențele noului său rol, cu devotamentul său ferm față de datorie, pe care am ajuns să mă bazez atât de mult”, a declarat Charles.\n\n„Fiul meu William va prelua responsabilitățile pe care le-am avut timp de cinci decenii. Cu Catherine alături de el, știu că noii noștri prinț și prințesă de Wales vor continua să inspire și să ducă mai departe dialogurile noastre naționale”, a menționat Charles, oficializând faptul că William devine prinț moștenitor.\n\nSuveranul nu l-a uitat nici pe celălalt fiu al său, Harry, chiar dacă acesta a renunțat la îndatoririle regale. „Vreau să-mi exprim iubirea pentru Harry și Meghan, în timp ce își construiesc o viață în Statele Unite”, a afirmat Charles.\n\n„Ofer cele mai sincere mulțumiri, din inimă, pentru sprijinul acordat”, le-a spus el supușilor.\n\n„Iubită mama, își mulțumesc pentru tot. Fie ca îngerii să-ți călăuzească calea”, și-a încheiat Charles primul discurs ca Rege.\n\nDiscursul integral al Regelui Charles al III-lea:\n\n„Vă vorbesc astăzi cu sentimente de profundă durere. De-a lungul vieții sale, Majestatea Sa Regina, iubita mea mamă, a fost o inspirație și un exemplu pentru mine și pentru toată familia mea și îi datorăm cea mai sinceră recunoștință pe care o poate avea orice familie față de mama lor, pentru dragostea, afecțiunea, îndrumarea ei, pentru înțelegere și exemplu.\n\nRegina Elisabeta și-a trăit viața cu folos, cu o promisiune pe care și-a ținut-o, iar moartea ei este deplânsă profund. Acea promisiune de slujire a poporului pe tot parcursul vieții o reînnoiesc astăzi în fața tuturor.\n\nPe lângă durerea personală pe care o simte toată familia mea, împărtășim cu atât de mulți dintre voi în Regatul Unit, în toate țările în care Regina a fost șef de stat, în Commonwealth și în întreaga lume, un sentiment profund de recunoștință pentru cei peste 70 de ani în care mama mea, ca Regină, a fost în slujba atâtor națiuni.\n\nÎn 1947, la împlinirea a 21 de ani, ea s-a angajat într-o transmisiune către Commonwealth, din Cape Town, să-și dedice viața, fie ea scurtă sau lungă, slujirii popoarelor ei. A fost mai mult decât o promisiune, a fost un angajament personal profund, care i-a definit întreaga viață.\n\nEa a făcut sacrificii pentru slujba ei. Dedicarea și devotamentul ei nu au pălit niciodată prin vremuri de schimbare și progres, prin vremuri de bucurie și sărbătoare și prin vremuri de tristețe și pierdere. În viața ei am văzut acea dragoste constantă pentru tradiție și acea îmbrățișare neînfricată a progresului care ne fac măreți ca națiuni. Afecțiunea, admirația și respectul pe care le-a inspirat au devenit un semn distinctiv al domniei ei. Și, după cum poate mărturisi fiecare membru al familiei mele, ea a combinat aceste calități cu căldură"
}