{
    "Emiratele Arabe Unite vor furniza Germaniei gaz lichefiat și motorină": "Emiratele Arabe Unite vor furniza Germaniei gaz lichefiat și motorină\n\nEmiratele Arabe Unite (EAU) şi Germania au semnat duminică, cu prilejul vizitei cancelarului german Olaf Scholz la Abu Dhabi, un acord care prevede furnizarea în 2022 şi 2023 de gaz lichefiat şi de motorină statului european, relatează Agerpres.\n\nMinistrul industriei din EAU, Sultan al-Jaber, şi-a exprimat satisfacţia pentru un „nou acord istoric” care „întăreşte parteneriatul energetic în plină expansiune între EAU şi Germania” cu prilejul semnării acordului, în prezenţa cancelarului Olaf Scholz, potrivit agenţiei de presă din Emirate, Wam.\n\nScholz, care s-a întâlnit cu preşedintele EAU, Mohamed bin Zayed Al-Nahyan, prezent şi el la ceremonia de semnare, a „salutat” un acord privind „securitatea energetică”, a adăugat Wam.\n\nAcordul prevede exportul unei încărcături de gaz natural lichefiat (GNL) către Germania la sfârşitul lui 2022, apoi furnizarea de cantităţi suplimentare în 2023.\n\nAgenţia Wam relatează despre o livrare directă de motorină realizată în septembrie şi despre un acord pentru furnizarea a până la 250.000 de tone de motorină pe lună în 2023.\n\nÎn virtutea acordului, EAU vor furniza „o încărcătură de GNL care va fi livrată la sfârşitul lui 2022 şi utilizată pentru darea în folosinţă a terminalului plutitor de import de GNL al Germaniei de la Brunsbuettel”, un port de la Marea Nordului.\n\nSocietatea petrolieră publică din EAU, ADNOC, a efectuat prima da livrare directă de motorină Germaniei în septembrie, şi „va furniza până la 250.000 de tone de motorină pe lună în 2023”, potrivit aceleiaşi surse.\n\nLiderul german a început sâmbătă, în Arabia Saudită, un turneu în Golf în speranţa de a încheia noi acorduri energetice pentru a înlocui furnizorul rus şi a atenua criza energetică provocată de invadarea Ucrainei de către Moscova.\n\nSâmbătă, Scholz s-a întâlnit la Jeddah cu prinţul moştenitor saudit şi liderul de facto al regatului petrolier Mohammed bin Salman şi, mai târziu în cursul zilei de duminică, el va pleca spre Qatar, ţară cu importante resurse de gaz, pentru discuţii cu emirul Tamim ben Hamad Al-Thani.\n\nCitește și...",
    "Decizia lui Alexandru Cicâldău de a merge în Emiratele Arabe Unite, criticată: ”E deja pe final de carieră”": "Cupa României : Steaua - Chindia , marți, 18:45, Digi Sport 1\n\nLiga Națiunilor: Portugalia - Spania, marți, 21:45, Digi Sport 1\n\nDecizia lui Alexandru Cicâldău de a merge în Emiratele Arabe Unite a fost criticată de Marius Avram (43 de ani), fost arbitru FIFA.\n\nHotărârea lui Alexandru Cicâldău, criticată de Marius Avram\n\nFostul ecuson FIFA este de părere că Alexandru Cicâldău nu a luat deloc cea mai înțeleaptă decizie în momentul în care s-a transferat la Al Ittihad Kalba, în Emiratele Arabe Unite.\n\n”Eu zic că e deja pe final de carieră. De unde să te duci de acolo? Ai auzit tu de transferuri de acolo în Serie A? Eu am auzit de jucători bătrâni care se ducă acolo ca să facă bani. Acolo nu crești, ci scazi.\n\nMie nu mi-ar plăcea să mă bazez (n.r. la națională) pe jucătorii ăștia din Arabia sau din China”, a spus Marius Avram, pentru ProSport.\n\nMijlocașul român nu se prezintă în cea mai bună formă sportivă a carierei sale.\n\nFotbalistul a fost primul schimbat de antrenorul formației sale, vinerea trecută, în partida de campionat câștigată cu Al Dhafra, scor 2-0\n\nDeși nu trece printr-o perioadă foarte bună a carierei, Alexandru Cicâldău a prins convocarea la echipa națională pentru ultimele două meciuri din Liga Națiunilor.\n\nRomânia o va înfrunta pe Finlanda pe data de 23 septembrie, de la ora 21:45, la Helsinki, în timp ce jocul contra Bosniei se va disputa pe data de 26 septembrie, de la ora 21:45, la București, pe arena Rapidului.\n\nEtichete: marius avram , emiratele arabe unite , al ittihad kalba , alexandru cicaldau , transfer cicaldau\n\nUrmărește știrile digisport.ro și pe Google News",
    "Bogdan Aurescu a discutat cu ministrul Mediului din Emiratele Arabe Unite despre investiţii în agricultură şi energie": "Ministrul Afacerilor Externe, Bogdan Aurescu, a avut, ieri, la New York, o întrevedere bilaterală cu ministrul mediului şi schimbărilor climatice din Emiratele Arabe Unite, Mariam Almheiri, în marja celei de-a 77-a sesiuni a Adunării Generale a ONU, relatează Agerpres.\n\nConsultările de la New York au avut loc în continuarea discuţiei telefonice recente a ministrului Bogdan Aurescu cu ministrul afacerilor externe şi cooperării internaţionale al Emiratelor Arabe Unite, şeicul Abdullah bin Zayed Al Nahyan, la care a participat şi ministrul Mariam Almheiri, informează un comunicat de presă al Ministerului Afacerilor Externe.\n\n\"Şeful diplomaţiei române a salutat ritmul susţinut al contactelor politico-diplomatice şi sectoriale bilaterale din ultima perioadă, considerând că acestea creează un cadru propice pentru facilitarea dialogului privind dezvoltarea cooperării economice româno-emirateze. Cei doi înalţi demnitari s-au referit la modalităţile pragmatice de realizare a unor proiecte concrete de investiţii, în domeniile deja identificate în cadrul convorbirilor care au avut loc în luna iunie 2022 la Abu Dhabi, cu prilejul vizitei prim-ministrului Nicolae Ciucă în EAU, precum şi al celei de-a doua sesiuni a Comitetului de cooperare între Guvernul României şi Guvernul EAU, co-prezidată de ministrul român de Externe\", se precizează în comunicat.\n\nA fost agreată, în acest context, realizarea unui raport de etapă cu privire la stadiul fiecărui proiect în parte, inclusiv în baza evaluărilor şi discuţiilor de coordonare inter-ministerială şi cu mediul de afaceri ale fiecărei părţi, şi stabilirea unui calendar de lucru concret.\n\nMinistrul Aurescu a transmis că aşteaptă cu interes vizita din octombrie de la Bucureşti a ministrului emiratez, alături de miniştri şi companii interesate, pentru discuţii aplicate privind proiectele discutate în domeniul agriculturii, energiei şi infrastructurii de transport.\n\n\"Ministrul român de Externe a reafirmat determinarea prim-ministrului României şi a întregului Guvern de a avansa pe linia celor convenite în contactele bilaterale directe şi în convorbirile telefonice la nivel înalt din ultimele luni. A încurajat, în acest sens, dialogul direct periodic al celor două părţi, la nivelul principalilor miniştri implicaţi şi al ministerelor de resort\", adaugă MAE.\n\nLa rândul său, ministrul Mariam Almheiri a evocat importanţa asigurării securităţii alimentare pe plan regional şi global, având în vedere provocările de securitate şi de mediu actuale. În acest sens, a transmis interesul părţii emirateze privind crearea unor mecanisme eficiente de coordonare în domeniile agricultură, mediu, tranziţie energetică echitabilă, sisteme alimentare sustenabile şi schimbări climatice. De asemenea, oficialul EAU a exprimat interesul coordonării apropiate cu România în pregătirea reuniunii la nivel înalt COP27 de anul acesta din Egipt şi a COP28 ce va fi găzduită de EAU anul viitor.",
    "Germania semnează un acord privind gazele naturale cu Emiratele Arabe Unite. Scholz, criticat pentru călătoria în Golf": "Pe fondul opririi livrărilor de gaze către Germania de către Rusia şi al creşterii galopante a preţurilor la energie în Europa, Scholz a călătorit în regiune pentru a asigura aprovizionarea alternativă a economiei ţării sale, care este avidă de energie, scrie POLITICO.\n\nÎn timpul unei escale în capitala Emiratelor Arabe Unite, Abu Dhabi, duminică dimineaţa, Scholz a semnat un contract pentru livrarea a 137.000 de metri cubi de GNL, care ar trebui să ajungă în nordul Germaniei la sfârşitul acestui an, potrivit furnizorului german de energie RWE. Astfel, livrarea va veni probabil la timp pentru a ajuta cea mai mare economie europeană să depăşească o penurie de gaze în această iarnă şi să facă faţă consecinţelor a ceea ce Scholz a descris drept \"şantaj\" energetic rusesc.\n\nCu toate acestea, acordul privind GNL nu poate compensa decât o mică parte din cele 56,3 miliarde de metri cubi de gaze pe care Germania le-a primit de la Rusia în 2020. Furnizorii germani de energie au încercat să înlocuiască gazul rusesc cu achiziţii de ultimă oră de pe piaţa mondială, dar acestea vin la un preţ mult mai mare.\n\nAcordul cu Emiratele Arabe Unite, care include şi livrări suplimentare de GNL în anii următori, vine la un preţ fix şi este, prin urmare, mai avantajos. Scholz a declarat recent că ţara sa \"se va descurca în această iarnă\".\n\nAcordul privind gazul face parte dintr-un \"Acord mai amplu de accelerare a securităţii energetice şi a industriei\" între Germania şi EAU, care \"va permite punerea în aplicare rapidă a unor proiecte strategice în domeniile prioritare ale energiilor regenerabile, hidrogenului, GNL şi acţiunilor climatice\", a declarat Scholz.\n\nCancelarul, care este însoţit de o delegaţie de oameni de afaceri, a semnat, de asemenea, un acord pentru furnizarea a 33.000 de tone de motorină în Germania în această lună şi alte livrări lunare de motorină de până la 250.000 de tone.\n\nScholz a mers şi în Qatar pentru discuţii suplimentare pe tema energiei, înainte de a se întoarce la Berlin luni dimineaţă.\n\nPreocupări legate de drepturile omului\n\nCălătoria cancelarului are loc în contextul în care există preocupări persistente cu privire la situaţia drepturilor omului în regiunea Golfului.\n\nSâmbătă, Scholz a efectuat o vizită în Arabia Saudită, unde s-a întâlnit cu prinţul moştenitor saudit Mohammed bin Salman pentru a discuta despre o serie de probleme de afaceri, inclusiv despre investiţiile germane în viitoarea producţie de hidrogen verde în ţara arabă. Cei doi lideri au discutat, de asemenea, despre războiul Rusiei din Ucraina, în legătură cu care Scholz a încercat să îl convingă pe bin Salman să adopte o poziţie mai dură faţă de Moscova, şi despre războiul din Yemen.\n\nNu cu mult timp în urmă, bin Salman a fost un paria pe scena internaţională din cauza rolului său presupus în aprobarea asasinării jurnalistului Jamal Khashoggi de la Washington Post de către agenţi guvernamentali saudiţi.\n\nÎntrebat dacă a abordat problema uciderii lui Khashoggi cu prinţul moştenitor, Scholz a declarat sâmbătă: \"Am discutat toate problemele care se învârt în jurul chestiunilor legate de drepturile civile şi drepturile omului. Aşa ar trebui să fie. Puteţi presupune că nu a rămas nimic nediscutat care trebuie spus.\"",
    "Cosmin Olăroiu își face dream-team în Emiratele Arabe Unite. După Alcacer și Pjanic, tehnicianul român a mai dat o lovitură de răsunet": "Cosmin Olăroiu a reușit o campanie fabuloasă de transferuri la noua sa echipă, Al Sharjah.\n\nTehnicianul român a fost instalat în această vară pe banca trupei din Emiratele Arabe Unite, iar după 3 etape echipa se află pe prima poziția cu maxim de puncte.\n\nDupă ce a reușit să îi aducă pe Paco Alcacer și pe Miralem Pjanic din La Liga, Cosmin Olăroiu a mai făcut un transfer de răsunet, aducându-l pe Kostas Manolas.\n\nCosmin Olăroiu îl aduce la Al Sharjah pe Kostas Manolas\n\nGrecul în vârstă de 31 de ani în ultima jumătate de an la Olympiacos, alături de care a reușit să câștige campionatul Greciei.\n\nPotrivit lui Fabrizio Romano, celebrul jurnalist italian, formația elenă s-a înțeles deja cu Al Sharjah pentru transferul lui Kostas Manolas în Emirate.\n\nMai mult, fundașul central a convenit și el cu echipa antrenată de Cosmin Olăroiu și a semnat un contract valabil pentru următoarele două sezoane. Jurnalistul italian a mai notat faptul că grecul are și o opțiune de prelungire pentru un al treilea an alături de Al Sharjah.\n\nKostas Manolas to Sharjah FC, done deal confirmed — he has signed the contract valid until June 2024. Been told it also includes an option for further season. 🚨🇬🇷🇦🇪 #transfers Olympiacos have full agreement with Sharjah to let Manolas leave as they will save his salary. pic.twitter.com/vRlf5SKLGM — Fabrizio Romano (@FabrizioRomano) September 22, 2022\n\n4,5 milioane de euro este cota actuală a lui Kostas Manolas, potrivit transfermarkt.com. Cea mai mare cotă a fundașului central a fost de 45 de milioane de euro, în luna decembrie a anului 2018\n\nThrasyvoulos, AEK Atena, Olympiacos, AS Roma și Napoli sunt echipele la care a mai evoluat grecul în vârstă de 31 de ani\n\nPe lângă Kostas Manolas, Cosmin Olăroiu se va baza pe alți doi mari fotbaliști: Paco Alcacer, venit de la Villareal, și Miralem Pjanic, adus de la FC Barcelona.\n\nTehnicianul român în vârstă de 53 de ani a rămas încântat de prestațiile fotbalistului bosniac: „Am decis să îl folosesc după ce am vorbit cu el și m-am asigurat că e apt de joc și i-a ajutat pe fotbaliști cu experiența sa. Am avut încredere în abilitatea lui de a aduce un plus coechipierilor și să ajute în victoria echipei, ținând cont de calitățile sale.\n\nE un jucător profesionist, care poate juca la orice oră. Am avut avantaj, rezultatul este important pentru noi și pentru fani. Paco Alcacer a demonstrat încă o dată că e un mare marcator și că e un mare plus pentru Sharjah”, a spus Cosmin Olăroiu, potrivit site-ului 24.ae.\n\nTrimite pe: Facebook WhatsApp WhatsApp Twitter\n\nGeorge Constantin / Autor / Autor",
    "Germania va încheia acorduri pentru gaze naturale cu Qatar și Emiratele Arabe Unite": "RWE și Uniper urmează să semneze un acord pentru cumpărarea de gaz natural lichefiat (GNL) din proiectul North Field Expansion al Qatarului. Discuțiile dintre Germania și Qatar au marcat multe diferențe privind durata contractelor și prețurile, dar curând se așteaptă să se semneze un acord.\n\nDiscuții cu Qatar\n\nÎn cazul în care acordul va fi încheiat, Qatar nu ar putea oferi Germaniei livrări imediate, deoarece proiectul este așteptat să fie lansat cel mai devreme în 2026. „Uniper lucrează în prezent din greu pentru a-și diversifica sursele de aprovizionare cu gaze. Qatar joacă un rol important în acest sens”, a declarat RWE.\n\nEuropa a fost prinsă într-o criză energetică după ce Gazprom, administrată de Rusia, a redus și apoi a oprit complet livrările de gaz către continent prin conducta Nord Stream 1, ca răzbunare la sancțiunile occidentale din cauza războiului din Ucraina. Germania, care este dependentă de gazul rusesc, se luptă pentru a-și asigura aprovizionarea cu energie alternativă înainte de lunile de iarnă și a recurs la energie generată de cărbune în acest proces. UE s-a angajat să reducă dependența de gazele din Rusia.\n\nNoi acorduri\n\nPe lângă discuțiile cu Qatar, Germania încheie și acorduri cu Emiratele Arabe Unite, unde cancelarul german Olaf Scholz urmează să semneze contractele. „Oferta de gaz se extinde încet. Guvernul este permanent în discuții cu multe țări”, a declarat ministrul german al economiei, Robert Habeck.\n\nCursa Germaniei de a consolida aprovizionarea cu energie pare să meargă bine, oficialii germani au declarat că stocul de gaze naturale a țării a ajuns la 80% și este pe cale să-și atingă obiectivele de stocare din octombrie. Dar președintele Rusiei, Vladimir Putin, a declarat vineri că UE ar putea doar porni noua conductă Nord Stream 2, a cărei lansare a fost amânată din februarie, dacă dorește aprovizionare cu gaze, potrivit Business Insider.",
    "Daniel Isăilă a dat cărțile pe față și a spus de ce n-a mai colaborat cu FRF: \"De aceea am și ales să plec\"": "Cupa României : Steaua - Chindia , marți, 18:45, Digi Sport 1\n\nLiga Națiunilor: Portugalia - Spania, marți, 21:45, Digi Sport 1\n\nDaniel Isăilă a dat cărțile pe față și a spus de ce n-a mai colaborat cu FRF: \"De aceea am și ales să plec\"\n\nIsăilă a colaborat cu FRF în perioada octombrie 2014 - iulie 2016, atunci când a fost secundul lui Anghel Iordănescu la prima reprezentativă, dar și între decembrie 2016 - iunie 2018, ocupând funcția de selecționer al României U21. Pus să ofere detalii din \"interior\", antrenorul a spus că nu a văzut nicio strategie, iar actuala conducere de la \"Casa Fotbalului\" făcea totul \"după ureche\".\n\n\"Nu s-a făcut nimic! Totul după o ureche. De aceea am și ales să plec. Am simțit că sunt într-un punct mort. Plecasem cu o generație care putea să mai participe cu aproape 90% din jucători la încă o campanie, de aceea m-am dus mult mai jos atunci, iar când am avut discuția pentru a continua proiectul început cu FRF, am fost total dezamăgit și și am decis să plec.\n\nSă îmi plătesc singur clauza de reziliere și să plec pentru că n-am văzut niciun viitor pentru mine și pentru ceea ce am încercat să fac\", a spus Daniel Isăilă, potrivit sport.ro.\n\nDaniel Isăilă, despre discuțiile cu FRF: ”Am întrebat. Ce gânduri aveți?”\n\nÎn vara anului 2019, Isăilă dezvăluia ce discuție a purtat cu cei de la conducerea Federației Române de Fotbal, în vederea viitorului său pe banca naționalei de tineret.\n\n”Și, atunci, am întrebat Federația. Ce gânduri aveți pentru viitor? Am zis să stăm la masă și să vorbim. Prelungiți sau nu prelungiți! Și pentru că n-au vrut concret să prelungească a trebuit să mă gândesc la ce este mai bine pentru mine și familia mea.\n\nPoate că ei nu erau mulțumiți la acel moment cu rezultatele obținute de mine. Așteptau să avem mult mai mult, 7-8 puncte față de următoarea clasată, nu știu”, spunea Daniel Isăilă, la Digi Sport.\n\nEtichete: frf , romania u21 , daniel isaila\n\nUrmărește știrile digisport.ro și pe Google News",
    "Israelul va vinde un sistem de apărare antiaeriană Emiratelor Arabe Unite": "Acordul arată modul în care, pentru unele state arabe, rezolvarea conflictului israeliano-palestinian, care durează de zeci de ani, a fost acum eclipsată de priorităţile naţionale, cum ar fi securitatea şi economia.\n\nIsraelul şi Emiratele Arabe Unite, aliate cu SUA, împărtăşesc o teamă supremă, aceea că Iranul obţine o armă nucleară, o ambiţie pe care Teheranul o neagă.\n\nIsraelul a aprobat o solicitare a EAU la mijlocul verii şi va furniza statului din Golf interceptoare mobile Spyder fabricate de Rafael, au declarat două surse, refuzând să ofere mai multe detalii din cauza naturii sensibile a acordului.\n\nO a treia sursă a declarat că EAU a achiziţionat tehnologie israeliană capabilă să combată atacurile cu drone precum cele care au lovit Abu Dhabi la începutul acestui an.\n\nMinisterul israelian al Apărării şi producătorul Spyder, Rafael, au refuzat să comenteze. Ministerul de Externe al EAU nu a făcut niciun comentariu.\n\nNu a fost imediat clar câte interceptoare, care sunt montate pe vehicule şi pot apăra împotriva rachetelor cu rază scurtă şi lungă de acţiune, vor fi furnizate sau dacă au fost livrate până acum.\n\nÎntrebat dacă Israelul furnizează EAU sisteme de apărare aeriană, preşedintele Comisiei parlamentare pentru afaceri externe şi apărare, Ram Ben-Barak, a declarat la 20 septembrie la radioul israelian că există o cooperare largă cu EAU, dar a refuzat să facă alte comentarii.\n\nNecesitatea de a consolida capacităţile de apărare aeriană ale EAU a crescut după o serie de atacuri cu rachete şi drone asupra statului din Golf în ianuarie şi februarie. Majoritatea atacurilor au fost interceptate, dar un atac a ucis trei civili în Abu Dhabi.\n\nAceastă lovitură i-a zdruncinat pe liderii EAU, care s-a lăudat mult timp cu securitatea şi stabilitatea într-o regiune tumultoasă, au declarat diplomaţi străini. Un terminal în construcţie de pe aeroportul din Abu Dhabi a fost, de asemenea, lovit, rănind muncitori civili, au declarat surse informate cu privire la atacuri.\n\nUnele rachete şi drone au zburat la joasă altitudine pentru a scăpa de detectarea de către interceptorii americani Terminal High Altitude Area Defense (THAAD) şi Patriot, construiţi de EAU, au declarat sursele.\n\nRafael spune că Spyder poate apăra zone mari de ameninţări precum drone, rachete de croazieră, avioane de atac, elicoptere şi bombardiere, inclusiv la joasă altitudine.\n\nCele mai multe dintre lovituri au fost revendicate de mişcarea Houthi, aliniată cu Iranul, cu care EAU luptă în războiul din Yemen ca parte a coaliţiei militare conduse de Arabia Saudită care încearcă să restabilească guvernul înlăturat.",
    "Platformă de recrutare: Joburile din străinătate, din nou în atenţia candidaţilor / Germania, Olanda și Franța, în topul preferințelor / Emiratele Arabe Unite, nou intrate în clasament": "Platformă de recrutare: Joburile din străinătate, din nou în atenţia candidaţilor / Germania, Olanda și Franța, în topul preferințelor / Emiratele Arabe Unite, nou intrate în clasament\n\nContextul economic incert şi creşterea preţurilor readuc joburile din străinătate în atenţia candidaţilor, iar joburile cu nivel mediu de experienţă şi cele entry level sunt cele mai căutate de români, arată o analiză realizată de o platformă de recrutare online, relatează Agerpres.\n\n„Cu peste 10.000 de aplicări de la 1 septembrie şi până acum, aceasta se anunţă a fi luna cu cei mai mulţi candidaţi care caută să lucreze peste hotare”, susţin autorii analizei.\n\nConform sursei citate, deşi primele opţiuni ale acestora rămân de departe locurile de muncă din România şi cele care pot fi făcute remote, „ofertele din străinătate se reconfigurează într-o zonă de interes din ce în ce mai clară”.\n\n„Au fost doi ani în care românii au privit cu reţinere ideea de a lucra în altă ţară. Fie pentru că, în primă fază, în context pandemic, li s-a părut mai sigur să rămână aici, fie pentru că, ulterior, piaţa muncii de la noi şi-a revenit în mod spectaculos şi au avut suficiente opţiuni şi în România. Acum, însă, contextul economic incert, inflaţia, creşterea preţurilor îi fac pe candidaţi să se uite cu interes crescut către ofertele de muncă din afară”, spune Bogdan Badea, CEO eJobs România.\n\nÎn funcţie de nivelul de experienţă, categoriile mid level (2-5 ani de experienţă) şi entry level (maximum 2 ani de experienţă) aplică cel mai mult la joburile postate de angajatorii străini. Urmează cei foarte tineri, fără niciun fel de experienţă, în timp ce doar 20% dintre aplicări aparţin specialiştilor cu nivel de senioritate şi managerilor.\n\n„În ceea ce-i priveşte pe specialişti, vedem tot mai multe situaţii în care aplică şi se angajează într-o companie de peste hotare, însă lucrează remote şi rămân, astfel, în România. IT-iştii, spre exemplu, specialiştii în marketing sau în digital marketing sunt, poate, cel mai frecvent întâlnite astfel de cazuri în ultima perioadă”, explică Bogdan Badea.\n\nGermania este ţara aleasă de cei mai mulţi (o treime) dintre cei care vor să plece la muncă în străinătate. Urmează Olanda, Franţa, Belgia şi Marea Britanie, în timp ce destinaţiile care ani la rând au dominat alegerile românilor atunci când venea vorba de emigrare, respectiv Spania şi Italia, sunt detronate de ţări precum Irlanda, Austria, Danemarca sau Norvegia. Nou intrate în clasament sunt Emiratele Arabe Unite.\n\nDomeniile către care merge cel mai mare număr de aplicări sunt transport/logistică/import – export, retail, producţie, turism, industria alimentară, construcţii, servicii şi agricultură. Nu există o oglindire fidelă în domeniile pentru care companiile din străinătate caută cei mai mulţi candidaţi, în condiţiile în care cele mai multe joburi postate de aceştia pe eJobs.ro sunt în construcţii, producţie, transport, energie, industria navală şi aeronautică, auto, industria alimentară şi servicii.\n\n„Salariul şi condiţiile de viaţă mai bune sunt principalele argumente pe care le au cei care vor să emigreze, fie şi pentru o perioadă limitată de timp. Cei care pleacă ajung să câştige şi de 3-4 ori mai mult decât în România, pe joburi şi în domenii similare”, a subliniat Bogdan Badea.\n\nPotrivit eJobs România, dincolo de experienţa pe care trebuie să o aibă într-un anumit domeniu, angajatorii caută cu precădere absolvenţi cu studii superioare şi muncitori calificaţi.\n\nÎn ceea ce priveşte limbile străine pe care trebuie să le stăpânească, cel mai des menţionate în anunţurile de angajare sunt engleza, germana, finlandeza, franceza şi spaniola.\n\nLansată în 1999, eJobs are peste 4,8 milioane de CV-uri, mai mult de 2 milioane de vizitatori unici pe lună şi peste 300.000 companii care au beneficiat de serviciile lor.\n\nCitește și...",
    "După reconcilierea cu Turcia, EAU primesc 20 de drone Bayraktar TB2, iar Arabia Saudită vrea o fabrică pentru producerea UAV-urilor": "",
    "Florin Tănase, gata să debuteze oficial la Al-Jazira! Când are loc prima etapă din Emiratele Arabe Unite": "Cupa României : Steaua - Chindia , marți, 18:45, Digi Sport 1\n\nLiga Națiunilor: Portugalia - Spania, marți, 21:45, Digi Sport 1\n\nFlorin Tănase, gata să debuteze oficial la Al-Jazira! Când are loc prima etapă din Emiratele Arabe Unite\n\nNoul sezon din Emiratele Arabe Unite va începe pe 2 septembrie, cu duelul dintre Ittihad Kalba, echipa lui Alexandru Cicâldău, și Al Bataeh. O zi mai târziu va juca și Al-Jazira, iar clubul lui Florin Tănase va evolua pe teren propriu contra celor de la Dibba Al Fujaira, pe 3 septembrie, de la ora 16:45.\n\nCampionatul din Emiratele Arabe Unite are în componență 14 echipe, dintre care locul unu va merge direct în Liga Campionilor Asiei, în timp ce pozițiile 2 și 3 vor juca meciuri de calificare în vederea participării în cadrul celei mai importante competiții de pe continent. În ediție precedentă, Al-Jazira a terminat pe locul 4, cu 45 de puncte obținute în 26 de meciuri, și s-a aflat la 20 de lungimi de campioana Al-Ain.\n\nFlorin Tănase a spus cu ce antrenori români s-a sfătuit înainte de a semna cu Al-Jazira\n\nFostul căpitan al FCSB-ului a semnat un contract valabil pe doi ani, cu opțiune de prelungire pentru încă unul, iar arabii așteaptă să îl vadă la treabă cât mai repede pe fotbalistul pentru care au plătit trei milioane de euro. Până atunci, Florin Tănase a oferit un interviu pentru site-ul clubului și a spus, printre altele, cu ce antrenori români s-a sfătuit înainte de a sosi în zona Golfului.\n\n\"Sunt foarte fericit pentru că am ajuns la un club atât de bine organizat. Un club mare din Emiratele Arabe Unite. Suporterii se așteaptă să marchez goluri și eu sper că voi reuși să fac acest lucru. Sper să marchez cât mai multe goluri și să-mi ajut echipa să câștigăm cât mai multe meciuri și trofee.\n\nÎnainte să vin aici am vorbit cu Mirel Rădoi și cu Cosmin Olăroiu. Mi-au spus că este un club mare, foarte bine organizat și că este o onoare pentru mine dacă ajung aici.\n\nSper să mă impun cât mai repede și să câștig cât mai multe trofee alături de Al Jazira. Sper să-i ajut pe cei tineri cu experiența mea și împreună să facem lucruri foarte frumoase”, a spus Florin Tănase într-un interviu acordat pentru site-ul clubului.\n\nEtichete: al jazira , florin tanase , debut florin tanase\n\nUrmărește știrile digisport.ro și pe Google News",
    "DOCUMENTAR la B1. \"Prinţii rivali din Golf\", despre liderii din Orientul Mijlociu şi dezvoltarea postului Al-Jazeera": "Documentar în premieră la B1 TV. Un film despre cele mai influente state din Orientul Mijlociu - Arabia Saudită, Emiratele Arabe Unite şi Qatar - dar şi despre dezvoltarea postului Al-Jazeera.\n\nPublicitate\n\n\"Prinţii rivali din Golf\" este titlul documentarului, pe care B1 TV îl va difuza duminică, de la ora 15:30, în premieră şi în exclusivitate în România.\n\nDetalii despre documentarul Prinţii rivali din Golf:\n\nFilmul analizează evoluţia din ultimii ani a trei dintre cele mai influente state din Orientul Mijlociu, Arabia Saudită, Emiratele Arabe Unite şi Qatar. În prim-plan sunt conducătorii de-facto ai acestor state, trei lideri autoritari, Mohammed Bin Salman (Arabia Saudită), Mohammed bin Zayed (Emiratele Arabe Unite) şi Tamim bin Hamad Al Thani (Qatar), toţi având aspiraţii de a fi liderii lumii arabe.\n\nÎn această rivalitate pentru a deveni lideri regionali, cei trei conducători au demarat o serie de proiecte şi de investiţii majore, pornind de la organizarea Campionatului Mondial de Fotbal (Qatar 2022), cumpărarea de cluburi de fotbal din Europa (Paris Saint-Germain şi Newcastle United), proiecte arhitectonice impresionante şi până la investiţii masive în armată şi în armament de ultimă generaţie (Emiratele Arabe Unite).\n\n\n\nDe asemenea, ancheta prezintă şi modul în care televiziunea Al-Jazeera, deţinută de statul Qatar, a devenit o importantă unealtă nu numai în lumea arabă, ci la nivel global.\n\nDocumentarul prezintă şi relaţia celor trei prinţi cu Statele Unite sau cu Uniunea Europeană, dar şi legăturile pe care le au cu Rusia lui Vladimir Putin sau cu China lui Xi Jinping.\n\nPetrişor Obae\n\npetrisor.obaepaginademedia.ro",
    "Luptă pentru titlu în Emiratele Arabe între Florin Tănase și Cosmin Olăroiu": "Florin Tănase și Cosmin Olăroiu sunt adversari direcți pentru titlu în Emiratele Arabe Unite, unde echipele lor împart prima poziție a clasamentului.\n\nAventura lui Florin Tănase la FCSB s-a încheiat în această vară, când arabii de la Al Jazira au hotărât să îi achite lui Gigi Becali clauza de reziliere în valoare de 3 milioane de euro. Pe urmele golgeterului din România s-au aflat și chinezii de la Shanghai Port FC, însă fotbalistul a ales în cele din urmă să îi refuze pe asiatici.\n\nAcum, echipa lui Tănase este la egalitate de puncte cu liderul Al Sharjah, formația pregătită de Cosmin Olăroiu.\n\nLuptă pentru titlu în Emiratele Arabe între Florin Tănase și Cosmin Olăroiu: „Suntem la egalitate de puncte”\n\nFlorin Tănase și Cosmin Olăroiu se luptă pentru titlu în Emiratele Arabe Unite, unde echipele lor au maxim de puncte după primele trei etape ale sezonului și împart prima poziție a clasamentului.\n\nFostul fotbalist de la FCSB recunoaște că adaptarea la noile condiții meteorologice nu este deloc ușoară, dar spune că a început să se obișnuiască în Emiratele Arabe Unite, unde a marcat o dată și a oferit o pasă de gol în cele 153 de minute jucate până acum pentru Al Jazira.\n\n„Suntem la egalitate de puncte cu echipa lui Olăroiu. Mă bucur că am câștigat primele trei etape, am câștigat și ultimul meci. Mă bucur că am avut realizări încă din primele meciuri, am început bine. Am fost primit foarte bine.\n\nAm ajuns la un club mare din Golf și sunt fericit. M-am acomodat, încă nu total. Este diferență foarte mare de umiditate, de căldură. Sunt restaurante de tot felul. Mi-a fost mai greu în primele săptămâni cu temperatura.\n\nAm primit o ofertă de la o echipă din China, după aceea au venit cei de la Al Jazira. Am ales oferta de la Al Jazira pentru că este un club mare și este mai aproape de casă”, a declarat Florin Tănase la sosirea în România pentru ultimele două meciuri ale echipei naționale din această ediție a Ligii Națiunilor.\n\nTrimite pe: Facebook WhatsApp WhatsApp Twitter\n\nRobert Jugravu / Autor / Autor",
    "Europa îşi continuă cursa disperată pentru noi surse de energie pentru a scăpa de dependenţa de gazele ruseşti": "Business Internaţional\n\nEuropa caută să-şi diversifice sursele de aprovizionare cu gaze pen­tru a compensa reducerea dramatică a livrărilor din Rusia. Recent, grupul nor­ve­gian Equinor a semnat cu Polo­nia un contract pe termen lung, la preţurile pieţei, care ar putea aco­peri 15% din nevoile ţării. În paralel, Germania a încheiat un contract cu Emiratele Arabe Unite privitor la gaze naturale lichefiate şi motorină. De asemenea, gigantul francez din e­ner­gie TotalEnergies a parafat un acord de 1,5 miliarde de dolari cu QatarEnergy pentru a ajuta la creşte­rea pe termen mediu a livrărilor de gaze către Europa.\n\nCompania norvegiană Equinor a semnat un important acord pe ter­men lung cu gigantul polonez din sectorul gazelor PGNiG pentru livra­rea de gaze către Polonia via Baltic Pipe, un gazoduct pe cale să fie inau­gurat, scrie La Tribune.\n\nContractul priveşte livrarea a 2,4 miliarde de metri cubi de gaze pe an pe o perioadă de 10 ani, echiva­lentul a 15% din consumul anual polonez. Potrivit Warsaw Voice, PGNiG a semnat un acord şi cu compania da­neză Orsted. Contractul urma să înceapă din 1 ianuarie 2023, însă livrările vor fi amânate cu câteva luni. Astfel, adunând toate contracte­le semnate de PGNiG şi propria pro­duc­ţie a gigantului, rezultă o capaci­tate de aproximativ 5,5 miliarde de metri cubi din 1 ianuarie 2023. În tim­pul anului, după începerea livră­rilor de către Orsted, volumele vor creşte cu încă 1 miliard de metri cubi.\n\nPGNiG a semnat şi alte con­tracte pentru livrări de gaze, dar nu le-a anunţat în mod oficial încă. Astfel, 6 miliarde de metri cubi de gaze pe an ar putea fi livrate către Polonia via Baltic Pipe din 1 ianuarie.\n\nÎn paralel, Germania, la rândul său foarte dependentă de gazele ruseşti, încearcă prin toate mijloacele să-şi diversifice sursele de aprovizio­nare, notează La Tribune. Ţara a semnat cu Emiratele Arabe Unite un acord privind livrarea în 2022 şi 2023 de GNL şi motorină.\n\nCompania petrolieră ADNOC ar urma să furnizeze până la 250.000 de tone de motorină pe lună în 2023. Contractul a fost semnat în timpul vizitei cancelarului german Olaf Scholz în Golf pentru încheierea de noi acorduri în domeniul energiei.\n\nDe asemenea, gigantul francez TotalEnergiei a încheiat un acord de 1,5 miliarde de dolari cu compania qatareză QatarEnergy pentru a ajuta la creşterea pe termen mediu a livrărilor de gaze către Europa, relatează Deutsche Welle.\n\nŞeful QatarEnergy, Saad Sherida al-Kaabi, a anunţat că TotalEnergies va prelua o participaţie de 9,375% în cadrul proiectului North Field South, parte din cel mai mare câmp gazeifer al lumii. Qatar a anunţat că firmele străine pot deţine participaţii de până la 25% în cadrul proiectului.\n\nSe aşteaptă ca gazele naturale lichefiate din proiect să fie livrate începând cu 2026. Şeful TotalEnergies Patrick Pouyanne a remarcat că acordul vine într-un moment perfect pentru a ajuta la soluţionarea crizei energetice din Europa.",
    "Florin Tănase, idol în Emirate! Banner-ul afișat de suporterii lui Al-Jazira, la primul meci al sezonului": "Cupa României : Steaua - Chindia , marți, 18:45, Digi Sport 1\n\nLiga Națiunilor: Portugalia - Spania, marți, 21:45, Digi Sport 1\n\nFlorin Tănase, idol în Emirate! Banner-ul afișat de suporterii lui Al-Jazira, la primul meci al sezonului\n\nAdus în această vară, în schimbul a trei milioane de euro de la FCSB, Tănase le-a intrat deja la inimă suporterilor lui Al-Jazira. La prima partidă disputată în noul sezon, fanii au venit pregătiți cu două bannere în care erau ilustrați Florin Tănase și Achraf Bencharki, cei mai importanți jucători transferați în perioada de mercato.\n\n\"Bine ați venit în familia mândriei din Abu Dhabi\", a fost mesajul postat de Al-Jazira, pe Instagram.\n\nSetarile tale privind cookie-urile nu permit afisarea continutul din aceasta sectiune. Poti actualiza setarile modulelor coookie direct din browser sau de aici – e nevoie sa accepti cookie-urile social media\n\nFlorin Tănase, debut cu pasă de gol la Al Jazira\n\nPrima etapă a campionatului din Emiratele Arabe Unite a adus deja o prestație de impact a românului.\n\nFolosit titular de către antrenorul său, olandezul Marcel Keizer, fostul fotbalist de la FCSB și-a pus amprenta pe jocul formației sale. Tănase a avut nevoie de doar 11 minute pentru a-și trece în cont prima pasă decisivă.\n\nRomânul a trimis un balon peste fundașii adverși, iar Mabkhout a marcat.Al Jazira s-a impus cu 2-0, după ce același Mabkhout a făcut dubla din penalty, în prima repriză.\n\nFlorin Tănase a fost înlocuit în minutul 73 și a avut per total o prestație solidă.\n\nPentru Al Jazira urmează etapa a doua, vineri, contra celor de la Khor Fakkan.\n\nEtichete: emiratele arabe unite , al jazira , florin tanase\n\nUrmărește știrile digisport.ro și pe Google News",
    "Alex Cicăldău, adio echipa națională? Fotbalistul a ajuns la Ittihad Kalba": "Galatasaray a anunţat, sâmbătă seară, că l-a împrumutat pe fotbalistul Alexandru Cicâldău la Ittihad Kalba, în Emiratele Arabe Unite.\n\nÎnţelegerea este valabilă până la finalul sezonului 2022/2023. Alexandru Cicâldău a părăsit deja Istanbulul, este în Dubai şi a fost prezentat deja de Ittihad Kalba, formaţie antrenată de iranianul Farhad Majidi.\n\nPeste câteva zile, Cicâldău poate debuta la noua sa echipă, în campionatul Emiratelor Arabe Unite, contra celor de la Al Bataeh.\n\nPână la finalul contractului, salariul jucătorului va fi plătit de Kalba Union Football Club, a precizat Galatasaray.\n\nAlexandru Cicâldău a fost prezentat deja la Ittihad Kalba. Asta deși turcii anunțau de acum două luni că Alex Cicâldău nu va mai rămâne la Galatasaray, iar o posibilă destinație pentru fotbalistul român putea fi Italia. De asemenea, și o echipă din Spania s-a interesat de mijlocaș.\n\nAnunț oficial vizavi de Alexandru Cicăldău de la Galatasaray\n\nEste vorba despre Sampdoria și Fiorentina, din Italia, și Real Betis din Spania. Fotbalistul a ales însă Golful.\n\n🔥OFFICIAL! We have loaned out Alexandru Cicaldau to Kalba Union Football Club Co L.L.C. As previously reported, Kalba Union Football Club Co L.L.C will pay the entirety of Cicaldau’s salary. This deal includes a buying option – details are unclear. Is this a good deal? https://t.co/sqIpm4FWyK — The Lion’s Den – A Galatasaray Podcast (@TheLionsDenGS) August 27, 2022\n\n„Galatasaray nu îl păstrează pe Alexandru Cicâldău pentru sezonul viitor. Evoluțiile fotbalistului român sunt considerate insuficiente, iar formația galben-roșie a decis să asculte oferte. Sampdoria și Fiorentina, din Italia, dar și Real Betis, din Spania, sunt interesate foarte mult de jucătorul de 24 de ani. După negocieri, vom afla la ce echipă va pleca Cicâldău”, scria acum treio luni publicația MyNet.com.\n\nMarius Șumudică, eșec în prima etapă din Arabia Saudită\n\nAl Raed, antrenată de Marius Şumudică şi la care joacă Silviu Lung Jr. şi Alexandru Mitriţă, a fost învinsă, sâmbătă seară, în deplasare, cu scorul de 2-1, de echipa Abha, într-un meci din prima etapă a campionatului Arabiei Saudite.\n\nAl Raed a condus prin golul marcat de Salem, în minutul 33. Pentru Abha au înscris Adam ’51 şi Bguir ’60. Lung şi Mitriţă au evoluat pe toată durata partidei.",
    "România se îndreaptă spre Liga C, cu jucători din divizia a doua! Aspectul care arată decăderea naționalei": "Cupa României : Steaua - Chindia , marți, 18:45, Digi Sport 1\n\nLiga Națiunilor: Portugalia - Spania, marți, 21:45, Digi Sport 1\n\nÎn Finlanda, România a alcătuit o formulă de start care a conținut nu mai puțin de cinci fotbaliști, jumătate dintre jucători de câmp, care vin de la echipe din ligile secunde! Un aspect frapant, care arată decăderea echipei naționale, formată cândva din jucători care evoluau în marile campionate ale Europei.\n\nPrimul ”11” folosit de Edi Iordănescu în Finlanda: Radu - Rațiu, Rus, Nedelcearu, Bancu - R. Marin, M. Marin, Tănase - Man, Alibec, Sorescu\n\nRomânia se îndreaptă spre Liga C, cu jucători din divizia a doua! Aspectul care arată decăderea naționalei\n\nCei cinci fotbaliști nu doar că evoluează în ligile secunde, din Italia și Spania, dar sunt și legitimați la cluburi aflate la mijlocul clasamentului, care par, cel puțin luând în considerare rezultatele din acest start de sezon, că nu vor conta în lupta pentru promovare.\n\nAdrian Rus vine, la fel ca Marius Marin, de la Pisa, ultima clasată din Serie B, cu două puncte din șase etape, Ionuț Nedelcearu joacă la Palermo, locul 14 din liga a doua italiană, Andrei Rațiu e la Huesca, poziția a opta în clasamentul diviziei secunde din Spania, în timp ce Dennis Man este legitimat la Parma, a opta clasată din Serie B.\n\nNici ceilalți stranieri nu evoluează la cluburi cu pretenții sau sunt la echipe care se bat la trofee, însă în campionate de o valoare contestabilă.\n\nAndrei Radu e la Cremonese, locul 19 în Serie A, fără victorie după șapte etape, Nicușor Bancu evoluează la Universitatea Craiova, a cincea clasată din Liga 1, învinsă de Hapoel Beer Sheva în play-off-ul Conference League, Răzvan Marin a retrogradat cu Cagliari în Serie B sezonul trecut și acum e la Empoli, locul 14 din Serie A, Florin Tănase joacă în Emiratele Arabe Unite, la Al Jazira, locul doi, cu maximum de puncte după trei etape, Denis Alibec tocmai a revenit în România, la Farul, actualul lider din Liga 1, iar Deian Sorescu e la Rakow, a doua clasată din Polonia.\n\nDe pe bancă, jucători din China, Emiratele Arabe Unite sau Serie B\n\nLa Helsinki, de pe bancă au venit jucători de același profil.\n\nPrimii intrați, toți în minutul 66, au fost Nicolae Stanciu, fotbalist la Wuhan Three Towns, liderul din China, Andrei Cordea, de la FCSB, locul 14 din Liga 1, și George Pușcaș, atacant care vine de la Genoa, locul cinci din Serie A, pentru care a jucat 12 minute în acest sezon.\n\nÎn minutul 79 a intrat Denis Drăguș, de la Standard Liege, locul cinci din Belgia, iar în prelungiri a fost trimis pe gazon Alexandru Cicâldău, de la Ittihad Kalba, a cincea clasată din Emiratele Arabe Unite.\n\nRomânia riscă retrogradarea în Liga C\n\nRomânia mai are de disputat un meci în Liga Națiunilor, cu Bosnia, la finalul căruia riscă să retrogradeze în Liga C.\n\nPentru a se menține în Liga B, România trebuie să câștige și are nevoie ca Finlanda să nu o învingă pe Muntenegru. ”Tricolorii” își permit și un egal, însă doar dacă finlandezii nu vor câștiga la Podgorica, caz în care România și Finlanda ar fi la egalitate de puncte și echipa lui Edi Iordănescu ar rămâne în Liga B datorită rezultatelor din meciurile directe.\n\nLotul convocat de Edi Iordănescu pentru meciurile cu Finlanda și Bosnia din Liga Națiunilor\n\nPORTARI: Ionuț Radu (Cremonese | Italia, 0/0), Horațiu Moldovan (FC Rapid 1923, 0/0), Ștefan Târnovanu (FCSB, 0/0);\n\nFUNDAȘI: Andrei Rațiu (Huesca | Spania, 8/0), Cristian Manea (CFR Cluj, 18/2), Bogdan Mitrea (Universitatea Craiova, 1/1), Adrian Rus (Pisa | Italia, 14/0), Ionuț Nedelcearu (Palermo | Italia, 21/2), Andrei Burcă (CFR Cluj, 12/0), Nicușor Bancu (Universitatea Craiova, 26/2), Mario Camora (CFR Cluj, 8/0);\n\nMIJLOCAȘI: Deian Sorescu (Rakow | Polonia, 7/0), Dennis Man (Parma |Italia, 14/4), Andrei Cordea (FCSB, 2/0), Alexandru Cicâldău (Al-Ittihad Kalba | EAU, 25/3), Daniel Boloca (Frosinone | Italia, 0/0), Marius Marin (Pisa | Italia, 6/0), Nicolae Păun (Sepsi OSK, 1/0), Tudor Băluță (Farul Constanța, 7/0), Răzvan Marin (Empoli | Italia, 41/2), Nicolae Stanciu (Wuhan Three Towns | China, 54/11), Darius Olaru (FCSB, 6/0), Denis Drăguș (Standard Liege | Belgia, 2/0), Florinel Coman (FCSB, 5/0);\n\nATACANȚI: George Pușcaș (Genoa | Italia, 30/8), Denis Alibec (Farul Constanța, 25/2), Florin Tănase (Al-Jazira | EAU, 14/1).\n\nProgramul României în Grupa 3 din Liga Națiunilor, Liga B\n\n26 septembrie 2022\n\nMuntenegru – Finlanda 21:45\n\nROMÂNIA – Bosnia și Herțegovina 21:45.\n\n4 iunie 2022\n\nFinlanda – Bosnia și Herțegovina 1-1\n\nMuntenegru – ROMÂNIA 2-0\n\n7 iunie 2022\n\nBosnia și Herțegovina – ROMÂNIA 1-0\n\nFinlanda – Muntenegru 2-0\n\n11 iunie 2022\n\nMuntenegru – Bosnia Herțegovina 1-1\n\nROMÂNIA – Finlanda 1-0.\n\n14 iunie 2022\n\nBosnia și Herțegovina – Finlanda 3-2\n\nROMÂNIA – Muntenegru 0-3\n\n23 septembrie 2022\n\nBosnia și Herțegovina – Muntenegru 1-0\n\nFinlanda – ROMÂNIA 1-1\n\nEtichete: ionut nedelcearu , finlanda romania , marius marin , dennis man , adrian rus\n\nUrmărește știrile digisport.ro și pe Google News",
    "Antrenorul alături de care s-a simțit cel mai bine Florin Tănase la FCSB: ”Pe gustul meu ca stil”": "Cupa României : Steaua - Chindia , marți, 18:45, Digi Sport 1\n\nLiga Națiunilor: Portugalia - Spania, marți, 21:45, Digi Sport 1\n\nFostul căpitan al “roș-albaștrilor” a semnat un contract pe două sezoane cu Al Jazira, cu drept de opțiune din partea clubului pe încă un an.\n\nFlorin Tănase a dezvăluit numele antrenorului alături de care s-a simțit cel mai bine la FCSB\n\nDintre toți antrenorii cu care a colaborat la FCSB, Florin Tănase spune că cel alături de care s-a simțit cel mai bine a fost Anton Petrea, actualul antrenor al celor de la Chindia Târgoviște.\n\n”Cred că atunci când Toni Petrea era pe bancă, FCSB juca cel mai frumos fotbal. Foarte multe ocazii de gol create, eram și activi, și eficienți în ofensivă. Pe gustul meu ca stil”, a spus Florin Tănase, pentru Playsport.\n\nLa formația din Emiratele Arabe Unite, Florin Tănase încasează un salariu anual net de 1,8 milioane de euro, în timp ce la FCSB câștiga 360.000 de euro anual.\n\nInițial, transferul lui Florin Tănase a fost tergiversat din cauza faptului că fotbalistul român ar fi semnat un precontract cu chinezii de la Shanghai Port.\n\nAl Jazira s-a clasat pe locul patru în campionatul din Emiratele Arabe Unite, în sezonul 2021-2022. Echipa este antrenată de către olandezul Marcel Keizer (53 de ani), care le-a mai pregătit pe Ajax Amsterdam și Sporting Lisabona.\n\nAl Jazira, club fondat acum 48 de ani, are în palmares trei titluri de campioană a Emiratelor Arabe Unite.\n\nGigi Becali: ”Eu luam mai mulți bani din transferul lui Tănase în China”\n\nPatronul FCSB-ului a declarat că Shanghai Port oferea mai mult de trei milioane de euro în schimbul transferului lui Tănase, însă jucătorul a ales să meargă în Emiratele Arabe Unite, la Al Jazira, echipă care i-a oferit un salariu mult mai mare.\n\n\"Florin Tănase pleacă la Al Jazira. Chinezii (n.r.- Shanghai Port) dădeau mai mult de 3 milioane de euro, au ridicat... eu voiam să-l dau în China. Dar Tănase a vrut aici (n.r.- la Al Jazira)\", a spus Becali, într-o conferinţă de presă.\n\nEl a explicat că jucătorul va avea un salariu mai mare la Al Jazira decât ar fi primit la Shanghai Port.\n\n\"E şi mai aproape pentru el, plus că aici îi dau 1,8 milioane (n.r.- salariu anual), iar chinezii doar un milion. Bine, vreo 300.000 dă comisioane la impresari, dar e diferenţă mare. Şi atunci am zis că nu are rost, deşi eu luam mai mulţi bani din transferul lui în China\", a mai spus Gigi Becali.\n\nEtichete: florin tanase , anton petrea , florin tanase fcsb\n\nUrmărește știrile digisport.ro și pe Google News",
    "Cancelarul german Olaf Scholz, testat pozitiv la coronavirus": "Cancelarul german Olaf Scholz a fost testat pozitiv la COVID-19 la revenirea dintr-un turneu în Orientul Mijlociu, a anunţat astăzi purtătorul său de cuvânt, Steffen Hebestreit, transmit DPA, AFP şi Reuters, potrivit Agerpres.\n\nScholz (64 de ani) a prezentat ''simptome lejere'' de guturai, înainte de a fi testat pozitiv astăzi şi de a se plasa în izolare în apartamentul său de la cancelaria germană, a precizat Hebestreit.\n\nÎntâlnirile cancelarului german programate pentru zilele următoare vor fi asigurate prin videoconferinţă.\n\nŞeful executivului german a efectuat la finalul săptămânii trecute un turneu în Arabia Saudită, Qatar şi Emiratele Arabe Unite, în încercarea de a găsi pentru Germania noi surse de aprovizionare energetică. A",
    "Emiratele Arabe, în plină expansiune economică: Acorduri cu state europene de miliarde de dolari, în timp ce România rămâne la faza de discuții": "Emiratele Arabe, în plină expansiune economică: Acorduri cu state europene de miliarde de dolari, în timp ce România rămâne la faza de discuții\n\nEmiratele Arabe Unite au încheiat o multitudine de acorduri cu state europene, concretizate inclusiv cu Bulgaria, în timp ce România a rămas la nivel de discuții.\n\nReprezentanți ai Emiratelor Arabe Unite (EAU) au avut în ultimele luni o serie de întâlniri cu omologi din mai multe state europene, inclusiv cu vecini noștri bulgari, în urma cărora s-au încheiat acorduri de investiții pentru o multitudine de domenii, de la energie și infrastructură până la învățământ și sănătate.\n\nAcordurile încheiate în ultimele luni au vizat state precum Franța, Grecia, Turcia, Serbia și chiar și Bulgaria, în timp ce autoritățile din România abia au avut întâlniri și convorbiri telefonice, neconcretizate încă prin semnarea unor Memorandumuri.\n\nFranța – schimburi comerciale de 25 de miliarde de dirhami în 2021\n\nSpre exemplu, Franța a continuat cooperarea, EAU numărându-se printre partenerii săi cheie în regiunea Consiliului de Cooperare al Golfului (GCC), cu o creștere de 25,9% față de 2020 schimburile comerciale ajung în 2021 la 25 de miliarde de dirhami (AED).\n\nEAU și Franța au semnat un număr important de “agreements and MoUs” pentru dezvoltarea cooperărilor comerciale în diverse domenii / sectoare - iulie 2022.\n\nFranța și Emiratele Arabe Unite au semnat un acord de cooperare energetică pentru a asigura aprovizionarea cu petrol și gaze naturale din țările Golfului către Europa, de asemenea a fost semnat un acord între Total Energies și compania petrolieră de stat ADNOC a Emiratele Arabe Unite „pentru cooperarea în domeniul aprovizionării cu energie”. Exporturile de energie ale EAU către Franța - produse petroliere rafinate în sumă de 1,5 miliarde de euro în 2019.\n\nCooperarea în domeniul securității - se preconizează extinderea acordului de 16 miliarde de euro (18 miliarde de dolari), cel mai mare contract francez de export de arme.\n\nInvestiții realizate de companiile emirate pe piața franceză: DP World, First Abu Dhabi Bank, Abu Dhabi Investment Authority, Etihad Airways, Emirates, Dubai Islamic Bank și Mubadala.\n\nPeste 600 de companii franceze operează în Emiratele Arabe Unite, investițiile franceze cuprinzând telecomunicații, tehnologie, energie, gaze, educație, producție, minerit, comerț cu amănuntul, reparații de vehicule, educație și transport.\n\nInvestițiile emirate în Franța acoperă diverse sectoare: industria aeronautică civilă și militară, imobiliare, turism, comerț cu pește și fructe de mare, plăci și ceramică.\n\nÎntre cele două părți există trei acorduri de investiții privind protejarea și încurajarea investițiilor, evitarea dublei impozitări și serviciile aeriene.\n\nGrecia, investiții de 4 miliarde de euro\n\nÎn luna mai 2022, Fondul suveran ADQ, Banca Elenă de Dezvoltare, deținută de stat, și fondul suveran grec Banca Elenă de Dezvoltare a Investițiilor au semnat un „investment partnership agreement”în valoare de 4 miliarde de euro (aproximativ 4,2 miliarde de dolari).\n\nCele trei entități vor investi în diverse domenii/sectoare din Grecia (energie regenerabilă, infrastructură, agricultură, tehnologie, sănătate și științe naturale).\n\nDe asemenea Fondul suveran Mubadala Abu Dhabi și-a reînnoit parteneriatul cu Banca Elenă de Dezvoltare a Investițiilor, parteneriat în valoare de 400 de milioane de euro (421 de milioane de dolari).\n\nEmiratele Arabe Unite și Grecia au semnat o serie de acorduri și memorandumuri (MoU) în domeniul investițiilor, a energiilor regenerabile, sănătate și asistență medicală, industrii avansate și tehnologiei avansate, alte sectoare vitale. Au fost semnate acorduri cu firme de top Emirate, inclusive ADNOC, Masdar, Mubadala și ADQ.\n\nValoarea trade exchange urilor dintre Emiratele Arabe Unite și Grecia a crescut cu 67%, ridicându-se la peste 544,5 milioane USD (2 miliarde AED), comparativ cu 326,69 milioane USD (1,2 miliarde AED) în 2020, conform cifrelor din 2021 publicate de Federal Competitiveness and Statistics Centre (FCSC).\n\nMemorandumurile au vizat domenii precum implementarea surselor regenerabile, decarbonizarea pieței energetice din Grecia, investiții în economia greacă în mai multe sectoare, dezvoltarea unor proiecte onshore de energie regenerabilă în Grecia, cooperare în domeniul securității, combaterea crimei organizate și combaterea terorismului, investiții în domeniul Industriilor Avansate și Tehnologiei, investiții în domeniul standardizării, sănătate, etc\n\nSerbia, acorduri pentru 10 domenii majore\n\nTot în luna mai 2022, Serbia și EAU au semnat Memorandumul privind schimbul de experiență în domeniul dezvoltării și modernizării guvernamentale. Acordul se concentrează pe zece domenii majore de cooperare, pentru a asigura pregătirea pentru viitor și pentru a găsi soluții inovatoare la provocările conexe.\n\nAceste domenii includ eGovernment, economia digitală, știință și inovare, consolidarea capacității guvernamentale, acceleratoare guvernamentale, incubatoare de afaceri, industrii creative, turism, educație, programare și IA.\n\nÎn 2021 Emiratele Arabe Unite devin una dintre cele șase țări cu care Serbia are un acord de parteneriat strategic, inclusiv Franța, Italia, Rusia, China și Azerbaidjan.\n\nÎntre 2010 și 2019, Emiratele Arabe Unite au fost a patra cea mai mare sursă de investiții străine directe nete în Serbia, reprezentând 3,1%, după UE, Rusia și China.\n\nPentru Serbia, parteneriatele cu jucători non occidentali fac parte din politica sa externă de identificare a fluxurilor de capital străin pentru a-și susține economia. Emiratele Arabe Unite continuă extinderea către Balcani.\n\nComerțul bilateral dintre cele două țări a crescut de la 31,2 milioane USD în 2014 la 83,2 milioane USD în 2017 și la 184 milioane USD în 2018.\n\nParteneriatul se concentrează pe patru domenii principale: aviație, construcții urbane, agricultură și apărare. Beneficiile reciproce le-au adus o relație strânsă. Într-o perioadă relativ scurtă, parteneriatul s-a extins continuu, investițiile Emirateze în Serbia au crescut de la 300.000 de euro în 2010 la 180 de milioane de euro în 2018.\n\nTurcia, fond de 10 miliarde de dolari\n\nEmiratele Arabe Unite și Turcia au semnat zeci de tranzacții. În cadrul proiectelor economice, Emiratele Arabe Unite au înființat un fond de 10 miliarde de dolari destinat încurajării investițiilor în Turcia, sprijinirii economiei turce și consolidării cooperării dintre cele două țări.\n\nFondul se concentrează pe investiții strategice, în special în sectoarele de logistică, energie, mediu, sănătate și alimentație.\n\nÎn 2021 Fondul Suveran Abu Dhabi Development Holding (ADQ) a semnat un număr semnificativ de memorandumuri (MoUs) atât cu Turkish Wealth Fund (TVF) și Biroul de Investiții al Președinției Turce, cât și cu unele companii turcești. ADQ a semnat un acord privind investițiile în firme de tehnologie turcești și înființarea unui fond destinat tehnologiei, în același timp Abu Dhabi Ports a semnat un acord privind cooperarea portuară și logistică. ADQ a semnat un acord cu compania turcă Kalyon având ca obiect energia și infrastructura, un acord cu Grupul CCN privind cooperarea în domeniul sănătății și un al treilea cu Biroul de Investiții al Președinției Turce în domeniul energiei regenerabile. ADQ a semnat un acord de cooperare cu Biroul de Investiții al Președinției Turce privind investițiile străine directe care implică energie, petrochimie, tehnologie, transport, infrastructură, îngrijire medicală, servicii financiare, alimentație și agricultură.\n\nAu fost încheiate acorduri separate în domeniul comerțului, energiei și mediului, alături de un acord între Bursa de Valori Abu Dhabi și Bursa de Valori din Turcia, Borsa Istanbul.\n\nA fost semnat un acord de cooperare între Banca Centrală a Republicii Turce (CBRT) și Banca Centrală a Emiratelor Arabe Unite (UAE). Autoritatea de Investiții din Abu Dhabi și alte companii emirate s-au arătat interesate de domeniile sănătății, fintech și alte industrii din Turcia.\n\nBulgaria, mai multe Memorandumuri au fost semnate la 1 septembrie 2022\n\nPreședintele Alteța Sa Șeicul Mohamed bin Zayed Al Nahyan l-a primit joi pe președintele Republicii Bulgaria, Rumen Georgiev Radev, care se află într-o vizită de lucru în Emiratele Arabe Unite.\n\nCei doi președinți au asistat la semnarea mai multor memorandumuri de înțelegere (MoU) pentru a consolida cooperarea comună, inclusiv în domeniul cooperării internaționale, domeniul sănătății, al educației, al turismului, al dezvoltării durabile și agroalimentare etc.\n\nRomânia, întâlniri și convorbiri telefonice\n\nÎn ce privește țara noastră, în perioada 20-21 iunie o delegație condusă de premierul Nicolae Ciucă s-a deplasat la Abu Dhabi pentru a se întâlni cu A.S. Șeicul Mohamed bin Zayed Al Nahyan, președintele E.A.U. și cu A.S. Șeicul Mohammed bin Rashid Al Maktoum, vice-președintele și prim-ministrul E.A.U.\n\nDiscuțiile au vizat dezvoltarea și consolidarea dialogului bilateral la nivel politic, economic și sectorial între cele două state. În cadrul întrevederii, au fost abordate teme importante și prioritare pentru Emiratele Arabe Unite și pentru România, precum și subiecte de interes regional și internațional.\n\nPrincipalele teme au vizat proiecte în domeniul energiei, infrastructurii portuare, agriculturii și IT.\n\nDialogul a stabilit reperele concrete pentru soluții privind diversificarea resurselor de aprovizionare cu petrol și gaze, în contextul situației tensionate din regiunea Mării Negre și a embargoului european față de livrările rusești de petrol și produse petroliere. Totodată, au fost abordate și oportunitățile de investiții în România în domeniul energiei regenerabile, atât off-shore, cât și on-shore.\n\nLa 1 august premierul Nicolae Ciucă a avut o convorbire telefonică cu președintele Emiratelor Arabe Unite, Mohammed bin Zayed Al Nahyan.\n\nCele două părți au decis să urmărească periodic derularea proiectelor convenite în domenii legate de energie, agricultură, investiții, educație și securitate cibernetică.\n\nPremierul României a subliniat nivelul cooperării pe fiecare din domeniile importante și a mulțumit pentru interesul președintelui Emiratelor Arabe Unite, pentru timpul și dorința de a monitoriza aceste proiecte. Totodată, prim-ministrul Nicolae Ciucă a anunțat desemnarea unui înalt oficial român guvernamental pentru a gestiona direct relația cu partenerul emirat.\n\nPreședintele Mohammed bin Zayed Al Nahyan a mulțumit la rândul său românilor pentru toată susținerea și deschiderea în cooperarea bilaterală, anunțând că a desemnat responsabili și a stabilit termene pentru fiecare proiect care va fi derulat în parteneriat.",
    "Qatarul ar putea fi noua Rusie pentru Europa: Francezii investesc 1,5 miliarde de dolari pentru a obține GNL": "Grupul energetic francez TotalEnergies a anunţat că va investi aproximativ 1,5 miliarde de dolari în planificata extindere a capacităţilor Qatarului de gaze naturale lichefiate, un proiect care promite să majoreze livrările de gaze către pieţele europene, transmite Reuters.\n\nDirectorul general al companiei franceze, Patrick Pouyanne, a călătorit la Doha pentru a semna sâmbătă acordul cu şeful QatarEnergy, Saad al-Kaabi, pentru extinderea zăcământului North Field South (NFS), şi a declarat că tranzacţia vine \"într-un moment perfect\" când lumea, în special Europa, caută nou surse de aprovizionare cu gaze naturale lichefiate.\n\nQatar încheie parteneriate cu firmele internaţionale în prima fază a extinderii zăcământului North Field, evaluată la 30 miliarde de dolari, care îi va consolida poziţia de principal exportator global de gaze naturale lichefiate (GNL), într-un moment în care Europa caută alternative la livrările din Rusia.\n\nRecent, QatarEnergy a semnat acorduri cu Shell, Exxon, ConocoPhillips şi Eni, scrie agerpres.ro.\n\nKaabi a anunţat că TotalEnergies va deţine 9,375% din participaţia de 25% în NFS dedicată partenerilor internaţionali. QatarEnergy va deţine 75% din NFS.\n\nSurse care au dorit să-şi păstreze anonimatul au declarat pentru Reuters firmele germane RWE şi Uniper sunt aproape de a semna acorduri pe termen lung pentru a cumpăra de la zăcământul North Field, pentru a înlocui gazele ruseşti.\n\nSâmbătă, cancelarul german Olaf Scholz a aterizat în Arabia Saudită pentru o vizită de două zile în regiunea Golfului, urmând să ajungă şi în Qatar şi Emiratele Arabe Unite.\n\nNorth Field ar urma să producă 32 de milioane de tone anual de gaze naturale lichefiate (GNL) şi va creşte capacitatea Qatarului de a exporta gaze de la 77 la 110 milioane de tone pe an.",
    "Unde poți să fugi din Rusia chiar acum?": "„După ce Putin a anunțat mobilizarea, tariful de avion din Rusia a crescut brusc. Pentru unele destinații, nu mai există bilete pentru zboruri directe pentru următoarele zile, dar puteți zbura cu escale,” scrie publicația rusească.\n\nAceasta adaugă că rezerviștilor li se poate interzice într-adevăr să părăsească Rusia, dar numai după primirea citației. Astfel de restricții sunt prevăzute de în legea care interzice „părăsirea locului de reședință fără permisiunea comisariatelor militare”.\n\nÎn același timp, articolul nu menționează „mobilizarea parțială.” Șeful Comitetului pentru Apărare al Dumei de Stat, Andrei Kartapolov, a declarat deja că nu sfătuiește persoanele supuse „mobilizării parțiale” să „meregă în stațiunile din Turcia”.\n\nIată și lista pe care o face Meduza pentru cei care vor să plece. Rușii care nu au pașaport, pot merge în țări ca Armenia unde pot sta 180 de zile, Belarus – 90 de zile. În Kazakhstan sau Kârgâzstan, rușii pot sta 30 de zile fără viză și încă 6 sau 2 luni dacă se înregistrează.\n\nDacă au pașaport, dar nu au viză, țările printre țările cele mai primitoare pentru ruși sunt Georgia (aici pot sta un an,) Mexic – 6 luni, Egipt, Israel, Moldova, Azerbaidjan, Argentina, Brazila, Chile sau Emiratele Arabe Unite – 90 de zile. În Indonezia, Mongolia, Cambogia, Vietam sau Republica Dominicata, rusii pot cere viză la sosire.\n\nSingurele țări europene, în afară de Moldova, care primesc cetățeni ruși, sunt Serbia și Muntenegru unde aceștia pot aplica pentru viză la sosire.",
    "NAI - Deținătorul brandului în România, afaceri în creștere....": "Appraisal & Valuation SA, deținătorul brandului NAI Romania și unul dintre jucătorii pieței de evaluări, a înregistrat o cifră de afaceri de 3,198 milioane lei în primul semestru, în creștere cu 10,78% față de sfârșitul primului semestru din anul 2021, când aceasta a totalizat de 2,853 milioane lei.\n\n„Rezultatele obținute sunt satisfăcătoare în contextul apariției războiului din Ucraina, acest factor neprevăzut care ne-a împiedicat creșterea accelerată pe care am previzionat-o la începutul anului. Nu ne rămâne decât să recuperăm în semestrul al doilea al acestui an, continuând planurile noastre privind încheierea de parteneriate noi cu dezvoltatori și proprietari privind asocierea și/sau achiziția, în vederea dezvoltării de proiecte rezidențiale și/sau comerciale, pentru a extinde experiența acumulată de Appraisal & Valuation în segmentul de dezvoltare imobilară.\n\nAltă direcție de dezvoltare pentru compania noastră o constituie achiziția de companii, inclusiv prin intrarea în parteneriate pentru respectivele achiziții, cu scopul de a ne întări pe piața serviciilor de evaluare și a serviciilor conexe, contabilitate, audit și consultanță. De asemenea, au fost demarate discuții cu cei mai mari investitori din Emiratele Arabe Unite (UAE), precum și cu birourile private ale Casei Regale, în vederea fructificării unor oportunități de afaceri, valorificând la maximum, în același timp, oportunitățile care vor apărea’’, a declarat Andrei Botiș, CEO Appraisal & Valuation SA.\n\nCheltuielile de exploatare au ajuns, la sfârșitul perioadei de raportare, la valoarea de 3,111 mil. lei, mai mari cu 22% față de 30.06.2021, pe fondul creșterii cheltuielilor cu salariile și a serviciilor prestate de către terți.\n\nRezultatul brut înregistrat la 30.06.2021 este de 0,154 mil. lei, în scădere cu 64% prin raportare la perioada similară a anului 2021, când a înregistrat valoarea de 0,44 mil. lei, și care după plata impozitului pe profit a dus la realizarea unui profit net la 30.06.2022, de 107.995 lei. Prin raportarea profitului net la cifra de afaceri înregistrată în S1 2022, rezultă o marjă netă de profit de 3,37%.\n\nDin septembrie 2021, acțiunile Appraisal & Valuation SA sunt listate, sub simbolul APP, pe Sistemul Multilateral de Tranzacționare (piața AeRO) a Bursei de Valori București.",
    "Compania aeriană Wizz Air redeschide din toamnă trei rute din România": "Compania Wizz Air a anunțat luni că din această toamnă va redeschide trei rute din România spre Emiratele Arabe Unite, Iordania și Spania.\n\nPotrivit unui comunicat al companiei, primul zbor va fi reluat din Cluj-Napoca către Abu Dhabi, Emiratele Arabe Unite. Ruta de pe Aeroportul Internațional „Avram Iancu” Cluj va fi repornită în data de 29 septembrie, iar zborurile vor decola, în prima lună, în fiecare zi de joi.\n\nÎn plus, Wizz Air va zbura din nou din București către Aqaba, Iordania, și Gran Canaria, în Insulele Canare, Spania. Aceste două rute de pe Aeroportul Internațional „Henri Coandă” București vor reîncepe în data de 1 noiembrie și, respectiv, 5 noiembrie, cu operațiuni în fiecare marți și sâmbătă pentru Aqaba și în zilele de sâmbătă pentru Gran Canaria.\n\n„Suntem încântați să anunțăm redeschiderea a trei rute din România, oferind diverse destinații de călătorie pentru toate ocaziile, fie că este vorba de călătorii de afaceri sau de petrecere a timpului liber. Cu cele mai noi rute ce urmează a fi redeschise din Cluj-Napoca și București către frumoasele orașe Abu Dhabi și Aqaba, dar și către minunata insulă Gran Canaria, vrem să le oferim românilor mai multe destinații însorite în sezonul de iarnă”, a declarat Daria Sergeeva, Corporate Communications Manager la Wizz Air.",
    "Programul săptămânal al președintelui Charles Michel": "Folosim cookie-uri pentru a ne asigura că veți avea o experiență cât mai bună de navigare pe site-ul Consiliului. Anumite cookie-uri sunt utilizate pentru a obține statistici agregate referitoare la vizitele pe site pentru a ne ajuta să îmbunătățim în mod constant site-ul și să răspundem mai bine nevoilor dvs. Alte cookie-uri sunt folosite pentru a îmbunătăți performanța și a garanta securitatea site-ului.\n\nCu permisiunea dvs., vom folosi cookie-uri AT internet și Hotjar pentru a produce date agregate și anonime privind modul de navigare și comportamentul vizitatorilor pe site-ul nostru. Vom folosi aceste date pentru a vă îmbunătăți experiența de utilizare a site-ului nostru.\n\nPentru informații suplimentare despre aceste cookie-uri și pentru a afla de ce le folosim și cum puteți modifica setările, consultați pagina noastră despre politica privind cookie-urile.",
    "Proprietarii lui Manchester City oferă 190 de milioane de dolari pentru un club de tradiție": "Cupa României : Steaua - Chindia , marți, 18:45, Digi Sport 1\n\nLiga Națiunilor: Portugalia - Spania, marți, 21:45, Digi Sport 1\n\nProprietarii lui Manchester City oferă 190 de milioane de dolari pentru clubul brazilian Bahia\n\nCity Football Group (CFG) a precizat într-un comunicat că a oferit suma de un miliard de reali brazilieni (aproximativ 196 de milioane de euro) pentru 90% din acțiunile clubului brazilian Esporte Clube Bahia.\n\nRecent, Federația Braziliană de Fotbal le-a permis cluburilor să discute posibile vânzări inclusiv către fonduri de investiții străine.\n\nCel mai probabil, oferta CFG va fi acceptată, având în vedere că, inițial, conducerea clubului Bahia a cerut 650 de milioane de reali brazilieni (aproximativ 127,5 milioane de euro) pentru cedarea acțiunilor.\n\nEC Bahia este un club cu o tradiție de 91 de ani în Brazilia. În prezent, echipa evoluează în liga secundă, retrogradând din Serie A în 2021.\n\nBahia a câștigat campionatul național de două ori (1959, 1988). Bahia evoluează pe un stadion modern, de 47.000 de locuri, construit în 2013, înaintea Cupei Mondiale 2014.\n\nDacă oferta City Football Group va fi acceptată de conducerea clubului Bahia, consorțiul va avea în portofoliu 13 echipe de fotbal.\n\nCelelalte cluburi deținute de City Football Group sunt: Manchester City (campioana en titre a Angliei), New York City FC (SUA), Melbourne City (Australia), Montevideo City Torque (Uruguay), Girona (Spania), Sichuan Jiuniu (China), Mumbay City (India), Club Bolivar (Bolivia), Lommel SK (Belgia), Yokohama Marinos (Japonia), Troyes (Franța) și Palermo (Italia).\n\nCity Football Group este deținut de către șeicul Mansour bin Zayed Al Nahyan, din Emiratele Arabe Unite, care are o avere estimată la 30 de miliarde de euro.\n\nEtichete: manchester city , brazilia , bahia , city football group\n\nUrmărește știrile digisport.ro și pe Google News",
    "Canada anunţă că ridică măsurile sanitare anticovid la frontieră, inclusiv vaccinarea obligatorie la intrarea în ţară": "Guvernul canadian anunţă luni că ridică - începând de sâmbătă - toate restricţiile sanitare impuse la frontieră în lupta împotriva răspândirii covid-19, inclusiv privind vaccinarea obligatorie la intrarea în Canada, relatează AFP.\n\n”Noi considerăm că suntem, acum, în măsură să ne modificăm abordarea la frontierele internaţionale”, anunţă ministrul însărcinat cu Afaceri Interguvernamentale Dominic LeBlanc.\n\n”Situaţia sanitară s-a ameliorat mult”, dă el asigurări.\n\nCălătorii nu vor mai fi obligaţi, astfel, să fie depistaţi, plasaţi în carantină sau în izolare.\n\nArticolul de mai sus este destinat exclusiv informării dumneavoastră personale. Dacă reprezentaţi o instituţie media sau o companie şi doriţi un acord pentru republicarea articolelor noastre, va rugăm să ne trimiteţi un mail pe adresa abonamente@news.ro.",
    "Video| Reuniune publică inedită: Regele Spaniei şi tatăl său, unul lângă altul la funeraliile Reginei Elisabeta a II-a": "Regele Felipe al VI-lea al Spaniei şi tatăl său, Juan Carlos I, împreună cu soţiile lor, s-au aşezat unul lângă altul luni la Westminster Abbey, o reuniune publică inedită de la exilul, în 2020, al fostului monarh în Emiratele Arabe Unite, pe fondul unor anchete privind averea sa, informează AFP.\n\nAşezaţi în zona rezervată familiilor regale, în apropierea sicriului regretatei reginei, Felipe al VI-lea a purtat uniforma sa militară de gală, iar Juan Carlos I, un costum negru, cămaşă albă şi cravată neagră, în timp ce soţiile lor au fost îmbrăcate în întregime în negru, potrivit Agerpres.\n\nCei doi au fost ultima dată văzuţi împreună în ianuarie 2020, la funeraliile unei surori a lui Juan Carlos I şi mătuşă a regelui.\n\nFostul şef de stat a plecat în exil voluntar în Emiratele Arabe Unite câteva luni mai târziu, pe fondul unor suspiciuni de corupţie legate de originea opacă a averii sale. Fiul său s-a distanţat apoi de el.\n\nCele două cupluri au sosit separat luni la Westminster Abbey, aşa cum au făcut-o cu o zi înainte la recepţia oferită de noul rege Charles al III-lea. În vârstă de 84 de ani, Juan Carlos I, care a suferit în ultimii ani intervenţii chirurgicale la genunchi şi şold, s-a deplasat cu dificultate în ambele ocazii.\n\nJuan Carlos I, care a abdicat în 2014 în favoarea fiului său, a fost invitat de guvernul britanic. Executivul spaniol a insistat că reprezentantul Spaniei la funeralii este Felipe al VI-lea.\n\n\"Şeful statului (spaniol) este în mod clar regele Felipe al VI-lea\" în timp ce fostul monarh \"se află la Londra pentru a răspunde unei invitaţii în nume personal\", a declarat presei ministrul spaniol de externe, Jose Manuel Albares.\n\nJuan Carlos I şi regina Elisabeta a II-a erau veri îndepărtaţi - regina Victoria a fost stră-străbunica amândurora - iar Felipe al VI-lea o numea pe regină \"mătuşa Lilibeth\".",
    "Arabia Saudită intenţionează să trimită prima femeie astronaut în spaţiu. Când a fost ales momentul": "Arabia Saudită promovează în mod activ ştiinţa şi tehnologia ca parte a planului său amplu Vision 2030 menit să revizuiască economia FOTO Pixabay\n\nArabia Saudită a anunţat joi, 22 septembrie, că va trimite prima femeie astronaut în spaţiu în 2023, în cadrul unui program de antrenament.\n\nArabia Saudită promovează în mod activ ştiinţa şi tehnologia ca parte a planului său amplu Vision 2030 menit să revizuiască economia şi să reducă dependenţa ţării de petrol.\n\nPlanul, susţinut de puternicul prinţ moştenitor al Arabiei Saudite, Mohammed bin Salman, solicită, de asemenea, o mai bună integrare a femeilor în forţa de muncă a ţării musulmane conservatoare.\n\nRegatul a ridicat interdicţia veche de zeci de ani în 2018 care nu le permitea femeilor să conducă.\n\n”Programul de astronauţi saudiţi, care face parte integrantă din planul ambiţios Vision 2030 al regatului, va trimite astronauţi saudiţi în spaţiu cu scopul de a servi mai bine omenirea”, a precizat Comisia Spaţială Saudită într-un comunicat.\n\n”Unul dintre astronauţi va fi o femeie saudită, a cărei misiune în spaţiu va reprezenta o premieră istorică pentru Regat”, se mai arată în comunicat.\n\nPrimul musulman care a călătorit în spaţiu a fost Prinţul Sultan bin Salman al Arabiei Saudite, un frate vitreg al prinţului moştenitor şi pilot din cadrul forţelor aeriene care a făcut parte din echipajul de şapte membri ai misiunii Discovery a NASA în 1985. Mai târziu, Sultan bin Salman a ocupat postul de şef al Comisiei Spaţiale Saudite din 2018 până în 2021, când a fost numit consilier al regelui Salman.\n\nDe asemenea, Emiratele Arabe Unite au cel mai important program spaţial din lumea arabă. Ţara a lansat o sondă pe orbita lui Marte în februarie 2021. În plus, Emiratele Arabe Unite intenţionează să lanseze primul lor autovehicul lunar în noiembrie. Dacă misiunea reuşeşte, Emiratele Arabe Unite şi Japonia, care furnizează modulul, s-ar alătura Statelor Unite, Rusiei şi Chinei, naţiuni care au plasat o navă spaţială pe suprafaţa Lunii.\n\nAds",
    "Orban: „Ungaria a fost prima din Europa care a anunțat consultări naționale privind sancțiunile împotriva FR”": "Premierul ungar Viktor Orban a declarat că țara a fost prima din Europa care a decis să lanseze consultări naționale, intenționînd să afle opinia publicului cu privire la sancțiunile UE împotriva Rusiei, transmite Reuters.\n\nÎn special, Orban a criticat aspru sancțiunile UE împotriva Federației Ruse, care au dus la o creștere a prețurilor la energie.\n\nPremierul ungar a remarcat că sancțiunile UE au dus la un „efect invers” și nu este surprins de remanierile din mai multe guverne europene.",
    "Miralem Pjanic renunță la o sumă imensă pentru a merge la formația lui Cosmin Olăroiu. Barcelona răsuflă ușurată": "Cupa României : Steaua - Chindia , marți, 18:45, Digi Sport 1\n\nLiga Națiunilor: Portugalia - Spania, marți, 21:45, Digi Sport 1\n\nCu toate acestea, mijlocașul bosniac a dat dovadă de corectitudine și înțelegere, și nu a dorit niciun ban drept despăgubire, cu toate că mai avea contract cu formația ”blaugrana” încă două sezoane.\n\nMiralem Pjanic a renunțat la o ”avere” pentru a pleca de la Barcelona\n\nConform radioului catalan ”RAC 1”, Miralem Pjanic nu a solicitat niciun bani din restul contractului avut cu Barcelona, care se mai întindea pe alți doi ani.\n\nSetarile tale privind cookie-urile nu permit afisarea continutul din aceasta sectiune. Poti actualiza setarile modulelor coookie direct din browser sau de aici – e nevoie sa accepti cookie-urile social media\n\nMai exact, Miralem avea un salariu de 15 milioane de euro brut, adică 7,5 milioane de euro net. Adică, 15 milioane de euro ar fi încasat acesta în următoarele două sezoane la Barca, în timp ce alte 15 milioane de euro ar fi fost virate de Barcelona sub formă de taxe.\n\nAșadar, Barca a făcut o economie de 30 de milioane de euro prin renunțarea la Miralem Pjanic. Mijlocașul va juca la formația antrenată de Cosmin Olăroiu, Al Sharjah, din Emiratele Arabe United.\n\nAl Sharjah, echipa lui Cosmin Olăroiu, l-a luat pe Miralem Pjanic\n\nEchipa pregătită de Cosmin Olăroiu (53 de ani) i-a propus un contract pe trei ani lui Miralem Pjanic, iar mijlocașul a decis să meargă în Emiratele Arabe Unite.\n\n”Pjanic a decis să plece, pentru a primi mai multe șanse. A fost un profesionist desăvârșit, deci cred că ar fi avut șanse și aici, dar fiecare își alege propria cale”, a declarat Xavi, conform Marca.\n\nConform presei spaniole, mutarea urmează să fie oficializată în următoarele zile.\n\nTransferat în 2020 de la Juventus pentru 60 de milioane de euro, Pjanic a fost împrumutat în sezonul precedent la Beșiktaș.\n\n107 selecții și 19 goluri a adunat Pjanic la naționala de seniori a Bosniei și Herțegovina, după ce la juniori a reprezentat Luxemburgul.\n\nMetz, Lyon, Roma, Juventus, Barcelona și Beșiktaș sunt formațiile la care a evoluat Miralem Pjanic de-a lungul carierei.\n\nEtichete: barcelona , bosnia , miralem pjanic , al sharjah\n\nUrmărește știrile digisport.ro și pe Google News",
    "Alex Maxim, gol extraterestru în Turcia. Răzvan Lucescu, egalat la ultima fază în Grecia. Video": "Mijlocașul Alexandru Maxim a marcat un gol nemaipomenit în partida pe care echipa sa, Gaziantep, a pierdut-o, în deplasare, împotriva campioanei Trabzonspor, scor 2-3, în etapa a 7-a a campionatului Turciei.\n\nÎn minutul 2, fotbalistul român a luat o acțiune pe cont propriu de la jumătatea terenului, a driblat patru adversari în stilul lui Maradona la meciul Argentina – Anglia de la Mondialul din 1986 și din colțul careului de 16 metri a șutat cu efect. Mingea s-a dus perfect în vinclul porții adverse.\n\n2' Gol (Maxim)\n\nTrabzonspor 0-1 Gaziantep FK bu hesap kapanacaktır golleri izlemek için: — Takip:@sporlades (@ladestv9)\n\nGaziantep a avut 2-0 după reușita lui Markovic (9), dar Trabzonspor a întors rezultatul cu golurile marcate de Trezeguet (14), Bakasetas (42, penalty) și Bartra (90+8).\n\nMaxim a evoluat până în minutul 88 pentru Gaziantep, în timp ce fundașul Alin Toșca a fost doar rezervă.",
    "Mercedes, pregătită pentru cel mai negru scenariu: ce se întâmplă cu producția": "Mercedes stochează piese pentru a continua producția dacă Germania introduce raționalizarea combustibilului.\n\nMercedes-Benz stochează piesele pe care le produce folosind gaze naturale într-o mișcare de a menține producția timp de câteva săptămâni, chiar dacă Germania introduce raționalizarea drastică a combustibilului.\n\nProducătorul auto a produs piese suplimentare fabricate la turnătoriile sale din Untertuerkheim, care merg în cutii de viteze, osii și componente de transmisie pentru a acumula stocuri la fabricile din SUA și China.\n\nAcest lucru va permite operațiunilor de producție de mașini din Alabama și Beijing să continue, chiar dacă lipsa de gaze naturale în Germania forțează oprirea operațiunile în țară, potrivit șeful de producție Mercedes, Joerg Burzer.\n\n„Nu știți exact ce urmează, depinde de temperaturile din timpul iernii”, a spus Burzer într-un interviu. „Ne-am mărit stocurile către China și către SUA.”\n\nIndustria se pregătește\n\nProducătorii germani se grăbesc să se pregătească pentru potențiala raționalizare a gazelor, deoarece guvernul încearcă să protejeze gospodăriile și industria critică de penurie.\n\nDeoarece Rusia a oprit efectiv fluxurile de gaze ca răspuns la sprijinul continentului pentru Ucraina, economia centrală a Europei și-a intensificat eforturile de a umple locurile de stocare a gazelor și de a găsi aprovizionare alternative înainte de iarnă.\n\nPreocupările pentru raționalizarea severă s-au diminuat în ultimele zile, după ce nivelurile de stocare a gazelor din Germania au depășit 90% în această săptămână.\n\nȚara, care este cea mai dependentă de Rusia pentru gaze din Europa, caută și acorduri cu Qatar, Arabia Saudită și Emiratele Arabe Unite cu privire la transporturile de gaz și hidrogen.\n\nPe lângă riscul de aprovizionare, industria se confruntă cu o creștere a costurilor inputurilor, condusă de creșterea prețurilor la energie. Prețurile de producător au crescut cu un record de aproape 46 la sută în august, declanșând preocupări profunde pentru competitivitatea viitoare.\n\nBurzer a spus că Mercedes și-a redus deja consumul de gaz cu 10 la sută și ar putea reduce până la jumătate consumul, dacă este necesar.\n\nSituație critică\n\nÎntr-o situație critică, compania trebuie să mențină aprovizionarea cu aproximativ 10% din necesarul obișnuit de gaz pentru a funcționa normal, a spus Burzer.\n\n„Într-o situație de urgență, în care există o lipsă de gaz, putem înlocui o cantitate semnificativă din consumul nostru de gaze cu surse de energie din combustibili fosili – această schimbare este pregătită și gata de plecare”, a spus Burzer.\n\n„Suntem destul de siguri că nu vom avea o situație în care să avem 0% din aprovizionarea noastră obișnuită cu gaze.”\n\nGrupul operativ de criză energetică al companiei, format din 25 de persoane, a lucrat și la identificarea furnizorilor din Germania care ar fi expuși riscului într-un scenariu de raționalizare a gazelor și este în discuții cu aceștia despre mutarea producției în locații din afara Germaniei.\n\n„Sudul, sud-vestul Europei este puțin diferit în ceea ce privește riscul aprovizionării cu gaze. Dacă există oportunități pentru furnizorii noștri de a muta producția, vorbim cu ei”, a spus Burzer. „Este tot ce are nevoie de gaz: materiale plastice, sticlă, turnătorii.”\n\nVolkswagen a spus că poate muta o parte din producție din Germania dacă țara se confruntă cu o lipsă de gaz.",
    "Europa se pregătește pentru noua realitate energetică / Ce măsuri ”excepționale” pregătesc Franța, Finlanda, Portugalia sau Spania (analiză Reuters)": "Europa se pregătește pentru noua realitate energetică / Ce măsuri ”excepționale” pregătesc Franța, Finlanda, Portugalia sau Spania (analiză Reuters)\n\nGermania a făcut presiuni, luni, să obţină contracte pentru gaze naturale lichefiate (GNL) cu producătorii din Golf, iar alte state europene au evidenţiat măsuri de conservare a energiei, în timp ce livrările ruseşti au loc la niveluri foarte reduse, pe măsură ce iarna se apropie, transmite Reuters.\n\nBerlinul a declarat că intenţionează să semneze contracte pentru GNL în Emiratele Arabe Unite, pentru a aproviziona terminalele pe care le construieşte, acum că gazoductul vital Nord Stream 1 din Rusia este închis, în timp ce Spania şi Franţa au subliniat planuri de urgenţă pentru a încerca să evite întreruperile de curent.\n\n”Dacă totul merge bine, economiile în Germania sunt mari şi avem puţin noroc cu vremea, avem… şansa de a trece confortabil iarna”, a spus ministrul Economiei, Robert Habeck, după un tur al unui viitor terminal GNL din nordul Germaniei.\n\nScăderea bruscă a livrărilor din Rusia, care furniza anterior aproximativ 40% din necesarul de gaze al Uniunii Europene, a lăsat guvernele să caute resurse alternative de energie şi a stârnit temeri de posibile întreruperi de curent şi de o recesiune.\n\nRusia a dat vina pe sancţiunile occidentale impuse Moscovei pentru invadarea Ucrainei pentru împiedicarea livrărilor de conducte.\n\nPoliticienii europeni spun că Moscova foloseşte energia ca pe o armă.\n\nCompania germană RWE a declarat că este ”în discuţii bune şi constructive” cu Qatarul despre livrările de GNL, înainte de o vizită planificată a cancelarului Olaf Scholz în Golf. Importatorul în dificultate Uniper a declarat că nu a ajuns încă la o înţelegere.\n\nDe asemenea, Germania va putea conta pe gazele care vor veni din Franţa din jurul datei de 10 octombrie, a declarat şeful autorităţii de reglementare a energiei CRE din Franţa, în urma unui anunţ al preşedintelui Emmanuel Macron că cele doiuă ţări se vor ajuta reciproc cu aprovizionarea cu energie.\n\nDeşi livrările prin Nord Stream 1 s-au oprit, fluxurile de gaze ruseşti către Europa prin Ucraina, deşi mult reduse, au continuat.\n\nÎn Franţa, şefa CRE, Emmanuelle Wargon, a spus că, dacă eforturile grupului energetic EDF de a repara reactoarele nucleare afectate de coroziune vor suferi întârzieri, măsurile ”excepţionale” din această iarnă ar putea include întreruperi localizate de electricitate.\n\n„Dar nu vor exista reduceri ale livrărilor de gaze pentru gospodării. Niciodată”, a spus ea pentru postul franceinfo.\n\n”IARNA DIFICILĂ”\n\nÎn Pirinei, ministrul spaniol al Industriei Reyes Maroto a declarat că obligarea companiilor mari consumatoare de energie să se închidă în timpul vârfurilor de consum este o opţiune în această iarnă, dacă va fi necesar.\n\nCompaniile vor fi compensate financiar, a spus ea într-un interviu acordat agenţiei de ştiri spaniole Europa Press, adăugând că nu este nevoie să impunem astfel de închideri acum.\n\nŞi finlandezii au fost avertizaţi de operatorul naţional de reţea Fingrid că ar trebui să fie pregătiţi pentru întreruperi de curent.\n\nReflectând perturbările cauzate pe întreg continent, comerciantul finlandez de energie Karhu Voima Oy a declarat că a depus cerere de intrare în faliment, din cauza creşterii puternice a preţurilor electricităţii.\n\nÎntre timp, în Germania, Habeck a spus că Berlinul nu va lăsa marii importatori de gaze precum VNG să devină insolvenţi, în timp ce un purtător de cuvânt al Ministerului Economiei a spus că au loc discuţii ”concentrate” cu importatorul Uniper, referitoare la ajutorul necesar acestuia.\n\nEconomia Germaniei se contractă deja şi probabil că evoluţia sa se va înrăutăţi în lunile de iarnă, pe măsură ce consumul de gaze va fi redus sau raţionalizat, a anunţat luni banca centrală a ţării.\n\nÎn Portugalia, guvernul a fost direct cu privire la preocupările sale.\n\n”De la o zi la alta, s-ar putea să avem o problemă, cum ar fi faptul că nu ni se furnizează volumul de gaze care este planificat”, a spus ministrul Mediului şi Energiei Duarte Cordeiro, adăugând că Portugalia lucrează pentru a-şi diversifica aprovizionarea, pentru a spori securitatea energetică.\n\n”Portugalia s-a pregătit, la fel ca toată Europa, pentru ceea ce va fi o iarnă grea”, a spus el, îndemnând Comisia Europeană să avanseze cu planurile pentru o platformă comună de cumpărare a gazelor din UE şi definirea preţurilor de import.\n\nRusia, care furniza aproximativ 40% din gazele necesare Uniunii Europene înainte de invazia sa din februarie în Ucraina, a declarat că a închis Nord Stream 1 deoarece sancţiunile occidentale i-au împiedicat operaţiunile.\n\nPoliticienii europeni spun că acesta este un pretext şi acuză Moscova că foloseşte energia ca pe o armă.\n\nCumpărătorii germani au rezervat pentru scurt timp, luni, capacitate pentru a primi gaz rusesc prin conducta Nord Stream 1, cândva una dintre principalele rute de aprovizionare cu gaze din Europa, pentru prima dată de când linia a fost închisă în urmă cu trei săptămâni. Dar au renunţat curând la cereri.\n\nNu a fost imediat clar de ce cumpărătorii au depus cereri de capacitate, când Rusia nu a dat nicio indicaţie că ar reporni livrările.\n\nÎntre timp, Ucraina a acuzat forţele ruse că au bombardat lângă centrala nucleară Pivdennoukrainsk din regiunea Mikolaiv, din sudul Ucrainei.\n\nDe când forţele sale au fost alungate din Harkov, Rusia a tras în repetate rânduri asupra centralelor electrice, a infrastructurii de apă şi a altor ţinte civile, ceea ce Ucraina spune că sunt represalii pentru înfrângerile pe teren.\n\nMoscova neagă că a vizat în mod deliberat civilii.\n\n”ÎNAPOI ÎN TIMP”\n\nDepozitele europene de gaze sunt acum pline în proporţie de 85,6%, iar cele din Germania în proporţie de aproape de 90%, arată date ale Gas Infrastructure Europe.\n\nStocurile vor continua să fie construite în continuare, sprijinite de finalizarea lucrărilor de întreţinere planificate şi de creşterea livrărilor norvegiene începând cu această săptămână”, au declarat analiştii de la Energi Danmark, într-o notă de dimineaţă.\n\nImporturile de cărbune din Europa în 2022 ar putea fi cele mai mari din cel puţin patru ani, au spus analiştii.\n\n”Europa se întoarce în timp”, a declarat Rodrigo Echeverridirector pentru cercetare la Noble Resources, în cadrul unei conferinţe.\n\nPreţurile petrolului au stagnat luni, presate de aşteptările privind scăderea cererii globale şi de puterea dolarului american, înainte de o posibilă majorare creştere a dobânzii de referinţă, deşi îngrijorările privind oferta au limitat scăderea.\n\nsursa: News.ro\n\nCitește și...",
    "Rușii caută să plece din țară: biletele de avion pentru zborurile în străinătate s-au epuizat. Un site spune unde se mai pot refugia rușii": "Toate biletele pentru următoarele zboruri din Rusia către destinațiile externe disponibile au fost vândute miercuri, ziua în care președintele Vladimir Putin a declarat o mobilizare „parțială” pentru războiul din Ucraina, scrie The Moscow Times.\n\nBiletele pentru zborurile din 21 septembrie, din Moscova către capitalele Georgiei, Turciei și Armeniei, țări care nu solicită vize pentru ruși, au devenit indisponibile la câteva minute după anunțul lui Putin, potrivit aviasales.ru, un site folosit pentru planificarea călătoriilor.\n\nPână la prânz, ora Moscovei, zborurile directe de la Moscova către alte țări – Azerbaidjan, Kazahstan, Uzbekistan și Kârgâzstan – au devenit de asemenea indisponibile.\n\nZiarul economic rusesc RBC completează informațiile, observând că primele bilete disponibile sunt momentan cele pentru zborurile de vineri, iar prețul acestora a crescut spectaculos. Spre exemplu, prețul unui bilet spre Istanbul a ajuns la peste 1.000 de euro. Prețuri asemănătoare există și pentru alte destinații, Baku, Tașkent sau Erevan.\n\nZborurile către Istanbul costă de obicei între 270 și 366 de euro, dar cea mai ieftină variantă este acum o călătorie de 13 ore și 35 de minute pentru 1.153 de euro cu Azerbaijan Airlines.\n\nRecomandări Pensionarii români renunță la medicamente, murături și carne ca să-și plătească facturile la iarnă. „Am trecut prin perioade şi mai grele, ştim cum e”\n\nCel mai scump bilet este însă cel de aproximativ 9.000 de euro cu Emirates, spre Dubai, potrivit televiziunii americane CNBC.\n\nDeocamdată, scrie și site-ul rusesc independent Meduza, Căile Ferate Ruse și compania aeriană Aeroflot au declarat că nu au primit „încă” ordin să interzică bărbaților cu vârste cuprinse între 18 și 65 de ani să cumpere bilete.\n\nUn canal Telegram care colectează relatările călătorilor ruși ce vor să treacă frontiera a observat însă că unii bărbați au fost întorși de la graniță.\n\nÎntr-adevăr, scrie Meduza, rezerviștilor li se poate interzice să părăsească Rusia, dar numai după ce au primit ordinul de încorporare. Astfel de restricții pentru persoanele care sunt înregistrate în armată sunt prevăzute în articolul 21 din legea „Cu privire la pregătirea pentru mobilizare și mobilizare”, care interzice „părăsirea locului de reședință fără permisiunea comisariatelor militare”.\n\nÎn același timp, articolul nu menționează mobilizarea parțială (cum anume va fi organizată aceasta este încă neclar). Șeful Comisiei pentru apărare din Duma de Stat, Andrei Kartapolov, a declarat deja că nu îi sfătuiește pe cei vizați de mobilizarea parțială „să meargă în stațiunile din Turcia”.\n\nRecomandări Ce înseamnă să fii bărbat. De la Zidane la Federer și Nadal\n\nSite-ul Meduza le explică rușilor și unde anume ar putea pleca din Rusia.\n\nLocurile în care rușii fără pașaport pot să meargă\n\n– Armenia (180 de zile)\n\n– Belarus (90 de zile; cu atenție la riscurile asociate cu șederea în această țară)\n\n– Kârgâzstan (30 de zile + șase luni cu înregistrare la locul de reședință)\n\n– Kazahstan (30 de zile fără înregistrare + 60 de zile cu înregistrare la locul de reședință)\n\nLocurile unde pot să fugă rușii cu pașaport, dar fără viză\n\n– Georgia (360 de zile; rușilor a început să li se refuze în mod regulat intrarea)\n\n– Mexic (180 de zile; este necesară o viză electronică )\n\n– Egipt (90 de zile; este necesară viza electronică )\n\n– Israel (90 de zile)\n\n– Moldova (90 de zile)\n\n– Azerbaidjan (90 de zile)\n\n– Tadjikistan (90 de zile)\n\n– Argentina (90 de zile)\n\n– Brazilia (90 de zile)\n\n– Emiratele Arabe Unite (90 de zile)\n\n– Chile (90 de zile)\n\n– Costa Rica (90 de zile)\n\n– Africa de Sud (90 de zile)\n\n– Maroc (90 de zile)\n\n– Peru (90 de zile)\n\n– Ecuador (90 de zile)\n\n– Qatar (90 de zile)\n\n– Turcia (60 de zile)\n\n– Uzbekistan (60 de zile)\n\n– Mauritius (60 de zile)\n\n– Capul Verde (60 de zile)\n\n– Coreea de Sud (60 de zile; viza electronică este necesară)\n\n– Thailanda (45 de zile)\n\n– Muntenegru (30 de zile)\n\n– India (trebuie să solicitați o viză electronică pentru o perioadă de 30 de zile și apoi până la cinci ani)\n\n– Indonezia (30 de zile)\n\n– Malaezia (30 de zile)\n\n– Sri Lanka (30 de zile; este necesară viza electronică )\n\n– Mongolia (30 de zile)\n\n– Laos (30 de zile)\n\n– Serbia (30 de zile)\n\nUrmărește-ne pe Google News\n\nGSP.RO Cum arăta impresara după bătaia cu Reghecampf. Este ajutată de o prietenă să meargă, primele imagini\n\nPlaytech.ro ȘOC! Meghan Markle l-a AMENINȚAT pe Prințul Harry. SCANDALUL uriaș despre care tocmai s-a aflat: 'I-a spus că...'\n\nViva.ro Mesajul transmis de Sarah, fiica vitregă a lui Reghe, după ce antrenorul a bătut-o pe Prodanca în plină stradă. Cuvintele ei au stârnit un val de reacții\n\nObservatornews.ro Situaţia e-commerce-ului în România: de ce ţara noastră este mult înaintea Bulgariei, însă în spatele Ungariei\n\nȘtirileprotv.ro Haos în Rusia! Un bărbat a deschis focul într-un birou de recrutare din Irkuţk. Șeful unității se află în stare critică\n\nFANATIK.RO Invitații nu s-au uitat la bani. Cât a fost darul la botezul lui Liam, fiul lui Laurențiu Reghecampf\n\nOrangesport.ro Revolta oligarhilor! Cunoscutul lui Putin anunţă data la care va fi dat jos preşedintele Rusiei. Cât de aproape e momentul istoric\n\nHOROSCOP Horoscop 27 septembrie 2022. Scorpionii trebuie să aibă puțin mai multă răbdare, dar dacă nu vor reuși, o abordare mai pozitivă e soluția\n\nPUBLICITATE Care este diferența dintre precalificarea creditului ipotecar și preaprobarea?",
    "Glovo, amendată în Spania cu 79 milioane EUR": "Glovo a fost amendată în Spania cu 79 de milioane de euro pentru că ar fi încălcat legislația muncii, a anunțat, miercuri, ministrul spaniol al Muncii, Yolanda Diaz, potrivit Reuters.\n\nGlovo nu ar fi contribuit la asigurările sociale și ar fi făcut alte plăți în perioada 2018 – 2021 deoarece nu i-a angajat pe curierii săi cu contracte oficiale de muncă, conform aceleiași surse.\n\n„A încălcat drepturile fundamentale ale muncii și a obstrucționat activitatea anchetei. Din acest motiv, s-au luat măsuri împotriva acestei companii (n.r. Glovo)”, a spus ministrul Yolanda Diaz.\n\nSpania a adoptat anul trecut, în mai, o lege referitoare la drepturile curierilor. Astfel, toate companiile care livrează mâncare în Spania au la dispoziție 3 luni pentru a angaja curierii cu carte de muncă. Legea a intrat în vigoare în luna august 2021.\n\nAcum, Glovo susține că va contesta decizia și că a colaborat cu Ministerul spaniol al Muncii în această anchetă, despre care a spus că a avut loc înainte de intrarea în vigoare a legii privind drepturile curierilor.\n\nCine a fondat Glovo\n\nGlovo este un markeplace online care permite utilizatorilor să comande, să trimită și să primească diverse bunuri, cu ajutorul unei aplicații de mobil. Startup-ul a fost lansat de doi antreprenori, Oscar Pierre și Sacha Michaud, în anul 2015, la Barcelona și operează în Europa de Sud-Vest, Europa de Est și Africa Subsahariană.\n\nÎn 2019, Glovo a anunțat că a ajuns la statutul de unicorn, cu o valoare de cel puțin 1 miliard de dolari, în urma unei investiții de capital de risc de 150 de milioane de dolari acordată de Mubadala, din Abu Dhabi (Emiratele Arabe Unite).\n\nÎn prezent, valoarea startup-ului a crescut, ținând cont că în 7 ani de existență a obținut investiții de cel puțin 1,2 miliarde de dolari.\n\nRezultate Glovo în România\n\nÎn 2018 startup-ul a pătruns și în România, fiind prezent prin firma locală Glovoappro SRL, din București.\n\nPotrivit datelor oficiale de la Ministerul Finanțelor, în anul 2020, Glovoappro SRL, firma românească a unicornului spaniol, avea 47 de angajați și a făcut o cifră de afaceri de 167,6 milioane de lei, de 5 ori mai mare decât în 2019, ultimul an dinaintea pandemiei COVID. În schimb, compania a avut cheltuieli și mai mari, ieșind pe pierderi cu 12,7 milioane lei.\n\nDe partea cealaltă, foodpanda România a făcut venituri de 102,4 milioane de lei cu 163 de angajați, în anul 2020. Deși cifra de afaceri a crescut de 4 ori în primul an al pandemiei față de 2019, pierderile firmei românești Foodpanda RO SRL s-au adâncit la 62,1 milioane lei în anul 2020.\n\nÎn ianuarie 2022, Glovo a anunțat oficial închiderea aplicației foodpanda în România, preluând întregul portofoliu de clienți pe aplicația principală a serviciului spaniol de livrări.\n\nÎn mai 2021, Glovo a început achiziționarea serviciilor de livrări deținute de compania germană Delivery Hero în regiunea noastră: foodpanda în România și Bulgaria, Donesi în Serbia, Muntenegru, Bosnia și Herțegovina, și Pauza în Croația. Valoarea totală a tranzacțiilor s-a ridicat la 170 de milioane de euro.\n\nMișcarea s-a dovedit de fapt o regrupare a afacerilor gigantului Delivery Hero. Compania germană deține acum 83,4% din Glovo, la nivel internațional, în urma unor achiziții de acțiuni de la startup-ul spaniol.\n\n---\n\nUrmărește și:",
    "START pentru înscrierile în ediţia 2023 a Competiţiei Votat Produsul Anului® România": "Brandurile se pot înscrie în ediţia Votat Produsul Anului® 2023 cu inovaţii lansate pe piaţa românească după 1 septembrie 2021.\n\nProdusele care primesc validarea unui Comitet Etic, vor intra în studiul de piață și vor fi evaluate de consumatorii români pe baza a trei criterii: inovație, atractivitate și intenție de cumpărare.\n\nProdusele câștigătoare au dreptul de a folosi logo-ul Votat Produsul Anului® 2023, timp de un an de zile, începând cu luna mai 2023, în toate materialele de comunicare ale produsului, precum și pe ambalaj.\n\n‘’Inovația este un motor de creștere al business-urilor și un parametru al evoluției iar competiția Votat Produsul Anului® susține an de an acest demers și îl încurajează. Astfel, tipul categoriilor și al produselor prezente în competiție se diversifică în mod constant, fiind o oglindă a nevoilor consumatorilor, ce au fost transpuse de branduri în produse noi, inovatoare. Începând cu această lună, înscrierile pentru editia 2023 sunt deschise și sunt asteptate și invitate să se înscrie în această competitie toate acele produse care doresc să primească recunoașterea consumatorilor’’, a declarat Mihaela Păduraru, Country Manager Votat Produsul Anului® România.\n\nDespre câștigătorii ediției 2022 a competiției în România, puteti găsi detalii pe:\n\nhttps://produsulanului.com/castigatori/castigatorii-din-2022/\n\nDespre Votat Produsul Anului®\n\nVotat Produsul Anului este un concept internaţional care premiază produsele inovative, activând în prezent în peste 40 de ţări. În România, marca “Votat Produsul Anului®” este înregistrată la OSIM din 2008 şi este reprezentată de către compania POY Bucharest SRL. Studiul va fi efectuat de compania de research specializată, EXACT Business Solutions și va avea loc în perioada martie - aprilie 2023 iar câștigătorii vor fi desemnați în luna mai 2023.\n\nPentru înscrieri și detalii: [email protected]",
    "Petromonarhiile din Golf încep războiul cu distribuitorii de conținut LGBTQ. Gigantul Netflix, amenințat cu justiția": "Un grup de state din Golful Persic au amenințat gigantul Netflix cu acțiuni în justiție dacă va continua să difuzeze conținut care „contrazice” islamul, în timp ce presa saudită a indicat că „materialul ofensator” se axează pe emisiuni care prezintă minorități sexuale.\n\nO declarație emisă în comun de autoritatea saudită de reglementare în domeniul mass-media și de Consiliul de Cooperare al Golfului (GCC), format din șase membri, cu sediul în capitala saudită, Riad, nu a identificat în mod specific materialul, referindu-se doar la conținutul care „contrazice valorile islamice și societale”, informează The Guardian.\n\n„Scene care promovează homosexualitatea”\n\n„Platforma a fost contactată pentru a elimina acest conținut, inclusiv conținutul adresat copiilor”, se arată în declarație. Autoritățile regionale „vor urmări respectarea de către platformă a directivelor, iar în cazul în care conținutul care încalcă legea va continua să fie difuzat, vor fi luate măsurile legale necesare”. Consiliul de Cooperare al Golfului include Bahrain, Kuweit, Oman, Qatar, Arabia Saudită și Emiratele Arabe Unite. Nu a existat o reacție imediată din partea Netflix.\n\nÎn timp ce GCC nu a identificat în mod specific conținutul considerat ofensator, un segment de pe canalul de știri Al-Ekhbariya, administrat de statul saudit, a deplâns „filmele și serialele pentru copii cu scene care promovează homosexualitatea sub o acoperire dramatică prin intermediul Netflix”.\n\nUn avocat a declarat într-un interviu în direct că acestea sunt „clipuri foarte nefericite și dureroase pentru copiii, nepoții și generația următoare”. Un segment separat, tot pe Al-Ekhbariya, a arătat clipuri din serialul de animație Jurassic World Camp Cretaceous în care două personaje feminine se sărută, deși canalul le-a estompat fețele.\n\nCanalul a intervievat un autointitulat „consilier pentru familie și educație” care a declarat că materialele ofensatoare „se strecoară în casele noastre” și că țara se confruntă cu o „criză a cenzurii”.\n\nLuptă cu distribuitorii LGBTQ din SUA\n\nȚările din Golf s-au confruntat în repetate rânduri cu distribuitorii de filme din SUA din cauza conținutului legat de minoritățile sexuale, în special în filme. În iunie, Emiratele Arabe Unite au interzis filmul de animație Disney Lightyear, care conține un sărut lesbian. Emiratele Arabe Unite sunt considerate una dintre cele mai liberale țări din regiunea Golfului, deși filmele cu conținut pentru adulți sunt în mod obișnuit tăiate sau editate.\n\nArabia Saudită, care a deschis cinematografele abia în 2017, a cerut în aprilie companiei Disney să taie „referințele LGBTQ” din filmul cu supereroi Marvel Doctor Strange în Multiverse of Madness. Disney nu s-a conformat, iar filmul nu a fost proiectat în regat.\n\nÎn iunie, mass-media de stat saudită a filmat oficiali care au confiscat jucării și articole de îmbrăcăminte în culorile curcubeului din magazinele din capitală, ca parte a unei acțiuni de reprimare a homosexualității, care este o potențială infracțiune pasibilă de pedeapsa capitală în Arabia Saudită.\n\nArticolele vizate de raiduri au inclus fundițe, fuste, fuste, pălării și truse de creioane în culorile curcubeului, cele mai multe dintre ele aparent fabricate pentru copii mici.",
    "Record de curse în viitoarea ediţie a Campionatului Mondial de Formula 1": "Ediţia 2023 a Campionatului Mondial de Formula 1 va cuprinde un număr record de 24 de Mari Premii, conform calendarului aprobat marţi prin vot electronic de către membrii Consiliului Mondial al Sportului cu Motor din cadrul Federaţiei Internaţionale de Automobilism (FIA).\n\nFIA a autorizat includerea în calendar a Marelui Premiu de la Las Vegas, ca penultimă etapă a sezonului, Statele Unite urmând astfel să găzduiască trei curse de Formula 1 în sezonul viitor (Miami, Austin şi Las Vegas).\n\nSezonul 2023 va debuta pe 5 martie, cu Marele Premiu al Brahrainului, şi se va încheia pe 26 noiembrie, cu Grand Prix-ul de la Abu Dhabi (Emiratele Arabe Unite).\n\nMarele Premiu de la Monaco, a cărui derulare se afla sub semnul întrebării, a fost confirmat pentru data de 28 mai, în timp ce Qatarul revine în calendarul Marelui Circ după o absenţă de un an.\n\nCalendarul ediţiei 2023 a CM de Formula 1:\n\n5 martie: Marele Premiu al Brahainului, la Sakhir\n\n19 martie: Marele Premiu al Arabiei Saudite, la Jeddah\n\n2 aprilie: Marele Premiu al Australiei, la Melbourne\n\n16 aprilie: Marele Premiu al Chinei, la Shanghai\n\n30 aprilie: Marele Premiu al Azerbaidjanului, la Baku\n\n7 mai. Marele Premiu de la Miami (Florida)\n\n21 mai: Marele Premiu al regiunii Emilia Romagna, la Imola\n\n28 mai: Marele Premiu al Principatului Monaco, la Monte Carlo\n\n4 iunie: Marele Premiu al Spaniei, la Barcelona\n\n18 iunie: Marele Premiu al Canadei, la Montreal\n\n2 iulie: Marele Premiu al Austriei, la Spielberg\n\n9 iulie: Marele Premiu al Marii Britanii, la Silverstone\n\n23 iulie: Marele Premiu al Ungariei, la Budapesta\n\n30 iulie: Marele Premiu al Belgiei, la Spa-Francorschamps\n\n27 august: Marele Premiu al Ţărilor de Jos, la Zandvoort\n\n3 septembrie: Marele Premiu al Italiei, la Monza\n\n17 septembrie: Marele Premiu al Singapore\n\n24 septembrie: Marele Premiu al Japoniei, la Suzuka\n\n8 octombrie: Marele Premiu al Qatarului\n\n22 octombrie: Marele Premiu al Statelor Unite, la Austin (Texas)\n\n29 octombrie: Marele Premiu al Mexicului, la Ciudad de Mexico\n\n5 noiembrie: Marele Premiu al Braziliei, la Sao Paulo\n\n18 noiembrie: Marele Premiu de la Las Vegas (Nevada)\n\n26 noiembrie: Marele premiu de la Abu Dhabi (Emiratele Arabe Unite)\n\nCiteşte şi: România – Thailanda, în Play-off-ul Grupei Mondiale I a Cupei Davis",
    "\"Suntem doar carne de tun\"": "Să fugă, cât se mai poate. Mii de ruși încearcă să părăsească țara, de frică să nu fie trimiși pe front. Ministerul Apărării susține oficial că vor fi convocați doar 300.000 de bărbați, cu vârsta maximă de 55 de ani și cu experiență militară anterioară. Dar presa rusă relatează despre bărbați mai în vârstă și persoane fără experiență militară care ar fi primit ordin de mobilizare. \"Novaia Gazeta Europa\", publicaţie critică față de Kremlin, ar fi aflat că numărul vizat de fapt de autorități ar fi mult mai mare: până la un milion de soldați recrutați din rândul populației. Kremlinul dezminte, dar lumea este îngrijorată.\n\n\"Teamă nu îmi este de fapt. Dacă vor, ne iau oricum pe toți\", constată cu resemnare pentru DW Michail Bajankin, de 28 de ani, lucrător la un depozit din Cerepoveț. El spune că nu ar pune niciodată mâna pe armă, pentru că el nu înțelege care sunt de fapt obiectivele așa-numitei operațiuni speciale din Ucraina: \"Ei vorbesc de o anume obligație. Ce obligație? Dacă țara noastră ar fi atacată, atunci da. Aici însă noi atacăm o țară vecină.\"\n\nCozi de mașini din Rusia la punctul de trecere a frontierei Vaalimaa în sud-estul Finlandei\n\nCa Michail gândesc mulți alți bărbați în Rusia. Unii se urcă în mașină sau avion și părăsesc țara. Cine nu are viză pentru UE, merge în Georgia, Kazahstan sau Mongolia. În rețelele de socializare se vorbește de cozi de kilometri la punctele de trecere a frontierei. Cine are bani, fuge în Emiratele Arabe Unite sau în Turcia. Alte destinații căutate sunt Serbia și Finlanda.\n\nPărăsirea Rusiei cu inima grea\n\nUn inginer de 34 de ani din Krasnodar, care preferă să rămână anonim, tocmai a ajuns la Tbilisi, capitala Georgiei. El a fost anterior în armată cu contract de lucru și îndeplinește toate criteriile pentru a fi mobilizat. În dialog cu Deutsche Welle, el admite că se gândea demult să plece din Rusia. Anunțul mobilizării parțiale i-a întărit și mai mult determinarea: \"Nu am plecat pentru totdeauna din țara mea. Iubesc Rusia și o să revin cu siguranță cândva.\"\n\nNici Dennis din Rostov pe Don, comerciant online de 28 de ani, nu ar fi vrut să părăsească Rusia vreodată. Dar deja pe 24 februarie, la izbucnirea războiului, ar fi știut că nimic nu mai este cum ar trebui să fie, a spus el pentru DW: \"Am înțeles cu toții că toată situația nu poate aduce nimic bun, chiar dacă credem în bine până la capăt.\"\n\nBagajul făcut pe grabă și documentele de călătorie - mulți ruși încearcă să scape de mobilizare\n\nValeri Klepkin, de 43 de ani, a locuit până în urmă cu două zile în nordul Rusiei. Inginerul servise anterior în trupele Ministerului de Interne. La începerea războiului, povestește el pentru DW, Valeri ar fi primit mai multe cereri de convocare, pe care însă le-a ignorat: \"Sunt ofițer în rezervă de gradul unu. Nu am vrut să aștept prea mult până când voi fi confruntat cu decizia: închisoare sau crimă.\" Când a auzit de mobilizarea parțială, Valeri și-a făcut bagajul și a plecat imediat în Finlanda, unde are mulți prieteni. Bărbatul știe finlandeză, bunicul lui a locuit acolo. Valeri se bucură că a reușit să ajungă în Finlanda.\n\nFără drept de intrare pentru rușii care fug de mobilizare\n\nAccesul în țările baltice nu este posibil pentru rușii care fug de trimiterea pe front. Ministrul leton de Externe Edgars Rinkēvičs a refuzat primirea acestora și a motivat că ar fi vorba de o amenințare la adresa securității naționale a țării sale. Premiera estonă Kaja Kallas nu vrea nici ea să primească refugiați ruși. Ea a cerut opoziției ruse să lupte pentru o schimbare de regim în Federația Rusă. Nici Lituania nu vrea să audă de acordarea de azil rușilor care fug de mobilizarea în armată. O poziție similară a adoptat și guvernul Cehiei. Guvernul finlandez ia în calcul suspendarea tranzitului pentru toți cetățenii ruși.\n\nÎncredere zero în Putin și autoritățile ruse\n\nPoliticianul rus de opoziție Lev Schlossberg critică aceste decizii. Intervievat de Deutsche Welle, el a reproșat guvernelor țărilor est-europene că ar ceda presiunilor populiștilor de dreapta, ridicând astfel o nouă cortină de fier: \"Mai devreme sau mai târziu, pacea va fi din nou instaurată. Cu cât mai mare va fi acum prăpastia dintre noi, cu atât mai greu ne va fi pe viitor să ne regăsim.\"\n\nDrumul înainte este unul lung, crede Michail Bajankin, de 28 de ani. El nu știe dacă va mai apuca ziua revenirii păcii. Lucrătorul de depozit din Cerepoveț spune că, pentru guvernul rus, viața unui om omului nu are valoare: \"Ne spun să mergem pe front. Nu le pasă dacă ne mai întoarcem sau nu de acolo. Pentru ei, suntem doar carne de tun.\"\n\nNici Valeri Klepkin nu crede într-un viitor fericit în Rusia, cel puțin nu în viitorul apropiat: \"Când a izbucnit războiul civil în Rusia, acum mai bine de o sută de ani, conaționalii mei nu și-au putut închipui că regimul sovietic totalitar va exista timp de 70 de ani. Așa mult nu va rămâne Putin la putere, dar câteva decenii încă ar mai putea.\"",
    "Anamaria Prodan și afacerile sale care prosperă în ciuda scandalului cu fostul soț": "Se zice că scandalul nu e bun pentru business. În realitate, îți oferă expunere mediatică ce funcționeză precum combustibilul de rachetă. Anamaria Prodan are afaceri care prosperă în această perioadă de conflict deschis cu fostul soț.\n\nAnamaria Prodan este doar una, după cum susține antreprenoarea care poate stârni invidii în rândul multor bărbați de succes. Agenta FIFA figura, la sfârșitul anului trecut, pe locul 141 în topul celor mai bogați 300 de români , cu o avere cuprinsă între 40 și 60 de milioane de euro.\n\nLucrurile ar putea sta foarte diferit pe final de 2022, deoarece impresara a investit masiv în diverse afaceri, în domenii diverse. Din ce face bani Anamaria Prodan și cum prosperă afacerile ei în această perioadă.\n\nAnamaria Prodan și imperiul său imobiliar\n\nImpresara a recunoscut că cei mai mulți bani îi câștigă din afaceri imobiliare, care reprezintă circa 50% din tot ce deține. În acest domeniu manageriază și cea mai veche firmă din portofoliul ei, Reghe Building SRL. Obiectivul se activitate al firmei este Lucrări de construcții ale clădirilor rezidențiale și nerezidențiale (CAEN 4120).\n\nÎnființată în aprilie 1993, compania are puține date publice disponibile pe site-ul Ministerului de Finanțe. Singurele care există arată situația financiară a firmei între anii 2016-2020.\n\nDe acolo am aflat că societatea a încheiat anul 2016 cu un profit declarat de 274.063 lei. Cifrele pozitive au crescut, în 2017, la 359.618 lei și la 397.247 lei, în 2018. Apoi au urmat doi ani, 2019 și 2020, în care s-a aflat în pierdere.\n\nLa începutul acestei luni, Anamaria Prodan a anunțat lansarea unui ansamblu rezidențial care îi va purta numele, Prodan Residence. Antreprenoarea a dezvăluit că va reveni cu detalii.\n\nAnamaria Prodan, afaceri cu îmbrăcăminte și parfumuri\n\nProdan & Stavros SRL este o altă firmă în care Anamaria Prodan este acționară. Societatea, înființată în august 2020, se ocupă cu fabricarea altor articole de îmbrăcăminte, exclusiv lenjeria de corp (CAEN 1413).\n\nConform bilanțurilor depuse la Ministerul de Finanțe, societatea a raportat o pierdere de 56.009 lei în 2020 și o pierdere de 6.044 lei în 2021.\n\nRecent, Anamaria Prodan și-a lansat propriul parfum, Anamaria Prodan by Lelas, care vine în două versiuni. Antreprenoarea este foarte mândră de produsul ei.\n\nConsultanță, fermă de vaci și criptomonede\n\nCea mai recentă afacere a sa este o firmă de consultanță pentru businessuri și management. Berserker Defence SRL a fost înființată în martie 2022 și are sediul social la aceeași adresă în care a fost înregistrată și altă firmă a sa.\n\nProcesul de divorț în care se află nu a afectat-o deloc în plan profesional, ba i-a și deschis niște uși în Emirate, unde are parteneriate cu importanți antreprenori locali. Recent, Anamaria Prodan a făcut o investiție de 8 milioane de euro pentru a cumpăra terenuri agricole și o fermă de vaci, scrie click.ro.\n\nÎn acest business a cooptat un partener din zona Emiratele Arabe Unite.\n\nAfacerile sale nu se opresc aici. Anamaria Prodan cocheta de mai mulți ani cu piața crypto, motiv pentru care a investit într-o nouă platformă de tranzacționare, care are în spate și un token care poate fi cumpărat și tranzacționat online. În această nouă afacere, Anamaria Prodan este acționar majoritar.\n\nMai mult, antreprenoarea a lansat și o colecție de NFT-uri (jetoane non fungibile) care pot fi colecționate și tranzacționate online.\n\nPe lângă toate aceste businessuri, antreprenoarea deține Impact Media PHG SRL, o socitate care desfășoară activități de producție cinematografică, video și de programe de televiziune (CAEN 5911). Compania a fost înființată în decembrie 2021.\n\nO cotă importantă din tot ce deține provine din fotbal, Anamaria Prodan fiind singura femeie impresar în acest domeniu, din România. Recent, ea a beneficiat de un articol laudativ în presa din Marea Britanie.\n\nFotografii: @anamariaprodanreghecampf\n\nVezi și VIDEO:",
    "Expansiunea economică a Emiratelor Arabe: Acorduri cu state europene de miliarde de dolari în timp ce România e la faza de discuții!": "Emiratele Arabe Unite au încheiat o multitudine de acorduri cu state europene, concretizate inclusiv cu Bulgaria, în timp ce România a rămas la nivel de discuții. Reprezentanți ai Emiratelor Arabe Unite (EAU) au avut în ultimele luni o serie de întâlniri cu omologi din mai multe state europene, inclusiv cu vecini noștri bulgari, în urma cărora s-au încheiat acorduri de investiții pentru o multitudine de domenii, de la energie și infrastructură până la învățământ și sănătate.\n\nAcordurile încheiate în ultimele luni au vizat state precum Franța, Grecia, Turcia, Serbia și chiar și Bulgaria, în timp ce autoritățile din România abia au avut întâlniri și convorbiri telefonice, neconcretizate încă prin semnarea unor Memorandumuri. Spre exemplu, Franța a continuat cooperarea, EAU numărându-se printre partenerii săi cheie în regiunea Consiliului de Cooperare al Golfului (GCC), cu o creștere de 25,9% față de 2020 schimburile comerciale ajung în 2021 la 25 de miliarde de dirhami (AED). EAU și Franța au semnat un număr important de \"agreements and MoUs\" pentru dezvoltarea cooperărilor comerciale în diverse domenii / sectoare - iulie 2022.\n\nFranța și Emiratele Arabe Unite au semnat un acord de cooperare energetică pentru a asigura aprovizionarea cu petrol și gaze naturale din țările Golfului către Europa, de asemenea a fost semnat un acord între Total Energies și compania petrolieră de stat ADNOC a Emiratele Arabe Unite „pentru cooperarea în domeniul aprovizionării cu energie\". Exporturile de energie ale EAU către Franța - produse petroliere rafinate în sumă de 1,5 miliarde de euro în 2019. Cooperarea în domeniul securității - se preconizează extinderea acordului de 16 miliarde de euro (18 miliarde de dolari), cel mai mare contract francez de export de arme. Investiții realizate de companiile emirate pe piața franceză: DP World, First Abu Dhabi Bank, Abu Dhabi Investment Authority, Etihad Airways, Emirates, Dubai Islamic Bank și Mubadala.\n\nPeste 600 de companii franceze operează în Emiratele Arabe Unite, investițiile franceze cuprinzând telecomunicații, tehnologie, energie, gaze, educație, producție, minerit, comerț cu amănuntul, reparații de vehicule, educație și transport. Investițiile emirate în Franța acoperă diverse sectoare: industria aeronautică civilă și militară, imobiliare, turism, comerț cu pește și fructe de mare, plăci și ceramică. Între cele două părți există trei acorduri de investiții privind protejarea și încurajarea investițiilor, evitarea dublei impozitări și serviciile aeriene.\n\nÎn luna mai 2022, Fondul suveran ADQ, Banca Elenă de Dezvoltare, deținută de stat, și fondul suveran grec Banca Elenă de Dezvoltare a Investițiilor au semnat un „investment partnership agreement\"în valoare de 4 miliarde de euro (aproximativ 4,2 miliarde de dolari). Cele trei entități vor investi în diverse domenii/sectoare din Grecia (energie regenerabilă, infrastructură, agricultură, tehnologie, sănătate și științe naturale). De asemenea Fondul suveran Mubadala Abu Dhabi și-a reînnoit parteneriatul cu Banca Elenă de Dezvoltare a Investițiilor, parteneriat în valoare de 400 de milioane de euro (421 de milioane de dolari).\n\nEmiratele Arabe Unite și Grecia au semnat o serie de acorduri și memorandumuri (MoU) în domeniul investițiilor, a energiilor regenerabile, sănătate și asistență medicală, industrii avansate și tehnologiei avansate, alte sectoare vitale. Au fost semnate acorduri cu firme de top Emirate, inclusive ADNOC, Masdar, Mubadala și ADQ. Valoarea trade exchange urilor dintre Emiratele Arabe Unite și Grecia a crescut cu 67%, ridicându-se la peste 544,5 milioane USD (2 miliarde AED), comparativ cu 326,69 milioane USD (1,2 miliarde AED) în 2020, conform cifrelor din 2021 publicate de Federal Competitiveness and Statistics Centre (FCSC).\n\nMemorandumurile au vizat domenii precum implementarea surselor regenerabile, decarbonizarea pieței energetice din Grecia, investiții în economia greacă în mai multe sectoare, dezvoltarea unor proiecte onshore de energie regenerabilă în Grecia, cooperare în domeniul securității, combaterea crimei organizate și combaterea terorismului, investiții în domeniul Industriilor Avansate și Tehnologiei, investiții în domeniul standardizării, sănătate, etc Tot în luna mai 2022, Serbia și EAU au semnat Memorandumul privind schimbul de experiență în domeniul dezvoltării și modernizării guvernamentale. Acordul se concentrează pe zece domenii majore de cooperare, pentru a asigura pregătirea pentru viitor și pentru a găsi soluții inovatoare la provocările conexe.\n\nAceste domenii includ eGovernment, economia digitală, știință și inovare, consolidarea capacității guvernamentale, acceleratoare guvernamentale, incubatoare de afaceri, industrii creative, turism, educație, programare și IA. În 2021 Emiratele Arabe Unite devin una dintre cele șase țări cu care Serbia are un acord de parteneriat strategic, inclusiv Franța, Italia, Rusia, China și Azerbaidjan. Între 2010 și 2019, Emiratele Arabe Unite au fost a patra cea mai mare sursă de investiții străine directe nete în Serbia, reprezentând 3,1%, după UE, Rusia și China.\n\nPentru Serbia, parteneriatele cu jucători non occidentali fac parte din politica sa externă de identificare a fluxurilor de capital străin pentru a-și susține economia. Emiratele Arabe Unite continuă extinderea către Balcani. Comerțul bilateral dintre cele două țări a crescut de la 31,2 milioane USD în 2014 la 83,2 milioane USD în 2017 și la 184 milioane USD în 2018. Parteneriatul se concentrează pe patru domenii principale: aviație, construcții urbane, agricultură și apărare. Beneficiile reciproce le-au adus o relație strânsă. Într-o perioadă relativ scurtă, parteneriatul s-a extins continuu, investițiile Emirateze în Serbia au crescut de la 300.000 de euro în 2010 la 180 de milioane de euro în 2018.\n\nEmiratele Arabe Unite și Turcia au semnat zeci de tranzacții. În cadrul proiectelor economice, Emiratele Arabe Unite au înființat un fond de 10 miliarde de dolari destinat încurajării investițiilor în Turcia, sprijinirii economiei turce și consolidării cooperării dintre cele două țări. Fondul se concentrează pe investiții strategice, în special în sectoarele de logistică, energie, mediu, sănătate și alimentație.\n\nÎn 2021 Fondul Suveran Abu Dhabi Development Holding (ADQ) a semnat un număr semnificativ de memorandumuri (MoUs) atât cu Turkish Wealth Fund (TVF) și Biroul de Investiții al Președinției Turce, cât și cu unele companii turcești. ADQ a semnat un acord privind investițiile în firme de tehnologie turcești și înființarea unui fond destinat tehnologiei, în același timp Abu Dhabi Ports a semnat un acord privind cooperarea portuară și logistică. ADQ a semnat un acord cu compania turcă Kalyon având ca obiect energia și infrastructura, un acord cu Grupul CCN privind cooperarea în domeniul sănătății și un al treilea cu Biroul de Investiții al Președinției Turce în domeniul energiei regenerabile. ADQ a semnat un acord de cooperare cu Biroul de Investiții al Președinției Turce privind investițiile străine directe care implică energie, petrochimie, tehnologie, transport, infrastructură, îngrijire medicală, servicii financiare, alimentație și agricultură.\n\nAu fost încheiate acorduri separate în domeniul comerțului, energiei și mediului, alături de un acord între Bursa de Valori Abu Dhabi și Bursa de Valori din Turcia, Borsa Istanbul. A fost semnat un acord de cooperare între Banca Centrală a Republicii Turce (CBRT) și Banca Centrală a Emiratelor Arabe Unite (UAE). Autoritatea de Investiții din Abu Dhabi și alte companii emirate s-au arătat interesate de domeniile sănătății, fintech și alte industrii din Turcia. Președintele Alteța Sa Șeicul Mohamed bin Zayed Al Nahyan l-a primit joi pe președintele Republicii Bulgaria, Rumen Georgiev Radev, care se află într-o vizită de lucru în Emiratele Arabe Unite. Cei doi președinți au asistat la semnarea mai multor memorandumuri de înțelegere (MoU) pentru a consolida cooperarea comună, inclusiv în domeniul cooperării internaționale, domeniul sănătății, al educației, al turismului, al dezvoltării durabile și agroalimentare etc.\n\nÎn ce privește țara noastră, în perioada 20-21 iunie o delegație condusă de premierul Nicolae Ciucă s-a deplasat la Abu Dhabi pentru a se întâlni cu A.S. Șeicul Mohamed bin Zayed Al Nahyan, președintele E.A.U. și cu A.S. Șeicul Mohammed bin Rashid Al Maktoum, vice-președintele și prim-ministrul E.A.U. Discuțiile au vizat dezvoltarea și consolidarea dialogului bilateral la nivel politic, economic și sectorial între cele două state. În cadrul întrevederii, au fost abordate teme importante și prioritare pentru Emiratele Arabe Unite și pentru România, precum și subiecte de interes regional și internațional. Principalele teme au vizat proiecte în domeniul energiei, infrastructurii portuare, agriculturii și IT.\n\nDialogul a stabilit reperele concrete pentru soluții privind diversificarea resurselor de aprovizionare cu petrol și gaze, în contextul situației tensionate din regiunea Mării Negre și a embargoului european față de livrările rusești de petrol și produse petroliere. Totodată, au fost abordate și oportunitățile de investiții în România în domeniul energiei regenerabile, atât off-shore, cât și on-shore. La 1 august premierul Nicolae Ciucă a avut o convorbire telefonică cu președintele Emiratelor Arabe Unite, Mohammed bin Zayed Al Nahyan. Cele două părți au decis să urmărească periodic derularea proiectelor convenite în domenii legate de energie, agricultură, investiții, educație și securitate cibernetică.\n\nPremierul României a subliniat nivelul cooperării pe fiecare din domeniile importante și a mulțumit pentru interesul președintelui Emiratelor Arabe Unite, pentru timpul și dorința de a monitoriza aceste proiecte. Totodată, prim-ministrul Nicolae Ciucă a anunțat desemnarea unui înalt oficial român guvernamental pentru a gestiona direct relația cu partenerul emirat. Președintele Mohammed bin Zayed Al Nahyan a mulțumit la rândul său românilor pentru toată susținerea și deschiderea în cooperarea bilaterală, anunțând că a desemnat responsabili și a stabilit termene pentru fiecare proiect care va fi derulat în parteneriat.",
    "Messi a făcut spectacol la naționala Argentinei! Gol de magician VIDEO": "Argentina a învins fără drept de apel naționala Hondurasului, într-un meci amical disputat la Miami, scorul final fiind 3-0.\n\nCel mai bun jucător al pumelor a fost Lionel Messi, care a inițiat faza primului gol, a marcat din penalty și a reușit o execuție de senzație, prin care a închis tabela.\n\nMessi are 163 de meciuri la națională și 88 de goluri.\n\nLa CM 2022, Argentina se află în grupă cu Mexic, Polonia și Arabia Saudită.\n\nPână la competiția din Qatar, Argentina va mai juca două amicale, cu Jamaica și Emiratele Arabe Unite.\n\nAds",
    "Ce fac foştii suverani care au abdicat? Papa Benedict al XVI-lea s-a retras în rugăciune la mânăstire, regina Beatrix a Ţărilor de Jos se duce în excursii, Juan Carlos al Spaniei are probleme cu justi": "Papa Benedict al XVI-lea\n\nPe 10 februarie 2013, Benedict al XVI-lea a demisionat din funcţia sa de „Episcop al Romei, succesor al Sfântului Petru”. Suveranul pontif a declarat că sănătatea sa e prea deteriorată pentru a-şi îndeplini îndatoririle.\n\nÎn dimineaţa zilei de 28 februarie 2013, Benedict s-a întâlnit cu Colegiul Cardinalilor şi la începutul după-amiezii, a zburat cu elicopterul la reşedinţa papală de vară Castel Gandolfo .\n\nDupă demisia sa, Benedict al XVI-lea şi-a păstrat numele de PAPA EMERITUS în loc să revină la numele său de naştere şi s-a retras la Mănăstirea Mater Ecclesiae. În mănăstire, fostul papă studiază şi scrie.\n\nA continuat să poarte sutana albă, dar fără pellegrină sau fascia . A încetat să mai poarte pantofi papali roşii.\n\nBenedict a returnat inelul său oficial al pescarului şi Sfântului Apostol Petru, care este de obicei distrus de oficialii Vaticanului la moartea unui Papă pentru a preveni contrafacerea documentelor.\n\nBenedict al XVI-lea şi-a făcut prima apariţie publică după demisia sa la Bazilica Sf. Petru pe 22 februarie 2014 pentru a participa la primul consistoriu papal al succesorului său Francisc. Benedict al XVI-lea, care a intrat în bazilică printr-o intrare discretă, s-a aşezat la rând cu alţi câţiva cardinali.În august 2015, a depus o cerere pentru a acţiona ca mărturie pentru cauza canonizării Papei Ioan Paul I.\n\nLa sfârşitul anului 2019, a colaborat la scrierea unei cărţi în care exprimă părerea că Biserica Catolică trebuie să-şi menţină disciplina celibatului clerical.În iunie 2020, Benedict şi-a vizitat pentru ultima dată fratele pe moarte, Georg , în Germania.\n\nÎn ianuarie 2021, Benedict şi Francis au primit fiecare doze de vaccin COVID-19, iar după consistoriul din 27 august 2022, Francisc şi cardinalii nou numiţi au făcut o scurtă vizită lui Benedict la Mănăstirea Mater Ecclesiae.\n\nBeatrix Wilhelmina Armgard\n\nÎntr-o transmisiune TV în presa naţională din 28 ianuarie 2013, Beatrix şi-a anunţat intenţia de a abdica pe 30 aprilie (de Ziua Reginei), fix când a împlinit 33 de ani de domnie.\n\nBeatrix a declarat că „este timpul să punem responsabilitatea pentru ţară în mâinile unei noi generaţii”.\n\nMoştenitorul ei, fiul cel mare, Prinţul Willem-Alexander, a devenit noul rege.\n\nEa a fost al treilea monarh olandez care a abdicat succesiv după bunica şi mama ei.\n\nBeatrix continuă să-şi asume unele îndatoriri regale şi este patronul multor organizaţii. Ea locuieşte în micul castel Drakensteyn cu şanţ, lângă satul Lage Vuursche şi într-o casă de lângă Palatul Noordeinde. Anual, a fost fotografiată pe durata iernii la Lech, Austria, unde se dă cu schiurile.\n\nForbes a estimat averea ei la 300 de milioane de dolari.\n\nJuan Carlos I\n\nPresa spaniolă a speculat cu privire la viitorul regelui la începutul anului 2014, în urma criticilor publice pentru că a făcut un safari de vânătoare de elefanţi în Botswana şi pentru un scandal de delapidare care i-a implicat pe fiica sa Cristina şi soţul ei Iñaki Urdangarin.\n\nÎn dimineaţa zilei de 2 iunie 2014, premierul Mariano Rajoy a făcut un anunţ televizat că Regele i-a comunicat intenţia sa de a abdica.\n\nMai târziu, Regele a ţinut un discurs televizat şi a anunţat că va abdica de la tron ​​în favoarea Prinţului Asturiei. Felipe a fost înscăunat la 19 iunie 2014, iar nepoata lui Juan Carlos, Leonor , a devenit noua Prinţesă a Asturiei.\n\nJuan Carlos a fost al patrulea monarh european care a abdicat în puţin peste un an, după Papa Benedict al XVI-lea (28 februarie 2013), Regina Beatrix a Ţărilor de Jos (30 aprilie 2013) şi Regele Albert al II-lea al Belgiei (21 iulie 2013).\n\nConstrucţia unei căi ferate de mare viteză în Arabia Saudită ar fi fost coordonată cu respingeri aduse lui Juan Carlos la sfârşitul anilor 2000.\n\nÎnregistrările despre presupusa amantă a fostului rege, Corinna zu Sayn-Wittgenstein-Sayn, vorbind cu un fost şef al poliţiei, au fost divulgate presei la jumătatea anului 2018. Ea a susţinut că el a cumpărat proprietăţi în Monaco sub numele ei pentru a eluda tratamentul fiscal al rezidenţilor legali., afirmând „[nu] pentru că [m-a iubit] mult, ci pentru că locuiesc în Monaco”. Ea a mai susţinut că şeful serviciului spaniol de informaţii a avertizat-o că viaţa ei şi a copiilor ei ar putea fi în pericol dacă va vorbi despre afacerea lor. Acuzaţiile au atras cereri ca Juan Carlos să fie investigat pentru corupţie la începutul lunii iunie 2019.\n\nAutorităţile elveţiene au început să-l investigheze pe Juan Carlos în martie 2020 în legătură cu o mită de 100 de milioane de dolari către Sayn-Wittgenstein în 2012.\n\nÎn iunie 2020, parchetul de la Curtea Supremă a Spaniei a fost de acord să investigheze rolul lui Juan Carlos de facilitator în faza a II-a a căii ferate de mare viteză care leagă Mecca şi Medina.\n\nO investigaţie suplimentară de către autorităţile elveţiene a fost întreprinsă cu privire la 3,5 milioane de euro plătiţi de la Fundaţia Lucum băncii Pictet & Ciein din Bahamas pentru o societate numită Dolphin, care era controlată de avocatul Dante Canónica, care controla şi Lucum.\n\nProcurorii spanioli au deschis o anchetă cu privire la utilizarea de către Juan Carlos şi alţi membri ai familiei regale a cardurilor de credit utilizate între 2016 şi 2018, care au fost plătite printr-un cont de peste mări la care nici Juan Carlos, nici vreun membru al familiei regale nu au fost semnatari, ceea ce a condus la acuzaţiile conform cărora fondurile sunt active nedezvăluite şi extragerile de carduri au depăşit 120.000 EURO într-un an, au inclus venituri nedezvăluite şi, prin urmare, a fost declarată o infracţiune fiscală în Spania.\n\nÎn decembrie 2020, Juan Carlos ar fi plătit 678.393,72 euro către agenţia fiscală a Spaniei într-o afacere de „carduri de credit opace” utilizate între 2016 şi 2018 de el însuşi, de soţia sa şi de unii nepoţi, intenţionând să evite un control suplimentar din partea Procurorul Curţii Supreme, plata fiind o recunoaştere a fraudei.\n\nProcurorii elveţieni şi spanioli au investigat şi mai multe conturi legate de fostul rege, cum ar fi un cont în Elveţia cu aproape 8 milioane de euro şi o încercare de a retrage aproape 10 milioane de euro din Jersey, posibil dintr-un trust înfiinţat de sau pentru Juan.\n\nLa 25 februarie 2021, Juan Carlos a plătit 4 milioane de euro către Agenţia Fiscală Spaniolă pentru a evita noi infracţiuni fiscale legate de aceste zboruri.\n\nO fundaţie din Panama Lucum l-a avut pe Juan Carlos ca prim beneficiar şi pe regele Felipe al VI-lea ca al doilea beneficiar, deşi regele Felipe al VI-lea a renunţat ulterior la orice moştenire de la tatăl său Juan Carlos.\n\nLa 3 august 2020, Palatul Zarzuela a anunţat că Juan Carlos doreşte să se mute din Spania din cauza presiunii din partea presei despre afacerile sale din Arabia Saudită.\n\nJurnaliştii au speculat că ar fi putut fugit în Republica Dominicană, Portugalia, Franţa şi Italia şi mai târziu, din 7 august, la Palatul Emirates din Abu Dhabi.\n\nPe 17 august, Casa Regală a confirmat că, din 3 august, Juan Carlos se afla în Emiratele Arabe Unite.\n\nAkihito\n\nÎmpărat Akihito, care a domnit din 1989, a abdicat în 2019, invocând vârsta sa înaintată şi sănătatea în declin, şi şi-a asumat titlul de Împărat Emerit (Daijō Tennō). El a fost succedat de fiul său mai mare, Naruhito.\n\nLa 19 martie 2020, împăratul emerit Akihito şi soţia sa, împărăteasa emerita Michiko, s-au mutat din Palatul Imperial, marcând prima lor apariţie publică de la abdicare. Pe 31 martie, s-au mutat în Reşedinţa Takanawa.\n\nÎn decembrie 2021, Akihito şi-a sărbătorit 88 de ani de naştere, făcându-l cel mai longeviv împărat japonez verificabil din istoria înregistrată.\n\nÎn ianuarie 2020, şi-a pierdut temporar cunoştinţa şi s-a prăbuşit la reşedinţa sa, deşi „nu au fost detectate anomalii” în creierul său. A fost diagnosticat cu insuficienţă cardiacă în iulie 2022.\n\nAlbert al II-lea\n\nLa 3 iulie 2013, regele Albert al II-lea, în vârstă de 79 de ani, a participat la o sesiune de prânz a cabinetului belgian unde şi-a dezvăluit intenţia de a abdica.\n\nRegele a anunţat într-un discurs înregistrat la radio şi televiziune că pe 21 iulie, de Ziua Naţională a Belgiei, va abdica de la tron ​​din motive de sănătate. El a fost succedat de fiul său mai mare, Philippe.",
    "Sancțiunile impuse de SUA împotriva liderului cecen Ramzan Kadîrov, a soțiilor și fiicelor lui. I-au interzis și „brandul național de modă”": "Descriindu-se în mod public drept „soldatul lui Putin”, „Kadîrov a fost promovat la gradul de general-locotenent pentru rolul său în noua invazie a Ucrainei de către Rusia. Unitățile cecene conduse de Kadîrov au operat la Bucha, unde trupele ruse au comis atrocități”, notează Trezoreria SUA\n\nKadîrov a strâns o avere uriașă datorită relației sale strânse cu Vladimir Putin. Bunurile lui includ o casă în Emiratele Arabe Unite, o grădină zoologică privată, mașini personale scumpe și un fond de donații. Comunicatul Trezoreriei SUA:\n\nAlături de măsură luate împotriva lui Kadîrov și a afacerilor lui, au fost sancționați și membrii familiei sale:\n\nMedni Musaevna Kadîrova – una dintre soțiile lui Kadîrov.\n\nFatima Șaihievna Hazueva – una dintre soțiile lui Kadîrov.\n\nAminat Ahmadova – una dintre soțiile lui Kadyrov.\n\nAișat Ramzanovna Kadîrova – cea mai mare dintre fiicele adulte ale lui Kadîrov, atașat cultural în Cecenia.\n\nKarina Ramzanovna Kadîrova – una dintre fiicele adulte ale lui Kadîrov, șefa unei instituții de învățământ din Cecenia.\n\nTabarik Ramzanovna Kadîrova – una dintre fiicele adulte ale lui Kadîrov.\n\nOFAC a luat măsuri și împotriva companiei cu răspundere limitată Firdaws, care se descrie ca fiind primul „brand național de modă” din Cecenia, deținută de Aișat, una dintre fiicele comandantului cenecen.\n\nRecomandări Pensionarii români renunță la medicamente, murături și carne ca să-și plătească facturile la iarnă. „Am trecut prin perioade şi mai grele, ştim cum e”\n\nDe asemenea, a fost sancționat Turpal-Ali Vahaievici Ibragimov, vărul lui Kadîrov, care a ocupat numeroase funcții de rang înalt în Cecenia și ar fi participat la crime extrajudiciare.\n\nSancțunile, decise în coordonare cu Departamentul de Comerț al SUA, înseamnă măsuri suplimentare de control al exporturilor, „cu scopul de a degrada și mai mult capacitatea Rusiei de a-și reconstrui armata, de a-i trage la răspundere pe autorii violenței și de a-l izola financiar și mai mult pe Putin”.\n\nToate activele legate de Kadîrov care se află în SUA sau în posesia sau controlul unor persoane din SUA sunt blocate. Interdicțiile includ efectuarea oricărei contribuții sau furnizarea de fonduri, bunuri sau servicii de către, către sau în beneficiul oricărei persoane blocate.\n\nAnterior, împotriva lui Kadîrov erau deja impuse sancțiuni pentru încălcarea drepturilor omului.\n\nPe lista sancțiunilor figurează și Task Force Rusich, un grup paramilitar neonazist care a participat la lupte alături de armata Rusiei în Ucraina, precum și doi dintre liderii săi, Alexei Milciakov și Ian Petrovski.\n\nPe 14 septembrie, Consiliul Uniunii Europene a prelungit cu jumătate de an sancțiunile pentru 1.206 de persoane și 108 companii ruse.\n\nFoto: Obozrevatel\n\nUrmărește-ne pe Google News\n\nGSP.RO Cum arăta impresara după bătaia cu Reghecampf. Este ajutată de o prietenă să meargă, primele imagini\n\nPlaytech.ro ȘOC! Meghan Markle l-a AMENINȚAT pe Prințul Harry. SCANDALUL uriaș despre care tocmai s-a aflat: 'I-a spus că...'\n\nViva.ro Mesajul transmis de Sarah, fiica vitregă a lui Reghe, după ce antrenorul a bătut-o pe Prodanca în plină stradă. Cuvintele ei au stârnit un val de reacții\n\nObservatornews.ro Situaţia e-commerce-ului în România: de ce ţara noastră este mult înaintea Bulgariei, însă în spatele Ungariei\n\nȘtirileprotv.ro Haos în Rusia! Un bărbat a deschis focul într-un birou de recrutare din Irkuţk. Șeful unității se află în stare critică\n\nFANATIK.RO Invitații nu s-au uitat la bani. Cât a fost darul la botezul lui Liam, fiul lui Laurențiu Reghecampf\n\nOrangesport.ro Revolta oligarhilor! Cunoscutul lui Putin anunţă data la care va fi dat jos preşedintele Rusiei. Cât de aproape e momentul istoric\n\nHOROSCOP Horoscop 27 septembrie 2022. Scorpionii trebuie să aibă puțin mai multă răbdare, dar dacă nu vor reuși, o abordare mai pozitivă e soluția\n\nPUBLICITATE Care este diferența dintre precalificarea creditului ipotecar și preaprobarea?",
    "Fost colonel rus, despre mobilizarea decretată de Putin: ”Soldații primesc căști din 1941 și o raniță din aceeași epocă”": "300.000 de cetățeni ruși ar urma să fie înrolați FOTO Twitter/ Sphithiphithi Evaluator\n\nColonelul în retragere Mihail Hodarionok (68 de ani) a comentat mobilizarea parțială decretată de Vladimir Putin, susținând că soldații primesc echipamente demne de secolele trecute.\n\n”Vorbim mult despre specializare militară, despre mobilizare, dar ceea ce nu este mai puțin important este cât de bine sunt înarmați și echipați acești oameni. Ar trebui să li se ofere uniforme moderne, echipament modern, rații, truse de prim ajutor, logistică și arme moderne. Ar trebui să fie echipamente și arme care vin direct din fabricile noastre. Mobilizarea este chipul națiunii. Nu e deloc frumos când soldații noștri mobilizați primesc căști din 1941 și o raniță din aceeași epocă. E o imagine nepotrivită”, a spus Mihail Hodarionok într-un talk-show difuzat la postul de stat Russia 1, informează Blick, citat de Libertatea.\n\nIn an extremely rare moment of candour on Russian state TV today, defence columnist Mikhail Khodaryonok gave a damning assessment of Russia's war in Ukraine and his country's international isolation. It's fairly long but worth your time so I've added subtitles. pic.twitter.com/0mr7WAgSx6 — Francis Scarr (@francis_scarr) May 16, 2022\n\nAds\n\nDupă anunțul lui Vladimir Putin privind mobilizarea militară, frontierele Rusiei s-au aglomerat de ruși care încercau să fugă din țară.\n\nA fost haos și la frontierele terestre, dar și pe aeroporturi. Războiul din Ucraina a intrat într-o nouă fază, după ce președintele Putin a susținut un discurs în în care a anunțat mobilizarea militară parțială a 300.000 de cetățeni ruși. Multe persoane încearcă să fugă din țară.\n\nImediat după aflarea veștii, numeroase zboruri de ultim moment au fost rezervate către orașe străine, precum Istanbul (Turcia), Dubai (Emiratele Arabe Unite), Belgrad (Serbia) și Erevan (Armenia).",
    "Președintele Consiliului European, Charles Michel: „UE trebuie să reducă consumul de energie”": "Președintele Consiliului European, Charles Michel, a declarat vineri, 16 septembrie, că UE trebuie să meargă mai departe de planurile sale actuale de combatere a crizei energetice pentru a se asigura că oamenii își pot permite să plătească facturile la energie, scrie Reuters.\n\n„Sunt propuneri bune, dar va fi nevoie de mai mult”, a declarat Michel reporterilor, referindu-se la planurile UE de reducere a prețurilor la energie pentru cetățenii și întreprinderile din blocul comunitar.\n\n„În ceea ce privește prețurile, există o propunere pe masă (…). Este bună, dar este suficientă? Nu cred, cred că este important să se accelereze în ceea ce privește piața energiei electrice”, a spus el, subliniind totodată necesitatea de a reelabora mecanismele de stabilire a prețurilor.\n\nExecutivul UE a propus strângerea a peste 140 de miliarde de euro (echivalentul a 139,4 miliarde de dolari) pentru a proteja consumatorii de creșterea prețurilor la energie prin diminuarea veniturilor producătorilor de energie electrică cu costuri reduse și prin împărțirea profiturilor excepționale cu firmele producătoare de combustibili fosili.\n\nMiniștrii energiei din UE vor discuta aceste propuneri pe 30 septembrie, înainte ca liderii naționali din cele 27 de țări membre ale UE să se întâlnească o săptămână mai târziu pe această temă.\n\nPublicitate\n\nPublicitate\n\nMichel, care prezidează discuțiile celor 27 de lideri naționali ai UE, a declarat că blocul comunitar trebuie să reducă consumul de energie, precum și să crească oferta, un subiect pe care l-a discutat recent cu Algeria, Qatar, Arabia Saudită și Emiratele Arabe Unite.\n\nDeși nu a aprobat niciun acord specific, el a declarat că o potențială cooperare consolidată include creșterea livrărilor de energie din Algeria către Spania, investiții ale UE în modernizarea legăturilor de gaz dintre Algeria și Italia, precum și un cablu pentru transportul de energie electrică.\n\nÎn Qatar, Michel a declarat că a discutat despre redirecționarea către Europa, pe termen scurt, a unor livrări de GNL destinate Asiei.\n\nEl a adăugat că Arabia Saudită s-a oferit ca UE să investească în planurile sale de dezvoltare a hidrogenului verde, în timp ce Emiratele Arabe Unite au propus investiții în proiectele sale în domeniul energiei regenerabile.\n\n„Ceea ce vor să știe este dacă suntem pregătiți să acceptăm contracte pe termen lung”, a spus Michel.\n\nPublicitate",
    "Anamaria Prodan, primele declaraţii despre bărbatul căruia i-a spus „Te iubesc” după despărţirea de Reghecampf. „Nu mă fac de râs”": "Anamaria Prodan a demonstrat că este o femeie puternică și independentă, un om care a reușit să treacă peste toate greutățile și încercările pe care destinul i le-a pus în cale, în primii 50 de ani de viață. Celebra impresară de fotbal a făcut dezvăluiri incredibile despre viața ei amoroasă și presupusul său iubit din Dubai.\n\nCine este presupusul iubit al Anamariei Prodan\n\nCând Anamaria Prodan și Laurențiu Reghecampf au anunțat că divorțează, showbizul monden a fost zguduit până la temelii, întrucât nimeni nu se aștepta la destrămarea unuia dintre cele mai solide și puternice cupluri de vedete din România.\n\nDupă separare, celebra impresară pare să fi înflorit. Se concentrează pe afacerile sale din Emiratele Arabe Unite, acolo unde l-ar fi cunoscut pe noul său presupus iubit.\n\nÎntr-un interviu acordat în exclusivitate celor de la Wowbiz, Anamaria Prodan a dezvăluit că nu s-ar fi gândit niciodată că va ajunge în situația în care se află în prezent.\n\n„Nu m-am gândit niciodată, nici în cel mai urât vis. Încă soțul meu era Soarele familiei noastre. Nu ne-am gândit niciodată. Ca o femeie cu capul pe umeri am închis ochii, am reparat ce se putea repara, am vorbit, am explicat.(…) Am reparat împreună, fiecare cum a știut, cum a putut”, a mărturisit Anamaria Prodan pentru sursa citată.\n\n„Ibrahim este prietenul meu. Este căsătorit, are copii..”\n\nPentru că, în ultima perioadă, au apărut diferite zvonuri potrivit cărora Anamaria Prodan și-ar fi găsit alinarea în brațele unui alt bărbat, agentul FIFA a clarificat situația, declarând că este singură, momentan.",
    "Funeraliile reginei: Invitaţi controversaţi şi norme de protocol, printre dificultăţile diplomatice ale evenimentului": "Sute de demnitari străini şi capete încoronate sunt aşteptaţi luni la Londra pentru a asista la funeraliile de stat ale reginei Elisabeta a II-a, un eveniment complicat din punct de vedere diplomatic şi al securităţii, marcat de privilegii acordate unora dintre participanţi şi de prezenţa unor invitaţi controversaţi, informează AFP.\n\nÎntrucât Abaţia Westminster poate să primească doar aproximativ 2.000 de persoane, doar şefii de state şi unul sau doi reprezentanţi din fiecare ţară au fost invitaţi să asiste la primele funeralii naţionale organizate în Regatul Unit după anul 1965, potrivit Agerpres.\n\nCapetele încoronate\n\nNumeroase capete încoronate şi-au confirmat prezenţa la funeraliile reginei Elisabeta a II-a, care a domnit peste 70 de ani.Împăratul Naruhito şi împărăteasa Masako ai Japoniei au venit la Londra cu ocazia primei lor călătorii întreprinse în străinătate după urcarea lor pe tron în 2019.Prinţul Albert al II-lea de Monaco, soţia lui Charlene, regele Williem-Alexander al Ţărilor de Jos, regina Maxima şi prinţesa Beatrix, regele Philippe al Belgiei şi regele Harald al V-lea al Norvegiei vor fi şi ei prezenţi, precum şi regina Margrethe a II-a a Danemarcei, rămasă de acum singura regină domnitoare din Europa.\n\nRegele Felipe al VI-lea al Spaniei asistă la rândul său la aceste funeralii, dar şi tatăl lui, Juan Carlos I, care a abdicat în 2014 şi locuieşte de atunci în exil în Emiratele Arabe Unite.\n\nAproape toţi în autobuz\n\nSosit sâmbătă seară la Londra, preşedintele american Joe Biden şi soţia lui, Jill Biden, s-au recules duminică după-amiază în faţa sicriului suveranei britanice.Spre deosebire de alţi lideri ai lumii, cărora li s-a cerut să se deplaseze la Abaţia Westminster la bordul unor autobuze puse la dispoziţia lor de autorităţile britanice, Joe Biden a obţinut permisiunea de a folosi limuzina sa prezidenţială blindată, denumită „The Beast\" („Bestia\").\n\n„Putem să avem un mic gând pentru oficialul de la Palatul Elysée care a trebuit să îl anunţe pe preşedintele francez Emmanuel Macron că, la Londra, va trebui să urce într-un autobuz?”, a ironizat cotidianul The Times, duminică.\n\nPreşedintele Franţei, care va fi prezent la funeralii, ar fi refuzat însă deplasarea cu autobuzul, dar, pentru moment, nu sunt cunoscute aranjamentele care ar fi putut să fie făcute în acest sens.\n\nO altă dificultate constă în plasarea invitaţilor, au subliniat jurnaliştii de la The Times: „trebuie evitat orice risc ca cineva să se simtă ofensat dacă este plasat în spatele unui stâlp şi trebuie să ne asigurăm că nimeni nu se va bate”.\n\nOaspeţi controversaţi\n\nPe lângă preşedinta Comisiei Europene Ursula von der Leyen şi preşedintele Consiliului European Charles Michel, care s-au deplasat la Londra în pofida tensiunilor ce există după Brexit, printre invitaţi se află şi câteva personalităţi controversate.\n\nPreşedintele turc Recep Tayyip Erdogan şi preşedintele brazilian Jair Bolsonaro asistă şi ei la aceste funeralii de stat.Arabia Saudită va fi reprezentată de prinţul Turki bin Salman Al Saud, potrivit unei surse diplomatice. Prinţul saudit Mohammed bin Salman Al Saud a fost îndepărtat de pe scena internaţională după asasinarea jurnalistului Jamal Khashoggi în consulatul Arabiei Saudite din Turcia în 2018.\n\nPreşedintele chinez Xi Jinping va fi absent, însă vicepreşedintele Wang Qishan va asista la funeralii. Vicepreşedintele chinez s-a recules sâmbătă după-amiază în faţa sicriului suveranei, deşi mai mulţi parlamentari britanici au încercat să interzică accesul întregii delegaţii chineze la Westminster.\n\nLa originea nemulţumirii lor se află sancţiunile adoptate de China faţă de parlamentarii britanici care au criticat raportul acestei ţări în domeniul drepturilor omului.\n\nNu au fost invitaţi\n\nRusia şi Belarus fac parte dintr-un mic grup de ţări ai căror reprezentanţi sunt excluşi de la funeraliile reginei după invadarea Ucrainei de trupele ruse, o interdicţie considerată „blasfematoare” şi „imorală” de către Moscova.\n\nÎn schimb, deşi preşedintele ucrainean Volodimir Zelenski nu va fi nici el prezent, soţia lui, Olena Zelenska, s-a recules duminică în faţa sicriului reginei Elisabeta a II-a.Birmania, fostă colonie britanică, în prezent condusă de o juntă militară sancţionată de autorităţile de la Londra, precum şi Siria, Afganistan şi Coreea de Nord au fost eliminate de pe lista ţărilor invitate."
}