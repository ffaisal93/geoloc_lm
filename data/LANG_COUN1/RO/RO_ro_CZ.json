{
    "Republica Cehă nu le va acorda vize umanitare dezertorilor ruşi": "Republica Cehă nu va elibera vize umanitare pentru ruşii care fug din ţară pentru a evita mobilizarea anunţată de preşedintele Vladimir Putin, a declarat astăzi ministrul ceh de externe Jan Lipavsky, relatează AFP, potrivit Agerpres.\n\nNumeroşi ruşi par să vrea să părăsească ţara, după ce Putin a anunţat ieri decizia de a mobiliza 300.000 de persoane suplimentare pentru a consolida trupele care au invadat Ucraina pe 24 februarie.\n\n\"Înţeleg că ruşii fug de deciziile din ce în ce mai disperate luate de Putin\", a spus ministrul ceh al afacerilor externe Jan Lipavsky, într-un comunicat citat de AFP.\n\n\"Dar cei care îşi părăsesc ţara pentru că nu vor să îndeplinească o datorie impusă de propriul lor stat nu satisfac criteriile pentru a primi o viză umanitară\", a subliniat Lipavsky, a cărui ţară asigură preşedinţia prin rotaţie a Consiliului UE.\n\nCehii au adoptat astfel o poziţie diferită faţă de dezertorii ruşi, spre deosebire de alte ţări din UE, în special Germania, care a declarat astăzi că este gata să-i primească.\n\n\"Cei care i se opun curajos lui Putin şi se pun astfel în mare pericol pot cere azil politic în Germania\", a declarat ministrul german de interne Nancy Faeser într-un interviu.\n\nRepublica Cehă a încetat să elibereze vize pentru cetăţenii ruşi a doua zi după invazie, dar apoi a făcut excepţie doar pentru cazurile umanitare.",
    "REPUBLICA CEHĂ: A început procesul împotriva fostului premier Babis, acuzat de fraudă cu fonduri europene": "Un proces împotriva fostului prim-ministru ceh Andrej Babis pentru presupusă implicare în fraudă cu subvenţii europene a început astăzi la un tribunal din Praga, relatează Reuters şi AFP, potrivit Agerpres.\n\nBabis, om de afaceri miliardar, a fost inculpat în martie pentru că a \"ajutat\" în 2007 la scoaterea fermei \"Cuibul de barză\" din holdingul său Agrofert (cu afaceri în industria alimentară, chimică şi media) pentru a obţine subvenţii europene de două milioane de euro rezervate IMM-urilor.\n\nPrim-ministru din 2017 până în 2021, Andrej Babis a negat orice faptă ilegală, calificând procesul drept unul \"politic\", în perspectiva alegerilor prezidenţiale de anul viitor la care este de aşteptat să candideze.\n\nPoliticianul în vârstă de 68 de ani - nr. 5 pe lista celor mai bogaţi cehi, potrivit revistei Forbes - apare ca acuzat în acest proces alături de fosta sa asistentă Jana Nagyova.\n\nAudierea a generat un interes considerabil din partea publicului, iar reprezentanţii mass-media se adunaseră în aşteptarea sosirii lui Babis la tribunalul municipal din capitala cehă, luni dimineaţă.\n\nPe cealaltă parte a străzii, adversari ai săi au simulat o celulă de închisoare, în care se afla un demonstrant care purta pe faţă o fotografie a fostului şef de guvern.\n\nBabis este preşedintele mişcării de opoziţie populiste de centru ANO, care a pierdut la mică diferenţă alegerile parlamentare de anul trecut în faţa unei coaliţii de partide de centru-dreapta, condusă de actualul prim-ministru Petr Fiala.\n\nANO rămâne însă în continuare în fruntea sondajelor de opinie, cu un sprijin de 30,5%, într-un sondaj realizat de institutul Kantar pentru televiziunea cehă, publicat duminică.\n\nPartidul Civic Democrat, de dreapta, al lui Fiala ocupă locul al doilea, cu o susţinere de 19,5%, în contextul în care guvernul se luptă cu o inflaţie galopantă din cauza creşterii preţurilor la energie după invazia Rusiei din Ucraina.\n\nAndrej Babis, care este acuzat şi că a fost agent al poliţiei secrete comuniste în anii 1980, este deputat în parlamentul ceh, dar imunitatea i-a fost retrasă în martie, ceea ce a deschis calea pentru inculparea sa.",
    "Polonia şi Republica Cehă vor proteja spaţiul aerian slovac": "Republica Cehă şi Polonia vor proteja spaţiul aerian al Slovaciei cu care se învecinează, în timp ce această ţară membră a NATO renunţă la avioanele sale MiG-29 de fabricaţie rusească, a anunţat ieri Ministerul slovac al Apărării, citat de AFP, potrivit Agerpres.\n\nUn acord asupra protejării spaţiului aerian slovac de către forţele aeriene cehe şi poloneze a fost semnat ieri de ministrul slovac al apărării, Jaroslav Nad, cu omologii săi ceh, Jana Cernochova, şi polonez, Mariusz Blaszczak.\n\n\"Acordul va intra în vigoare la 1 septembrie, când avioanele de vânătoare MiG-29 slovace vor fi imobilizate\", a declarat purtătoarea de cuvânt a Ministerului Apărării, Martina Kakascikova, într-un comunicat.\n\nÎn cursul zilei, ministerul anunţase că va scoate din serviciu MiG-urile pentru că întreţinerea lor devenise prea costisitoare şi pentru că personalul rus părăseşte progresiv Slovacia.\n\nÎn aprilie, premierul slovac Eduard Heger declarase că ţara sa ar putea trimite avioanele MiG-29 în Ucraina, dar niciun detaliu nu fusese oferit.\n\nÎn 14 august, Nad a dezminţit informaţiile potrivit cărora Slovacia ar fi remis deja aceste aparate Ucrainei, adăugând că nicio decizie finală nu fusese încă luată.\n\nRepublica Cehă şi Polonia vor proteja spaţiul aerian slovac până când avioane de vânătoare F-16 americane vor fi furnizate Slovaciei pentru a înlocui aparatele MiG-29. Achiziţionarea lor a fost încheiată în 2018 şi livrarea e prevăzută în 2024.",
    "Breaking| 70.000 de persoane au protestat în Republica Cehă împotriva UE şi a NATO (video)": "Aproximativ 70.000 de persoane au protestat sâmbătă la Praga împotriva guvernului ceh, cerând coaliţiei aflate la putere să ia măsuri pentru a controla preţurile tot mai mari la energie şi exprimându-şi opoziţia faţă de Uniunea Europeană şi NATO, potrivit AFP.\n\nOrganizatorii demonstraţiei, membri ai unor forţe politice radicale - atât de extremă-dreapta, cât şi Partidul Comunist -, au spus că Republica Cehă, ţară care deţine în prezent preşedinţia semestrială a Consiliului UE, ar trebui să fie neutră din punct de vedere militar şi să-şi asigure contracte directe cu furnizori de gaz, inclusiv cu Rusia.\n\nPoliţia estimează la 70.000 numărul protestatarilor în cursul după-amiezii, potrivit Agerpres.ro.\n\n\"Scopul demonstraţiei noastre este de a cere o schimbare, în special rezolvarea problemei preţurilor la energie, mai ales la electricitate şi gaz, care ne va distruge economia în această toamnă\", a spus unul dintre organizatorii evenimentului, Jiri Havel, citat de site-ul de ştiri iDNES.cz.\n\nProtestul din Piaţa Václav, situată în centrul oraşului, are loc la o zi după ce guvernul a supravieţuit unei moţiuni de cenzură, în contextul în care opoziţia acuză lipsa unor măsuri împotriva creşterii inflaţiei şi a preţurilor la energie.\n\nMoţiunea de cenzură a arătat cum criza energetică din Europa alimentează instabilitatea politică în contextul în care preţurile tot mai mari la energie amplifică inflaţia, situată deja la niveluri record în ultimele trei decenii.\n\nPremierul Petr Fiala, care conduce o coaliţie de centru-dreapta formată din cinci partide, a declarat sâmbătă agenţiei de presă CTK că protestarilor nu le pasă de interesele ţării.\n\n\"Protestul din Piaţa Václav a fost organizat de forţe politice care sunt pro-ruse, care sunt apropiate de poziţii extreme şi sunt împotriva intereselor Republicii Cehe\", a declarat el.",
    "Vâlcea: Trei persoane, trimise în judecată pentru fraude prin intermediul tranzacțiilor online/ Suspecții postau anunțuri de vânzare de mașini în Cehia și încasau sume de bani de la potențiali cumpără": "Trei peroane, cetățeni români, au fost trimise în judecată, după ce în perioada 2019-2022 s-au ocupat cu fraude online în Republica Cehă. Suspecții postau pe internet anunțuri de vânzare de autoturisme, apoi încasau bani de la potențiali clienți. Prejudiciul în acest caz este de 1,3 milioane de euro.\n\nPotrivit unui comunicat de presă transmis, sâmbătă, de DIICOT, procurorii din Vâlcea au dispus trimiterea în judecată a trei inculpați, cetățeni români (doi în stare de arest preventiv și unul în stare de libertate), pentru constituirea unui grup infracțional organizat, înșelăciune care a produs consecințe deosebit de grave în formă continuată, fals informatic în formă continuată și spălarea banilor.\n\n”În cauză s-a reținut faptul că, începând cu anul 2019, la inițiativa a doi cetățeni români și a unui cetățean ceh, a fost constituit un grup infracțional organizat, care a acționat în mod coordonat până în luna iunie 2022, în scopul fraudării, prin intermediul tranzacțiilor on line, a cetățenilor din Republica Cehă”, precizează DIICOT, într-un comunicat preluat de News.ro.\n\n\n\n\n\nModul de operare era următorul: mai întâi postau, sub identități false, anunțuri fictive privind vânzarea unor autoturisme la prețuri convenabile pe platformele specializate în comerțul online din Cehia. În acest sens, în perioada 2019-2022 au fost create, prin introducerea de date informatice nereale, 28 de identități fictive ale unor presupuși cetățeni sloveni care ofereau spre vânzare autoturisme.\n\n\n\n”Persoanele interesate, în special cetățeni cehi, luau legătura telefonic sau prin intermediul e-mail-ului cu membrii grupului infracțional organizat, care le comunicau datele tehnice ale autoturismului, precum și datele personale ale celui care apărea în calitate de vânzător, aspect de natură a crea convingerea că este vorba despre o persoană reală și onestă. În cadrul discuțiilor purtate de către membrii grupului infracțional organizat cu persoanele interesate de anunțurile postate, a fost prezentat același motiv pentru vânzarea autoturismului (comercializarea autoturismului era necesară pentru ca pretinsul vânzător și soția acestuia, despre care se spunea că locuiesc în Germania, să acceseze subvențiile oferite de statul german pentru achiziționarea unui autoturism electric nou, sens în care aceștia trebuiau să înstrăineze autoturismul pe care îl dețineau în afara granițelor acestui stat)”, se arată în comunicat.\n\n\n\nÎn aceste condiții, un membru al grupării de cetățenie cehă îi contacta telefonic pe cei care erau interesați de anunțuri, cu care discuta în limba cehă și se prezenta ca fiind soția vânzătorului. În această modalitate, cumpărătorii cehi au fost induși în eroare cu privire la realitatea tranzacției care urma să fie realizată.\n\n\n\n”În plus, pentru a crea o aparență de siguranță a tranzacției, se preciza că aceasta urma să fie desfășurată prin intermediul unei companii germane de transport, companie care urma să garanteze tranzacția și să livreze respectivele autoturisme clienților. Persoanelor vătămate li se preciza că sumele necesare achiziționării autoturismelor trebuiau virate într-un cont bancar german, despre care se menționa că aparține companiei germane de transport; în realitate, compania de transport nu a existat, site-ul acesteia fiind unul fictiv, creat de membrii grupului infracțional organizat în scopul inducerii în eroare a potențialilor cumpărători, comunicările prin intermediul respectivului site fiind purtate de către membrii grupului; controlul asupra contului bancar în care erau încasate sumele de bani transferate de persoanele vătămate era realizat prin intermediul unor complici”, subliniază DIICOT.\n\n\n\nAu fost prejudiciate prin această modalitate 181 de persoane, cetățeni cehi, prejudiciul fiind în cuantum de aproximativ 1,3 milioane de euro.\n\n\n\nÎn cauză a fost încheiat prin intermediul EUROJUST un acord privind constituirea unei echipe comune de anchetă cu autoritățile judiciare din Cehia, care au efectuat urmărirea penală cu privire la activitățile desfășurate de grupul infracțional organizat pe teritoriul acestui stat.\n\n\n\n”Menționăm faptul că în cauză au fost instituite măsuri asigurătorii asupra 2 autoturisme (în valoare de 60.000 de euro), 3 imobile și asupra sumelor de 127.800 lei și 33.900 euro”, se mai arată în comunicat.\n\n\n\nDosarul a fost înaintat Tribunalului Vâlcea, pentru soluționare.",
    "Singura echipă neînvinsă din Superliga nu glumește! FC Hermannstadt a transferat un atacant croat de națională": "FC Hermannstadt, singura echipă neînvinsă din Superliga, a anunțat în week-end transferul atacantului croat Matko Babic, care are prezențe la toate naționalele de juniori și de tineret ale țării ex-iugoslave, de la categoria Under 17 până la Under 21.\n\n”Matko Babic este un vârf de atac croat, fost internațional U21 (3 selecții), care a fost format la academia de tineret a clubului Dinamo Zagreb.\n\nMatko Babic a câștigat Cupa Croației și în ultimul sezon a evoluat în Cipru\n\nAtacantul în vârstă de 24 de ani mai poate evolua și ca mijlocaș stânga sau ca \"vârf retras\". Matko este cotat la suma de 350.000 euro pe site-urile de specialitate, iar în CV-ul său se regăsesc echipe ca NK Zagreb, NK Rudes, NK Lokomotiva, HNK Rijeka, toate din Croația, Karvina din Republica Cehă, PAEEK și AEL Limassol din Cipru.\n\nÎn sezonul 2019-2020, Babic a câștigat Cupa Croatiei alături de HNK Rijeka. În sezonul trecut, Matko a evoluat în 28 de meciuri pentru AEL Limassol, a înscris 4 goluri și a oferit un assist”, l-au prezentat sibienii pe noul jucător pe pagina oficială de Facebook a clubului.\n\nBabic va evolua la FC Hermannstadt în tricoul cu numărul 77.\n\nFoto și video: FC Hermannstadt",
    "Cehia se teme de Huxit: nu știe încă dacă ar pedepsi Ungaria pentru corupție": "INTERNATIONAL Vineri, 23 Septembrie 2022, 01:26\n\nHotNews.ro\n\nRepublica Cehă, care deţine în prezent Preşedinţia rotativă a Consiliului UE,ar putea lipsi Ungaria de 7,5 miliarde de euro - aproximativ cinci la sută din produsul intern brut - dacă va fi de acord cu argumentul de la Bruxelles, potrivit căruia aliații lui Viktor Orbán deturnează această sumă din bugetul UE, potrivit Nepszava, citat de Rador.\n\nPetr Fiala, prim-ministrul Cehiei Foto: europarl.europa.eu\n\nDeşi deocamdată nu se ştie dacă aceste sancţiuni vor fi aplicate împotriva Ungariei, deoarece potrivit Guvernului de la Budapesta, modificările legislative solicitate au fost înaintate, respectiv urmează să fie înaintate Parlamentului ungar, amendamente care vor asigura o mai mare transparenţă în domeniul achiziţiilor publice, succesul este departe de a fi sigur pentru moment.\n\nComisia Europeană a prelungit termenul pentru adoptarea şi implementarea amendamentelor până cel târziu la 19 noiembrie.\n\nDacă statele membre ale UE vor ajunge la concluzia că Ungaria este încă amenințată de pericolul unei gestionări neloiale a fondurilor UE, atunci ieşirea Ungariei din UE poate fi aprobată cu majoritatea voturilor la ședința miniștrilor de finanțe.\n\nVotarea va fi trecută pe ordinea de zi de ţara care deţine Președinția rotativă a Consiliului Uniunii Europene.\n\nDacă ar avea loc votarea sancțiunilor, ar fi necesară o majoritate calificată, ceea ce înseamnă 55 la sută din statele membre (adică 15 din cele 27 de state membre), sau dacă statele membre care susțin propunerea reprezintă cel puțin 65 la sută din populația totală a UE.\n\nÎn cazul unui vot, Polonia prea puţin ar susţine sancţionarea Ungariei.\n\nDar ce decizie ar lua Republica Cehă, care deţine în prezent Preşedinţia rotativă a Consiliului UE?\n\nDin partea cehă, ar vota ministrul de finanțe, Zbyněk Stanjura, membru al Partidului Civic Democrat (ODS), condus de premierul Petr Fiala, care în acest semestru este președintele miniștrilor de finanțe ai G20.\n\nDupă cum scrie Hospodářské Noviny, nu este clar care este opinia ministrului Zbyněk Stanjura în această chestiune. Portalurile HN și Aktuálně l-au contactat de mai multe ori, dar fără succes.\n\nODS l-a apărat mult timp pe Orbán împotriva criticilor de la Bruxelles, dar de la invazia rusă a Ucrainei, susținătorii premierului ungar s-au diminuat semnificativ în cadrul acestei formaţiuni politice din cauza acțiunilor sale pro-ruse.\n\nODS s-a divizat în această chestiune\n\nÎn timp ce Jan Zahradil, liderul grupului ODS din Parlamentul European, continuă să-l apere pe Orbán, ministrul apărării Jana Černochová l-a criticat public pe premierul ungar: Jana Černochová a refuzat să participe la reuniunea de la Budapesta a miniștrilor apărării din Grupul de la Visegrad (Ungaria, Polonia, Cehia şi Slovacia -V4) din cauza poziției lui Orbán față de Ucraina.\n\nZbyněk Stanjura însuși nu s-a exprimat niciodată despre premierul ungar. Tomas Weiss, purtătorul de cuvânt al Ministerului de Finanțe, a anunțat că din motive procedurale, situaţia din Ungaria nu va fi discutată la următoarea întâlnire a șefilor ministerelor UE, programată pentru 4 octombrie.\n\nÎnainte de aceasta, cazul trebuie să treacă prin comisiile de lucru ale UE, astfel că termenul limită din octombrie nu poate fi respectat, a spus Weiss pentru portalurile HN și Aktuálně.\n\n\"În general, dorim să oferim Ungariei o șansă pentru a arăta că abordează cu seriozitate reformele anticorupție\", a adăugat purtătorul de cuvânt.\n\nO poziţie similară au avut şi reprezentanții influenți ai ODS care modelează politica Guvernului în legătură cu UE, precum europarlamentarul Alexandr Vondra fost vicepremier.\n\n\"Înțeleg cu totul interesul şi cerinţele Comisiei Europene că atunci când plătește pentru ceva, să fie interesată pe ce anume sunt cheltuiţi banii. Dar aș vrea să rezolvăm această problemă printr-un fel de dialog cu Ungaria și să nu luăm măsuri care să ducă, de exemplu, la ieșirea din UE\", a spus Alexandr Vondra.\n\nTOP 09 și Partidul Piraţilor îl critică pe Orban\n\nCelelalte două partide din coaliție, TOP 09, partid politic liberal-conservator, și Partidul Piraţilor, formaţiune liberală, îl critică de multă vreme pe Viktor Orbán, dar Guvernul lui Petr Fiala nu a discutat încă cum să gestioneze eventualele sancțiuni împotriva Ungariei.\n\nDeocamdată, nu există o poziție guvernamentală cu privire la posibila retragere a fondurilor alocate Ungariei, a declarat la Bruxelles, ministrul responsabil cu afacerile europene, Mikuláš Bek, politicianul partidului STAN. \"Nu ascund că acesta este unul dintre punctele care divizează partidele de coaliție\", a adăugat Mikuláš Bek.\n\nLa rândul său, comisarul european Věra Jourová, care este printre altele responsabilă pentru statul de drept, a declarat: Dacă Ungaria își îndeplinește ceea ce a promis, poate convinge statele membre să oprească procedura, potrivit Nepszava, preluat de Rador.",
    "Avancronică, echipe de start și ponturi pariuri pentru Spania – Elveția, meci din Nations League (P)": "Spania este una dintre forțele europene, obiectivul său fiind câștigarea Cupei Mondiale. Elveția nu poate să fie neglijată, ținând cont că în ultimii ani a făcut victime precum Franța și Italia. Vedem spectacol?\n\nInformații & Pont pentru meciul Spania – Elveția\n\nDată: 24.09.2022\n\nOră: 21:45\n\nLocație: Stadionul “Benito Villamarin”, Sevilla\n\nCote: Spania are o cotă de 1.50 la victorie. X este cotat la 4.30, iar victorie Elveția la 6.40\n\nPont: Victorie Spania, cotă 1.50\n\nSpania este liderul grupei, însă are doar un punct peste Portugalia\n\nElveția ocupă ultimul loc, așadar este posibil să retrogradeze în urna a 2-a valorică\n\nÎn tur, Spania s-a impus 1-0\n\nCampioană mondială?\n\nSpania nu mai are strălucirea acelei trupe istorice, care în decurs de 4 ani a câștigat tot ce se putea: două campionate europene, plus Mondialul disputat în Africa de Sud. Xavi și Iniesta au rămas legende, iar ibericii au suferit un recul, lucru perfect normal.\n\nA început o reconstrucție, pilonul principal, ca și atunci, fiind tot Barcelona.\n\nSpania are o echipă tânără, însă foarte promițătoare. Asnu Fati, Pedri, Gavi, Torres, sunt jucători care deja impresionează, iar în viitor pot ajunge superstaruri globale.\n\nLângă aceștia, există o fundație de experiență, unde îi găsim pe Busquets, Koke, Carvajal sau Jordi Alba.\n\nÎn general, marile echipe sunt formate fix după această rețetă, așadar nu ar fi nicio surpriză dacă am vedea-o pe Spania ridicând Cupa Mondială peste două luni.\n\nImbatabili\n\nSpania conduce această grupă, deși avansul față de Portugalia nu este deloc liniștitor: doar 1 punct. Totuși, cu o victorie astăzi, grupa poate să fie matematic câștigată, ținând cont că lusitanii au un meci foarte complicat în Republica Cehă. Dacă Ronaldo & co se impun, săptămâna viitoare urmează duelul direct, decisiv.\n\nPână acum, Spania nu a pierdut vreun meci. A început poticnit, 1-1 cu Portugalia și 2-2 în Republica Cehă, rezultate care au stârnit puțin nemulțumire pe plan intern. Însă, în ambele confruntări trupa lui Enrique a dominat.\n\nUrmătoarele două partide, 1-0 în Elveția și 2-0 pe teren propriu cu Cehia, au adus iarăși liniște și încredere. Chiar dacă Spania nu va obține 6 puncte în aceste ultime două întâlniri, ibericii sunt temuți iarăși de toată lumea, un lucru important pe plan psihologic, un avantaj în vederea Campionatului Mondial.\n\nEchipa de start probabilă a Spaniei: Simon; Carvajal, Garcia, Torres, Alba; Gavi, Busquets, Koke; Sarabia, Morata, Torres\n\nElveția neînfricată\n\nElveția a devenit una dintre cele mai bune echipe de pe “Bătrânul Continent”. Nu a ajuns la statutul unor giganți precum Anglia, Germania și Franța, însă fotbalul uneori îl întrece pe al acestora.\n\nOaspeții de astăzi nu mai au motive să se teamă de nimeni, iar rezultatele din ultimii ani sunt grăitoare.\n\nDacă ne uităm la Euro 2020, vedem că Elveția a eliminat în optimi pe Franța, după un meci incredibil disputat pe “Arena Națională”.\n\nA pierdut în sferturi chiar cu Spania, după loviturile de departajare.\n\nÎn grupa pentru Mondial, Elveția nu pornea cu prima șansă, însă a reușit să termine pe primul loc, eliminând indirect Italia de la acest turneu final.\n\nSorții nu au fost blânzi, deoarece în Qatar au o grupă cu Brazilia, Serbia și Cameron. Însă, cine poate să se mai mire dacă Elveția ar câștiga acolo contra acestor echipe?\n\nNations League ratat\n\nExistă și o latură negativă, această grupă de Nations League. Elveția ocupă ultimul loc, la un punct sub Republica Cehă, așadar este posibil să retrogradeze în urna a 2-a valorică. În ultima etapă urmează duelul direct cu cehii, însă până atunci Elveția trebuie să se concentreze pe partida din Sevilla.\n\n“Rossocrociati” vin după o victorie mare, 1-0 cu Portugalia, în prealabil pierzând toate cele 3 meciuri. Partida cu Spania, disputată la Geneva, a fost modestă, ei având doar 1 șut pe poartă și o posesie de 34%.\n\nAcestea sunt premise negative pentru meciul de astăzi, unul care probabil va urma același scenariu.\n\nEchipa de start probabilă a Elveției: Omlin; Widmer, Akanji, Elvedi, Rodriguez; Freuler, Xhaka, Sow; Shaqiri, Seferovic, Embolo\n\nPontul pentru meciul Spania – Elveția\n\nSpania este una dintre cele mai bune echipe europene, iar dacă luăm ca reper meciul tur, pariul este unul singur: “victorie Spania”, cotă 1.50.\n\nMotivele pentru care am ales acest pont:\n\nSpania este liderul grupei, iar cu o victorie astăzi poate să ajungă matematic în semifinalele Nations League\n\nElveția nu poate să fie desconsiderată, însă ocupă ultimul loc în grupă, iar în precedentă deplasare grea a pierdut 0-4 în Portugalia\n\nÎn tur, Spania a câștigat 1-0, meci dominat complet. Elveția a avut un singur șut pe spațiul porții\n\n350 FREESPINS fără depunere la Maxbet Casino!\n\nÎnainte de a prezenta și alte ponturi, vrem să îți amintim că Bombardierul Păzitor vine cu o ofertă de nerefuzat exclusivă pentru membrii comunității PariuriX.com: un bonus de 350 FREESPINS ce este acordat clienților noi fără a fi necesară o depunere! Da, ai auzit bine! Oferta este însă una limitată și valabilă doar prin linkul de mai jos, utilizând codul ”K_350COROANE”\n\nAlte pariuri pentru ziua de sâmbătă\n\nRepublica Cehă vs. Portugalia\n\nRămânem în această grupă, unde Cehia și Portugalia se luptă pentru obiective diferite.\n\nRepublica Cehă are 4 puncte, teoretic având șanse chiar să câștige grupa. Practic, obiectivul său este să nu retrogradeze, deoarece Elveția se află la doar o lungime în urma sa.\n\nCehia mi se pare una dintre cele mai spectaculoase echipe europene, o trupă tânără care nu cunoaște frică de adversar. A remizat 2-2 cu Spania, însă în meciul tur nu a avut soluții, pierzând 0-2.\n\nPe teren propriu, se speră la un rezultat opus.\n\nPortugalia este pe locul secund, dorind să rămână în coasta Spaniei. Cu un succes își garantează un meci decisiv cu spaniolii săptămâna viitoare, în caz contrar, putând să își ia rămas bun de la șefia grupei.\n\nPortugalia are un lot uluitor, cu nume precum Bruno Fernandez, Diogo Jota, Bernardo Silva, Joao Felix, Rafael Leao, Diaz și evident Cristiano Ronaldo.\n\nAstfel, “lusitanii” nu ar trebui să se teamă de nimeni, pe hârtie putând să câștige fără probleme inclusiv Campionatul Mondial.\n\nAstăzi vor veni cu un singur gând, cele 3 puncte, așadar meciul va fi unul deschis.\n\nPentru “peste 2.5 goluri” primim o cotă de 2.10.\n\nConținutul acestui articol este proprietatea PariuriX.com (BETTER COLLECTIVE A/S, licențiat prin Decizia ONJN NR. 1773/29.09.2017), care este complet responsabil pentru informațiile și acuratețea datelor oferite.\n\nTrimite pe: Facebook WhatsApp WhatsApp Twitter",
    "ISIC și Kiwi.com au încheiat un parteneriat prin care oferă studenților reduceri pentru călătorii": "Începând cu acest an universitar, studenții din România, Republica Cehă, Spania, Germania, Austria și Australia care dețin carduri ISIC vor beneficia de o reducere de 50 de lei, respectiv 10 euro, pentru fiecare călătorie rezervată prin Kiwi.com, care poate fi găsit prin portalul ISIC. Kiwi.com oferă opțiuni unicate pentru vacanțele studenților, care nu pot fi accesate pe alte platforme, numai bune pentru cei care caută noi aventuri.\n\n„Suntem foarte entuziasmați să ne unim forțele cu Kiwi.com și să oferim studenților noștri reduceri pentru călătorii. Știm că poate fi costisitor să călătorești în timpul studenției, de aceea Kiwi.com este partenerul perfect pentru noi. Studenții noștri se vor bucura de zboruri ieftine și vor avea șansa de explora destinații diverse în timpul studiilor”, a declarat Tomáš Böhm, Group Commercial Director GTS Alive.\n\n„Credem că cea mai importantă dintre libertăți este aceea de a alege unde vrei să fii, iar prin această colaborare cu GTS ALive și ISIC oferim studenților reduceri care îi ajută să călătorească într-un mod accesibil”, a precizat Helena Isabel Teixeira Torres, Senior Global Partnerships Manager Kiwi.com.\n\nColaborarea începe din luna septembrie 2022, iar studenții care dețin carduri ISIC pot găsi reducerile pe portalul ISIC: https://www.isic.ro/reduceri/local/kiwi-com/7888.\n\nDespre Grupul GTS Alive\n\nGrupul GTS Alive, care operează în Europa, Africa, Orientul Mijlociu și Asia de Sud, este emițătorul exclusiv al ISIC, ITIC, IYTC, iar de 25 de ani emite peste 1.3 milioane de carduri ISIC pe an. ISIC este singurul card de identitate studențesc recunoscut internațional și susținut de UNESCO, iar GTS Alive Group este cel mai mare emițător global de carduri ISIC, eliberând peste 1/3 din totalul anual. GTS Alive este, de asemenea, un membru important al organizației non-profit ISIC Association, care oferă validitate cardurilor ISIC și aduce împreună emițătorii acestora din toată lumea. Recent, GTS Alive a lansat propria aplicație, ALIVE App, care aduce cardurile ISIC pe telefoanele studenților în formă digitală, modernă.\n\nDespre Kiwi.com\n\nKiwi.com este una dintre cele mai importante companii tehnologice de călătorii, cu sediul în Republica Cehă și cu peste 1500 de angajați la nivel global. Algoritmul inovativ al Kiwi.com oferă utilizatorilor posibilitatea de a găsi opțiuni mai bune de rute și costuri pe care alte motoare de căutare nu le găsesc. Kiwi.com înregistrează zilnic 2 miliarde de verificări ale costurilor, analizând 95% din informațiile globale de zboruri.\n\nPe site-ul Kiwi.com sunt efectuate zilnic 100 de milioane de căutări și vânzări de peste 50.000 de locuri.",
    "DH News - Stiri Dorohoi - Botosani - Membri ai Liceului „Regina Maria” Dorohoi au descoperit Republica Cehă grație Asociației GEYC - anunturi": "În perioada 12-18 august 2022, 7 elevi și un profesor, membri ai colectivului Liceului „Regina Maria” Dorohoi au participat la o mobilitate în Liberec, Republica Cehă prin prisma proiectului ”A.I.M. at Life’s Knowledge”, nr. de referință 2020-1-CZ01-KA105-077757, organizat de Asociația GEYC.\n\nAvând drept scop îmbunătățirea competențelor lingvistice, multiculturale, digitale ale elevilor, încurajând interacțiunile umane dintre aceștia, proiectul susține dialogul intercultural și își continuă demersurile de inițiere a elevilor în ceea ce înseamnă cultura națională și europeană.\n\nUn grup de 42 de tineri și 12 lideri din Letonia, Lituania, Italia, România, Polonia, Ucraina și Republica Cehă lucrează împreună în acest proiect pentru promovarea Comisiei Europene, incluziunea persoanelor defavorizate, dezvoltarea abilităților sociale prin lucrul în echipe multiculturale, promovând limba engleză și comunicarea și interacțiunea interculturală prin diferite mijloace.\n\nProiectul promovează un stil de viață sănătos prin practicarea de activități în aer liber de tipul drumețiilor, înotului, explorare și protejarea mediului înconjurător și se adresează elevilor cu vârste cuprinse între 15 și 18 ani, cunoscători și iubitori de limbă engleză, care doresc să se dezvolte personal, să se maturizeze și să se responsabilizeze, să învețe și să relaționeze.\n\nDezinvolți și implicați, elevii au participat cu drag la activitățile mobilității, care s-au desfășurat în orașul Liberec și în imprejurimile acestuia. Tema mobilității, un subiect de actualitate, „Life’s Knowledge”, a fost foarte apreciată și foarte captivantă pentru elevi. De asemenea, aceștia au avut ocazia să viziteze The North Bohemian Museum, Jested Hill, City of Liberec, Dragon Stones, Science Center IQLANDIA, Grădina Zoologică și multe alte obiective interesante.\n\nÎn plus, echipa s-a bucurat de o zi în Praga, o metropolă impresionantă din toate punctele de vedere, cu vizite la Ceasul Astronomic, Castelul din Praga, Zidul lui John Lennon, Podul Carol și, bineînțeles cea mai îngustă stradă din lume.\n\nElevii reginiști au prezentat cu mândrie Dorohoiul, România și, desigur, Liceul „Regina Maria”.\n\nNotă: Sprijinul acordat de Comisia Europeană pentru elaborarea acestei publicații nu constituie o aprobare a conținutului, care reflectă doar opiniile autorilor, iar Comisia nu poate fi trasă la răspundere pentru orice utilizare a informațiilor conținute în aceasta.",
    "Ruşii pleacă din ţară pentru a evita recrutarea": "S-au format cozi la punctele de trecere a frontierei de când preşedintele Vladimir Putin a anunţat miercuri o mobilizare militară parţială, în urma căreia 300.000 de oameni ar putea fi chemaţi la luptă.\n\nKremlinul spune că rapoartele privind fuga bărbaţilor în vârstă de luptă sunt exagerate.\n\nDar la graniţa cu Georgia s-au format cozi kilometrice de vehicule care includ bărbaţi care încearcă să scape de război.\n\nUn bărbat, care nu a dorit să i se dea numele, a declarat pentru BBC că şi-a luat paşaportul şi s-a îndreptat spre graniţă, fără să împacheteze nimic altceva, imediat după anunţul preşedintelui' Putin - pentru că se încadrează în grupul care ar putea fi trimis la război.\n\nUnii martori au estimat că coada de maşini de la punctul de control din Upper Lars avea o lungime de aproximativ 5 km, în timp ce un alt grup a declarat că a fost nevoie de şapte ore pentru a trece graniţa.\n\nGeorgia este una dintre puţinele ţări vecine în care ruşii pot intra fără a fi nevoie să solicite viză.\n\nFinlanda, care are o graniţă comună de 1 300 km cu Rusia, are nevoie de viză pentru a călători şi a raportat, de asemenea, o creştere a traficului în timpul nopţii, dar a declarat că acesta se află la un nivel controlabil.\n\nAlte destinaţii la care se poate ajunge pe calea aerului - cum ar fi Istanbul, Belgrad sau Dubai - au văzut preţurile biletelor explodând imediat după anunţarea convocării militarilor, unele destinaţii fiind complet epuizate. Presa turcă a raportat o creştere mare a vânzărilor de bilete dus-întors, în timp ce zborurile spre destinaţii fără viză pot costa mii de euro.\n\nMinistrul de interne al Germaniei a semnalat joi că ruşii care fug de recrutare ar fi bineveniţi în ţara sa.\n\nLituania, Letonia, Estonia, Estonia şi Republica Cehă au adoptat un ton diferit, afirmând că nu vor oferi refugiu ruşilor care fug.",
    "Acord de schimb între Berlin și Praga: Cehia va livra Ucrainei tancuri sovietice T72 și va primi 14 tancuri germane Leopard și un vehicul blindat": "Acord de schimb între Berlin și Praga: Cehia va livra Ucrainei tancuri sovietice T72 și va primi 14 tancuri germane Leopard și un vehicul blindat\n\nÎn cel mai recent dintre acordurile de schimb de arme încheiate de Berlin, între cancelarul Olaf Scholz și prim-ministrul ceh Fiala, Republica Cehă va primi 15 tancuri germane în schimbul livrării a 72 de tancuri sovietice către Ucraina, relatează Euractiv.de.\n\n„Sunt foarte fericit că am reușit să convenim că Republica Cehă va primi 14 tancuri plus unul din partea Germaniei ca parte a schimbului de arme”, a declarat Fiala reporterilor după discuțiile bilaterale cu Scholz, care au avut loc luni la Praga.\n\nPaisprezece plus unu se referă la 14 tancuri Leopard 2 și un vehicul blindat de recuperare Büffel, pe care Praga urmează să le primească în schimbul tancurilor T72 livrate Ucrainei.\n\nUnele dintre vehiculele germane urmează să ajungă în Cehia până la sfârșitul anului, a adăugat Fiala.\n\nPotrivit premierului ceh, acordul de schimb a fost pregătit în timpul vizitei sale la Berlin în luna mai și a fost finalizat luni.\n\nScholz, care a vizitat Republica Cehă, țară care deține în prezent președinția rotativă a Consiliului UE, a declarat că acordul de schimb „va consolida și mai mult cooperarea dintre armatele de apărare cehă și germană”.\n\n„Sprijinim Ucraina în lupta sa foarte justificată pentru apărarea propriei integrități teritoriale și a suveranității sale și facem acest lucru, printre altele, prin intermediul livrărilor militare”, a adăugat el.\n\nPentru a ajuta la aprovizionarea Kievului cu arme de fabricație sovietică pe care forțele ucrainene sunt antrenate să le opereze, Berlinul a încheiat mai multe acorduri de schimb cu alte state europene, inclusiv cu Slovacia, în urmă cu doar o săptămână.\n\nCitește și...",
    "CLAUDIU CAZACU, XTB: \"Risc inconfortabil de ridicat pentru anul viitor: recesiunea globală\"": "O recesiune sincronizată în adevăratul sens al cuvântului nu e, în acest moment, certă, conform unui comunicat remis redacţiei. De la un scenariu la altul, se poate vorbi de creştere modestă sau de recesiune. Totuşi, pentru unele categorii de consumatori şi companii, constrânse de preţuri mai mari, dobânzi mult mai aspre decât cele cu care se obişnuiseră, şi o cerere mai redusă, o parte din anul viitor se poate \"simţi\" ca o recesiune, mai ales prin comparaţie cu redresarea puternică atinsă în 2021 şi prima parte a acestui an, arată Claudiu Cazacu, Consulting Strategist în cadrul XTB România, într-o analiză amplă care identifică scenariile şi riscurile majore în România, Europa şi la nivel global.\n\nPotrivit sursei citate, este foarte probabil ca economia globală să frâneze rapid, iar o serie de ţări să intre în recesiune, cel puţin în prima jumătate a anului viitor, iar unele la nivelul întregului an.\n\nBanca Mondială estimează că înăsprirea politicii monetare va duce la o creştere de doar 0,5% a economiei globale. Apropierea de linia neutră e departe de a fi confortabilă.\n\nRomânia riscă, în opinia noastră, o încetinire pronunţată în 2023, de la un ritm de creştere solid care se poate apropia de 6% până la finalul acestui an, spune Cazacu.\n\nPrognoza din vară a Comisiei Europene, de 2,6% pentru avansul PIB-ului în România în 2023, se loveşte de necesitatea de a echilibra bugetul împovărat cu dobânzi mai mari şi cheltuieli neflexibile şi de a gestiona consumul erodat de inflaţie, într-un context de pieţe de export în în scădere (Germania, prima destinaţie de export pentru ţara noastră, fiind serios afectată de criza energiei).\n\nÎn aceste condiţii, riscul unei recesiuni tehnice este ridicat şi se poate materializa, dacă presiunile din piaţa energiei nu se temperează relativ rapid, în lunile următoare, subliniază sursa citată.\n\nPe un orizont scurt spre mediu, deficitul de cont curent, care ar putea ajunge la peste 9% din PIB, anul acesta, este o sursă de preocupare, mai ales într-o perioadă în care costul datoriei se află la niveluri mult mai ridicate faţă de anii anteriori.\n\nSituaţia unor ţări ca Polonia, Republica Cehă, Slovacia, care au trecut de la surplus la deficit de cont curent, este totuşi relativ mai favorabilă: deficitul ar putea ajunge la 5% din PIB în Polonia, şi la 4% din PIB în Slovacia.\n\nLa rândul său, Germania se confruntă cu o creştere a preţurilor, definită ca fiind cea mai mare ameninţare pentru economia germană, potrivit ministrului de finanţe Christian Lindner.\n\nGermania are o experienţă istorică apăsătoare cu inflaţia.\n\n\"Nu putem lupta cu inflaţia prin împrumuturi\", ca în timpul pandemiei, a adăugat acesta.\n\nInflaţia la nivelul producătorilor a atins un uimitor 45,8% faţă de anul anterior şi un record de 7,9% faţă de luna anterioară.\n\nPrin comparaţie, inflaţia la nivel de consumatori, 8,8% în Germania, pare blândă.\n\nEnergia a fost motorul scumpirilor. Fără aceasta, inflaţia pentru producători ar fi avut o valoare de 14%, mai \"pământeană\".\n\nVeniturile reale mai mici ale cetăţenilor înseamnă mai puţini bani pentru achiziţii de bunuri şi servicii ne-esenţiale, tocmai când, pentru o mare parte din industrie, costurile au crescut considerabil.\n\nUnele domenii vor rezista relativ mai bine, absorbind presiunile în marjele de profit, altele vor fi susţinute (sau preluate - vezi Uniper) de stat, fiind considerate esenţiale, însă umbrela publică nu se poate întinde uniform peste întreaga economie.\n\nGermania riscă o recesiune, în prima parte a anului viitor, care nu ar mai fi o surpriză nici măcar pentru guvern sau banca centrală.\n\nDeşi Germania e un caz special, situaţia e dificilă în toată Europa, avertizează analistul XTB România.\n\nDatele Purchasing Manager's Index (PMI) pentru zona Euro au rămas, pentru a doua lună consecutivă, sub linia neutră de 50 de puncte pentru industrie şi au coborât sub această valoare pentru sectorul de servicii, un trend care ar putea continua.\n\nÎn zona Euro, prognoza cea mai recentă a Băncii Centrale Europene (BCE) vede o creştere de 0,9% în 2023, după 3,1% anul acesta, şi înaintea unui avans de 1,9% în 2024.\n\nPentru anul viitor, BCE e mai pesimistă decât Fondul Monetar Internaţional (FMI) cu 1,2% şi Organizaţia pentru Cooperare şi Dezvoltare Economică (OECD) cu 1,6%, dar estimările respective sunt mai vechi (iulie şi iunie).\n\nInflaţia ar urma, potrivit BCE, să coboare la 5,5% anul viitor şi 2,3% în 2024.\n\nUltimul trimestru al acestui an este estimat să însemne o scădere de 0,1% a PIB-ului zonei Euro, urmată de un trimestru întâi \"plat\" în 2023, subliniază sursa citată.\n\nDin perspectiva noastră, riscurile sunt pronunţate în direcţia unei dezamăgiri, care să îndeplinească deja condiţiile de recesiune în Europa în primăvara anului viitor, şi probabil chiar la nivelul întreg anului, cu o scădere anuală de peste 1%.\n\nÎn regiunea Europei Centrale şi de Est, Comisia Europeană vedea, în vară, un avans al PIB-ului în 2023 de 1,5% în Polonia, 2,1% în Ungaria, şi 2% în Cehia.\n\nCu datele actuale şi perspectivele pentru energie şi economiile majore din zona Euro, riscul unor creşteri foarte reduse, sau, în scenariul nefavorabil, al unor recesiuni, este considerabil sporit.\n\nÎn Ungaria, unde comerţul cu amănuntul este în scădere de câteva luni deja, amintind de perioada crizei financiare, iar fondurile europene sunt sub ameninţarea de a fi oprite de Bruxelles, chiar şi estimarea de 0,9% pentru PIB în 2023 a Erste Bank ar putea fi prea optimistă.\n\nChina utilizează în continuare o dinamică de tip pornit/oprit prin închiderea unor oraşe în scopul limitării răspândirii virusului, în linia indusă de politica zero-cazuri.\n\nSecvenţa actuală e mult diferită de ceea ce se vedea în timpul crizei financiare, când economia chineză a acţionat contra-ciclic, ajutând la amortizarea şocului global.\n\nAcum, China resimte o contracţie a vânzărilor rezidenţiale, o încetinire a comerţului cu amănuntul şi a creditării.\n\nIndicatorul Caixin PMI în industrie a ajuns sub 50 de puncte, în zona asociată scăderii sectorului, şi comenzile noi mai slabe avertizează asupra viitorului apropiat.\n\nÎn SUA, la Jackson Hole, Jerome Powell a transmis că Federal Reserve ar accepta o recesiune ca preţ plătit pentru a ţine sub control inflaţia.\n\nMiercuri, dobânda a fost crescută cu 0,75 de puncte, la 3 - 3,25%, nivelul cel mai restrictiv de după 2008.\n\nÎn discursul de după decizia de politică monetară, Powell a păstrat linia anterioară: a recunoscut că nimeni nu ştie dacă traseul dobânzii va induce o recesiune, dar va ţinti totuşi obiectivul principal, limitarea inflaţiei.\n\nBursa americană a avut o sesiune foarte volatilă, închizând pe minus: S&P500 a pierdut 1,71%.\n\nSemnale din economia reală urmărite de investitori sunt şi cele oferite de firmele de transport şi curierat.\n\nFedEx a avertizat, după ce a dezamăgit prin rezultatele trimestrului al doilea, că se aşteaptă la cifre şi mai slabe în trimestrul următor. Mai mult, CEO-ul companiei care vede cum volumul global de expediţii scade, în fiecare din segmentele pe care operează, întrevede o recesiune globală, se mai arată în comunicat.",
    "Atos sprijină dezvoltarea Vega-C, noua rachetă a Agenţiei Europene Spaţiale": "Atos anunţă că sprijină Agenţia Spaţială Europeană (ESA) în îmbunătăţirile planificate pentru Vega-C, noua rachetă cu un singur corp, a cărei lansare inaugurală a avut loc pe 13 iulie 2022, potrivit unui comunicat de presă transmis redacţiei.\n\nAtos contribuie la acest program prin furnizarea de echipamente esenţiale de testare pentru lansatorul principal şi furnizează, de asemenea, echipamente de testare pentru vehiculul spaţial reutilizabil \"Space Rider\", care va fi lansat pe Vega-C, mărind versatilitatea şi capacităţile de transport spaţial ale acestui nou sistem european de lansare.\n\nConform sursei citate, Vega-C este o rachetă de nouă generaţie, mai puternică şi mai flexibilă decât predecesorii săi şi cu o capacitate mai mare de a transporta sateliţi şi nanosateliţi. Aceasta sprijină competitivitatea globală a Europei, permiţând misiuni spaţiale importante, care răspund nevoilor instituţiilor şi industriei europene.\n\nAtos face parte din echipa care dezvoltă o unitate de testare pentru racheta Vega-C în cadrul activităţilor de îmbunătăţire a competitivităţii lansatorului. Echipa de experţi spaţiali Atos, cu sediul în Republica Cehă, furnizează un sistem numit \"Vega Navigation Ground Support Equipment\", conceput special pentru a testa noua Unitate de Referinţă Inerţială a lansatorului. În plus, experţii Atos cu sediul în România contribuie la vehiculul spaţial \"Space Rider\", care va fi lansat cu ajutorul rachetei Vega-C şi va orbita timp de aproximativ 2 luni, înainte de a reveni pe Pământ. \"Space Rider\" va funcţiona ca un laborator robotizat fără echipaj şi va fi primul sistem de transport spaţial reutilizabil din Europa.\n\nMai precis, echipa Atos implementează echipamentul electric de sprijin la sol, care acceptă integrarea şi validarea pentru diferite subsisteme ale \"Space Rider\". Acest echipament include un sistem central de verificare, un echipament special de control pentru energie, frecvenţă radio, telemetrie şi telecomenzi, un instrument de validare ombilical, un simulator de matrice solară, precum şi multe alte simulatoare pentru diferite alte subsisteme.\n\n\"Suntem mândri să oferim cea mai bună tehnologie - inclusiv testarea şi monitorizarea prin satelit şi analiza datelor spaţiale - pentru o gamă largă de misiuni spaţiale ale clienţilor noştri europeni, naţionali, de apărare şi comerciali. Cu mare emoţie am urmărit lansarea inaugurală a Vega-C, un program ambiţios şi un foarte bun exemplu de cooperare europeană de succes în domeniul spaţial!\" a declarat Bruno Milard, VP, Head of Business Unit Aerospace & Defense Electronics, Atos.\n\nRomânia este un contributor esenţial la programul Vega-C. Experţii români din diverse organizaţii au efectuat teste aerodinamice şi acustice, verificări şi validări ale sistemului de navigaţie Vega-C, precum şi integrarea şi validarea sistemelor pentru nava spaţială \"Space Rider\" care zboară cu Vega-C.\n\n\"Participarea României la programul de lansare ESA şi în special la Vega-C, Ariane 6 şi Space Rider reprezintă o investiţie importanţă în viitorul domeniului spaţial românesc. Am deschis calea organizaţiilor româneşti de a contribui la realizarea celor mai noi rachete şi vehicule spaţiale europene. Colaborarea cu integratori europeni şi companii europene deja consacrate în dezvoltarea vehiculelor spaţiale a contribuit la dezvoltarea capacităţilor critice în ţara noastră\", a menţionat dr. Phys. Marius-Ioan Piso, Preşedintele Agenţiei Spaţiale Române (ROSA).\n\nAtos în România este un centru de competenţe esenţiale pentru soluţiile globale ale Atos în domeniul spaţial. Echipele locale au o experienţă vastă în domeniile echipamentelor electrice de sprijin la sol, sisteme de control al misiunii, staţii la sol şi managementul identităţii federate.\n\nExperţii Atos au contribuit deja la diverse alte misiuni importante ESA şi non-ESA, cum ar fi Euclid, Juice, Proba-3, MetOp SG, Plato, Sentinel 5 & 6 şi OneWeb, se mai arată în comunicat.",
    "Secretarul britanic al Apărării despre Putin: o recunoaştere a faptului că invazia în Ucraina eşuează": "Ben Wallace a declarat că discursul lui Putin de miercuri, în care a a anunţat o mobilizare parţială şi a ameninţat cu desfăşurarea de arme nucleare în război, indică faptul că \"Ucraina câştigă\".\n\n\"Încălcarea de către preşedintele Putin a propriilor promisiuni de a nu mobiliza populaţia şi anexarea ilegală a unor părţi din Ucraina sunt o recunoaştere a faptului că invazia sa eşuează\", a declarat Wallace. \"El şi ministrul său al Apărării au trimis zeci de mii de cetăţeni ai lor la moarte, prost echipaţi şi prost conduşi\", a adăugat Wallace.\n\n\"Nici ameninţările şi nici propaganda nu poate ascunde faptul că Ucraina câştigă acest război, comunitatea internaţională este unită, iar Rusia devine o paria globală\", a adăugat ministrul.\n\nPremierul polonez Mateusz Morawiecki a declarat că Rusia va încerca să distrugă Ucraina - şi să îi schimbe graniţele. \"Vom face tot ce putem împreună cu aliaţii noştri, astfel încât NATO să sprijine şi mai mult Ucraina pentru ca aceasta să se poată apăra\", a declarat el.\n\nMorawiecki a cerut mai mult ajutor pentru Kiev din partea aliaţilor occidentali.\n\nPremierul Republicii Cehe, Petr Fiala, a declarat că mobilizarea parţială \"este o încercare de a intensifica şi mai mult războiul pe care Rusia l-a lansat împotriva Ucrainei\" şi \"o dovadă în plus că Rusia este singurul agresor\".\n\nFiala a declarat că este esenţial continuarea ajutorării Ucrainei şi că este în interesul Cehiei să continue să facă acest lucru.\n\nRepublica Cehă a fost prima ţară care a trimis arme grele Ucrainei, iar de atunci a trimis tancuri, elicoptere şi sisteme de artilerie.\n\nVicecancelarul Germaniei, Robert Habeck, descrie mobilizarea ca fiind \"un alt pas rău şi greşit al Rusiei\".",
    "Marea Britanie ia în considerare aderarea la noul club al naţiunilor europene": "Prima reuniune a „Comunităţii Politice Europene\" va avea loc la Praga, la începutul lunii octombrie.\n\nNoii lideri ai Guvernului de la Londra doresc să afle mai multe detalii despre summit înainte ca prim-ministrul Liz Truss să accepte să participe la acesta.\n\nComunitatea politică europeană este o idee susţinută de preşedintele francez Emmanuel Macron. El a propus-o, în luna mai, ca fiind un „nou spaţiu\" de cooperare. Macron a sugerat că grupul ar putea discuta despre securitate, energie şi transport, precum şi despre circulaţia persoanelor, în special a tinerilor.\n\nIntenţia este de a forma o organizaţie care să depăşească cele 27 de state membre ale UE. Idei similare au fost vehiculate de zeci de ani, dar acestea nu s-au materializat.\n\nSe pare că oficialii britanici caută asigurări că reuniunea nu va fi dominată de ţările sau instituţiile UE. De asemenea, Marea Britanie ar dori să vadă prezenţi şi alţi „jucători mari\" din afara UE. Toţi cei 27 de membri ai UE ar urma să fie invitaţi, precum şi Marea Britanie, Ucraina, Norvegia, Elveţia şi Turcia. De asemenea, este posibil să fie invitate şase ţări din Balcanii de Vest, precum şi Islanda, Liechtenstein, Moldova, Georgia, Armenia şi Azerbaidjan.\n\nReuniunea inaugurală a „Comunităţii Politice Europene\" va avea loc pe 6 octombrie în capitala cehă, Praga. Republica Cehă deţine în prezent preşedinţia rotativă a Consiliului European.\n\nO agendă provizorie sugerează că discuţiile se vor axa pe invazia Rusiei în Ucraina, pe economie şi pe criza energetică a Europei. Cu toate acestea, există puţine detalii despre cum ar arăta o astfel de „comunitate politică\" pe termen lung.\n\nCriticii din cadrul UE sunt circumspecţi faţă de ceea ce ei descriu drept un proiect „vag\" condus de Franţa. Există, de asemenea, suspiciunea că Franţa, care nu vede cu ochi buni extinderea UE, doreşte să creeze o „parcare\" pentru ţările care aspiră să adere la Uniunea Europeană. Totuşi, liderii UE au insistat asupra faptului că organizaţia nu îşi va „înlocui\" politica de extindere.",
    "Românii au băgat spaima în cehi! I-au înșelat prin intermediul unor tranzacţii online; prejudiciul - 1,3 milioane euro": "Peste 180 de cetăţeni din Cehia au fost înşelaţi, în perioada 2019 - 2022, prin intermediul unor tranzacţii online, de către un grup infracţional constituit la iniţiativa a doi români şi a unui ceh, prejudiciul produs fiind în cuantum de aproximativ 1,3 milioane euro.\n\n\n\n\n\n\n\n''Prin rechizitoriul din data de 19.09.2022, procurorii Direcţiei de Investigare a Infracţiunilor de Criminalitate Organizată şi Terorism - Biroul Teritorial Vâlcea au dispus trimiterea în judecată a trei inculpaţi, cetăţeni români (2 în stare de arest preventiv şi unul în stare de libertate), pentru săvârşirea infracţiunilor de constituirea unui grup infracţional organizat, înşelăciune care a produs consecinţe deosebit de grave în formă continuată, fals informatic în formă continuată şi spălarea banilor'', se arată într-un comunicat al DIICOT transmis AGERPRES.\n\n\n\n\n\n\n\nPotrivit sursei citate, în cauză s-a reţinut faptul că, începând cu anul 2019, la iniţiativa a doi cetăţeni români şi a unui cetăţean ceh, a fost constituit un grup infracţional organizat, care a acţionat în mod coordonat până în luna iunie 2022, în scopul fraudării, prin intermediul tranzacţiilor online, a cetăţenilor din Republica Cehă.\n\n\n\n\n\n\n\nModul de operare folosit în acest scop a fost următorul:\n\n\n\n\n\n\n\n* postarea, sub identităţi false, de anunţuri fictive privind vânzarea unor autoturisme la preţuri convenabile pe platformele specializate în comerţul online din Cehia (în acest sens, în perioada 2019 - 2022 au fost create, prin introducerea de date informatice nereale, 28 de identităţi fictive ale unor presupuşi cetăţeni sloveni care ofereau spre vânzare autoturisme);\n\n\n\n\n\n\n\n* persoanele interesate, în special cetăţeni cehi, luau legătura telefonic sau prin intermediul e-mail-ului cu membrii grupului infracţional organizat, care le comunicau datele tehnice ale autoturismului, precum şi datele personale ale celui care apărea în calitate de vânzător, aspect de natură a crea convingerea că este vorba despre o persoană reală şi onestă;\n\n\n\n\n\n\n\n* în cadrul discuţiilor purtate de către membrii grupului infracţional organizat cu persoanele interesate de anunţurile postate, a fost prezentat acelaşi motiv pentru vânzarea autoturismului (comercializarea autoturismului era necesară pentru ca pretinsul vânzător şi soţia acestuia, despre care se spunea că locuiesc în Germania, să acceseze subvenţiile oferite de statul german pentru achiziţionarea unui autoturism electric nou, sens în care aceştia trebuiau să înstrăineze autoturismul pe care îl deţineau în afara graniţelor acestui stat);\n\n\n\n\n\n\n\n* în acest context, membrul grupului infracţional organizat de cetăţenie cehă îi contacta telefonic pe cei care erau interesaţi de anunţuri, cu care discuta în limba cehă şi se prezenta ca fiind soţia vânzătorului. În această modalitate, cumpărătorii cehi au fost induşi în eroare cu privire la realitatea tranzacţiei care urma să fie realizată;\n\n\n\n\n\n\n\n* în plus, pentru a crea o aparenţă de siguranţă a tranzacţiei, se preciza că aceasta urma să fie desfăşurată prin intermediul unei companii germane de transport, companie care urma să garanteze tranzacţia şi să livreze respectivele autoturisme clienţilor;\n\n\n\n\n\n\n\n* persoanelor vătămate li se preciza că sumele necesare achiziţionării autoturismelor trebuiau virate într-un cont bancar german, despre care se menţiona că aparţine companiei germane de transport; în realitate, compania de transport nu a existat, site-ul acesteia fiind unul fictiv, creat de membrii grupului infracţional organizat în scopul inducerii în eroare a potenţialilor cumpărători, comunicările prin intermediul respectivului site fiind purtate de către membrii grupului; Controlul asupra contului bancar în care erau încasate sumele de bani transferate de persoanele vătămate era realizat prin intermediul unor complici.\n\n\n\n\n\n\n\nPotrivit DIICOT, pe parcursul urmăririi penale a fost documentată activitatea grupului în perioada ianuarie 2019 - februarie 2022, rezultând că au fost prejudiciate în această modalitate 181 persoane vătămate, cetăţeni cehi, prejudiciul produs fiind în cuantum de aproximativ 1,3 milioane euro.\n\n\n\n\n\n\n\nÎn cauză a fost încheiat prin intermediul EUROJUST un acord privind constituirea unei echipe comune de anchetă cu autorităţile judiciare din Cehia, care au efectuat urmărirea penală cu privire la activităţile desfăşurate de grupul infracţional organizat pe teritoriul acestui stat.\n\n\n\n\n\n\n\n''Menţionăm faptul că în cauză au fost instituite măsuri asigurătorii asupra 2 autoturisme (în valoare de 60.000 de euro), 3 imobile şi asupra sumelor de 127.800 lei şi 33.900 euro'', arată sursa citată.\n\n\n\n\n\n\n\nActivităţile judiciare au fost efectuate împreună cu SCCO Vâlcea.\n\n\n\n\n\n\n\nDosarul a fost înaintat spre competentă soluţionare Tribunalului Vâlcea.",
    "NATO a început exerciții militare aeriene în regiunea Mării Baltice": "Mai multe state membre NATO au început exerciții de antrenament în regiunea Mării Baltice, în timp ce alianța militară transatlantică își consolidează apărarea estică în fața ofensivei Rusiei în Ucraina.\n\nForțele aeriene din Ungaria, Germania, Republica Cehă, Italia, Turcia, Estonia, Letonia, Lituania și Regatul Unit participă la exerciții. Finlanda, candidata NATO, este, de asemenea, implicată în exerciții.\n\n„Seria de exerciții integrează avioane de luptă și de sprijin și avioane de avertizare timpurie aeropurtate NATO”, a precizat Alianța Nord-Atlantică într-un comunicat.\n\n„Experimentele realiste antrenează forțele aliate să descurajeze și – dacă este necesar – să se apere împotriva oricărei agresiuni”, a adăugat NATO, conform Al Jazeera.\n\nLiz Truss susţine că aliaţii trebuie să rămână fermi în sprijinul pentru Ucraina\n\nPrim-ministrul britanic Liz Truss a declarat că aliaţii ar trebui să rămână fermi în privinţa Ucrainei şi să ignore tentativele de intimidare ale preşedintelui rus Vladimir Putin, relatează duminică Reuters.\n\nLiz Truss, care s-a întâlnit cu preşedintele american Joe Biden şi cu liderul francez Emmanuel Macron în prima sa deplasare externă în calitate de prim-ministru, a făcut apel la democraţiile cu aceleaşi valori să fie ferme împotriva \"regimurilor autocrate\".\n\nPutin a dispus în această săptămână o mobilizare parţială a trupelor şi a abordat posibilitatea unui conflict nuclear. Truss susţine că Putin escaladează războiul din Ucraina pentru că nu câştigă şi că liderul de la Kremlin a făcut o greşeală strategică.\n\n\"Cred că nu a anticipat puterea reacţiei din partea lumii libere\", a declarat Truss pentru CNN într-un interviu difuzat duminică.\n\n\"Nu ar trebui să ascultăm tentativele sale de intimidare şi ameninţările sale false. În schimb, ceea ce trebuie să facem este să sancţionăm Rusia şi să continuăm să-i sprijinim pe ucraineni\", a adăugat ea.\n\nLiz Truss, care a devenit prim-ministru în această lună, a adoptat o linie dură împotriva Rusiei şi a Chinei (citește continuarea AICI).\n\nFiți la curent cu ultimele noutăți. Urmăriți DCNews și pe Google News",
    "Război în Ucraina | Prizonierii ucraineni eliberați au urme de tortură violentă. Dezertorii ruși ar putea obține protecție în Germania": "Mulți dintre ucrainenii schimbați în cel mai mare schimb de prizonieri cu Rusia de la începutul invaziei rusești în Ucraina prezintă semne de tortură violentă, a declarat joi șeful serviciilor de informații militare din Ucraina, citat de The Guardian.\n\nMiercuri, Ucraina a anunțat schimbul de un număr record de 215 soldați închiși cu Rusia, inclusiv luptători care au condus apărarea combinatului de la Azovstal/Mariupol, care a devenit simbol al rezistenței ucrainene.\n\n„Mulți dintre ei au fost torturați cu brutalitate”, a spus Kirilo Budanov în timpul unei conferințe de presă, fără a oferi detalii suplimentare despre semnele torturii.\n\nUnii dintre deținuți „sunt într-o stare fizică mai mult sau mai puțin normală, cu excepția malnutriției cronice din cauza condițiilor proaste de detenție”, a spus Budanov.\n\nPrizonierii au fost reținuți în teritoriile ucrainene ocupate de trupele ruse, precum și în Rusia însăși, potrivit oficialului de rang înalt.\n\nMinistrul ucrainean de interne, Denis Monastirski, a spus că „absolut toți” prizonierii ucraineni schimbați „au nevoie de reabilitare psihologică”.",
    "Partidul lui Andrej Babis, acum în opoziție, câştigă majoritatea oraşelor mari în alegerile locale": "Partidul de opoziţie ANO, al fostului prim-ministru ceh Andrej Babis, a câştigat majoritatea oraşelor mari ale ţării în alegerile municipale, considerate un test pentru modul în care coaliţia de guvernare a gestionat criza energetică, informează Reuters.\n\nLa fel ca şi alte state membre ale Uniunii Europene, Republica Cehă se confruntă cu o inflaţie în creştere, determinată în principal de preţurile ridicate la energie. Opoziţia susţine că guvernul premierului Petr Fiala a făcut prea puţin şi prea târziu pentru a-i ajuta pe oameni, scrie agerpres.ro.\n\nCehii au votat în peste 6.000 de municipalităţi vineri şi sâmbătă, iar rezultatele finale au fost anunţate abia duminică dimineaţa, din cauza unui sistem complicat de distribuire a voturilor.\n\nPartidul ANO, care se află în opoziţie din toamna anului trecut, a câştigat în 17 din cele 27 de oraşe mari. Cu toate acestea, s-a clasat pe locul al doilea în cele două mari oraşe, capitala Praga şi Brno, unde au câştigat partidele din actuala coaliţie de guvernare.\n\nCele mai multe locuri în parlamentele locale - 38.099 dintr-un total de 61.796 - revin diferitelor grupuri de candidaţi independenţi, care, de obicei, obţin cel mai mare scor în acest tip de alegeri.\n\nDintre partide, ANO se află în spatele a două formaţiuni din coaliţia de guvernare, Democraţii Civici ai premierului Fiala şi Creştin Democraţii.\n\nDe asemenea, cehii au votat în primul tur al alegerilor pentru camera superioară a parlamentului, în care se dispută o treime din cele 81 de locuri din Senat. Trei locuri au fost deja ocupate în prima rundă.\n\nÎn turul al doilea, care va avea loc la sfârşitul săptămânii viitoare, partidul de opoziţie ANO va avea 17 candidaţi, coaliţia de guvernare 19, iar locurile rămase vor fi ocupate de alte partide şi independenţi.\n\nIndiferent de rezultatele celui de-al doilea tur de scrutin, coaliţia de guvernare îşi va păstra majoritatea în Senat.",
    "Cea mai modernă versiune a tancului Leopard 2A7, echipată cu sistemul activ de protecție TROPHY, a fost prezentată în Cehia": "",
    "(VIDEO) Președinția UE cere tribunal pentru crime de război": "Republica Cehă, care asigură în prezent preşedinţia prin rotaţie a Uniunii Europene, a cerut sâmbătă crearea unui tribunal internaţional pentru crime de război, după descoperirea a sute de corpuri înhumate sumar în nord-estul Ucrainei, relatează AFP.\n\nApelul intervine după descoperirea a circa 450 de morminte la periferia Izium, oraş în nord-estul Ucrainei recucerit de la ruşi săptămâna trecută, unele dintre corpurile exhumate prezentând urme de tortură.\n\n„În secolul al XXI-lea, astfel de atacuri împotriva populaţiei civile sunt de neconceput şi odioase”, a declarat ministrul ceh de externe, Jan Lipavsky, pe Twitter.\n\n„Nu trebuie să trecem peste asta. Suntem pentru pedepsirea tuturor criminalilor de război”, a adăugat el.\n\n„Cer crearea rapidă a unui tribunal internaţional special care să urmărească crima de agresiune”, a insistat Lipavsky.\n\nPotrivit anchetatorilor, unele corpuri exhumate aveau mâinile legate la spate. Cadavre de copii au fost de asemenea găsite în pădurea de lângă Izium.\n\nRepublica Cehă, fostă ţară comunistă şi în prezent membră a UE şi a NATO, a primit circa 400.000 de refugiaţi ucraineni şi a furnizat un ajutor militar în valoare de 150 milioane de dolari Ucrainei, invadată de Rusia la 24 februarie.",
    "Un nou film din cadrul proiectului KineDok powered by One World Romania, ediția a 8-a": "Duminică, 18 septembrie, începe cea de-a opta ediție a programului european KineDok powered by One World Romania, cu multipremiatul documentar O nouă direcție/ A new shift (Jindřich Andrš, Republica Cehă, 2020).\n\n„Tomas locuiește în zona industrială a orașului Ostrava. Viața lui liniștită este tulburată de închiderea minei Paskov, unde a lucrat peste 20 de ani. Așa că se vede nevoit să-și schimbe radical viața: după ce termină un curs de programare dificil, descoperă că abilitatea de a scrie cod nu este suficientă; mai dificilă este însăși intrarea pe piața muncii. Dintr-o dată, Tomas primește un răspuns pozitiv și se angajează ca programator la o companie IT. Acum, el stă într-un birou cu aer condiționat, în fața unui ecran, scriindu-le email-uri colegilor de lângă el. Urmează întâlniri, ședințe de informare și de brainstorming. Este momentul ca Tomas să-și pună o întrebare neplăcută. Ce a pierdut?”\n\nProiecția va avea loc la sediul central al muzeului, din str. Vasile Parvan nr. 1, începând cu ora 11.30.\n\nOrganizator local: dr. Mircea Mamalaucă\n\nOrganizator național: Asociația One World Romania\n\nParteneri: Institute of Documentary Film (Rep. Cehă), Filmtopia (Slovacia), Anthropolis (Ungaria), ReStart (Croația), Chai Khana (Georgia)\n\nCu sprijinul: Creative Europe – MEDIA Programme of the European Union, Centrul Național al Cinematografiei\n\nKineDok este un program unic în Europa prin amploarea sa, desfășurându-se concomitent în 6 țări partenere: Republica Cehă, Slovacia, Ungaria, Croaţia, Georgia şi România, unde este coordonat de către Asociația One World Romania, în strâns parteneriat cu festivalul de film. Fiecare dintre țările participante contribuie cu cele mai noi documentare, care rulează apoi în sute de locații din toate cele 6 ţări, generând astfel o comunitate culturală impresionantă.\n\nProiectul se face remarcat prin abordarea sa aparte, proiecțiile fiind sub formă de cineclub și desfășurându-se pe tot parcursul anului în spații cât mai accesibile. Publicul are șansa să vadă o selecție deosebită de filme, care nu circulă în cinematografele obișnuite și la care altfel nu ar avea acces. Mai mult decât atât, KineDok trece dincolo de experiența pasivă a sălii tradiționale de cinema, putând organiza după proiecțiile de film dezbateri angrenante între public și diverși invitați locali și internaționali. Publicul are astfel ocazia să se implice activ în discuții cu regizori, protagoniști și specialiști din diferite domenii, și să rămână astfel conectat nu doar la actualitatea românească, ci și la evenimente curente de natură culturală, socială și politică din întreaga lume.\n\nAdresele la care se pot obținute informații provitoare la filmele KineDok:\n\nemail: muzeuparvan@gmail.com\n\nhttp://www.muzeulparvan.ro/\n\nhttp://www.youtube.com/c/MuzeulVasileParvan\n\nhttps://www.facebook.com/muzeul.vasileparvan\n\nwww.kinedok.net/ro | www.oneworld.ro\n\nFacebook & Instagram: kinedokromania\n\nPartener de monitorizare: mediaTRUST Romania; Jurnal FM.",
    "Războiul din Ucraina | Lukașenko spune că România ar putea avea soarta Ucrainei. Serviciile secrete rusești au torturat locuitori din Harkov": "Îndrăgita cântăreață rusă Alla Pugaciova a postat un mesaj pe contul ei de Instagram în care cere ministerului de justiție al țării să o listeze ca agent străin alături de soțul ei, Maxim Galkin.\n\nPostarea a cerut să înceteze trimiterea la moarte a „băieților noștri pentru scopuri iluzorii care fac din țara noastră un paria și împovărează viețile cetățenilor săi”.\n\nMesajul lui Pugaciova vine la o zi după ce Galkin – un comediant care a vorbit în repetate rânduri împotriva războiului cu Ucraina - a fost desemnat agent străin de Rusia pentru activități politice.",
    "Petre Daea participă la Consiliul Informal al miniştrilor Agriculturii": "Ministrul Agriculturii, Petre Daea, va participa în perioada 14-16 septembrie la reuniunea informală a miniştrilor Agriculturii din Uniunea Europeană, ce va avea loc la Praga, Republica Cehă. Discuţiile din cadrul sesiunii plenare se vor axa pe tema: \"Asigurarea securităţii alimentare - Rolul agriculturii şi alimentelor UE în producţia globală durabilă de alimente\", conform unui comunicat de presă.\n\nPotrivit sursei citate, dezbaterile miniştrilor agriculturii în cadrul reuniunii informale a Consiliului UE se vor concentra pe problemele actuale din domeniul securităţii alimentare, pe tendinţele şi soluţiile viitoare care să contribuie la reducerea foametei în lume.\n\nDe asemenea, România va milita pentru lanţurile scurte de aprovizionare, ca elemente de bază pentru a facilita tranziţia către sisteme alimentare mai durabile, ce pot contribui în mod semnificativ la consolidarea rezistenţei tuturor actorilor sistemelor alimentare regionale şi locale.\n\nVa fi evidenţiată, de asemenea, importanţa cercetării şi a inovării în sprijinirea agriculturii în procesul de atenuare a efectelor schimbărilor climatice în vederea asigurării unei dezvoltări agricole durabile. Totodată, va fi subliniată ideea care vizează elaborarea strategiilor privind schimbările climatice în direcţia menţinerii unei agriculturi competitive şi a utilizării eficiente a apei, astfel încât comunităţile rurale să poată cunoaşte o modernizare corespunzătoare.\n\nÎn acest context, ţara noastră va semnala necesitatea realizării unei analize care să asigure coerenţa între toate cerinţele strategiilor lansate, care impun exigenţe de mediu şi climă diferite.\n\nSe va accentua necesitatea ca fermierii să beneficieze de stimulente financiare corespunzătoare, servicii de consiliere şi informare specifică pentru fi atraşi să aplice soluţii eficiente pentru sechestrarea durabilă a carbonului şi reducerea emisiilor de carbon.\n\nRepublica Cehă a preluat de la 1 iulie Preşedinţia rotativă a Consiliului Uniunii Europene, se mai arată în comunicat.",
    "SkyShowtime, o nouă platformă de streaming video, vine în România": "SkyShowtime va fi lansat la jumătatea lui septembrie în Țările Nordice, urmând apoi lansări în Țările de Jos, în Iberia și în Europa Centrală și de Est. Serviciul de streaming oferă, în exclusivitate, filme Hollywoodiene și noi seriale produse de cele mari studiouri din lume.\n\nCompania nu a oferit, deocamdată, detalii despre preț unui abonament.\n\nUn joint-venture al Comcast – compania mamă a NBCUniversal și Sky – și Paramount Global, SkyShowtime va fi lansat în Danemarca, Finlanda, Norvegia și Suedia pe 20 septembrie, înainte de a se extinde în Olanda, în cursul acestui an, în trimestrul al patrulea. SkyShowtime își va continua extinderea în Spania, Portugalia, Andorra și Europa Centrală și de Est (Albania, Bosnia și Herțegovina, Bulgaria, Croația, Republica Cehă, Ungaria, Kosovo, Muntenegru, Macedonia de Nord, Polonia, România, Serbia, Slovacia și Slovenia) în lunile următoare.\n\nCu mii de ore de divertisment de calitate, oferit de cele mai mari studiouri din lume, SkyShowtime va prezenta, în exclusivitate, filmele de cinema produse de Paramount Pictures și Universal Pictures, cele mai longevive studiouri americane care, împreună, însumează aproape 50% din încasările de la Hollywood.\n\nNoua platformă va găzdui printre cele mai noi blockbustere, inclusiv Top Gun: Maverick, Jurassic World Dominion, Minions: The Rise of Gru, The Northman, Sing 2, Sonic the Hedgehog 2, The Lost City, Downton Abbey: A New Era, Nope, Belfast, Ambulance și The Bad Guys.\n\nÎn plus, SkyShowtime oferă noi serii premium, producții pentru copii și familie și o selecție de titluri emblematice de la Universal Pictures, Paramount Pictures, Nickelodeon, DreamWorks Animation, Paramount+, SHOWTIME®, Sky Studios și Peacock. SkyShowtime va prezenta, de asemenea, producții locale, documentare și programe speciale de pe piețele sale.\n\nÎn regiunile nordice, ca urmare a parteneriatului cu Paramount, SkyShowtime va înlocui Paramount+. Astfel, publicul va putea să urmărească conținutul favorit de pe Paramount+, cum ar fi Halo, Yellowstone, The Offer și Star Trek: Strange New Worlds, precum și SHOWTIME® originals Yellowjackets, Dexter: New Blood, Super Pumped: The Battle for Uber și The First Lady. Și, pentru prima dată, abonații vor avea acces la și mai multe seriale și filme premium, noi și exclusive, marca Universal Pictures, Sky Originals și NBCUniversal.\n\nDe la lansare, clienții pot viziona premierele serialelor-dramă SHOWTIME® American Gigolo, Sky Originals The Rising, The Fear Index, The Midwich Cuckoos și Law & Order Sezonul 21, oferit de platforma Peacock. Următoarele premiere vor include Yellowstone Sezonul 5, Pitch Perfect: Bumper in Berlin, Vampire Academy, seria SHOWTIME® Yellowjackets Sezonul 2 și Let The Right One In.\n\nCEO-ul SkyShowtime, Monty Sarhan, a declarat: „Este timpul pentru SkyShowtime — următorul serviciu de streaming care va cuceri Europa. La doar câteva luni după ce a primit aprobarea completă de reglementare, SkyShowtime se va lansa oficial pe 20 septembrie 2022. Clienții noștri au acces exclusiv la cele mai recente seriale și premiere de filme de la studiourile noastre emblematice și de renume mondial. Așteptăm cu nerăbdare să împărtășim mai multe detalii despre datele de lansare pentru celelalte piețe și să aducem SkyShowtime în casele publicului din Europa.”\n\nDirectorul General Regional SkyShowtime pentru Europa de Nord, Henriette Skov, a declarat: „Suntem încântați să lansăm SkyShowtime în Țările Nordice și așteptăm cu nerăbdare să oferim clienților noștri cea mai bună selecție de seriale și filme globale într-un singur loc.”\n\nServiciul va fi disponibil prin intermediul aplicației SkyShowtime pe dispozitivele Apple iOS, tvOS, Android și prin intermediul site-ului: www.skyshowtime.com.\n\nUn joint-venture al Comcast Corporation și Paramount Global (NASDAQ: PARA, PARAA), SkyShowtime reunește resursele combinate ale celor două companii, experiența direct la consumator și cele mai bune programe de divertisment, filme și seriale originale de la mărcile emblematice ale Universal Pictures, DreamWorks, Sky Studios, Peacock, Paramount +, SHOWTIME, Paramount Pictures și Nickelodeon.\n\nSkyShowtime va fi disponibil în peste 90 de milioane de case din Albania, Andorra, Bosnia și Herțegovina, Bulgaria, Croația, Republica Cehă, Danemarca, Finlanda, Ungaria, Kosovo, Muntenegru, Țările de Jos, Macedonia de Nord, Norvegia, Polonia, Portugalia , România, Serbia, Slovacia, Slovenia, Spania și Suedia.",
    "O delegație a Comisiei de la Veneția, într-o vizită la Chișinău": "Potrivit agendei, experții vor avea întrevederi cu președintele Parlamentului, Igor Grosu, cu membrii Comisiei cultură, educație, cercetare, tineret, sport și mass-media, ai Comisiei securitate națională, apărare și ordine publică și cu deputați socialiști și comuniști. Programul vizitei mai include întrevederi cu reprezentanții Consiliului Audiovizualului, Curții Constituționale, Procuraturii Generale și Curții Supreme de Justiție a Republicii Moldova.\n\nAgenda discuțiilor vizează consultări și un schimb de opinii referitoare la modificările Codului serviciilor media audiovizuale. Din componența delegației fac parte experții Veronika Bilkova (Republica Cehă) și Jan Velaers (Regatul Belgiei), precum și funcționarul Consiliului Europei, Michael Janssen.\n\nVizita experților Comisiei de la Veneția are loc în contextul pregătirii Opiniei Comisiei privind Legea securității informaționale și Legea care criminalizează utilizarea simbolurilor asociate războiului din Ucraina. Opinia urmează a fi examinată și adoptată în cadrul celei de-a 132-a Sesiuni Plenare a Comisiei de la Veneția din 21-22 octombrie 2022.",
    "Nextcelerator, acceleratorul digital create de Agricover, Microsoft şi SeedBlink": "Nextcelerator, acceleratorul digital create de Agricover, Microsoft şi SeedBlink şi-a desemnat câştigătorii\n\nUllmanna, un start-up Agritech din Republica Cehă, Verdefood, un marketplace românesc şi Proofminder, o platformă maghiară de inteligenţă artificială pentru agricultura de precizie sunt câştigătorii primei ediţii a Nextcelerator, programul de accelerare în domeniul agritech derulat de Agricover, SeedBlink şi Microsoft.\n\nProgramul a cuprins sesiuni de mentorat pentru a diagnostica lacunele şi oportunităţile de dezvoltare a start-up-urilor, pentru ca ulterior să primească sprijin adecvat sub formă de training, planificare de afaceri, mentorat şi învăţare, precum şi introducere în specificul agriculturii.\n\n\"Nextcelerator a fost creat pentru a recunoaşte şi susţine fondatorii şi soluţiile care inovează şi contribuie la un model sustenabil în regiunea ECE, deoarece această zonă reprezintă unul dintre pilonii economiei şi securităţii europene. Am fost impresionaţi de motivaţia, pitch-ul, dezvoltarea şi interesul finaliştilor, care împărtăşesc viziunea unei agriculturi tehnologizate şi a unui impact social pozitiv al soluţiilor lor. Împreună cu partenerii noştri Agricover şi Microsoft, vom continua să sprijinim startup-urile în provocările lor\", a declarat Andrei Dudoiu, Managing Partner SeedBlink.\n\nComunicat de presă furnizat şi asumat de Agricover\n\nCiteşte comunicatul în întregime la adresa http://www.comunicate.mediafax.biz/Pages/Public/Comunicate.aspx?comunicatId=16716",
    "Polonia se va alătura Republicii Cehe în apărarea spațiului aerian slovac": "Polonia s-a raliat cu Republica Cehă și a anunțat că va aloca avioane de luptă pentru apărarea spațiului aerian slovac, informează JANES, din Marea Britanie.\n\nMinisterul polonez al Apărării Naționale (MND) a declarat că, de la 1 septembrie, două aparate poloneze (Inspektorat Sił Powietrznych: ISP) Lockheed Martin F-16 Fighting Falcon își vor extinde sarcinile de apărare aeriană pentru a include Slovacia. Anunțul a venit la câteva săptămâni după ce Forțele Aeriene Cehe (Vzdusné Sily Armády Ceské Republiky: VSACR) au declarat că avioanele lor Saab Gripen C vor face același lucru.\n\nÎn întreaga regiune europeană, furnizarea de apărare aeriană de către o țară către o altă țară vecină este un model care devine din ce în ce mai popular și care va crește pe măsură ce factorul de amenințare regională crește; avioanele vechi (în special construite în Rusia) sunt scoaze din uz; se acumulează restanțe de producție de tipuri populare de înlocuire, cum ar fi F-16; iar bugetele apărării sunt restrânse din cauza inflației în creștere și a altor factori.\n\nÎnainte de acordul anunțat între Polonia, Republica Cehă și Slovacia, aranjamente similare de apărare aeriană transfrontalieră au fost puse în aplicare de țările BENELUX: Belgia, Țările de Jos și Luxemburg, între Germania și Polonia, între Bulgaria și Grecia, între Albania și Italia și între Irlanda și Regatul Unit (deși acest lucru nu a fost niciodată recunoscut oficial). Pe lângă aceste aranjamente naționale, NATO desfășoară mai multe misiuni internaționale de poliție aeriană în Europa, cuprinzând misiunea Baltic Air Policing peste Estonia, Letonia și Lituania, misiunea Southern Air Policing peste Bulgaria și România și misiunea Islandic Air Policing.\n\nSursa: RADOR",
    "Codecool şi Software Development Academy oferă cursuri de formare şi integrare în piaţa IT&C": "Codecool şi Software Development Academy (SDA), două companii din domeniul EduTech din Europa Centrală, anunţă astăzi o fuziune menită să creeze un centru de formare în Tech şi de integrare de persoane în piaţa IT&C din Europa, conform unui comunicat de presă remis Redacţiei.\n\nPotrivit sursei citate, cele două companii fuzionate vor fi prezente în 8 ţări (Polonia, Ungaria, România, Austria, Slovacia, Republica Cehă, Estonia şi Albania) şi vor instrui anual 15.000-20.000 de persoane fizice şi echipe din 400 de companii globale şi locale din Europa Centrală. Printre acestea se numără şi parteneri cheie precum Accenture, Microsoft, Motorola, Morgan Stanley, Ericsson şi Vodafone.\n\nCu peste 300 de angajaţi, 17 cursuri de formare şi reconversie digitală şi o reţea de 1.600 de mentori, Codecool şiSoftware Development Academy (SDA) oferă, în sinergie, cursuri de formare, perfecţionare şi reconversie persoanelor fizice, companiilor şi guvernelor. De altfel, în sectorul public au fost implementate deja două programe de reconversie profesională de succes de care au beneficiat 10.000 de specialişti în Tehnologia Informaţiei şi Comunicaţiilor (TIC) în Albania şi 600 de ingineri în Ungaria. În plus, compania rezultată în urma fuziunii construieşte Academii Digitale destinate partenerilor de business din industria IT&C. Împreună se ocupă atât de selectarea potenţialilor candidaţi cât şi de dezvoltarea şi adaptarea curriculei la nevoile tehnice specifice din cadrul companiilor. Astfel de Academii funcţionează deja, cu succes, în cadrul unor business-uri partenere internaţionale precum: Vodafone, Generali, Siemens, Motorola, Citibank şi BCR.\n\n\"Companii din întreaga lume sunt preocupate să ofere competenţe digitale angajaţilor şi caută continuu să-şi consolideze echipele de IT, iar în contextul deficitului de specialişti, eforturile de reconversie profesională şi de atragere a talentelor noi se intensifică. De aceea, obiectivul nostru principal rămâne instruirea de calitate a viitorilor profesionişti IT&C şi pentru piaţa din România.\n\nCredem că sinergia dintre Codecool şi SDA va creşte semnificativ nivelul de competenţe tech al cetăţenilor din Europa Centrală şi va fi esenţială în transformarea digitală a Europei şi nu numai.\", a declarat Costin Alexandru, Country Manager SDA România.\n\nUn obiectiv important al programului Digital Decade al Comisiei Europene este angajarea a 20 de milioane de specialişti IT&C, bărbaţi şi femei, până în 2030. Pentru a-l atinge, 161 de miliarde de euro vor fi alocate inovaţiei şi digitalizării pieţelor UE, conform mecanismului european de redresare şi rezilienţă. În România, urmează a fi cheltuite aproximativ şase miliarde de euro pentru transformarea digitală, care reprezintă 21% din bugetul de 29,2 miliarde de euro aferent planului local de redresare şi rezilienţă susţinut de Comisia Europeană.\n\nÎn perioada următoare, atât Codecool cât şi SDA, îşi vor păstra identitatea de brand (marca). Prin fuziunea anunţată astăzi, cele două companii îşi vor folosi în comun resursele pentru a crea noi cursuri de calificare & recalificare adaptate la noile cerinţe din tehnologie şi vor contribui împreună la reducerea deficitului de specialişti IT din pieţele în care operează.\n\nPe lângă cele 8 ţări în care este prezentă, compania creată în urma fuzionării se va se extinde şi în alte regiuni, întărindu-şi poziţia de lider în segmentul său, se mai arată în comunicat.",
    "Germania oferă în cele din urmă 15 tancuri Leopard 2A4 către Cehia, dar nu îşi respectă promisiunea faţă de Polonia": "",
    "Uniunea Europeană, divizată asupra restricţiilor de călătorie pentru ruşi": "Uniunea Europeană, divizată asupra restricţiilor de călătorie pentru ruşi\n\nRepublica Cehă, care asigură în prezent preşedinţia UE, s-a confruntat marţi cu o rezistenţă puternică din partea unor state ale Uniunii Europene cu privire la măsurile de limitare a circulaţiei ruşilor în urma invaziei Ucrainei, relatează France Presse, preluată de Agerpres.\n\nCehii vor să suspende acordul din 2007 care a făcut mai uşor pentru turiştii ruşi să solicite vize, în timp ce alţi membri au cerut interzicerea totală a vizelor.\n\nDar alţi membri ai UE, inclusiv Ungaria, Luxemburg şi Austria, s-au pronunţat împotriva acestei măsuri.\n\n„Nu este loc pentru turism”, a declarat ministrul ceh de externe Jan Lipavsky reporterilor, adăugând că măsura „ar trimite un semnal elitei de la Moscova şi Sankt Petersburg”, acum libere să călătorească.\n\n„Nu cred că interzicerea vizelor ar fi o decizie adecvată în circumstanţele actuale”, a declarat ministrul ungar de externe Peter Szijjarto, a cărui ţară a menţinut legături strânse cu Kremlinul.\n\nMinistrul de externe luxemburghez, Jean Asselborn, a protestat de asemenea împotriva unei măsuri care îi afectează pe ruşii de rând. „Nu trebuie să avem o nouă cortină de fier în Europa”, a subliniat el. „Am fost cu toţii de la început de acord că acesta este războiul (preşedintelui rus Vladimir) Putin”, a adăugat el.\n\nMinistrul de externe austriac, Alexander Schallenberg, a estimat că UE nu ar trebui „să dea o judecată categorică asupra a 140 de milioane de persoane” din Rusia.\n\nRepublica Cehia a încetat să mai elibereze vize ruşilor, cu puţine excepţii, la 25 februarie, la o zi după ce Rusia a invadat Ucraina.\n\nVecinii Rusiei, Estonia, Finlanda, Letonia, Lituania şi Polonia au cerut Bruxellesului să interzică eliberarea vizelor Schengen pentru turiştii ruşi.\n\nPotrivit ministrului eston de externe, Urmas Reinsalu, este timpul să îi vizăm pe ruşii de rând, după suspendarea acordării vizelor către delegaţiile oficiale şi oamenii de afaceri ruşi impusă anterior.\n\n„Aceste persoane private tăcute ar trebui de asemenea să înţeleagă că războiul are consecinţe”, a declarat el.\n\n„Ceea ce se plăteşte literalmente cu banii din impozitele lor sunt bombele care acum, la propriu, chiar acum, ucid copii ucraineni şi bombardează (…) spitale, grădiniţe de copii, şcoli”, a adăugat el.",
    "SUA pompează lunar în Ucraina câte 1,5 miliarde de dolari": "Președintele Ucrainei, Volodimir Zelenski, a declarat că Statele Unite ale Americii acordă câte 1,5 miliarde de dolari lunar pentru a sprijini bugetul ucrainean, scrie TASS, potrivit Rador.\n\n\"În prezent, SUA ne oferă 1,5 miliarde de dolari în fiecare lună pentru a ne sprijini bugetul\", a declarat Zelenski într-un interviu pentru CBS.\n\nDe la invadarea Ucrainei de către Rusia, Statele Unite au oferit deja peste 15 miliarde de dolari pentru asistenţă militară Ucrainei.\n\nSuplimentar, reprezentanţii unui număr de 26 de ţări, reuniţi la începutul lunii la Copenhaga, au promis un sprijin de peste 1,5 miliarde de euro pentru sporirea capacităţilor militare ale Ucrainei în războiul acesteia cu Rusia, a anunţat ministrul apărării danez Morten Bodskov într-o conferinţă de presă,\n\n''Toate naţiunile participante au promis sprijin, activităţi de formare, de deminare, anumite donaţii concrete. Aceste 1,5 miliarde sunt puse pe masă astăzi şi sunt banii care vor fi utilizaţi în 2022 şi anul viitor'', a spus Bodskov într-o conferinţă de presă.\n\nPolonia, Slovacia şi Republica Cehă au convenit să extindă producţia de sisteme de artilerie, muniţii şi alte echipamente, a menţionat ministrul danez.\n\nValoarea exactă a donaţiilor fiecărei ţări, printre care Franţa, Germania şi SUA, nu a fost făcută publică, dar Danemarca a anunţat un pachet suplimentar de 114 milioane de dolari pentru Kiev.\n\nCo-gazdă a conferinţei alături de Danemarca şi Ucraina, Marea Britanie a promis 300 de milioane de euro. Londra s-a angajat să trimită mai multe sisteme lansatoare de rachete multiple Ucrainei. Un ''număr substanţial'' de rachete ghidate M31A1, care pot lovi cu precizie ţinte aflate la o distanţă de până la 80 de kilometri, vor fi de asemenea trimise, a spus ministrul apărării britanic Ben Wallace.\n\nSoldaţi ucraineni au fost deja instruiţi în Marea Britanie cu privire la modul de folosire a lansatoarelor, iar Londra a promis că în următoarele luni va pregăti 10.000 de infanterişti ucraineni. Canada, Danemarca, Suedia, Finlanda şi Ţările de Jos au anunţat că vor sprijini acest program.\n\n''Preşedintele Putin ar fi mizat că vine august, că ne-am plictisit toţi de conflict, iar comunitatea internaţională ar fi plecată în diferite direcţii. Ei bine, astăzi este exact dovada contrariului'', a subliniat Wallace.\n\n''Partenerii noştri ştiu că avem nevoie de fonduri şi s-au declarat pregătiţi să ne ajute financiar. Este un maraton şi pentru un maraton este nevoie de energie şi, ca să fiu cinstit, în acest caz energia principală sunt banii'', a afirmat ministrul apărării ucrainean Oleksii Reznikov, după conferinţă.\n\nLa începutul săptămânii, SUA au anunţat un nou ajutor militar pentru Ucraina, format în special din rachete.",
    "Furia, marele aliat al crizei energetice": "La șapte luni de la atacul Rusiei asupra Ucrainei, neliniștea provocată de inflație și de prăbușirea nivelului de trai a dus la creșterea unor forțe politice cunoscute, fie că este vorba de sfidarea directă a hotărârii UE de a se debarasa de petrolul și gazele rusești, fie de vechile mișcări extremiste.Bombe cu ceas.\n\nDemocrații suedezi de extremă-dreapta s-au clasat pe locul al doilea în alegerile din această lună și vor intra pentru prima dată în guvern.\n\nÎn Italia, se așteaptă ca alegerile de duminică să fie marcate de victoria Giorgiei Meloni, care și-a depășit rivalii de pe dreapta, susținând „apărarea identității naționale italiene”.\n\nÎn Germania crește îngrijorarea cu privire la o reacție împotriva prețului economic al eforturilor de a-l limita pe Putin. Între timp, în Franța se constată o scădere a sprijinului pentru sancțiunile actuale împotriva Rusiei.\n\nNemulțumirea cu privire la consecințele războiului se manifestă în special în fostul est comunist al Europei, unde unele națiuni au fost mai divizate în ceea ce privește legăturile cu Rusia.\n\nAu avut loc proteste în masă în Republica Cehă, în timp ce în Slovacia, partidele de opoziție cer ca țara să îl imite pe liderul maghiar Viktor Orban, cel mai apropiat aliat al lui Putin în UE și un critic deschis al sancțiunilor.\n\n„Această epocă îi favorizează pe dușmanii democrației”, a declarat pentru Bloomnerg Grigorij Meseznikov, președintele Institutului pentru Afaceri Publice, un think tank din Bratislava. „Pentru unii slovaci, Rusia este un exemplu strălucitor de stat eficient, gestionat de o mână fermă, nu o democrație liberală pe care o văd ca fiind plină de corupție și ineficientă. Asta rezonează aici.”\n\nAlături, în Republica Cehă, partidul de extremă-dreapta Libertate și Democrație Directă a ajuns pentru prima dată pe locul al doilea într-un sondaj de opinie în această lună, înaintea oricărui partid de guvernământ. Acest lucru s-a datorat „naturii sale protestatare”, având în vedere incertitudinea din rândul cetățenilor, a declarat institutul de sondaje STEM, cu sediul la Praga.\n\nCriza energetică din Europa le costă pe cele 27 de state membre ale UE și pe Marea Britanie aproape 500 de miliarde de euro. Guvernele îndeamnă la austeritate și raționalizări, dar costul este insuportabil pentru multe gospodării și alimentează protestele sociale.\n\nIdeea este împărtășită și de cei din Europa de Vest. Un diplomat al UE a spus că atât Franța, cât și Germania sunt conștiente că o iarnă grea și prelungită, afectată de întreruperile de curent și de facturile mari, poate îngreuna stăpânirea nemulțumirii.\n\nPotrivit unui sondaj Forsa, 42% dintre est-germani susțin sancțiunile împotriva Rusiei, față de 66% în partea de vest a țării. Cancelarul Olaf Scholz a acuzat recent opoziția că exploatează criza energetică.\n\nÎn Franța, sprijinul necondiționat pentru sancțiunile împotriva Rusiei se situează acum la 40%, față de 46% în martie. Asta în condițiile în care inflația din regiunea euro se apropie de două cifre.\n\nLa protestul de la Bratislava, a fost clar unde a fost îndreptată furia. Susținând declarația lui Putin că a invadat Ucraina pentru a lupta împotriva conducerii „fasciste” de la Kiev, Iulia Lackovicova, în vârstă de 55 de ani, a spus următoarele: “UE, NATO și SUA sunt ucigași de națiuni în mod economic și, de asemenea, fizic. Putin a avertizat lumea cu mult timp în urmă. Fascismul în toată Europa este în creștere și toată lumea închide ochii în fața lui”.",
    "TRANZACŢIE ÎN INDUSTRIA TURISMULUI Wirtualna Polska a achiziţionat Szallas Group, inclusiv platforma hotelieră Travelminit.ro": "Wirtualna Polska Holding, una dintre principalele companii de e-commerce şi media din Polonia, cotată la bursă şi cu sediul în Varşovia, anunţă achiziţionarea Szallas Group - care în România operează platforma Travelminit.ro - de la acţionarul majoritar al companiei, PortfoLion Capital Partners şi de la mai multe persoane private, inclusiv fondatorii Travelminit.ro, conform unui comunicat remis redacţiei. Tranzacţia este evaluată la 72 milioane de euro, plus numerarul net al companiei, care este estimat la 10 milioane de euro la data încheierii tranzacţiei, valoarea totală a achiziţiei ajungând la 82 milioane de euro.\n\nPotrivit sursei citate, Wirtualna Polska Holding S.A. este un grup de societăţi cotat la bursa poloneză, acţionar al mai multor portaluri mari de comerţ electronic şi media, activ pe piaţa poloneză şi central-est europeană. În ceea ce priveşte serviciile turistice, până acum Wirtualna Polska s-a concentrat asupra Poloniei însă, prin această achiziţie, la portofoliul grupului se adaugă mai multe ţări şi platforme din ţări precum România, Croaţia, Cehia şi Ungaria, triplând dimensiunea pieţei căreia i se adresează.\n\nWirtualna Polska a cumpărat acţiuni de la PortfoLion, precum şi de la fondatorii platformelor operate de Szallas.hu în Ungaria, România, Cehia, Polonia şi Croaţia, Pavel Kotas, Ferenc Rigo, Laszlo Buzogany, Toma¹ Pìtivoký şi Milan Petr.\n\nRigo şi Buzogany sunt fondatorii platformei Travelminit.ro, una dintre cele mai mari platforme de rezervări hoteliere din România şi cu cea mai rapidă creştere, care la rândul ei face parte din grupul achiziţionat - Szallas, subliniază sursa citată.\n\n\"Achiziţionarea grupului Szallas este prima noastră investiţie externă şi un moment revoluţionar în istoria grupului Wirtualna Polska Holding - declară Jacek ¦widerski, CEO al Wirtualna Polska Holding S.A. \"Suntem foarte impresionaţi de competenţele lui Jozsef şi ale echipei lui, deoarece au arătat cum să conduci o afacere de succes în concurenţă cu platforme globale. De asemenea, credem că există potenţial în spatele industriei turismului în ansamblu. Acest lucru a fost confirmat de performanţa financiară a produsului nostru turistic, Nocowanie.pl, care a adus venituri fără precedent în istoria lui în Q2 2022\" a mai adăugat Jacek ¦widerski, CEO al Wirtualna Polska Holding S.A.\n\nPrimul produs al Szallas Group, Szallas.hu, fondat în 2007 a devenit în ultimii ani una dintre cele mai populare platforme de rezervări hoteliere din Ungaria. În 2015, PortfoLion a achiziţionat compania care se baza pe capitalul băncii OTP şi EXIM, a sprijinit creşterea organică deja remarcabilă a Szallas.hu cu o strategie de achiziţionare intensivă. Cu PortfoLion, Szallas Group a reuşit să cumpere alte platforme în Polonia, România şi Republica Cehă, în timp ce Szallas.hu a devenit cea mai mare platformă hotelieră online pe piaţa din Ungaria. Datorită cooperării fructuoase dintre conducerea Szallas şi PortfoLion, Grupul a reuşit să atragă atenţia companiilor uriaşe precum Wirtualna Polska.\n\nPrin achiziţionări ulterioare şi creştere organică, veniturile Szallas Group au crescut de 10 ori, valoarea totală a tranzacţiilor ajungând la 200 de milioane de euro şi peste 1 milion de rezervări - în perioada iunie 2021 - 2022, de la 20 de milioane de euro în anul anterior achiziţiei PortfoLion.\n\nSzallas Group a reuşit să concureze cu succes împotriva jucători globali majori, chiar şi atunci când sectorul a fost lovit de pandemia de COVID-19. Combinarea soluţiilor tehnice regionale de ultimă oră cu echipele locale de servicii pentru clienţi şi marketing a asigurat agilitatea necesară într-un mediu de piaţă atât de agitat. Grupul şi-a îmbunătăţit portofoliul cu produse turistice online precum pachete spa sau pachete speciale promoţionale şi oferă cazare într-un total de 87 000 de unităţi, care ar putea ajunge la 100 000 după tranzacţie.\n\n\"Suntem mândri că în această eră care tocmai se încheie, am reuşit să construim un brand regional puternic şi o structură corporativă solidă împreună cu managerii şi angajaţii Szallas Group. Suntem ferm convinşi că este cheia acestei poveşti de succes\" - a rezumat Tibor Gyõrbiro, partener al PortfoLion. Societatea a încheiat mai multe afaceri remarcabile pe parcursul ultimului an şi jumătate şi a vândut investiţii în domeniul tehnologiei companiilor din America, Asia şi Europa.\n\n\"Vom urmări în continuare să creştem în ţările Europei Centrale şi de Est (ECE) aşa cum am stabilit cu PortfoLion, prin achiziţii suplimentare şi creştere organică în regiune. Faptul că am devenit membrii unui grup atât de mare şi cu creştere rapidă ca Wirtualna Polska Holding, deschide noi oportunităţi pentru echipa noastră dedicată de 350 persoane.\" spune Jozsef Szigetvari, CEO al Szallas Group.\n\nSchimbarea nu afectează operarea produselor grupului. \"De acum încolo vom deservi partenerii noştri existenţi şi viitori cu servicii mai multe şi mai bune, iar turiştii noştri bineînţeles cu şi mai multe cazări.\" a mai adăugat Szigetvari. Sunt planificate dezvoltări suplimentare în Ungaria, şi mulţumită achiziţiei, se aşteaptă ca expansiunea grupului în Polonia să se consolideze.\n\nTuriştii şi hotelierii din România vor profita la rândul lor pe urma multiplicării oportunităţilor pe care Travelminit va avea în urma afacerii. Travelminit este dedicat exclusiv pieţei din România, având mai mult de 7500 de cazări şi înregistrând o creştere a vânzărilor de 104% anul acesta (comparativ cu 2019 înainte de pandemie).\n\n\"Obiectivul nostru pe termen lung este să transformăm platforma Travelminit.ro în jucătorul nr. 1 pe piaţa rezervărilor hoteliere din România, oferind o experienţă plăcută de rezervare şi cea mai largă gamă locală la cel mai mic preţ. Ca obiectiv pe termen scurt, planificăm să asigurăm acces utilizatorilor din România la gama regională de cazări a grupului Szallas, pentru a putea oferi băi termale în Ungaria, city break în Republica Cehă şi vacanţe pe litoralul din Croaţia. Credem că creşterea noastră se va accelera şi mai mult având pe Wirtualna Polska Holding în sprijinul nostru.\" au declarat Ferenc Rigo şi Laszlo Buzogany, fondatorii Travelminit.\n\nSe aşteaptă ca tranzacţia să fie finalizată în cursul toamnei, după terminarea proceselor de autorizare din Ungaria, se mai arată în comunicat.",
    "Energie - Țările Europei Centrale sting luminile și reduc...": "Stingerea luminilor, reducerea temperaturii termostatelor și instalarea detectorilor de mișcare se numără printre modalitățile prin care guvernele Europei Centrale au început să le adopte pentru a economisi energie, ca parte a eforturilor de a reduce costurile și de a evita penuria în sezonul de încălzire care vine, pe fondul reducerii semnificative a livrărilor de gaze ale Rusiei, transmite Reuters.\n\nEuropa Centrală este vulnerabilă la blocajul relațiilor cu Rusia, întrucât unele țări încă depind de gazele rusești și toate se confruntă cu creșterea prețurilor energiei electrice pe întreg continentul.\n\nGuvernul ceh a anunțat că va scoate din funcțue jumătate dintre becurile de la birourile guvernului și va schimba becurile vechi rămase cu surse LED, care consumă mai puțin. De asemenea, va instala senzori de mișcare pentru a reduce iluminarea pe coridoare și va stinge proiectoarele festive ale clădirii aflate în centrul orașului Praga din secolul al XIX-lea.\n\nÎncălzirea, fixată în mod normal la în jur de 22 de grade Celsius sau chiar mai mult în birourile cehe - a fost coborâtă la 19-20 C în interiorul clădirii guvernului, a spus premierul Petr Fiala, și la 15 C pe coridoare.\n\n”Voi face presiuni în principal pe instituțiile statului să dea exemplu. Am adoptat un pachet de măsuri... pentru a economisi între 17% și 20% din energia necesară”, a spus Fiala reporterilor.\n\nBiroul prezidențial a spus că va reduce încălzirea și va stinge proiectoarele la emblematicul Castel din Praga și catedrala sa la ora 22:00, în loc de miezul nopții, în timp ce Ministerul Industriei a redus numărul de frigidere în uz, printre alte măsuri.\n\nÎn Ungaria, guvernul a ordonat instituțiilor și companiilor de stat să reducă consumul de gaze cu 25% față de anul precedent, cu excepția spitalelor și instituțiilor sociale.\n\nDe asemenea, luminile se vor stinge la Palatul Parlamentului României, a doua cea mai mare clădire din lume după Pentagonul SUA, a anunțat parlamentul la începutul acestei luni. Luminile exterioare vor fi reduse la jumătate, iar iluminatul festiv va fi redus la două ore pe noapte.\n\nGuvernul polonez a instruit diferitele sale instituții să reducă consumul de energie electrică cu 10%. După muncă, oficialii trebuie să-și închidă computerele și să deconecteze încărcătoarele și pot imprima doar documentele necesare.\n\nLa Ministerul de Finanțe, fântâna a fost închisă, iar iluminarea clădirii a fost limitată la doar două ore în weekend.\n\nVarșovia înlocuiește, de asemenea, aproximativ 38.000 de becuri din lămpile stradale cu LED-uri. Aceste economii și diferitele plafoane naționale ale costurilor și alte măsuri de sprijin pot să nu fie încă suficiente în locurile în care încălzirea sau răcirea reprezintă o mare parte a operațiunilor, cum ar fi universitățile sau terenurile de sport.\n\nUniversitățile slovace au avertizat că vor organiza cursuri online dacă guvernul nu oferă mai multe finanțări până la jumătatea lunii noiembrie.\n\nÎn Republica Cehă, un sondaj efectuat la peste 500 de cluburi sportive a arătat că 61% dintre cei care folosesc spații interioare precum piscine, patinoare, săli de sport sau săli gonflabile se confruntă cu o ”amenințare existențială”, deoarece costurile cu energia au crescut deja cu 135%.",
    "România ar putea cumpăra sistemul Iron Dome de la Israel. Cupola de Fier oferă apărare antirachetă": "România ar putea cumpăra sistemul Iron Dome de la Israel. Cupola de Fier oferă apărare antirachetă\n\nRomânia ar vrea să achiziționeze sistemul de apărare antirachetă „Iron Dome” de la Israel, spun surse în urma vizitei ministrului român al Apărării, Vasile Dîncu, săptămâna trecută în Israel, susține publicația israeliană Haaretz.\n\nDacă se va ajunge la un acord, România va deveni prima țară europeană care va cumpăra sistemul.\n\nÎntr-un interviu acordat lui Haaretz, Dîncu a refuzat să discute despre „Iron Dome” (Cupola de fier), dar a spus că România este nerăbdătoare să semneze acorduri de cooperare de securitate cu Israelul. „Dorim să ne îmbunătățim cooperarea militară și de securitate cu Israelul în multe domenii”, a spus el, arată Haaretz.\n\nDe când a intrat în arsenalul defensiv al Israelului în 2011, Iron Dome și-a dovedit valoarea de mai multe ori în luptele din Fâșia Gaza. Fiecare baterie costă în jur de 150 de milioane de dolari, iar o singură rachetă interceptoare este facturată cu 50.000 de dolari.\n\nPotrivit rapoartelor confirmate, Azerbaidjan a achiziționat Iron Dome, iar țări precum Singapore, Canada, Coreea de Sud, India, Finlanda, Slovacia și Republica Cehă au cumpărat componenta radar.\n\nDeși Iron Dome a fost conceput de ministerul israelian al apărării în colaborare cu o serie de contractanți militari, el a devenit în esență un proiect comun cu SUA. Israelul a investit 800 milioane de shekeli (232 milioane de dolari) în dezvoltarea lui, pe când Congresul american a alocat pentru sistem o sumă de patru ori mai mare.\n\nProducția de rachete a fost, de asemenea, un proiect comun - Rafael Advanced Defense Systems și compania americană Raytheon. Costurile de dezvoltare au totalizat aproximativ 4 miliarde de dolari.",
    "Jurnalistul rus de investigație Ivan Safronov, condamnat la 22 de ani de închisoare pentru „trădare de țară”": "Safronov, un jurnalist din domeniul apărării care a lucrat la cunoscutele publicații ruse Kommersant și Vedomosti, iar apoi pentru agenția spațială de stat Roscosmos, a fost condamnat pentru colectarea de informații secrete despre armata rusă și transmiterea lor către spioni din Republica Cehă.\n\nReporterul neagă acuzațiile și spune că urmărirea sa penală este „direct legată de activitatea jurnalistică”, potrivit serviciului în limba rusă al BBC. Susținătorii acestuia cred că acest caz este o răzbunare pentru că a relatat despre afacerile cu arme rusești.\n\nSusținătorii lui Safronov au scandat „libertate” și l-au aplaudat pe jurnalist în momentul în care a fost citit verdictul. Echipa sa de avocați a anunțat că va face apel la verdict, care prevede o pedeapsă cu doi ani mai puțin decât cei 24 de ani ceruți de procurori.\n\n„Voi răspunde tuturor. Scrieți-mi. Vă iubesc”, a spus Safronov, în vârstă de 32 de ani, înainte de a fi scos din sala de judecată.\n\nCazul a implicat încălcări semnificative ale legii, potrivit echipei de avocați a lui Safronov, care subliniază că până și martorii acuzării au declarat în instanță că Safronov „nu a încălcat legea”.\n\n„Orice pedeapsă cu închisoarea – chiar și un an – este prea mult”, a declarat Ivan Pavlov, unul din avocații apărării.\n\nRecomandări Pensionarii români renunță la medicamente, murături și carne ca să-și plătească facturile la iarnă. „Am trecut prin perioade şi mai grele, ştim cum e”\n\nDosarul penal împotriva lui Safronov a fost deschis în urma unui articol publicat în 2019 în ziarul Kommersant despre vânzarea de către Moscova a unor avioane de luptă către Cairo, care a declanșat un scandal diplomatic, a relatat săptămâna trecută serviciul în limba rusă al postului britanic BBC, citând corespondența dintre oficiali egipteni și ruși.\n\nÎnainte de audierea de luni, o serie de publicații ruse, inclusiv Meduza, TV Rain (Dojd TV), Novaia Gazeta Europe și serviciul în limba rusă al The Moscow Times, au publicat o declarație comună în care susțin eliberarea lui Safronov.\n\n„Motivul persecuției lui Ivan Safronov nu este «trădarea», care nu a fost dovedită, ci activitatea sa jurnalistică”, se arată în declarația comună.\n\nOficialii ruși au insistat că acest caz nu are legătură cu activitatea de jurnalist a lui Safronov.\n\nPublicația rusă independentă de investigații Proekt a publicat săptămâna trecută documente judiciare din cazul lui Safronov, susținând că informațiile „secretizate” pe care Safronov le-ar fi transmis Occidentului sunt toate disponibile, în mod public, pe internet.\n\n„Toate încercările noastre de a adăuga ceva care să ateste nevinovăția lui Ivan… au fost blocate în fiecare etapă a anchetei și a procedurilor judiciare”, a declarat avocatul lui Safronov, Evgheni Smirnov, pentru The Moscow Times.\n\nRecomandări Ce înseamnă să fii bărbat. De la Zidane la Federer și Nadal\n\nSafronov a fost supus, de asemenea, la presiuni pe tot parcursul anchetei, au precizat avocații săi.\n\n„Din prima zi a arestării sale, Ivan a fost împins în mod constant să mărturisească presupusa crimă – și nu s-au sfiit să folosească orice metodă”, a declarat Smirnov.\n\nSăptămâna trecută, în cursul unei audieri judiciare cu ușile închise, procurorii ruși i-au oferit lui Safronov o pedeapsă de 12 ani în schimbul unei declarații de vinovăție, potrivit avocaților săi. Safronov a refuzat să accepte acest acord de recunoaștere a vinovăției.\n\nFoto: EPA\n\nUrmărește-ne pe Google News\n\nGSP.RO Cum arăta impresara după bătaia cu Reghecampf. Este ajutată de o prietenă să meargă, primele imagini\n\nPlaytech.ro ȘOC! Meghan Markle l-a AMENINȚAT pe Prințul Harry. SCANDALUL uriaș despre care tocmai s-a aflat: 'I-a spus că...'\n\nViva.ro Mesajul transmis de Sarah, fiica vitregă a lui Reghe, după ce antrenorul a bătut-o pe Prodanca în plină stradă. Cuvintele ei au stârnit un val de reacții\n\nObservatornews.ro Situaţia e-commerce-ului în România: de ce ţara noastră este mult înaintea Bulgariei, însă în spatele Ungariei\n\nȘtirileprotv.ro Haos în Rusia! Un bărbat a deschis focul într-un birou de recrutare din Irkuţk. Șeful unității se află în stare critică\n\nFANATIK.RO Invitații nu s-au uitat la bani. Cât a fost darul la botezul lui Liam, fiul lui Laurențiu Reghecampf\n\nOrangesport.ro Revolta oligarhilor! Cunoscutul lui Putin anunţă data la care va fi dat jos preşedintele Rusiei. Cât de aproape e momentul istoric\n\nHOROSCOP Horoscop 27 septembrie 2022. Scorpionii trebuie să aibă puțin mai multă răbdare, dar dacă nu vor reuși, o abordare mai pozitivă e soluția\n\nPUBLICITATE Care este diferența dintre precalificarea creditului ipotecar și preaprobarea?",
    "Variety: un român conduce juriul secțiunii de filme documentare al festivalului de la Zürich": "Iranianul Asghar Farhadi, care a regizat filmele premiate cu Oscar „A Separation” și „The Salesman”, va conduce juriul care va oferi premiul pentru cel mai bun lungmetraj internațional la Zürich, Elveția, în timp ce americana Christine Vachon, câștigătoare a premiului Oscar cu „Boys Dont Cry”, va conduce juriul competiției Focus, care se concentrează pe producțiile realizate în Elveția, Germania sau Austria.\n\nNanau, nominalizat la Oscaruri la categoriile „cel mai bun documentar” și „cel mai bun film internațional” cu documentarul „Colectiv”, va conduce juriul competiției de film documentar de la Zürich.\n\nRegizorul documentarului „Colectiv”, Alexander Nanau, 2021. Foto: ANDREEA ALEXANDRU / MEDIAFAX FOTO\n\nAlexander Nanau este un fost câștigător al festivalului de la Zürich. În 2019, „Colectiv” a primit premiul pentru cel mai bun documentar internațional. A fost al doilea premiu câștigat de Nanau la festivalul elvețian, după cel câștigat în 2014 cu documentarul „Toto și surorile lui”.\n\nRecomandări Pensionarii români renunță la medicamente, murături și carne ca să-și plătească facturile la iarnă. „Am trecut prin perioade şi mai grele, ştim cum e”\n\nDin juriul pentru cel mai bun lungmetraj internațional, condus de Asghar Farhadi, mai fac parte Clio Barnard, care a regizat „The Arbor”, „The Selfish Giant” și „Ali & Ava” (toate nominalizate la BAFTA); brazilianul Daniel Dreifuss, un producător nominalizat la Oscar pentru „Nu” și „All Quiet on the Western Front”; scenarista și regizoarea elvețiano-italiană Petra Volpe, câștigătoare la Tribeca cu „Ordinul divin”; și suedezul Peter „Piodor” Gustafsson, producătorul „Border”, regizat Ali Abbassi, care a câștigat premiul principal la secțiunea „Un Certain Regard” de la Cannes.\n\nLa categoria Focus, au mai fost selectați: regizorul elvețian Fred Baillif, regizoarea și scenarista austriacă Katharina Mückstein; editorul italian Maria Fantastica Valmori; și jurnalistul elvețian Roger Schawinski.\n\nLui Alexander Nanau, în juriul pentru documentar, i se alătură producătorul macedonean Atanas Georgiev, care a fost nominalizat la Oscar cu „Honeyland”; producătorul și regizorul elvețian Joëlle Bertossa, care a realizat „I Am Not Your Negro”; Nina Numankadić din Republica Cehă, directorul „Doc Alliance” și producătorul „FREM”; și regizorul indian Sushmit Ghosh, câștigător al premiului Sundance și nominalizat la Oscar cu „Writing With Fire”.\n\nUrmărește-ne pe Google News\n\nGSP.RO Cum arăta impresara după bătaia cu Reghecampf. Este ajutată de o prietenă să meargă, primele imagini\n\nPlaytech.ro ȘOC! Meghan Markle l-a AMENINȚAT pe Prințul Harry. SCANDALUL uriaș despre care tocmai s-a aflat: 'I-a spus că...'\n\nViva.ro Mesajul transmis de Sarah, fiica vitregă a lui Reghe, după ce antrenorul a bătut-o pe Prodanca în plină stradă. Cuvintele ei au stârnit un val de reacții\n\nObservatornews.ro Situaţia e-commerce-ului în România: de ce ţara noastră este mult înaintea Bulgariei, însă în spatele Ungariei\n\nȘtirileprotv.ro Haos în Rusia! Un bărbat a deschis focul într-un birou de recrutare din Irkuţk. Șeful unității se află în stare critică\n\nFANATIK.RO Invitații nu s-au uitat la bani. Cât a fost darul la botezul lui Liam, fiul lui Laurențiu Reghecampf\n\nOrangesport.ro Revolta oligarhilor! Cunoscutul lui Putin anunţă data la care va fi dat jos preşedintele Rusiei. Cât de aproape e momentul istoric\n\nHOROSCOP Horoscop 26 septembrie 2022. Capricornii simt puterea pe care o promite această zi, dar trebuie să știe că totul vine cu un preț și cu o condiție\n\nPUBLICITATE Care este diferența dintre precalificarea creditului ipotecar și preaprobarea?",
    "Cehia și Polonia au convenit să protejeze spațiul aerian al Slovaciei": "Republica Cehă și Polonia au semnat un acord pentru a proteja spațiul aerian al țării vecine, Slovacia, membră și ea în NATO.\n\nBratislava va înceta să mai folosească vechile avioane de luptă MiG-29 de fabricație sovietică la sfârșitul acestei luni.\n\nAcordul de protecție semnat la 27 august este programat să fie valabil până când Slovacia va primi o comandă de noi avioane F-16 din partea Statelor Unite, așteptată cândva în 2024.\n\nMinistrul slovac al apărării, Jaroslav Nad, a declarat luna trecută că Slovacia ar putea oferi actuala sa flotă de 11 MIG-29 într-un posibil schimb de un anumit tip, pentru a ajuta Kievul în lupta împotriva invaziei Rusiei. Cele 11 MIG-29 au o valoare estimată la 300 de milioane de dolari.",
    "Primirea și gestionarea ”dezertorilor” ruși – o dilemă pentru Uniunea Europeană": "Soarta rușilor care fug de mobilizarea militară ordonată de Vladimir Putin divizează Uniunea Europeană, prinsă între voința unora de a-i susține pe opozanții lui Putin și temerile pentru securitatea blocului. La Bruxelles, Comisia Europeană ”urmărește cu mare atenție situația” și derulează consultări cu statele membre ale UE, a anunțat purtătorul său de cuvânt, Eric Mamer. ”Este o chestiune delicată”, a recunoscut el, impunând convocarea de urgență a ambasadorilor celor 27 membri ai Uniunii, stabilită deja pentru luni, 26 septembrie, la Bruxelles. Ei urmează să decidà o abordare coordonată a problemei. ”Tratăm cu seriozitate evoluțiile din Rusia și Ucraina și suntem determinați să avem o reacție coordonată eficientă”, a declarat purtătorul de cuvânt al președinției cehe a Consiliului UE”.\n\nLa Bruxelles se știe deja că agențiile specializate în vânzarea biletelor de avion din Rusia au fost luate cu asalt pentru direcțiile Istanbul, Erevan, Tbilisi, Minsk, Nursultan în Kazahstan sau Belgrad. Catherine Colonna, ministrul francez de Externe, consideră că ar trebui ”să se răspundă la dorința unei mari părți a populației ruse de a-și exprima opiniile și chiar de a părăsi Rusia pentru a se refugia în țări din restul continentului european”. Interesant este însă faptul că Republica Cehă a anunțat că nu va acorda vize umanitare rușilor care fug din țara lor pentru a evita mobilizarea. ”Eu înțeleg că rușii fug de deciziile din ce în ce mai disperate ale lui Putin, dar cei care fug deoarece nu vor să-și îndeplinească îndatoririle față de propriul lor stat nu îndeplinesc criteriile pentru a primi vize umanitare”, a explicat Jan Lipavski, ministrul ceh de Externe, într-un comunicat. După cum se vede, cehii au o poziție diferită de cea a Germaniei, care s-a declarat gata să-i primească. ”Cei care se opun curajos lui Putin și se situează în mare pericol pot cere azil politic in Germania”, a declarat dna Nancy Faeser, ministrul german de Interne. Și ministrul german al Justiției, Marco Buschmann, a anunțat că ”cei care urăsc calea aleasă de Putin și apără democrația liberală sunt bineveniți in Germania”. Obținerea azilului nu va avea loc însă automat, fiecare caz fiind supus unui control securitar. Mai nou, și Polonia a anunțat că nu acceptă primirea ”dezertorilor ” ruși, spun surse informate din Varșovia.",
    "Victoria uriașă pentru România la Campionatul Mondial de Canotaj. Ionela Cozmiuc a câștigat medalia de aur în proba de schif simplu – VIDEO & FOTO": "România a obținut primul succes la Campionatul Mondial de Canotaj, găzduit orașul Racice, din Republica Cehă. Ionela Cozmiuc a câștigat titlul pentru delegația noastră, după ce s-a impus în finala probei de schif simplu, categorie ușoară.\n\nMedalie de aur pentru România la Campionatul Mondial de Canotaj\n\nDelegația României de la Campionatul Mondial de Canotaj a câștigat primul titlu mondial. L-a obținut Ionela Cozmiuc, în proba de schif simplu, categorie ușoară. Sportiva noastră a câștigat medalia de aur mondială și în anii 2017 și 2018, în barca de dublu vâsle categorie ușoară, alături de Gianina Beleagă.\n\n„Este o medalie deosebită, mai am două de aur mondiale, de la dublu, însă aceasta parcă are altă valoare fiindcă am câștigat-o la simplu. Sâmbătă și duminică voi fi tot aici, ca să-mi susțin colegii, și familia, toți trei concurează, și sunt convinsă că vor fi la fel de fericiți cum sunt eu acum”, a declarat Ionela Cozmiuc, la câteva minute după festivitatea de premiere, conform gsp.ro.\n\nDuelul din finala de Racice a fost spectaculos. La borna de 1.500 de metri, sportiva noastră era pe locul doi, dar a forțat pe ultima parte a cursei și a reușit să se impună. Ea trecut prima linia de sosire înaintea lui Martine Veldhuis (Țările de Jos) și lui Jackie Kiddle (Noua Zeelandă). Proba de proba de schif simplu, categorie ușoară, nu este o probă olimpică, dar acest succes dă încredere sportivei, dar și celorlalți membri ai delegației României.\n\nIonela Cozmiuc este soția vicecampionului olimpic Marius Cozmiuc, în proba de dublu rame. La Mondialul de la Racice, sportiva din România a câștigat toate cele trei curse în care a luat startul.\n\nProgramul românilor în finalele din weekend:\n\nSâmbătă, 24 septembrie\n\n14:34 dublu rame (f) Ioana Vrînceanu, Denisa Tîlvescu\n\n14:51 dublu rame (m) Marius Cozmiuc, Sergiu Bejan 15:39\n\n4 rame (f) Mădălina Bereș, Amalia Bereș, Magdalena Rusu, Roxana Anghel\n\n15:54 4 rame (m) Mihăiță Țigănescu, Mugurel Semciuc, Ștefan Berariu, Florin Lehaci\n\n16:26 4 vâsle (m) Mihai Chiruță, Ciprian Tudosă, Ioan Prundeanu, Marian Enache\n\nDuminică, 25 septembrie\n\n14:54 dublu vâsle (f) Ancuța Bodnar, Simona Radiș\n\n15:10 8 plus 1 (m) Mihăiță Țigănescu, Mugurel Semciuc, Florin Arteni, Constantin Adam, Marius Cozmiuc, Sergiu Bejan, Ștefan Berariu, Florin Lehaci, Adrian Munteanu\n\n15:59 8 plus 1 (f) Magdalena Rusu, Iuliana Buhuș, Adriana Ailincăi, Maria Tivodariu, Mădălina Bereș, Amalia Bereș, Ioana Vrînceanu, Denisa Tîlvescu, Victoria Petreanu.\n\nSursa Foto: Facebook Federația Română de Canotaj",
    "Lamberet lansează o remorcă inteligentă care poate fi operată prin comenzi vocale": "Lamberet a prezentat recent la evenimentul IAA de la Hanovra noua remorcă frigorifică acționată pe baza comenzilor vocale. Producătorul francez a câștigat deja premiul Trailer Innovation pentru noul model.\n\nLamberet a dezvoltat acest sistem inteligent pornind de la necesitățile șoferilor care efectuează transporturi în centrele orașelor, atunci când trebuie să-și parcheze vehiculele în zone aglomerate, cu piste pentru biciclete și trafic intens.\n\nÎn 2019, compania a dezvoltat deja o soluție de similară ce include o aplicație pentru smartphone care permite gruparea tuturor comenzilor într-un singur loc. Acum, producătorul francez a prezentat sistemul inovativ Multiplex Lamberet acționat vocal, astfel încât șoferul să nu fie nevoit să țină mobilul în mână în timpul încărcării sau descărcării.\n\nAtunci când șoferul se apropie de remorcă, activează sistemul de control vocal cu comanda „ok Lamberet”. Apoi trebuie să dea comanda adecvată, în engleză sau franceză – spre exemplu, „light on” (pentru a aprinde luminile de lucru) sau „open” (pentru deschidere).",
    "BURSELE LUMII Pieţele acţiunilor scad, de teama înăspririi politicii monetare": "Bursele din Europa au urmat un curs descendent ieri, din cauza temerilor legate de consecinţele economice ale înăspririi politicii monetare la nivel global.\n\n• Deutsche Börse\n\n- Titlurile companiei germane de utilităţi E.ON SE au coborât cu 0,2%, la 8,50 euro la ora locală 15.22, cele ale RWE AG - cu 2,4%, la 40,01 euro. Preţurile ridicate ale energiei, care-i afectează pe europeni, trebuie rezolvate la nivelul UE, a afirmat ieri premierul ceh Petr Fiala.\n\n- Acţiunile companiei auto Volkswagen AG s-au apreciat cu 0,9%, la 142,16 euro la ora 15.24. Brandul de automobile premium Audi al grupului Volkswagen a anunţat vineri intrarea în cursele de Formula 1.\n\n- Indicele DAX a coborât cu 0,8%, la 12.870,34 puncte la ora 15.25.\n\n• Euronext Paris\n\n- Titlurile producătorului francez de medicamente Valneva SE au urcat cu 0,8%, la 9,33 euro la ora 15.27, datorită rezultatelor pozitive consemnate în etapa finală a studiului privind vaccinul său împotriva Covid-19.\n\n- Acţiunile companiei petroliere TotalEnergies SA s-au apreciat cu 0,07%, la 54 de euro la ora 15.29, ca urmare a avansului cotaţiilor ţieţeiului.\n\n- Titlurile băncii BNP Paribas SA au coborât cu 0,4%, la 45,68 euro la ora 15.30, cele ale Credit Agricole SA - cu 0,4%, la 9,08 euro.\n\n- Indicele CAC 40 a scăzut cu 1,2%, la 6.198,33 puncte la ora 15.31.\n\n• New York Stock Exchange\n\nŞi bursele americane au coborât ieri dimineaţă, tot pe fondul temerilor legate de înăsprirea politicii monetare.\n\n- Acţiunile grupului bancar Citigroup Inc. au scăzut cu 0,6%, la 49,46 dolari la ora locală 09.50, cele ale Bank of America Corp. - cu 0,6%, la 33,83 dolari.\n\n- Titlurile Dell Technologies Inc. au urcat cu 1,1%, la 41,89 dolari la ora 09.51. Compania de tehnologie a anunţat că şi-a încheiat toate operaţiunile din Rusia, după închiderea birourilor la mijlocul lunii august.\n\n- Indicele Dow Jones Industrial Average a scăzut cu 0,6%, la 32.091,42 puncte la ora 09.52, S&P 500 - cu 0,5%, la 4.036,99 puncte.\n\n• Nasdaq\n\n- Acţiunile Alphabet Inc., deţinătorul Google, au înregistrat un avans de 0,1%, la 110,45 dolari la ora 09.53. Filiala Jigsaw a Google va lansa săptămâna aceasta o campanie pentru combaterea dezinformării în Polonia, Slovacia şi Republica Cehă, despre refugiaţii ucraineni, pe baza cercetărilor efectuate de psihologi de la două universităţi britanice, conform Reuters.\n\n- Titlurile Meta Inc. au crescut cu 0,04%, la 161,84 dolari la ora 09.53. Compania care deţine reţeaua Facebook va prezenta în octombrie o nouă cască de realitate virtuală, care va oferi funcţii de socializare pe baza monitorizării feţei şi a ochilor, potrivit şefului Meta, Mark Zuckerberg.\n\n- Indicele Nasdaq Composite a coborât cu 0,5%, la 12.086,74 puncte la ora 09.54.\n\n• Tokyo Stock Exchange\n\nBursele din Asia au scăzut ieri, de asemenea din cauza temerilor legate de înăsprirea politicii monetare la nivel mondial.\n\n- În acest context, acţiunile producătorului nipon de electronice Sony Group Corp. s-au depreciat cu 1,9%, la 11.295 yeni, cele ale SoftBank Group Corp. - cu 3,7%, la 5.496 yeni.\n\n- Titlurile Olympus Corp. au consemnat un minus de 3,9%, la 2.959 yeni. Producătorul de dispozitive de optică şi imagine a decis să-şi vândă divizia de microscoape către firma de private equity Bain Capital, pe 427,6 miliarde de yeni (3,1 miliarde de dolari). Afacerea este cea mai mare înstrăinare făcută vreodată de Olympus.\n\n- Indicele Nikkei 225 a scăzut cu 2,7%, la 27.878,96 puncte.\n\n• Sydney Stock Exchange\n\n- Titlurile Fortescue Metals Group Ltd. au coborât cu 4,9%, la 18,89 dolari australieni. Al patrulea mare producător mondial de minereu de fier a raportat scăderea cu 40% a profitului său anual, la 6,20 miliarde de dolari SUA. Compania şi-a diminuat în consecinţă dividendul final de la 2,11 dolari/titlu, la 1,21 dolari.\n\n- În acelaşi sector, acţiunile gigantului BHP Group Ltd. s-au depreciat cu 1,5%, la 42,19 dolari australieni, cele ale Rio Tinto Group Ltd. - cu 2,4%, la 96,29 dolari australieni.\n\n- Acţiunile producătorului de ţiţei Santos Ltd. au coborât cu 0,8%, la 7,85 dolari australieni, cele ale Woodside Energy Group Ltd. - cu 1,7%, la 35,35 dolari australieni, piaţa de profil având un curs mixt.\n\n- Titlurile Adore Beauty Group Ltd. au pierdut 10,6%, ajungând la 1,64 dolari australieni, deşi compania a raportat venituri record pentru anul fiscal încheiat în 30 iunie. Retailerul de produse de înfrumuseţare a avertizat în privinţa costurilor mari şi a cererii mai slabe din partea consumatorilor.\n\n- Indicele S&P/ASX 200 a scăzut cu 2%, la 6.965,50 puncte.",
    "Procurorii ruși cer o pedeapsă de 24 de ani de închisoare pentru un jurnalist acuzat de „trădare de țară”": "Acuzațiile împotriva lui Safronov datează din perioada în care lucra pentru cunoscutele publicații ruse Vedomosti și Kommersant, în care relata despre industria de apărare rusă.\n\n„Procurorii au oferit o pedeapsă de 12 ani în schimbul recunoașterii vinovăției”, a afirmat Smirnov despre audierea de marți. Safronov, în vârstă de 32 de ani, a refuzat să accepte această înțelegere.\n\nSafronov neagă acuzațiile potrivit cărora ar fi adunat date confidențiale despre armata rusă și le-ar fi predat agenților occidentali de informații.\n\nEl este acuzat că ar fi transmis secrete militare despre vânzările de arme rusești în Orientul Mijlociu și Africa către Republica Cehă, țară membră NATO, în timp ce lucra ca reporter în 2017. Safronov a calificat aceste acuzații drept „o parodie absolută a justiției și a bunului simț”.\n\n„Am fost jurnalist toată viața mea și nu am făcut niciodată spionaj”, a afirmat Safronov, într-o declarație publicată la începutul acestei luni, înainte de începerea procesului său, care se desfășoară cu ușile închise.\n\nPublicația rusă independentă de investigații Proekt a publicat luni documente judiciare din cazul lui Safronov, susținând că informațiile „secretizate” pe care Safronov le-ar fi transmis Occidentului sunt toate disponibile, în mod public, pe internet.\n\nRecomandări Pensionarii români renunță la medicamente, murături și carne ca să-și plătească facturile la iarnă. „Am trecut prin perioade şi mai grele, ştim cum e”\n\nAvocații lui Safronov au precizat marți, într-o postare pe Telegram, că toți martorii acuzării au recunoscut în instanță că Safronov „nu a încălcat legea și nu a descoperit secrete de stat”.\n\nArestat în iulie 2020, Safronov se află de atunci în arest preventiv. Un verdict în cazul său este așteptat în curând.\n\nÎncarcerarea lui Safronov a înfiorat peisajul mediatic din Rusia, unde controlul era deja strict şi a fost înăsprit şi mai mult după ce Moscova a invadat Ucraina, în luna februarie.\n\nPublicațiile independente, inclusiv ziarul Novaia Gazeta și canalul de televiziune Dozhd, și-au încetat activitatea în Rusia, reluându-o în străinătate.\n\nLuni, politicianul de opoziție Leonid Gozman a fost arestat în conformitate cu o lege adoptată anul trecut care interzice comparațiile între nazism și comunism și care prevede o pedeapsă maximă de 15 zile de închisoare, au anunțat agențiile ruse de știri.\n\nOVD-Info, un site care adună informații despre persoanele reținute și oferă sprijin juridic, a precizat că Leonid Gozman a fost arestat pentru o postare din 2020 pe rețelele de socializare, în care a afirmat că Stalin a fost mai rău decât Hitler.\n\nFoto: EPA\n\nUrmărește pe Libertatea LIVETEXT cu cele mai noi informații despre războiul din Ucraina, declanșat de Rusia\n\nUrmărește-ne pe Google News\n\nGSP.RO Cum arăta impresara după bătaia cu Reghecampf. Este ajutată de o prietenă să meargă, primele imagini\n\nPlaytech.ro ȘOC! Meghan Markle l-a AMENINȚAT pe Prințul Harry. SCANDALUL uriaș despre care tocmai s-a aflat: 'I-a spus că...'\n\nViva.ro Mesajul transmis de Sarah, fiica vitregă a lui Reghe, după ce antrenorul a bătut-o pe Prodanca în plină stradă. Cuvintele ei au stârnit un val de reacții\n\nObservatornews.ro Situaţia e-commerce-ului în România: de ce ţara noastră este mult înaintea Bulgariei, însă în spatele Ungariei\n\nȘtirileprotv.ro Haos în Rusia! Un bărbat a deschis focul într-un birou de recrutare din Irkuţk. Șeful unității se află în stare critică\n\nFANATIK.RO Invitații nu s-au uitat la bani. Cât a fost darul la botezul lui Liam, fiul lui Laurențiu Reghecampf\n\nOrangesport.ro Revolta oligarhilor! Cunoscutul lui Putin anunţă data la care va fi dat jos preşedintele Rusiei. Cât de aproape e momentul istoric\n\nHOROSCOP Horoscop 27 septembrie 2022. Scorpionii trebuie să aibă puțin mai multă răbdare, dar dacă nu vor reuși, o abordare mai pozitivă e soluția\n\nPUBLICITATE Care este diferența dintre precalificarea creditului ipotecar și preaprobarea?",
    "Prețurile ridicate la energie trebuie rezolvate la nivel european, susține premierul Cehiei, țară care deține președinția UE": "Prețurile ridicate la energie trebuie rezolvate la nivel european, susține premierul Cehiei, țară care deține președinția UE\n\nPreţurile ridicate la energie, care-i afectează pe europeni, trebuie rezolvate la nivelul UE, a afirmat luni premierul ceh Petr Fiala, a cărui ţară asigură semestrul acesta preşedinţia Uniunii Europene, transmite Reuters.\n\nVineri, Petr Fiala informase că Republica Cehă va convoca o reuniune de urgenţă a miniştrilor Energiei din UE, consacrată creşterii preţurilor energiei în urma invadării Ucrainei de către Rusia.\n\nDecizia de convocare a acestei reuniuni intervine pe fondul încercărilor statelor membre ale UE de a-şi reduce dependenţa de Rusia în materie de aprovizionare cu petrol şi gaz.\n\nÎntr-un mesaj pe Twitter, Fiala a precizat luni că a discutat din nou cu preşedintele Comisiei Europene, Ursula von der Leyen.\n\n„Înaintea Consiliului Energiei al UE, vrem să găsim împreună cu liderii UE un mod de a ajuta cetăţenii şi companiile”, a declarat premierul ceh.\n\nCancelarul austriac Karl Nehammer a cerut duminică Uniunii Europene „să decupleze preţul energiei electrice de cel al gazelor”, pentru a scădea facturile la curent.\n\nSăptămâna trecută, la hub-ul TTF de la Amsterdam, unde se stabilesc preţurile de referinţă pentru gazul natural în Europa, cotaţiile au urcat cu peste 6%, ajungând la aproape 316 euro pentru un Megawatt oră (MWh). În primăvară, la hub-ul TTF de la Amsterdam, cotaţiile au atins nivelul record de aproape 335 de euro/MWh.\n\nÎn ultimele săptămâni, piaţa s-a înăsprit şi mai mult, deoarece vremea extrem de călduroasă şi uscată a întrerupt transportul combustibilului pe fluvii şi a limitat producţia de energie hidro şi nucleară. Ca rezultat, cererea pentru gaze este în creştere, într-un moment în care livrările din Rusia sunt în scădere.\n\nÎn Europa, preţurile la gaze sunt de peste zece ori mai ridicate decât media din această perioadă a anului, destabilizând economiile, subminând euro şi sporind presiunile asupra politicienilor pentru a atenua impactul inflaţiei ridicate. Perturbările din aprovizionare s-au intensificat săptămâna aceasta, sporind concurenţa cu Asia pentru asigurarea livrărilor.\n\nAprovizionarea cu gaze ruseşti rămâne la un nivel redus, iar în septembrie sunt aşteptate fluxuri mai scăzute din Norvegia, din cauza lucrărilor de mentenanţă.\n\n„Pur şi simplu Europa nu are acces la livrări alternative, pentru a compensa declinul aprovizionării cu gaze ruseşti. Gazele naturale lichefiate au ajutat la umplerea depozitelor europene de gaze”, a apreciat Samantha Dart, director în cadrul Goldman Sachs Group Inc.\n\nsursa: Agerpres.ro\n\nCitește și...",
    "Descoperirea unei proteine pe ovule umane poate face lumină asupra infertilităţii inexplicabile": "Supranumită Maia, după numele zeiţei greceşti a maternităţii, proteina pare să fie implicată în fuziunea spermatozoizilor cu ovulele.\n\nProfesorul Harry Moore, de la Universitatea din Sheffield, care a fost cercetătorul principal al studiului, a declarat că descoperirile ar putea ajuta la clarificarea cazurilor în care fertilizarea eşuează în timpul fertilizării in vitro din motive necunoscute.\n\nEl a spus că ar putea fi dezvoltate teste pentru a explora dacă spermatozoizii unui individ nu se pot lega de Maia sau dacă ovulele unui individ nu au proteina pe suprafaţa lor, potrivit The Guardian\n\n„Aceste teste sunt posibile; este dificil de spus dacă vor deveni comune\", a spus el, adăugând că identificarea unor astfel de probleme ar putea ajuta la orientarea medicilor către tehnici care ar putea depăşi dificultatea.\n\nScriind în jurnalul Science Advances, cercetătorii din ţări precum Marea Britanie, Republica Cehă şi Japonia relatează cum au început munca prin ataşarea a 13 milioane de segmente proteice diferite, sau peptide, la suprafaţa microbilelor sintetice. Fiecare perlă avea aproximativ aceeaşi dimensiune ca un ovul uman şi era ataşată la o peptidă diferită.\n\nAtunci când echipa a incubat sperma umană cu aceste perle, a constatat că mai puţin de una din 1.000 s-a legat de spermă. „Le puteai identifica deoarece sperma făcea ca bilele să se rotească în jurul lor pe măsură ce se leagă de ele\", a spus Moore.\n\nPrin muncă suplimentară, echipa a reuşit să identifice peptida care era ataşată la suprafaţa acestor bile şi, prin urmare, proteina completă cu care se lega. De asemenea, au reuşit să identifice gena care dă naştere la această proteină \"Maia\" în organism.\n\nExperimente suplimentare au arătat că Maia este prezentă pe suprafaţa ovulelor umane, în timp ce munca cu ovule de hamster lipsite de o matrice exterioară a arătat că, dacă Maia este blocată, de exemplu, de anticorpi, spermatozoizii nu vor putea fuziona cu ovulele.\n\nImportanţa Maiei a fost subliniată de alte experimente, inclusiv de lucrări în care gena pentru Maia a fost introdusă în celule umane care nu sunt ovule, astfel încât acestea să producă proteina pe suprafaţa lor. Atunci când aceste celule au fost expuse la spermatozoizi umani într-o farfurie, spermatozoizii s-au legat şi au fuzionat cu celulele în acelaşi mod ca şi în cazul fertilizării naturale.\n\n„Ţi-a arătat că această proteină era importantă, deoarece altfel [celulele] nu s-ar fi unit\", a declarat Moore.\n\nEchipa a folosit apoi modelarea moleculară şi alte tehnici pentru a examina rolul lui Maia.\n\nAbordarea a confirmat descoperirile anterioare conform cărora spermatozoizii se leagă iniţial de o proteină de pe suprafaţa ovulului numită Juno, dar a sugerat, de asemenea, că spermatozoizii se detaşează ulterior de Juno şi se leagă de Maia. Maia se prăbuşeşte apoi în membrana ovulului, atrăgând spermatozoizii în celulă.\n\nProfesorul Gavin Wright, de la Universitatea din York, care nu a fost implicat în această lucrare, a salutat studiul, menţionând că este o descoperire surprinzătoare, având în vedere că Maia este mai des considerată a fi o componentă a sistemului imunitar.\n\nEl a spus că activitatea de modelare a ridicat întrebări suplimentare care trebuie investigate. „Infertilitatea este o problemă dureroasă care afectează un număr din ce în ce mai mare de cupluri şi, deşi este posibil ca această cercetare să nu aducă beneficii imediate pentru diagnosticare sau tratamente, ea va contribui la o mai bună înţelegere a acestui proces biologic fascinant şi fundamental\", a spus el.",
    "VOLODIMIR ZELENSKI: \"Europa este un teritoriu al valorilor, nu al consumului primitiv, privind reducerea vizelor pentru ruşi\"": "Preşedintele ucrainean Volodimir Zelenski a declarat, referindu-se la acordul miniştrilor de Externe ai UE pe tema reducerii numărului de vize acordate cetăţenilor ruşi, că este umilitor pentru Europa când este considerată doar un mare butic sau restaurant şi când cetăţenii statului care vrea să distrugă valorile europene folosesc Europa pentru distracţia sau cumpărăturile lor, pentru vacanţa amantelor lor în timp ce ei înşişi lucrează pentru război \"Europa este în primul rând un teritoriu al valorilor, nu al consumului primitiv\", a subliniat el, notează News.ro.\n\n\"Am participat la lucrările unui forum foarte respectabil din Republica Cehă, la Praga, numit Forum 2000. A fost fondat de Vaclav Havel şi se bucură de o atenţie semnificativă în Europa. M-am adresat participanţilor la forum şi i-am îndemnat să întărească sprijinul faţă de ţara noastră în acest război şi de protejarea întregii Europe de presiunea rusă. În special, problema limitării vizelor europene pentru cetăţenii Rusiei ar trebui rezolvată în sfârşit. Cred că este umilitor pentru Europa când este considerată doar un mare butic sau restaurant. Europa este în primul rând un teritoriu al valorilor, nu al consumului primitiv. Şi când cetăţenii statului care vrea să distrugă valorile europene folosesc Europa pentru distracţia sau cumpărăturile lor, pentru vacanţa amantelor lor în timp ce ei înşişi lucrează pentru război sau pur şi simplu pentru a aştepta în tăcere căderea imorală a Rusiei, ceea ce se întâmplă chiar acum, acest lucru este complet împotriva a tot ceea ce a stat la baza Europei unite, în general\", a spus Zelenski.\n\nEl a subliniat că Uniunea Europeană era menită să menţină pacea pe continent.\n\n\"Lucraţi pentru dezvoltarea paşnică şi democratică a ţărilor europene. Europa nu poate deveni surdă din punct de vedere moral. Şi niciunul dintre liderii europeni nu va putea justifica faptul că banii pentru ei banii nu au miros pentru ei, invocând cu consecinţele COVID. Pentru că dacă există o asemenea surzenie, dacă există o asemenea pierdere a capacităţii de a distinge mirosul de sânge pe facturi, nu va exista nicio Europă, nu va exista o Europă paşnică. Le sunt recunoscător acelor europeni care înţeleg că în vreme de război este de datoria oricărui om normal să lupte pentru ca agresorul să piardă, pentru ca ocupaţia să se termine, pentru ca armata rusă să părăsească pământul ucrainean\", a declarat liderul de la Kiev.\n\nMiniştrii europeni de Externe au ajuns ieri la un consens politic în ceea ce priveşte suspendarea completă a acordului de facilitare a vizelor dintre Uniunea Europeană şi Rusia, în urma unei întâlniri informale de două zile la Praga.\n\nŞeful diplomaţiei europene, Josep Borrell, a declarat într-o conferinţă de presă în urma întâlnirii că această decizie \"va reduce semnificativ numărul de noi vize emise de statele membre ale UE\", având în vedere că procesul va deveni mai dificil şi va dura mai mult.\n\nVizele erau deja acordate unui număr limitat de categorii de cetăţeni ruşi. Borrell a spus că acesta nu este un text legal, ci doar un acord politic la ora actuală.",
    "Valoarea exporturilor de armament ale Franței a crescut de două ori în 2021 și se așteaptă ca și 2022 să fie un an bun": "Acest rezultat clasează Franţa pe locul trei printre cei mai mari exportatori mondiali de materiale militare, după Statele Unite ale Americii şi Rusia.\n\n„Cu 11,7 miliarde de euro comenzi preluate în 2021, Franţa înregistrează al treilea cel mai mare nivel istoric al său în materie de exporturi de armament. Este deja o certitudine că anul 2022 va fi de asemenea marcat de rezultate importante”, scrie ministrul francez al Apărării Sebastien Lecornu în introducerea la acest raport.\n\nRaportul ar urma să fie prezentat de miniştrii francezi ai Afacerilor Externe, Economiei şi Apărării în cadrul unei audieri în spatele uşilor închise ce va avea loc la Adunarea Naţională pe 27 septembrie. O altă audiere ar urma să aibă loc la Senat.\n\nCompaniile de armament franceze au făcut mai mulți bani doar în 2015 (16,9 miliarde) şi în 2016 (13,9 miliarde), prin vânzarea de avioane Rafale.\n\nÎn 2021, din nou contracte pentru avionul de luptă Dassault sunt la originea relansării: Franţa a vândut şase aparate noi şi 12 aparate de ocazie Greciei, 12 de ocazie Croaţiei şi 30 de avioane Rafale noi suplimentare Egiptului.\n\nÎn total, industria aeronautică a Franţei a reprezentat aproape 70% din comenzile preluate, comparativ cu 30% în mod obişnuit.\n\nPrintre alte contracte importante figurează vânzarea a 52 de tunuri autopropulsate Caesar către Republica Cehă, precum şi a zece elicoptere H145M, sisteme radar şi sol-aer Serbiei, potrivit raportului. În ceea ce priveşte contractele mici (sub 200 de milioane de euro), acestea au atins suma totală de 4,1 miliarde de euro.\n\nPotrivit revistei economice Challenges, Egiptul a fost cel mai important client al Franţei, cu comenzi preluate în valoare de 4,5 miliarde de euro, devansând Grecia, Croaţia, India şi Arabia Saudită.\n\nExporturile cu destinaţia Europa, spre care Franţa caută să-şi reorienteze activitatea, au reprezentat 38% din comenzile preluate în 2021.\n\nAnul 2022 ar urma să fie de asemenea unul de succes pentru exporturile de arme franceze. Acestea includ în special mega-contractul pentru 80 de avioane Rafale pentru Emiratele Arabe Unite (EAU), precum şi vânzarea a şase aparate suplimentare şi trei fregate către Grecia."
}