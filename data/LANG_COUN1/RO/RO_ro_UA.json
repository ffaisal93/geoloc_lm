{
    "LIVE Război în Ucraina, ziua 215: Zelenski: Noi proteste în Daghestan / Două drone lansate de ruși au lovit obiective militare în Odesa / Primii ruși mobilizați de Putin au ajuns în bazele militare": "Ultima știre - 00:04 Luni, 26 Septembrie 2022, 07:19\n\nHotNews.ro\n\nVotul la referendumurile din Ucraina care vizează anexarea unor teritorii de către Rusia intră în a patra zi, după ce Statele Unite au avertizat asupra unor \"consecințe catastrofale\" dacă Moscova va folosi arme nucleare pentru a proteja orice regiune anexată.\n\nUn tanc rusesc T-72 este încărcat pe un camion de către soldații ucraineni în afara orașului Izium Foto: Anatolii STEPANOV / AFP / Profimedia\n\nCele mai importante informații de luni, ziua 215 a războiului din Ucraina, LIVETEXT:\n\nVIDEO „Experiența supremă”. Cum arată „centrele de instruire” militară din Rusia de unde noii recruți vor fi trimiși la război în Ucraina\n\nGermania propune interzicerea acceptării de către cetățenii UE a unor funcții de rang înalt în corporațiile de stat rusești.\n\nBerlinul a distribuit propunerea guvernelor UE, cerând UE să o adauge la cel de-al optulea pachet de sancțiuni, relatează cotidianul Süddeutsche Zeitung.\n\nDacă va fi pusă în aplicare, măsura ar atenua \"influența politică\" a Rusiei în țările UE și ar împiedica implicarea unor politicieni europeni, precum fostul cancelar Gerhard Schröder, în companiile de stat rusești.\n\nCum arată instructajul noilor recruți ruși: Absorbantele și tampoanele sunt o necesitate pe câmpul de luptă\n\nDepartamentul de Stat al SUA a declarat că nu a văzut niciun indiciu potrivit căruia China se pregătește să sprijine Rusia la invadarea Ucrainei sau să ajute Moscova să evite sancțiunile, relatează CNN.\n\nMai multe state membre NATO au început exerciții aeriene în Marea Baltică, fiind găzduite de Letonia\n\nÎn următoarele două zile, forțele aeriene din Turcia, Germania, Italia, Regatul Unit și alte țări vor lua parte la antrenament militar, în efortul de a consolida apărarea estică.\n\nToday and tomorrow, Allied \\uD83C\\uDDE8\\uD83C\\uDDFF\\uD83C\\uDDEA\\uD83C\\uDDEA\\uD83C\\uDDE9\\uD83C\\uDDEA\\uD83C\\uDDED\\uD83C\\uDDFA\\uD83C\\uDDEE\\uD83C\\uDDF9\\uD83C\\uDDF1\\uD83C\\uDDFB\\uD83C\\uDDF1\\uD83C\\uDDF9\\uD83C\\uDDF9\\uD83C\\uDDF7\\uD83C\\uDDEC\\uD83C\\uDDE7 and Partner \\uD83C\\uDDEB\\uD83C\\uDDEE airforces conduct training drills in the Baltic Sea region\n\n\n\nExercise Ramstein Alloy focuses on #NATO's defend and deter concept\n\n\n\nMore info: https://t.co/lNGumehncU pic.twitter.com/Cq9CHPVxxt — NATO (@NATO) September 26, 2022\n\nScandal în Germania după ce un manager a participat la „pseudo-referendumurile” din Donbas: „Nu există presiune. Oamenii votează voluntar”\n\nStefan Schaller, până în prezent director general al unui furnizor de energie din nordul landului Hessa, a fost eliberat din funcție după ce s-a dovedit că a participat la referendumurile false din Donbas și a încercat să le legitimeze prin declarațiile sale, potrivit Der Tagesspiegel.\n\nPreședintele SUA Joe Biden îl va primi pe președintele francez Emmanuel Macron la Casa Albă pentru o vizită de stat pe 1 decembrie, a declarat secretarul de presă Karine Jean-Pierre, relatează Reuters.\n\n„Colaborăm îndeaproape cu Franța pentru o gamă completă de provocări globale... inclusiv războiul din Ucraina”, a spus ea, adăugând că Biden îl consideră pe Macron un „partener apropiat și valoros”.\n\nProtestele anti-mobilizare militară continuă în Daghestan\n\nVIDEO Noi proteste în Daghestan față de mobilizarea parțială din Rusia. Polițiștii au folosit gaze lacrimogene / Autoritățile ar fi plătit huligani să îi bată pe manifestanți\n\nLituania a donat 50 de transportoare blindate M113 Ucrainei, iar atunci când se ia în considerare sprijin militar suplimentar, va fi necesar să se consulte aliații NATO, a declarat ministrul lituanian al apărării, Arvydas Anusauskas, relatează site-ul de știri Delfi.\n\nȚările de Jos își vor spori sprijinul pentru Ucraina și vor sprijini noi sancțiuni împotriva Rusiei, a declarat luni premierul olandez Mark Rutte, relatează Reuters.\n\n\"Mai multe arme, mai multe sancțiuni, mai multă izolare a Rusiei. Din cauza mobilizării și referendumurilor false ale Rusiei\", a scris Rutte pe Twitter fără a oferi alte detalii.\n\nRușii, disperați, trec granița pe jos în Georgia pentru a scăpa de mobilizarea parțială\n\nSUA au anunţat luni un nou ajutor de 457,5 de milioane de dolari pentru Ucraina destinat finanţării forţele de ordine, respectiv poliţia, gărzile de frontieră şi poliţiştii care anchetează crimele de război.\n\n\"Livrările noastre de echipamente de protecţie, de material medical şi de vehicule blindate au redus net numărul de decese în rândul civililor ucraineni şi al apărătorilor lor\", a declarat şeful diplomaţiei americane Antony Blinken.\n\nAceastă nouă tranşă, care ridică la 645 milioane de dolari ajutorul total al SUA pentru finanţarea forţelor de ordine ucrainene, se adaugă miliardelor de dolari de ajutor militar pe care Washingtonul l-a deblocat deja pentru Kiev.\n\nVIDEO Televiziunile rusești propun împușcarea ofițerilor de recrutarea prea zeloși: Dați-le și o cazma\n\nSancțiuni impuse de Marea Britanie împotriva rușilor implicați în organizarea referendumurilor\n\nMoldova nu se poate baza doar pe statutul neutru - consilier moldovean de securitate. Maia Sandu: Avem nevoie de consolidarea sectoarelor de apărare, securitate\n\nMarea Britanie impune sancțiuni împotriva rușilor implicați în organizarea falselor referendumuri din Ucraina, dar și celei mai mari bănci din Rusia\n\nVIDEO Igor Ghirkin desființează singura ofensivă pe care armata rusă o mai încearcă în Ucraina: „Cretinism sau trădare”\n\nUE va amâna plafonarea prețului petrolului rusesc / Când ar putea fi luată o decizie și care ar fi cea mai bună măsură în contextul mobilizării parțiale din Rusia\n\nȚările din Uniunea Europeană se zbat să ajungă la un acord privind plafonarea prețului la petrolul rusesc și probabil că vor amâna un acord asupra acestei chestiuni până după ce va fi convenit un pachet mai larg de sancțiuni, relatează Bloomberg.\n\nSerbia a anunțat „consultări regulate” cu Rusia pe politica externă / Reacția UE\n\nUngaria ar trebui să se pregătească pentru un război prelungit în Ucraina vecină, a declarat luni prim-ministrul Viktor Orban, criticând aspru sancțiunile Uniunii Europene impuse Rusiei despre care a spus că au avut un „efect invers”, ducând la creșterea prețurilor la energie, relatează Reuters.\n\nUnsprezece birouri militare de înrolare și șase clădiri ale administrației militare au fost incendiate în Rusia începând din 21 septembrie, când președintele rus Vladimir Putin a anunțat mobilizarea militară parțială, scrie The Kyiv Independent, citând Meduza.\n\nUcrainenii din orașul Melitopol din regiunea Zaporojie, care este ocupat de ruși, se tem că vor fi chemați sub arme de Moscova, în urma unui referendum privind aderarea la Rusia, la care unii locuitori au fost forțați să voteze sub amenințarea armelor, a declarat luni primarul exilat al acestui oraș, Ivan Fedorov, transmite Reuters.\n\nVIDEO Mobilizare în Rusia: Recruții, nevoiți să facă focuri în pădure să nu înghețe de frig\n\nColoane kilometrice la granița Rusiei cu Georgia\n\nKremlinul susține că nu știe dacă angajați ai săi au primit ordine de încorporare: „Nu vin la locul de muncă”\n\nKremlinul spune că este în contact „sporadic” cu Statele Unite în privința chestiunilor legate de armele nucleare, purtătorul de cuvânt Dmitri Peskov afirmând că Rusia și SUA au menținut un canal de dialog deschis limitat, pentru urgențe, conform Reuters.\n\nBărbați ruși fug în Georgia pentru a evita să fie chemați să lupte într-un război cu care nu sunt de acord, în urma ordinului președintelui rus Vladimir Putin de a mobiliza sute de mii de rezerviști pentru conflictul din Ucraina, transmite Reuters. Cozile kilometrice sunt confirmate și de presa rusă de stat.\n\nRusia ar intenționa să lanseze atacuri cibernetice masive asupra infrastructurii critice din Ucraina, în special în industria energetică, precum și să crească numărul atacurilor de tip Distributed Denial of Service (DDoS) asupra instituțiilor din Polonia și statele baltice, spune Serviciul ucrainean de informații, citat de Pravda.\n\nKremlinul a declarat luni că nu a fost luată nicio decizie privind închiderea frontierelor Rusiei, pe fondul exodului de bărbați de când președintele Vladimir Putin a declarat miercurea trecută o mobilizare parțială, transmite Reuters.\n\nLukașenko: Rușii care au fugit se vor întoarce\n\nAlexandr Lukașenko îl asigură pe Putin că rușii fugiți din țară se vor întoarce: Așa a fost și la noi în Belarus\n\nCum ironizează un amiral american mobilizarea din Rusia: Într-o singură zi eu am învățat asta\n\nUn rus și-ar fi dat foc într-o stație de autobuz în orașul Ryazan în timp ce striga că nu vrea să participe la războiul din Ucraina, potrivit jurnalistului Andrew Roth, corespondentul The Guardian la Moscova.\n\nIn Russian Federation, the man has set himself on fire to avoid being mobilized.\n\n\n\nThe incident occurred at the bus station in Ryazan pic.twitter.com/V6MU9XoLPz — ТРУХА⚡️English (@TpyxaNews) September 26, 2022\n\nRepublica Moldova ar putea retrage cetățenia locuitorilor săi care merg să lupte pentru Rusia în Ucraina după ce au fost chemați la luptă pentru că dețin și pașapoarte rusești, a declarat luni președintele pro-occidental Maia Sandu, transmite Reuters.\n\nVIDEO Două dintre cele mai moderne tancuri rusești au suferit accidente „off-road”\n\nKremlinul are un \"lanț de comandă\" nuclear, dar nu se știe dacă cineva i-ar spune \"nu\" președintelui rus Vladimir Putin dacă acesta ar decide folosirea armelor nucleare, afirmă secretarul de stat american Antony Blinken: \"Cred că Rusia a intrat în mizeria în care se află din cauză că nu există nimeni în sistem care să-i spună lui Putin că face un lucru greșit\".\n\nBlinken a mai spus, într-un interviu pentru CBS, că Statele Unite au elaborat un plan de acțiune în cazul utilizării armelor nucleare de către Rusia.\n\n”Bucătarul” lui Putin a recunoscut că a fondat grupul Wagner\n\nȘeful organismului de supraveghere atomică al ONU, Rafael Grossi, a declarat luni că este pregătit să poarte discuții cu Ucraina și Rusia în această săptămână cu privire la crearea unei zone de protecție la centrala nucleară Zaporojie, controlată de ruși, transmite Reuters.\n\n\"Există un plan pe masă pentru a face acest lucru. Săptămâna trecută am avut ocazia să încep consultări cu Ucraina și cu Federația Rusă... și sunt pregătit să continui aceste consultări în ambele țări în această săptămână\", a declarat Grossi la o reuniune a statelor membre ale Agenției Internaționale pentru Energie Atomică.\n\nViceprim-ministrul rus Marat Khusnullin a anunțat luni că a fost aprobat planul de dezvoltare a orașului Mariupol pentru următorii trei ani, potrivit presei ruse de stat.\n\nUn om de afaceri apropiat de Vladimir Putin a recunoscut că a fondat grupul de mercenari Wagner\n\nPreședintele rus, Vladimir Putin, se va întâlni luni, la Moscova, cu omologul său belarus, Alexander Lukașenko, a anunțat presa de stat din Belarus, citată de Reuters.\n\nRusia și Belarus sunt aliați apropiați, iar Moscova a folosit bazele din Belarus ca punct de pregătire pentru trupele, avioanele și echipamentele sale în invazia din Ucraina.\n\nVIDEO Polițist rus, pus pe fugă de femeile din Daghestan / Ce arată harta protestelor anti-mobilizare din Rusia\n\nZelenski: Putin nu blufează cu armele nucleare\n\nAproape 17.000 de ruși au trecut granița în Finlanda în weekend, o creștere de 80% față de săptămâna precedentă, au anunțat luni autoritățile finlandeze, în timp ce afluxul de persoane a continuat în urma anunțului Rusiei de mobilizare militară parțială, transmite Reuters.\n\nTraficul de frontieră s-a calmat oarecum la începutul zilei de luni, dar a rămas mai aglomerat decât în săptămânile precedente, a declarat pentru Reuters căpitanul Taneli Repo de la autoritatea de frontieră din sud-estul Finlandei.\n\n\"Cozile continuă să fie un pic mai lungi decât au fost de obicei de la pandemie încoace\", a spus el.\n\nPreședintele ucrainean Volodimir Zelenski a declarat că nu crede că Vladimir Putin blufează atunci când afirmă că Moscova ar fi gata să folosească arme nucleare pentru a apăra Rusia, transmite Reuters.\n\n\"Uite, poate că ieri a fost o cacealma. Acum, ar putea fi o realitate\", a declarat duminică pentru CBS News Zelenski, care anterior a minimalizat astfel de avertismente ca fiind un șantaj nuclear.\n\n\"Nu cred că blufează\", a adăugat Zelenski.\n\nPreședintele ucrainean a declarat că loviturile rusești asupra sau în apropierea a două centrale nucleare ucrainene ar putea fi considerate \"utilizarea contemporană a armelor nucleare sau șantaj nuclear\".\n\nPrezența la vot la așa-zisele referendumuri din regiunile Herson și Zaporojie ar fi depășit 50%, relatează agenția rusă de presă TASS.\n\nTASS se referă la regiunile pe care Rusia vrea să le anexeze ilegal că fac parte din Federația Rusă deja relatând că \"în total, de la începutul referendumului, peste 25.000 de locuitori ai regiunii Herson au votat la secțiile de votare din Rusia\".\n\nZelenski spune că au fost descoperite încă două gropi comune în Izium\n\nVIDEO Patriarhul Kirill îi compară pe soldații ruși cu Iisus și le promite că vor fi iertați de „toate păcatele”\n\nUcraina a descoperit încă două gropi comune care conțineau cadavrele a sute de persoane în orașul nord-estic Izium, pe care Kievul l-a recucerit de la Rusia luna aceasta, a declarat președintele ucrainean Volodimir Zelenski, transmite Reuters.\n\nEste puțin probabil ca președintele rus Vladimir Putin \"să depășească provocările structurale fundamentale\" în timp ce Rusia încearcă să mobilizeze un număr mare de oameni pentru a-și continua invazia în Ucraina, apreciază Institutul pentru Studiul Războiului în analiza de luni dimineață.\n\n\"Forțele armate rusești nu au creat condițiile pentru o mobilizare eficientă pe scară largă cel puțin din 2008 și nu au construit tipul de forță de rezervă necesară pentru o mobilizare rapidă menită să producă efecte imediate pe câmpul de luptă. Nu există soluții rapide la aceste probleme\", se arată în analiza ISW.\n\nRusia ar fi pierdut 57.200 de soldați în Ucraina, din 24 februarie, de la declanșarea războiului, conform bilanțului transmis luni de Statul Major al Ucrainei, citat de The Kyiv Indepent.\n\nBilanțul Armatei Ucrainei privind pierderile suferite de ruși:\n\n57.200 de militari (uciși, răniți, capturați)\n\n2.290 de tancuri,\n\n4.857 de vehicule blindate de luptă ,\n\n1.369 de sisteme de artilerie multiple de lansare, sisteme de rachete,\n\n172 de sisteme de apărare aeriană,\n\n260 de avioane, 224 de elicoptere, 970 de drone și 15 nave.\n\nAgenția rusă de știri TASS transmite că, în Rubizhne, din regiunea ocupată Luhgansk, o secție de votare pentru referendumul care este organizat de autoritățile impuse de Rusia a trebuit să fie mutată într-o altă locație după ce bombardamentele forțelor ucrainene au lovit școala în care trebuia să se desfășoare. Afirmațiile nu au fost verificate în mod independent. (The Guardian)\n\nUn tânăr rus a împușcat un comisar militar într-un centru de înrolare\n\nAmbasadorii statelor membre ale Uniunii Europene participă luni la o reuniune a grupului de lucru al blocului comunitar de răspuns la criză pentru a discuta preocupările legate de escaladarea războiului din Ucraina, au declarat doi oficiali UE, citați de Reuters. Ambasadorii nu sunt de obicei prezenți la reuniunile grupului integrat de răspuns la criză politică, care include oficiali ai executivului UE și serviciului său diplomatic.\n\nTrupele ruse au bombardat şase localităţi din regiunea Doneţk, în ultimele 24 de ore. În urma acestor atacuri, trei civili au fost ucişi şi alţi 11 au fost răniţi, a declarat şeful Administraţiei de stat militare Doneţk, Pavlo Kirilenko, citat de agenția ucraineană de presă RBC.\n\nVIDEOUn rus a deschis focul într-un birou de înrolare din Ust-Ilimsk și a împușcat comisarul militar\n\nDouă drone lansate de forțele rusești în regiunea Odesa din Ucraina au lovit obiective militare, provocând un incendiu și detonarea de muniție, a anunțat luni comandamentul de sud al forțelor ucrainene, transmite Reuters.\n\n\"Ca urmare a unui incendiu pe scară largă și a detonării de muniție, a fost organizată evacuarea populației civile\", a precizat comandamentul pe canalul său Telegram.\n\n\"Din informațiile preliminare, nu s-au înregistrat victime\".\n\nPrimii ruși mobilizați au ajuns în bazele militare\n\nPrimii soldați ruși chemați la mobilizarea parțială a Rusiei au început să sosească la bazele militare, afirmă ministerul britanic al apărării în evaluarea de luni dimineață.\n\nKazahstanul, stat vecin şi aliat al Rusiei, nu va recunoaște posibila anexare a regiunilor estice ale Ucrainei de către Rusia prin referendumurile organizate acolo, a declarat luni ministerul de externe al națiunii din Asia Centrală, informează Reuters.\n\nUn britanic eliberat de Rusia a declarat că a fost \"tratat mai rău decât un câine\" şi a fost ţinut în izolare timp de cinci luni, transmite BBC. Aiden Aslin s-a întors în Marea Britanie după ce a fost prizonierul rușilor timp de luni de zile în urma capturării sale de către forţele susţinute de Rusia în Ucraina, scrie news.ro. A fost bătut, înjunghiat și forțat să asculte cântece sovietice 24 de ore pe zi.\n\n”Rusia este sora noastră”. Războiul din Ucraina nu a zdruncinat convingerile rusofililor bulgari, care s-au adunat duminică în centrul țării într-o atmosferă festivă.\n\nMinisterul ucrainean al apărării a ironizat duminică ordinul de mobilizare parțială al Moscovei, postând pe Twitter o compilație de videoclipuri de pe rețelele de socializare în care poliția rusă bate și arestează oameni care protestează față de această chemare, notează The Guardian.\n\nScurtă recapitulare a evenimentelor recente:\n\nSUA și aliații săi vor acționa \"decisiv\" dacă Rusia va folosi o armă nucleară tactică în Ucraina, a declarat consilierul pentru securitate națională al SUA, Jake Sullivan.\n\nProtestele împotriva ordinului de mobilizare militară parțială a lui Vladimir Putin par să continue în republica rusă Daghestan, înregistrările video arătând confruntări între poliție și populație.\n\nCei mai importanți doi parlamentari ruși au reacționat la problemele mobilizării militare, ordonând liderilor regionali să țină situația sub control și să rezolve rapid „excesele\" care au stârnit furia publică.\n\nVolodimir Zelenski a declarat că vrea să elibereze întreaga țară, în timp ce Rusia a continuat cu referendumurile în zonele ocupate din Ucraina, iar așa-ziși lucrători electorali însoțiți de bărbați înarmați mascați au bătut la uși pentru a convinge oamenii să voteze.\n\nPrim-ministrul britanic, Liz Truss, a declarat că aliații săi, Franța și SUA, ar trebui să continue să sprijine Ucraina în fața amenințărilor sporite ale președintelui rus și a mobilizării militare.\n\nCozi lungi de vehicule se aflau duminică la punctul de trecere a frontierei dintre Rusia și Mongolia, în timp ce oamenii continuau să fugă de ordinul de mobilizare dat de Kremlin.\n\nReferendumurile de anexare din teritoriile ocupate au continuat a treia zi. Parlamentul rus ar putea adopta o anexare joi, iar Putin ar putea vorbi în Parlament vineri\n\nSerbia nu va recunoaște referendumurile de anexare a Rusiei în zonele ucrainene ocupate.\n\nZelenski a făcut din nou apel către aliații occidentali de a elimina băncile rusești din Swift, sistemul bancar global care permite băncilor să își trimită mesaje între ele.\n\nZelenski a spus că Ucraina a primit rachete de apărare antiaeriană Nasams (sisteme avansate de rachete sol-aer) de la SUA.\n\nIsraelul va trata 20 de soldați ucraineni care au fost răniți în războiul cu Rusia, potrivit ambasadorului israelian în Ucraina.\n\nAiden Aslin, unul dintre cei cinci cetățeni britanici eliberați de Rusia săptămâna trecută, a declarat duminică pentru presa din UK că a fost ținut în izolare timp de cinci luni și că a fost \"tratat mai rău decât un câine\".\n\n\n\n\n\n\n\n----------\n\nEvenimentele de duminică au fost LIVE aici pe HotNews,ro",
    "Noi sancțiuni împotriva Rusiei pentru falsele referendumuri de anexare a unor regiuni ucrainene. Groapă comună la Harkov": "Protestele aprinse au izbucnit în unele regiuni ale minorităților etnice din Rusia împotriva ordinelor de mobilizare ale lui Vladimir Putin, grupuri de activiști și oficiali ucraineni afirmând că aceste minorități sunt vizate în mod disproporționat pentru recrutare în război.\n\nMai multe videoclipuri postate pe rețelele de socializare, pe care CNN le-a localizat geografic în regiunea predominant musulmană a Daghestanului, arată femei din capitala Makhachkala implorând poliția în fața unui teatru.\n\n„De ce ne iei copiii? Cine a atacat pe cine? Rusia este cea care a atacat Ucraina”, se pot auzi spunând în videoclip. Apoi, grupuri de femei încep să scandeze „Fără război”, în timp ce ofițerul de poliție pleacă.\n\nÎn alte confruntări din oraș, poliția poate fi văzută împingând protestatarii, oamenii fiind reținuți cu violență de polițiști în timp ce alții fug.\n\nGrupul independent de monitorizare rus OVD-Info a raportat că au fost efectuate mai multe arestări, inclusiv cea a unui jurnalist local care relata despre protestele din acea zi.\n\nPrimarul orașului Mahacikala, capitala Daghestanului, Salman Dadaiev, a îndemnat la calm și le-a cerut oamenilor să nu cedeze în fața provocărilor persoanelor implicate în activități anti-statale”.",
    "LIVETEXT Război în Ucraina, ziua 215 | Ucraina anunță că a găsit încă o cameră de tortură într-un sat eliberat din Harkov": "26 sept. - Acum 36 minute Departamentul de Stat al SUA: Nu există indicii că China se pregătește să sprijine invazia Rusiei în Ucraina Departamentul de Stat al SUA a anunţat că nu a văzut niciun indiciu că China se pregătește să sprijine invazia președintelui rus Vladimir Putin în Ucraina sau să ajute Rusia să se sustragă sancțiunilor, relatează CNN. „Analizăm fiecare informație pe care o avem”, a declarat purtătorul de cuvânt al Departamentului de Stat, Ned Price. „Deocamdată nu am văzut nimic, cel puțin, care să indice faptul că Republica Populară Chineză adoptă o abordare diferită atunci când vine vorba de asistență în domeniul securității, atunci când vine vorba de eforturi pentru a ajuta în mod sistematic Rusia să se sustragă sancțiunilor”, a spus el. Price a declarat că SUA „continuă să urmărească” ceea ce face China cu privire la Ucraina și a precizat că remarcile ministrului chinez de externe Wang Yi indică faptul că China are „un anumit grad de neliniște față de ceea ce face Rusia în Ucraina”. Secretarul de stat american Antony Blinken s-a întâlnit vineri cu Yi la Națiunile Unite și „a subliniat implicațiile în cazul în care RPC [Republica Populară Chineză] ar oferi sprijin pentru invazia Moscovei asupra unui stat suveran”, potrivit relatării Departamentului de Stat privind întâlnirea. Recomandări Pensionarii români renunță la medicamente, murături și carne ca să-și plătească facturile la iarnă. „Am trecut prin perioade şi mai grele, ştim cum e”\n\n26 sept. - Acum 2 ore SBU anunță că un soldat rus implicat în atrocitățile de la Bucha a fost luat prizonier Serviciul de Securitate al Ucrainei (SBU) afirmă că un soldat rus luat prizonier în timpul luptelor din regiunea Herson în această lună are legătură cu una dintre atrocitățile comise la Bucha, în apropiere de Kiev, în luna martie, relatează CNN. Într-un comunicat publicat luni, agenția de informații susține că soldatul luat prizonier „a deschis focul cu o mitralieră”, alături de alți militari ruși, “asupra unei mașini pe autostrada din apropierea satului Zdvîjivka, districtul Bucha” la începutul lunii martie. „Șoferul a murit pe loc”, iar grupul de soldați ruși a îngropat apoi trupul victimei într-o pădure, precizează agenția ucraineană. SBU menționează că trupul șoferului a fost exhumat și trimis pentru examinare medico-legală. În acel moment, forțele ruse tocmai ocupaseră Bucha. Respectivul soldatul rus a fost reținut în septembrie, în timpul luptelor din regiunea Herson, iar anchetatorii au dovedit implicarea acestuia în crima de la Bucha, mai susține SBU.\n\n26 sept. - Acum 2 ore Ministerul Apărării de la Moscova susține că nu va restricționa circulația rușilor Ministerul rus al Apărării a anunțat luni că nu va restricționa circulația cetățenilor ruși în urma mobilizării militare decretate de președintele Vladimir Putin, scrie Ukrainska Pravda. Recomandări Ce înseamnă să fii bărbat. De la Zidane la Federer și Nadal „În contextul mobilizării parțiale în Federația Rusă, nu sunt așteptate restricții privind circulația cetățenilor”, a transmis ministerul condus de Serghei Șoigu, într-un mesaj publicat pe Telegram. Mesajul nu precizează dacă este vorba despre circulația între entitățile constitutive ale Federației Ruse sau despre călătoriile în afara țării. În același timp, presa rusă relatează că la granițe, unde s-au adunat acum mulți ruși, sunt tot mai frecvente cazurile în care polițiștii de frontieră refuză să le permită bărbaților eligibili pentru încorporare să părăsească țara.\n\n26 sept. - Acum 2 ore Casa Albă: SUA sunt pregătite să impună „costuri economice severe” Rusiei dacă va merge mai departe cu anexarea Statele Unite „nu vor recunoaște niciodată” teritoriul ocupat de Rusia ca fiind „altceva decât… parte a Ucrainei”, a anunțat luni Casa Albă, în contextul în care liderii separatiști din patru regiuni ucrainene desfășoară referendumuri privind alăturarea acestor zone la Federația Rusă, informează CNN. Purtătoarea de cuvânt a Casei Albe, Karine Jean-Pierre, a declarat, în cadrul unui briefing de presă de organizat luni, că „referendumurile de fațadă” reprezintă o „încălcare flagrantă a dreptului internațional”. Recomandări Emilia Șercan publică plagiatul comis de ministrul educației, Sorin Cîmpeanu, care și-a însușit 92 de pagini din munca a doi profesori într-un curs universitar. Apoi le-a furat de tot lucrarea, semnându-se el „Vom continua să lucrăm cu aliații și partenerii noștri pentru a trage Rusia la răspundere și pentru a sprijini Ucraina atât timp cât va fi nevoie”, a precizat Karine Jean-Pierre. „În ceea ce privește ceea ce facem, suntem pregătiți să impunem costuri economice suplimentare rapide și severe Rusiei, împreună cu aliații și partenerii noștri, ca răspuns la aceste acțiuni pe care le vedem în prezent, dacă vor merge mai departe cu anexarea”, a mai spus ea. „Veți auzi mai multe de la noi în zilele următoare în această privință”, a adăugat purtătoarea de cuvânt a Casei Albe.\n\n26 sept. - Acum 3 ore 4 civili răniți în urma unui atac asupra orașului Kramatork Un atac aerian rusesc efectuat luni asupra orașului Kramatorsk, din regiunea Donețk, a rănit patru persoane, informează The Kyiv Independent. Primarul din Kramatorsk, Oleksandr Honcharenko, a anunțat că forțele ruse au lovit centrul orașului, avariind clădirile înalte. Edilul a precizat că una dintre persoanele rănite se află în stare gravă.\n\n26 sept. - Acum 3 ore Presa rusă: O secție de votare din Luhansk a fost lovită de un bombardament ucrainean Agenția rusă de stat TASS a anunțat luni că o școală din regiunea Luhansk, în estul Ucrainei, care era folosită ca secție de votare în cadrul așa-numitului referendum privind aderarea la Rusia, a fost lovită de un bombardament ucrainean, relatează CNN. TASS a relatat că șase obuze au lovit școala din orașul Rubijne. Autoritățile de la Kiev și din alte țări occidentale spun că referendumurile sunt o „impostură” al cărei rezultat a fost prestabilit și care se desfășoară adesea sub amenințarea armei. Observatorii internaționali și guvernul ucrainean și-au exprimat îngrijorări similare în 2014, când Rusia a anexat unilateral Crimeea după un referendum desfășurat în prezența trupelor ruse. Marți este ultima zi în care se mai desfășoară votul la referendumurile organizate în părțile ocupate din cele patru regiuni ucrainene.\n\n26 sept. - Acum 4 ore 7 morți, în urma unui atac asupra orașului Pervomaiskîi din Harkov Un atac aerian efectuat de forțele ruse în cursul după-amiezii de luni a ucis 7 persoane în orașul Pervomaiskîi, din regiunea Harkov, informează Ukrainska Pravda. Serviciul de Stat pentru Situații de Urgență din regiunea Harkov a precizat că un copil de 15 ani se numără printre persoanele ucise în atacul rușilor. Operațiunile de salvare sunt încă în curs de desfășurare. Luni, orașele Pervomaiskîi și Kupiansk au fost din nou ținta atacurilor rusești. Forțele Moscovei au bombardat două așezări din aceste zone, inclusiv cu muniții cu dispersie, interzise, precum și cu artilerie grea. În Kupiansk, clădirea unei biserici și un magazin cu o suprafață totală de 500 de metri pătrați au luat foc după ce au lovite de aceste muniții. O persoană a fost rănită.\n\n26 sept. - Acum 4 ore Premierul olandez: Țările de Jos își vor intensifica sprijinul pentru Ucraina Olanda își va spori sprijinul acordat Ucrainei și va susține noi sancțiuni împotriva Rusiei, a anunțat luni premierul olandez Mark Rutte, potrivit Reuters. În urma unei convorbiri cu președintele ucrainean Volodimir Zelenski, Rutte a anunțat că va intensifica răspunsul la mobilizarea Rusiei și la referendumurile de anexare organizate în zonele ocupate din regiunile ucrainene Donețk, Luhansk, Herson și Zaporojie. „Mai multe arme, mai multe sancțiuni, mai multă izolare a Rusiei. Din cauza mobilizării și a referendumurilor false ale Rusiei”, a scris premierul olandez, pe Twitter. ?: We are stepping up our support for Ukraine. More weapons, more sanctions, and more isolation for Russia. I stressed this once again when speaking to @ZelenskyyUa, in response to Russias mobilisation and illegitimate referenda. Protecting Europe is crucial for our security. pic.twitter.com/3tyQLpCDDQ — Mark Rutte (@MinPres) September 26, 2022\n\n26 sept. - Acum 4 ore Șeful ONU: „Era şantajului nuclear trebuie să ia sfârşit” „Era şantajului nuclear trebuie să ia sfârşit”, a pledat luni secretarul general al ONU, Antonio Guterres, solicitând „eliminarea” tuturor armelor nucleare după ameninţările Rusiei privind posibila lor utilizare în Ucraina, scrie Agepres, preluând AFP. „Războiul Rece a dus umanitatea la câteva minute de distrugere. Astăzi, la decenii după căderea Zidului Berlinului, auzim din nou intimidările nucleare”, a declarat Guterres, în cadrul unei reuniuni speciale a Adunării Generale cu prilejul Zilei Internaţionale pentru eliminarea armelor nucleare. „Să fim clari. Era şantajului nuclear trebuie să ia sfârşit. Ideea că o ţară poate purta şi câştiga un război nuclear este nebunească”, a adăugat el, estimând că „fără eliminarea armelor nucleare nu poate exista nici pace (…), nici încredere”. Săptămâna trecută, preşedintele rus Vladimir Putin a ameninţat că va recurge la „toate mijloacele” aflate la dispoziţia sa pentru a proteja întrgul teritori rus, în contextul referendumurilor organizate în zonele ocupate din Ucraina, relansând astfel speculaţiile privind riscurile unui conflict nuclear, pentru prima dată după 1945.\n\n26 sept. - Acum 5 ore Ministerul Apărării din Lituania: Rusia ar putea introduce legea marțială după referendumurile din Ucraina Rusia ar putea impune legea marțială în regiunile sale de frontieră după pseudo-referendumurile din teritoriile ocupate din Ucraina, pentru a-i împiedica pe bărbații ruși să părăsească țara, relatează luni publicația RTL, citându-l pe ministrul lituanian al Apărării, Arvydas Anusauskas, potrivit The Kyiv Independent. Duminică, publicația rusă independentă de știri Meduza a scris, de asemenea, că Rusia și-ar putea închide, pe 27-28 septembrie, granițele pentru bărbații eligibili de recrutare, când se pare că reprezentanții Moscovei intenționează să anunțe rezultatele pseudo-referendumurilor privind aderarea la Rusia organizate în regiunile Donețk, Luhansk, Herson și Zaporizhzhia. Referendumurile au început în aceste regiuni vineri, 23 septembrie. Sâmbătă, ministrul lituanian de Externe, Gabrielus Landsbergis, a declarat că țara sa nu va acorda azil bărbaților ruși care fug de mobilizare.\n\n26 sept. - Acum 5 ore O posibilă groapă comună, cu până la 100 de cadavre, descoperită în regiunea Harkov O presupusă groapă comună, descoperită pe teritoriul unei ferme industriale de pui din regiunea Harkov, este investigată de forțele ucrainene, au anunțat luni oficialii locali, potrivit The Guardian. Autoritățile locale se tem că până la 100 de cadavre au fost îngropate în acest loc, care a fost folosit cândva de trupele ruse pentru a-și adăposti tancurile. Zona a fost recucerită de soldații ucraineni care au împins forțele ruse înapoi peste graniță la începutul acestei luni, însă echipele de deminare nu au cercetat încă zona pentru identificarea obuzelor neexplodate.\n\n26 sept. - Acum 5 ore Ucraina caută modalități de combatere a atacurilor rusești cu drone fabricate în Iran Oficialii ucraineni spun că în ultimele zile au avut loc cinci atacuri asupra orașului portuar Odesa de către forțele ruse, care au folosit drone iraniene achiziționate recent, relatează CNN. Rusia a lansat drone kamikaze Shahid-136 de fabricație iraniană împotriva orașului „timp de mai multe zile la rând”, a declarat Serhii Bratciuk, purtător de cuvânt al administrației militare și civile din regiunea Odesa. „Inamicul încearcă să își salveze rachetele de croazieră, rachete de diferite calibre, deoarece aceste drone sunt mult mai ieftine. (…) Și ele nu sunt lansate singure, ci uneori în perechi. Observăm chiar că inamicul poate lansa mai multe astfel de drone kamikaze în timpul unui atac”, a precizat Bratciuk. În ultimele atacuri cu drone, „au fost două lovituri, o dronă kamikaze a fost distrusă, dar o explozie a avut loc pe teritoriul acestui obiectiv militar [instalație]. Nu au existat victime”, a adăugat el. Separat, Natalia Humeniuk, purtătoare de cuvânt a Comandamentului Operațional de Sud, a anunțat că se studiază mostre ale dronelor pentru ca apărarea antiaeriană ucraineană să dezvolte capacități pentru distrugerea lor.\n\n26 sept. - Acum 5 ore Primar: Locuitorii din Melitopol, forțați să voteze la „referendum” pentru rudele și vecinii absenți Ivan Fedorov, primarul orașului Melitopol din regiunea Zaporojie, ocupat de forțele ruse, a declarat luni că autoritățile de ocupație merg din ușă în ușă pentru a-i obliga pe localnici, din cauza prezenței la vot „catastrofal de scăzute”, să voteze în locul membrilor de familie și vecinilor lor care au fost evacuați, informează The Kyiv Independent. Autoritățile impuse de ruși la conducerea teritoriilor ocupate din regiunile ucrainene Donețk, Luhansk, Herson și Zaporojie organizează, în perioada 23-27 septembrie, o serie de referendumuri privind aderarea la Rusia. Kievul și partenerii săi occidentali au denunțat aceste referendumuri ca fiind unele “de fațadă” și au anunțat că nu vor recunoaște rezultatul votului.\n\n26 sept. - Acum 6 ore Lituania a livrat Ucrainei 50 de vehicule blindate de infanterie M113 50 de transportoare blindate M113, donate de Lituania, au ajuns deja în Ucraina, a anunțat luni ministrul lituanian al Apărării, Arvydas Anusauskas, potrivit site-ului de știri Delfi. Arvydas Anusauskas a precizat că Lituania ia în considerare un potențial sprijin suplimentar pentru Ucraina, în consultare cu partenerii NATO.\n\n26 sept. - Acum 6 ore Meduza: 11 birouri militare au fost incendiate în Rusia, de la începutul mobilizării 11 birouri de înrolare militară și 6 clădiri administrative au fost incendiate în Rusia de la începutul mobilizării, relatează portalul rus independent de știri Meduza, preluat de The Kyiv Independent. Meduza a scrie că cel puțin 11 birouri de înrolare militară au fost incendiate în Rusia de când Vladimir Putin a decretat mobilizarea parțială, miercurea trecută, pe 21 septembrie. Rușii au încercat, de asemenea, să incendieze șase clădiri administrative în ultimele șase zile. Publicația independentă notează că, în primele șase luni ale invaziei Rusiei în Ucraina, cel puțin 20 de comisariate militare au fost incendiate, însă după anunțul lui Putin privind mobilizarea, frecvența unor astfel de incidente a crescut semnificativ.\n\n26 sept. - Acum 6 ore Marea Britanie anunță un pachet de sancțiuni la adresa Rusiei ca răspuns la organizarea referendumurilor din Ucraina Este vorba despre 92 de sancțiuni care îi vizează pe cei din spatele ”voturilor false” din cele patru regiuni ucrainene, precum și pe acele persoane care continuă să susțină războiul Rusiei, relatează The Guardian. Printre cei 33 de oficiali care au fost sancționați în urma referendumului se numără Serghei Yeliseyev, șeful guvernului recent instalat la Herson, Ivan Kusov, ministrul educației și științei în așa-numita Republică Populară Luhansk și Yevhen Balitski, șeful administrației civile-militare din regiunea Zaporojie, susținută de Rusia. Vizați de sancțiuni sunt și unii oligarhi, printre care „regii domeniului imobiliar rusesc”, God Nisanov și Zarakh Iliev, precum și membri ai consiliilor de administrație din organizațiile de stat. „Referendumurile simulate, ținute sub amenințarea armei, nu pot fi libere sau corecte și nu le vom recunoaște niciodată rezultatele. Ele urmează un model clar de violență, intimidare, tortură și deportări forțate în zonele din Ucraina pe care Rusia le-a confiscat”, a declarat secretarul britanic pentru afaceri de externe James Cleverly.\n\n26 sept. - Acum 7 ore SUA anunță un pachet suplimentar de asistență de securitate în valoare de peste 450 milioane de dolari pentru Ucraina Secretarul de stat al SUA Antony Blinken a anunțat luni că Statele Unite s-au angajat să ofere Ucrainei un nou pachet de asistență de securitate civilă în valoare de 457,5 milioane de dolari, relatează CNN. Acest pachet are ca scop „sporirea eforturilor agențiilor ucrainene de aplicare a legii și de justiție penală de a-și îmbunătăți capacitatea operațională și a salva vieți, în timp ce acestea continuă să ajute la apărarea poporului ucrainean, a libertății și a democrației sale de războiul brutal de agresiune al Kremlinului”, se precizează într-un comunicat publicat luni. În declarația transmisă de secretarul de stat al SUA se mai menționează că pachetul contribuie la sprijinul american „pentru eforturile guvernului ucrainean de a documenta, investiga și urmări în justiție atrocitățile comise de forțele ruse, bazându-se pe relația noastră de lungă durată cu agențiile ucrainene de justiție penală, inclusiv cu Procuratura Generală ucraineană”. The United States will provide an additional $457.5 million in civilian security assistance to save lives and bolster the capacity of our Ukrainian law enforcement and criminal justice partners. We share their commitment to a democratic, independent, and sovereign Ukraine. — Secretary Antony Blinken (@SecBlinken) September 26, 2022\n\n26 sept. - Acum 7 ore Rusia intenționează să recruteze ucraineni în teritoriile ocupate, spun oficialii ucraineni Oficialii ucraineni afirmă că Rusia folosește referendumurile de anexare din zonele ocupate ca pretext pentru a-i atrage pe ucraineni în armată, relatează CNN. „Scopul principal al referendumului fals este de a mobiliza rezidenții noștri și de a-i folosi pe post de carne de tun”, a declarat într-un mesaj pe Telegram Ivan Fedorov, primarul ucrainean din exil al Melitopolului ocupat de Rusia. Totodată, oficialii din Ucraina spun că de când președintele rus a decretat mobilizarea parțială, călătoriile tinerilor din zonele ocupate au devenit mult mai dificile, iar potrivit unor surse guvernamentale citate de CNN, coridoarele de trecere care fuseseră amenajate au fost închise. Centrul Național de Rezistență al Ucrainei, o divizie a Ministerului Apărării, preciza săptămâna trecută că armata rusă intenționează să impună mobilizarea de îndată ce „referendumurile” privind aderarea la Federația Rusă vor fi aprobate, așa cum este de așteptat. ”Este clar că după referendum inamicul va anunța mobilizarea și pe terenurile ocupate pentru că are nevoie de resursă umană”, se precizează într-un comunicat al Centrului de Rezistență. Potrivit Guvernului ucrainean, administrațiile ruse de ocupație, împreună cu Serviciul Federal de Securitate (FSB) al Rusiei întocmesc liste cu mii de oameni care urmează să fie mobilizați în regiunile ucrainene Zaporojie și Herson. Iar în regiunea Luhansk, care este aproape în întregime ocupată de Rusia și forțele susținute de Moscova, oficialii ucraineni spun că se implementează deja recrutarea pe scară largă. ”Spre deosebire de Federația Rusă, unde mobilizarea este parțială, în așa-numita (Republica Populară Luhansk) toată lumea este luată”, a precizat Serghei Haidai, șeful ucrainean al administrației militare din regiunea Luhansk, pe Telegram. De asemenea, președintele Volodimir Zelenski a declarat în weekend că în Crimeea anexată de Rusia în 2014, sunt vizați pentru recrutare în special etnicii tătari, care sunt forțați astfel să fugă din peninsulă.\n\n26 sept. - Acum 7 ore AIEA anunță că este gata să discute cu Rusia și Ucraina despre crearea unei zone de protecție în jurul centralei nucleare Zaporojie Șeful Agenției Internaționale pentru Energie Atomică (AIEA), Rafael Grossi, a declarat că s-a întâlnit săptămâna trecută cu miniștrii de externe rus și ucrainean la Adunarea Generală a ONU pentru a discuta despre stabilirea unei zone de protecție în jurul centralei nucleare de la Zaporojie, relatează CNN. „Acest lucru trebuie făcut și sunt gata să continui aceste consultări în ambele țări, astfel încât să putem proteja centrala. Dacă vom lucra acolo vom putea să stabilizăm o situație pur și simplu inacceptabilă. Și sunt convins că este ceva ce putem face”, a declarat Grossi. Totodată, șeful AIEA a insistat că războiul din Ucraina trebuie să se încheie și a subliniat că organismul ONU pe care îl conduce trebuie să facă tot ce îi stă în putere pentru a preveni un accident nuclear care „ar adăuga o tragedie la suferința” din Ucraina.\n\n26 sept. - Acum 8 ore Kremlin: Rusia are contacte „sporadice” cu SUA privind armele nucleare Moscova este în contact cu Washingtonul pe tema armelor nucleare, dar această comunicare este „sporadică”, a declarat luni purtătorul de cuvânt al Kremlinului, Dmitri Peskov, relatează CNN. „Contactele sunt efectuate la nivelul corespunzător. Există canale de dialog, dar sunt foarte sporadice”, a spus purtătorul de cuvânt al președinției ruse, adăugând că prin aceste canale, cele două părți se informează reciproc despre poziția lor și pot să transmită „mesaje de urgență”. Precizările lui Peskov vin în contextul în care oficialii americani au spus că SUA au transmis Rusiei în ultimele luni că vor exista consecințe dacă Moscova alege să folosească armele nucleare în războiul din Ucraina. Mai multe informații: Reacția Kremlinului după ce Washingtonul a amenințat Moscova cu “consecințe catastrofale” dacă va utiliza armele nucleare în Ucraina\n\n26 sept. - Acum 8 ore Zelenski a discutat cu comandanții militari despre continuarea eliberării teritoriului ucrainean Președintele ucrainean Volodimir Zelenski s-a întâlnit luni, 26 septembrie, cu comandații militari pentru a vorbi despre planurile de continuare a eliberării teritoriului ucrainean, relatează CNN. „Au fost luate decizii cu privire la acțiunile active ale forțelor de apărare în scopul dezocupării în continuare a teritoriului Ucrainei”, se precizează într-un comunicat al președinției ucrainene. Printre cei prezenți la întâlnire s-au numărat ministrul Apărării Oleksei Reznikov și comandantul șef al Forțelor Armate ale Ucrainei, generalul Valeri Zaluzhny. La începutul acestei luni, forțele ucrainene au înregistrat o serie de succese în luptele din nord-estul țării, eliberând mai multe zone de sub ocupația rusă.\n\n26 sept. - Acum 8 ore Maia Sandu: Republica Moldova ar putea retrage cetăţenia celor care pleacă să lupte pentru Rusia în Ucraina Președinta Republicii Moldova, Maia Sandu, a anunțat că moldovenii care au și cetățenie rusă și au fost chemați în țara vecină în baza decretului de mobilizare semnat de Vladimir Putin, vor pierde cetățenia moldovenească dacă merg să lupte de partea Rusiei în Ucraina, relatează Reuters. Maia Sandu a lansat acest avertisment în contextul în care în regiunea moldovenească separatistă Transnistria sunt 200.000 de oameni cu dublă cetățenie, iar președinta de peste Prut a avertizat că există riscul ca aceștia să fie chemați de Rusia la luptă. „Pentru a preveni acest lucru, analizăm posibilitatea aplicării procesului de retragere a cetățeniei moldovenești pentru acele persoane (cu pașapoarte rusești) care luptă de partea agresorului”, a spus Maia Sandu. „De asemenea, luăm în calcul posibilitatea ca pedeapsa să fie mai aspră pentru cetățenii moldoveni (fără pașapoarte rusești) care se află în rândurile forțelor armate ale agresorului”, a adăugat președinta Republicăă Moldova, adăugând că vor exista consultări cu Moscova pentru a preveni cazurile de recrutare a cetățenilor săi.\n\n26 sept. - Acum 9 ore Rusia a trimis militari la frontiera cu Georgia Un vehicul militar cu personal a fost trimis la punctul Verkhny Lars din Osetia de Nord, la granița ruso-georgiană, relatează publicația rusă independentă Meduza, care citează RBC. Totul, în contextul în care unii ruși care vor să scape de mobilizare ies din țară trecând frontiera georgiană. ”Transportorul blindat de trupe se deplasează acolo, dar nu pentru a înființa un punct de control. Este, în linii mari, o rezervă în cazul în care rezerviștii vor să treacă peste punctul de control și să părăsească țara fără a îndeplini nicio formalitate la graniță. Doar în acest scop”, a precizat departamentul de frontieră al FSB, adăugând că punctul de control funcționa ca de obicei. „Nu au fost impuse restricții cu privire la ieșirea cetățenilor de sex masculin de vârstă militară”, a adăugat FSB. Între timp, polițiștii de frontieră din aeroporturi au primit liste cu bărbații care urmează să fie mobilizați, iar unora dintre ei li se interzice ieșirea din țară, notează publicația rusă independentă The Bell, citând surse din domeniul aviației, relatează Meduza. Trei surse citate de The Bell precizează că nu toți cei care îndeplinesc condițiile pentru serviciul militar au fost incluși în liste, ci doar cei pentru care au fost emise citații sau ordine de mobilizare. Mai multe informații: Rusia a trimis militari la granița cu Georgia. ”Doar pentru cazul în care rezerviștii vor să străpungă frontiera”, precizează FSB\n\n26 sept. - Acum 10 ore Rusia începe antrenarea soldaților mobilizați în Crimeea, anunță Kievul Autoritățile instalate de Rusia în Crimeea au început pregătirea militară a personalului recrutat la Sevastopol, anunță Statul Major al Forțelor Armate al Ucrainei pe 26 septembrie, relatează The Kyiv Independent. Între timp, rezidenții din Luhansk au început să fie convocați. De asemenea, Rusia a închis regiunea Rostov, la granița cu Ucraina, pentru intrare și ieșire și a ordonat localnicilor să se prezinte la birourile militare de înrolare în termen de trei zile, mai informează Statul Major. Președintele ucrainean Volodimir Zelenski a declarat, într-un interviu acordat cotidianului german Bild, că ordinul lui Putin de a mobiliza trupe suplimentare era așteptat și indică lipsa de personal militar din Rusia.\n\n26 sept. - Acum 10 ore Ucraina anunță că a găsit o nouă cameră de tortură în Harkov Serviciul de Securitate al Ucrainei (SBU) anunță că a găsit încă o cameră de tortură în satul eliberat Lyptsi, din regiunea Harkov, din nord-estul Ucrainei, relatează publicația The Kyiv Independent. Forțele ruse au ținut acolo rezidenți pro-ucraineni și i-au torturat, precizează SBU. Investigațiile sunt în desfășurare pentru identificarea tuturor victimelor, precum și a celor implicați în abuzurile asupra civililor. Toate probele colectate vor fi predate Curții Penale Internaționale de la Haga, adaugă SBU. Pe 23 septembrie, departamentul principal de investigații al poliției ucrainene a raportat că a descoperit 18 camere de tortură în regiunea Harkov, după eliberarea zonei de forțele ruse, și că a identificat peste 1.000 de militari ruși implicați în aceste fapte.\n\n26 sept. - Acum 11 ore Zelenski, despre avertismentul lui Putin privind folosirea armelor nucleare: ”Nu cred că blufează” Amenințarea președintelui rus Vladimir Putin de a folosi arme nucleare în Ucrainei „ar putea fi o realitate”, spune liderul ucrainean Volodimir Zelenski, citat de CNN. „Poate că ieri a fost cacealma. Acum, ar putea fi o realitate. Nu cred că blufează”, a declarat Zelenski pentru CBS într-un interviu difuzat duminică. În discursul său din 21 septembrie, în care a anunțat mobilizarea parțială, Vladimir Putin a acuzat Occidentul că ”vrea să distrugă Rusia” și că apelează la ”șantajul nuclear”. Liderul de la Kremlin a avertizat că Rusia va folosi ”toate mijloacele pe care le avem la dispoziție” și că cei care încearcă să folosească șantajul nuclear împotriva Rusiei vor constata că situația se poate întoarce împotriva lor. „Nu este o cacealma”, a spus el, explicit.\n\n26 sept. - Acum 11 ore Lavrov spune că orice teritoriu încorporat în Federația Rusă va avea ”protecția deplină” a Kremlinului „Întregul teritoriu de stat al Rusiei care a fost deja sau poate fi oficializat suplimentar în constituția țării noastre va beneficia cu siguranță de protecție deplină”, a declarat ministrul de externe al Rusiei, Serghei Lavrov, în cadrul unei conferințe de presă la New York, relatează CNN. „Cum poate fi altfel? Toate legile, doctrinele, conceptele și strategiile Federației Ruse sunt aplicabile pe întreg teritoriul său”, a adăugat șeful diplomației de la Moscova. Lavrov a făcut aceste declarații sâmbătă, la o zi după ce în regiunile ucrainene Donețk, Luhansk, Herson și Zaporojie, aflate parțial sub controlul Moscovei, au început referendumuri pentru alipirea la Rusia, proces care va continua până marți, 27 septembrie.\n\n26 sept. - Acum 12 ore Serbia nu va recunoaște rezultatele referendumurilor de alipire la Rusia din cele patru regiuni ucrainene Ministrul afacerilor externe al Serbiei, Nikola Selakovici, a declarat că țara sa nu poate accepta aceste rezultate, în primul rând din cauza angajamentului său față de Carta ONU și regulile dreptului internațional, relatează scrie agenția sârbă de presă de stat Tanjug. „În al doilea rând, ar fi contrar politicii noastre de păstrare a integrității teritoriale și a suveranității Serbiei. Ar fi total contrar intereselor noastre statale şi naţionale”, a spus șeful diplomației de la Belgrad. Serbia este un aliat istoric al Rusiei, după destrămarea Uniunii Sovietice, și nu a condamnat invazia din Ucraina. Mai multe informații: Un aliat tradițional al lui Putin nu recunoaște referendumurile din teritoriile ucrainene ocupate: „Total contrar intereselor noastre”\n\n26 sept. - Acum 13 ore Vladimir Putin a plecat în concediu după ce a decretat mobilizarea parțială Președintele rus Vladimir Putin se află în regiunea estică Novgorod, la casa de vacanță de la Valdai, scrie jurnalista Farida Rustamova, în buletinul său informativ de pe canalul de Telefgram Faridaily, relatează proiectul media SVTV. „Pe 21 septembrie, la 9.00 dimineața, când mulți bărbați au aflat că vor fi trimiși pe front, în așa-numita mobilizare parțială, Putin dormea. Videoclipul cu mesajul său nu a fost transmis în direct. Mai târziu, în acea zi, președintele a călătorit la Veliki Novgorod, unde a vizitat o școală tehnică și a asistat la concert”, notează Farida Rustamova. Apoi, „potrivit a trei surse familiare cu programul președintelui”, Putin a intrat în pauză în activitățile publice, care va dura cel puțin o săptămână. Jurnalista spune că liderul de la Kremlin este în vacanță la Valdai, însă precizează că nu a primit nicio confirmare din surse oficiale, deși l-a contactat pe Dmitri Peskov, purtătorul de cuvânt al Kremlinului. Colaboratoare New York Times și Financial Times, jurnalista Farida Rustamova a lucrat pentru BBC News Rusia, Meduza și postul TV Dojd. Mai multe informații: Jurnalistă rusă independentă: „După anunțul mobilizării parțiale, Vladimir Putin a plecat în concediu la Valdai”\n\n26 sept. - Acum 13 ore Zelenski: Încă două morminte comune au fost găsite la Izium Președintele ucrainean Volodimir Zelenski a anunțat, într-un interviu pentru postul american CBS, că încă două gropi comune cu sute de cadavre au fost descoperite la Izium. ”Au găsit încă două gropi comune, morminte mari cu sute de oameni. Vorbim despre un orășelul Izium. Știți? Mai sunt două gropi comune într-un oraș mic. Asta se întâmplă”, a declarat liderul de la Kiev, făcând apel la noi sancțiuni la adresa Rusiei. Orașul Izium, 50.000 de locuitori, a fost „șters de pe fața pământului”, a mai Zelenski. Între timp, pe contul de Facebook al Comandamentul Forțelor Aeropurtate de Asalt ucrainene a fost difuzat un videoclip filmat cu o dronă care arată amploarea distrugerilor din așezările recent eliberate din regiunea Harkov, din nord-estul țării, inclusiv din Izium. Mai multe informații: „Moarte și distrugere”. Filmare cu drona la Izium, orașul eliberat după șase luni de ocupație. Au fost găsite încă două morminte comune\n\n26 sept. - Acum 14 ore Surse de la Kremlin: Peste 260.000 de bărbați au părăsit Rusia după anunțul de mobilizare parțială Peste 260.000 de bărbați au plecat din Rusia după ce președintele Vladimir Putin a decretat mobilizarea parțială, potrivit unei surse de la Kremlin, citată de publicația independetă Novaia Gazeta Europe. Datele apar în cel mai recent raport al Serviciului de Securitate (FSB), din 25 septembrie. În document se precizează că 261.000 de bărbați au părăsit Rusia de miercuri până sâmbătă. ”Forțele de securitate și Ministerul Apărării speră să îl convingă pe Putin să închidă granițele înainte de a fi prea târziu”, a spus oficialul de la Kremlin pentru publicația citată. Mai multe informații: Peste 260.000 de bărbați au părăsit Rusia după ce s-a anunțat mobilizarea, susțin surse de la Kremlin\n\n26 sept. - Acum 14 ore Kazahstanul anunță că nu va recunoaște referendumurile din regiunile ucrainene ocupate Cunoscut drept un partener apropiat al Rusiei, Kazahstanul a anunțat că nu va recunoaște referendumurile care au loc în aceste zile în patru regiuni ucrainene, controlate în mare parte de forțele ruse, relatează agenția Reuters, citată de Agerpres. ”În privinţa desfăşurării referendumurilor (…), Kazahstanul porneşte de la principiul integrităţii teritoriale a statelor, echivalenţa lor suverană şi coexistenţa lor paşnică”, a precizat purtătorul de cuvânt al Ministerului de externe Aibek Smadiarov. Reprezentantul MAE kazah mai precizează că țara sa consideră că menținerea stabilității la nivel regional este cel mai important obiectiv. Referendumurile pentru alipirea la Rusia au început vineri, 23 septembrie, în regiunile ucrainene Donețk, Luhansk, Herson și Zaporojie și se vor încheia marți, 27 septembrie. Mai multe informații: Kazahstanul anunță că nu va recunoaște referendumurile din regiunile ucrainene ocupate de Rusia\n\n26 sept. - Acum 14 ore Comisar militar, împușcat într-un centru de recrutare din Siberia Un bărbat din Rusia a deschis focul într-un centru de recrutare din Siberia, împușcându-l pe șeful comitetului regional de recrutare, după ce i-a spus că el refuză să lupte în războiul din Ucraina, relatează The Guardian. Incidentul a avut loc în Ust-Ilimsk, un oraș de aproximativ 85.000 de locuitori din regiunea Irkuțk din Siberia. În imaginile apărute pe rețelele sociale se vede cum bărbatul, îmbrăcat în haine de camuflaj trage în oficial în timp ce alți potențiali recruți fug din încăpere. Potrivit primelor informații, au fost trase cel puțin trei focuri de armă. Guvernatorul regional din Irkuțk, Igor Kobzev, a scris într-un mesaj pe Telegram că șeful biroului de recrutare se afla în spital într-o stare critică și că bărbatul care a deschis focul a fost reținut și „va fi pedepsit”. Acesta este cel mai recent incident care are loc în urma mobilizării parțiale decretate de Vladimir Putin pe 21 septembrie. De atunci, mai multe centre de recrutare au fost incendiate, iar poliția a făcut sute de arestări în toată țara pentru a dispersa protestele locale izbucnite după anunț. Mai multe informații: Un comisar militar rus a fost împușcat în cap în biroul de înrolare din Irkutsk de un tânăr care urma să fie mobilizat | VIDEO\n\n25 sept. - Ieri Zelenski: Ucraina a primit rachete de apărare aeriană Președintele ucrainean Volodimir Zelenski a declarat duminică că Ucraina a primit rachete de apărare aeriană NASAMS din SUA, transmite The Guardian. Pentagonul a spus în urmă cu zece zile că urmează să fie livrate două sisteme. Cu toate acestea, Zelenski a spus că are nevoie de mai mult pentru a proteja cetățenii ucraineni.\n\n25 sept. - Ieri Forțele ucrainene au respins atacurile rusești în apropierea frontului de est Forțele ucrainene au respins atacurile rusești în diferite locații la est de Kramatorsk, un oraș aflat în apropiere de marginea de est a teritoriului controlat de ucraineană, au anunțat duminică armata țării, citată de CNN. „Forțele de Apărare au respins atacurile din zonele așezărilor Soledar, Vyimka, Kurdyumivka, Zaitseve”, au transmis Forțele Armate ucrainene, într-un comunicat. Armata ucraineană a anunțat, de asemenea, că artileria sa a lovit zece ținte rusești de armament și hardware militar în partea de est a regiunii Zaporojie.\n\n25 sept. - Ieri Liz Truss: Aliaţii trebuie să rămână fermi în sprijinul pentru Ucraina Prim-ministrul britanic Liz Truss a declarat că aliaţii ar trebui să rămână fermi în privinţa Ucrainei şi să ignore tentativele de intimidare ale preşedintelui rus Vladimir Putin, relatează Reuters. Truss susţine că Putin escaladează războiul din Ucraina pentru că nu câştigă şi că liderul de la Kremlin a făcut o greşeală strategică ”Cred că nu a anticipat puterea reacţiei din partea lumii libere. Nu ar trebui să ascultăm tentativele sale de intimidare şi ameninţările sale false. În schimb, ceea ce trebuie să facem este să sancţionăm Rusia şi să continuăm să-i sprijinim pe ucraineni” a declarat Truss, pentru CNN.\n\n25 sept. - Ieri Ucraina a doborât o dronă kamikaze iraniană în apropiere de Mikolaiv Apărarea aeriană ucraineană a doborât dumnică o dronă kamikaze Shahed-136 de fabricație iraniană, operată de trupele ruse, a declarat Comandamentul Operațional de Sud al Ucrainei, citat de Kyiv Independent. În cursul dimineții, centrul Odesei a fost lovit cu același tip de drone.\n\n25 sept. - Ieri Rusia ține prizonieri 2.500 ucraineni, acuză Ucraina Vicepremierul Irina Vereshchuk a declarat duminică pentru BBC că Rusia ține prozonieri și civili alături de soldați. Rușii nu au fost de acord să elibereze civili în timpul ultimului schimb de prizonieri, a susținut aceasta. Pe 21 septembrie, Ucraina a returnat 215 de prizonieri, inclusiv apărătorii Azovstal, din captivitatea rusă.\n\nUrmărește-ne pe Google News\n\nGSP.RO Cum arăta impresara după bătaia cu Reghecampf. Este ajutată de o prietenă să meargă, primele imagini\n\nPlaytech.ro ȘOC! Meghan Markle l-a AMENINȚAT pe Prințul Harry. SCANDALUL uriaș despre care tocmai s-a aflat: 'I-a spus că...'\n\nViva.ro Mesajul transmis de Sarah, fiica vitregă a lui Reghe, după ce antrenorul a bătut-o pe Prodanca în plină stradă. Cuvintele ei au stârnit un val de reacții\n\nObservatornews.ro Situaţia e-commerce-ului în România: de ce ţara noastră este mult înaintea Bulgariei, însă în spatele Ungariei\n\nȘtirileprotv.ro Haos în Rusia! Un bărbat a deschis focul într-un birou de recrutare din Irkuţk. Șeful unității se află în stare critică\n\nFANATIK.RO Invitații nu s-au uitat la bani. Cât a fost darul la botezul lui Liam, fiul lui Laurențiu Reghecampf\n\nOrangesport.ro Revolta oligarhilor! Cunoscutul lui Putin anunţă data la care va fi dat jos preşedintele Rusiei. Cât de aproape e momentul istoric\n\nHOROSCOP Horoscop 27 septembrie 2022. Scorpionii trebuie să aibă puțin mai multă răbdare, dar dacă nu vor reuși, o abordare mai pozitivă e soluția\n\nPUBLICITATE Care este diferența dintre precalificarea creditului ipotecar și preaprobarea?",
    "Patru separatişti ucraineni, organizatori ai referendumurilor, sunt declaraţi suspecţi penali în Ucraina": "Patru separatişti ucraineni, organizatori ai referendumurilor, sunt declaraţi suspecţi penali în Ucraina\n\nPatru separatişti ucraineni, împlicaţi în organizarea referendumurilor din regiunile controlate de ruşi, sunt consideraţi suspecţi penali de autorităţile din Ucraina, potrivit CNN.\n\nPatru separatişti ucraineni, organizatori ai referendumurilor, sunt declaraţi suspecţi penali în Ucraina\n\nPentru cele mai importante ştiri ale zilei, transmise în timp real şi prezentate echidistant, daţi LIKE paginii noastre de Facebook!\n\nUrmărește Mediafax pe Instagram ca să vezi imagini spectaculoase și povești din toată lumea!\n\nRăspunde pe site-urile Aleph News, Mediafax, Ziarul Financiar și pe paginile noastre de social media - ȘTIU și Aleph News. Vezi răspunsul la Știu, de la ora 19.55, Aleph News.\n\nConținutul website-ului www.mediafax.ro este destinat exclusiv informării și uzului dumneavoastră personal. Este interzisă republicarea conținutului acestui site în lipsa unui acord din partea MEDIAFAX. Pentru a obține acest acord, vă rugăm să ne contactați la adresa vanzari@mediafax.ro.",
    "Ucraina: Care este situația pe linia frontului, la trei săptămâni după contraofensiva fulgerătoare a ucrainenilor": "Ucraina: Care este situația pe linia frontului, la trei săptămâni după contraofensiva fulgerătoare a ucrainenilor\n\nLa trei săptămâni după o contraofensiva fulgerătoare din nord-estul țării, care le-a permis să recupereze mii de kilometri pătrați, forțele ucrainene mențin presiunea asupra armatei ruse în Donbass, scrie Le Monde.\n\nÎn regiunea nord-estică Harkov, care a fost în mare parte recucerită de la ruși în urma unei ofensive desfășurate în ultimele săptămâni, ucrainenii controlează acum o mare parte din orașul Kupiansk, un nod feroviar crucial folosit anterior de Rusia pentru a-și aproviziona forțele desfășurate spre la sud.\n\nDar o fâșie îngustă de pe malul estic al râului Oskil rămâne în mâinile forțelor rusești, împiedicând ucrainenii să avanseze spre regiunea Lugansk, controlată de Rusia. La sfârșitul săptămânii trecute, ploile torențiale au îngreunat înaintarea trupelor Kievului. „Întrucât este dificil să avansăm din cauza vremii, țintim vehiculele lor blindate, depozitele de muniții și grupurile de soldați”, a declarat sâmbătă sergentul ucrainean Roman Malina, în zgomotul neîntrerupt al bombardamentelor.\n\nMai la sud, ucrainenii manevrează acum spre Liman, la 50 km sud-est de Izum, în nordul regiunii Donețk. Acest oraș este esențial în sistemul rusesc, între linia frontului de la nord de Kramatorsk și râul Oskil, prin care trece cea mai mare parte a aprovizionării forțelor rusești desfășurate în estul Ucrainei.\n\nKievul a afirmat vineri că a cucerit Yațkivka, pe malul estic al râului Oskil, la 30 de kilometri nord-vest de Liman. Iar potrivit Institutului pentru Studiul Războiului (ISW), un think tank cu sediul în SUA, „forțele ucrainene luptă împotriva pozițiilor rusești din Karpivka, Nove și Novoserhiivka”, la nord și est de oraș. „Ucrainenii forțează la est și la nord de Liman într-o mișcare de încercuire (…) determinând forțele aeriene rusești să lanseze misiuni disperate pentru a apăra acest buzunar. Au pierdut patru sau cinci avioane în acest weekend”, observă analistul Mike Martin de la Departamentul de Studii de Război de la King’s College din Londra.\n\nÎn ciuda acestei intensificări a ofensivei ucrainene în Donbass, armata rusă și paramilitarii grupului rus Wagner încearcă în continuare să pătrundă spre orașul industrial Kramatorsk. „În mod surprinzător, forțele rusești continuă să facă presiuni pentru a cuceri orașul Bahmut”, în ciuda „progreselor limitate din ultimele săptămâni”, notează Michael Kofman de la centrul de reflecție Center for a New American Security. Potrivit acestuia, este vorba de un efort tactic care nu are prea mult sens din punct de vedere militar, dar care are un „obiectiv politic”, deoarece Kremlinul intenționează oficial să anexeze Donbassul la sfârșitul referendumurilor actuale, în conformitate cu obiectivele sale oficiale de război.\n\nCitește și...",
    "LIVE Război în Ucraina, ziua 214: Pierderi mari pentru armata rusă în ultima zi / Șefii parlamentului rus critică sincopele mobilizării militare / Rosgvardia este supusă unei presiuni deosebite": "Ultima știre - 00:00 Duminică, 25 Septembrie 2022, 08:20\n\nHotNews.ro\n\nRușii au bombardat mai multe zone din sudul Ucrainei sâmbătă noapte, în timp ce Moscova încerca să își justifice războiul în fața Națiunilor Unite, chiar dacă încearcă să intensifice conflictul.\n\nLocuitori din Karkov Foto: Sergei Chuzavkov/SOPA Images / Shutterstock Editorial / Profimedia\n\nCele mai importante informații de duminică, ziua 214 a războiului din Ucraina, LIVETEXT:\n\nGermania vrea interzicerea prezenţei cetăţenilor UE în conducerea întreprinderile de stat ruse\n\nZelenski anunță că Ucraina a primit din SUA sisteme de apărare antiaeriană NASAMS\n\nPremierul britanic Liz Truss susţine că aliaţii trebuie să rămână fermi în sprijinul pentru Ucraina: „Nu ar trebui să ascultăm tentativele de intimidare şi ameninţările false ale lui Putin”\n\nSUA avertizează asupra consecințelor „catastrofice” dacă Rusia folosește arme nucleare în Ucraina\n\nReferendumurile de anexare din teritoriile ocupate continuă a treia zi. Parlamentul rus ar putea adopta o anexare joi, iar Putin ar putea vorbi în Parlament vineri\n\nComandamentul rus trimite noi recruți fără antrenament direct în prima linie pentru a reface numărul soldaților din unitățile care au suferit pierderi, spun oficialii Statului Major al Forțelor Armate ale Ucrainei. Acest lucru le afectează în mod semnificativ moral și calitatea îndeplinirii sarcinilor lor\".\n\nSUA și aliații vor acționa „decisiv” dacă Rusia folosește arme nucleare\n\nSerbia, în ciuda angajamentului său față de Rusia, nu va recunoaște pseudo-referendumurile organizate de Federația Rusă în teritoriile ocupate din sudul și estul Ucrainei, scrie Pravda.com.ua\n\nIsraelul va trata 20 de soldați ucraineni care au fost răniți în războiul cu Rusia, potrivit ambasadorului israelian în Ucraina.\n\nSUA și aliații săi vor acționa „decisiv” dacă Rusia folosește arme nucleare tactice în Ucraina, a declarat duminică consilierul pentru securitate națională de la Casa Albă, Jake Sullivan. „Am comunicat Kremlinului în mod direct că orice utilizare a armelor nucleare va avea consecințe catastrofale pentru Rusia, că SUA și aliații noștri vor răspunde decisiv”, a declarat Sullivan pentru „Face The Nation” de la CBS.\n\nCozi lungi de vehicule s-au format la granița dintre Rusia și Mongolia, în încercarea rușilor de a scăpa de ordinul de mobilizare al Kremlinului, relatează Agence France-Presse (AFP). Șeful unui punct de control din orașul Altanbulag a declarat agenției că peste 3.000 de ruși au intrat în Mongolia în ultimele zile.\n\nAlte șapte nave care transportau produse agricole au părăsit porturile ucrainene duminică, au anunțat autoritățile, urcând 218 numărul total al navelor de când un coridor intermediat de ONU prin Marea Neagră a fost deschis în august. Ucraina nu a putut să exporte pe această rută din cauza lipsei unor acorduri de siguranță\n\n„500 de locuitori ai regiunii Zaporojie au fost chestionați în prima zi a votării referendumului, pe 23 septembrie 2022. Dintre cei care au participat la referendum și au răspuns la întrebare, 93% au susținut aderarea regiunii Zaporojie la Federația Rusă, în timp ce 7% au susținut ca aceasta să rămână ucraineană”, scrie agenția TASS\n\nRusia închide granițele pentru bărbații cu vârste de mobilizare\n\nAutoritățile ruse au promis că vor revizui erorile în procesul de mobilizare, după ce persoanelor în vârstă și bolnave li s-a ordonat din greșeală să se prezinte la încorporare. În regiunea de sud-vest a Volgogradului, un fost-militar cu diabet zaharat de 63 de ani a fost trimis într-o tabără de antrenament, în ciuda problemelor de sănătate și cerebrale precare. Guvernatorul regiunii Vladimir, Vladimir Avdeev, a declarat sâmbătă că „oricine este mobilizat din greșeală se va întoarce acasă”.\n\nÎn Daghestan, una dintre cele mai sărace zone din Federația Rusă, au avut loc manifestații contra mobilizării, forțele de ordine trăgând în aer pentru a încerca să liniștească protestatarii.\n\nDagestan is rapidly becoming Russia's most 'troublesome' region. This morning locals gathered to protest against the mobilisation on the Khasavyurt-Makhachkala highway near the village of Endirei. Machine gun fire can be heard pic.twitter.com/sfNcH7dxwZ — Tadeusz Giczan (@TadeuszGiczan) September 25, 2022\n\nAutoritățile ruse vor închide granițele pentru bărbații cu vârste de mobilizare, au declarat pentru publicația independentă Meduza două surse apropiate de Vladimir Putin.\n\nPe rețelele de socializare au apărut noi imagini ce sugerează că bețiile crunte sunt un fenomen larg răspândit în rândul bărbaților ruși care sunt mobilizați pentru a fi trimiși să lupte în Ucraina.\n\nMinisterul rus al Apărării susține că forțele ucrainene au continuat atacurile în jurul centralei nucleare din Zaporojie, inclusiv prin lansarea a opt „drone kamikaze” asupra acesteia.\n\nForțele rusești au doborât toate dronele în afara teritoriului centralei nucleare, a susținut Ministerul Apărării. (Reuters)\n\nMazda Motor Corp discută cu societatea sa mixtă din Rusia încheierea producţiei de maşini în această ţară, după ce invadarea Ucrainei a provocat perturbări în lanţurile de aprovizionare\n\nUcrainenii, acuzați de ruși că au lovit un hotel din Herson\n\nAutoritățile pro-ruse din orașul ucrainean ocupat Herson au acuzat forțele Kievului că au ucis două persoane într-un atac cu rachete asupra hotelului Play de Ribas, duminică, în jurul orei 5.30 dimineața.\n\nOficialul de ocupație Kirill Stremousov a declarat că Oleksiy Jouravko, un fost deputat ucrainean pro-rus, se numără printre cei morți.\n\nÎn momentul în care racheta a lovit se aflau în hotel și jurnaliști din presa rusă, potrivit sursei citate. (The Guardian)\n\nAfirmația armatei ucrainene că a doborât sâmbătă patru avioane și un elicopter ale forțelor rusești este susținută de mai multe clipuri apărute pe rețelele de socializare. Într-unul dintre ele se vede cum se prăbușește un Su-30M, cei doi piloți reușind să se catapulteze:\n\n#Ukraine: We have now been graced with HD footage of this shootdown, which shows that the two crew members ejected at very low altitude. The Su-30SM is obliterated. https://t.co/S525fhtl6f pic.twitter.com/qEdpkv7S7F — \\uD83C\\uDDFA\\uD83C\\uDDE6 Ukraine Weapons Tracker (@UAWeapons) September 24, 2022\n\nȘefii parlamentului rus critică sincopele mobilizării militare\n\nRecolta de cereale a Ucrainei în acest an ar putea totaliza doar 54,1 - 55,7 milioane de tone, faţă de nivelul record de 86 milioane de tone.\n\nToyota Motor a decis să îşi închidă de tot fabrica din Rusia, după ce în martie suspendase producţia şi importurile de vehicule în această ţară.\n\nForțele rusești au atacat iar Odesa cu drone kamikaze, probabil tot de fabricație iraniană\n\nSerhii Bratchuk, un purtător de cuvânt al administrației militare din regiunea Odesa, a declarat că sediul administrativ din centrul orașului Odesa a fost lovit de trei ori, duminică dimineață.\n\nO dronă rusă a fost doborâtă de forțele de apărare aeriană. Operațiunea de salvare și de stingere a incendiilor este în curs de desfășurare, potrivit lui Bratchuk. Nu au fost raportate victime. (Kyiv Independent)\n\nMore Shahed 136 drone attacks in Odessa. These drones seem to easily get through air defence. pic.twitter.com/f5p2Lm7SO5 — Nikolai (@Nikolai11449196) September 25, 2022\n\nCei mai importanți doi parlamentari ruși au reacționat la problemele mobilizării militare, ordonând liderilor regionali să țină situația sub control și să rezolve rapid „excesele\" care au stârnit furia publică.\n\nPierderi mari pentru armata rusă în ultima zi\n\nRoger Waters, cofondator al formaţiei Pink Floyd şi-a anulat concertele planificate în Polonia, pe fondul indignării pentru poziţia sa faţă de războiul Rusiei din Ucraina.\n\nÎntrerupem fluxul de știri serioase privind războiul din Ucraina cu o glumă care circulă prin Moscova, potrivit lui Eerik N Kross, parlamentar estonian și fost șef al serviciilor de informații:\n\n„Patriarhul Kirill anunță că toți soldații ruși care mor în războiul din Ucraina vor merge în Rai.\n\nAuzind acest lucru, Raiul a solicitat imediat aderarea la NATO”\n\nArmata ucraineană estimează că trupele de invazie au pierdut în ultima zi 400 de soldați, 13 tancuri, 25 de blindate de luptă și transport de infanterie, 7 piese de artilerie, un lansator multiplu de rachete, un sistem antiaerian, 4 avioane, 10 drone, 4 echipamente speciale și 20 de autocisterne și vehicule:\n\nThese are the indicative estimates of Russia’s combat losses as of Sept. 25, according to the Armed Forces of Ukraine. pic.twitter.com/1zbbNxU4Mx — The Kyiv Independent (@KyivIndependent) September 25, 2022\n\nKuleba: Declarațiile Kremlinului privin armele nucleare, „absolut inacceptabile”\n\nRolul avut în eliberarea unor luptătorilor străini capturați de trupele ruse în Ucraina ar putea ajuta Arabia Saudită să-și reabiliteze reputația internațională, spun analiști citați de Guardian.\n\nRusia a eliberat miercuri în Arabia Saudită 10 străini pe care i-a capturat în Ucraina, inclusiv cinci britanici.\n\nArabia Saudită a afirmat că efortul său de mediere a fost condus de prințul moștenitor Mohammed bin Salman, care se străduiește să își refacă reputația după asasinarea în 2018 a jurnalistului Jamal Khashoggi.\n\nDeclarațiile Kremlinului privind posibila utilizare a armelor nucleare sunt „absolut inacceptabile\" și Kievul nu va ceda în fața lor, a spus duminică dimineață ministrul ucrainean de externe, Dmitro Kuleba.\n\n„Declarațiile iresponsabile ale lui Putin și Lavrov privind posibila utilizare a armelor nucleare sunt absolut inacceptabile. Ucraina nu va ceda. Facem apel la toate puterile nucleare să vorbească acum și să spună clar Rusiei că astfel de retorici pun lumea în pericol și nu vor fi tolerate\", a scris Kuleba pe Twitter.\n\nRosgvardia, supusă unei presiuni deosebite\n\nEvaluarea de dimineață a ministerului britanic al apărării subliniază situația grea în care se află Rosguardia\n\nAleksandr Khinstein, membru de marcă al Dumei naționale ruse, a cerut miercuri ca mobilizarea parțială a armatei ruse să fie extinsă la Garda Națională Rusă (Rosgvardia).\n\nUnitățile Rosgvardia au jucat un rol important atât în luptă, cât și în asigurarea securității zonei de ariergardă în Ucraina și, în prezent, se ocupă de facilitarea „referendumurilor” din zonele ocupate.\n\nAceastă forță este menită să îndeplinească roluri de securitate internă, pentru a asigura continuitatea regimului lui Putin. Ea a fost deosebit de slab pregătită pentru luptele intense pe care le-a cunoscut în Ucraina.\n\nAvând în vedere nevoia de a reprima disensiunile interne în creștere din Rusia, precum și sarcinile operaționale din Ucraina, este foarte probabil ca Rosgvardia să fie supusă unei presiuni deosebite.\n\nExistă o posibilitate reală ca mobilizarea să fie folosită pentru a întări unitățile Rosgvardia cu efective suplimentare.\n\n\n\n\n\nZelenski se declară șocat de poziția Israelului\n\nCe spune Institutul pentru Studiul războiului despre mobilizarea din Rusia: Haos, confuzie și dezorganizare / Directivele date de Șoigu, în contradicție cu ce vrea Putin / Liderul de la Kremlin rotește cadre în loc să schimbe sistemul\n\nVolodimir Zelenski s-a declarat „şocat\" de faptul că Israelul nu a oferit sisteme antirachetă Kievului pentru a ajuta la contracararea atacurilor ruseşti, potrivit unui interviu făcut public sâmbătă.\n\nZelenski a cerut armele de la scurt timp după începutul războiului, în februarie. El a menţionat sistemul Iron Dome al Israelului, folosit adesea pentru a intercepta rachete trase de militanţii palestinieni în Gaza.\n\n„Nu ştiu ce s-a întâmplat cu Israelul. Sunt sincer, sincer - sunt în stare de şoc, pentru că nu înţeleg de ce nu ne-au putut oferi sprijin antiaerian\", a spus el. (Reuters, News.ro)\n\nScurtă recapitulare a evenimentelor recente:\n\nRusia a lansat vineri „referendumuri” care vizează anexarea a patru regiuni ocupate din Ucraina, atrăgând condamnarea Kievului și a națiunilor occidentale care au respins voturile ca fiind o farsă și s-au angajat să nu le recunoască rezultatele.\n\nOficialii ucraineni au declarat că oamenilor li s-a interzis să părăsească unele zone ocupate până la încheierea celor patru zile de vot, că grupuri armate au mers la case pentru a-i forța pe oameni să voteze, iar angajații au fost amenințați cu concedierea dacă nu participă.\n\nRusia susține că „referendumurile” oferă o oportunitate pentru ca oamenii din aceste regiuni să își exprime punctul de vedere, iar Serghei Lavrov a declarat că regiunile vor fi sub „protecția deplină\" a Moscovei dacă vor fi anexate. Lavrov a acuzat la ONU și „rusofobia fără precedent” a Occidentului.\n\nDuma, camera inferioară a parlamentului rus, ar putea dezbate joi proiecte de lege privind încorporarea în Rusia a părților ocupate de Rusia din Ucraina, a potrivit TASS.\n\nȘefa canalului de știri rusesc de stat RT, Margarita Simonyan, și-a exprimat supărarea că ofițerii de înrolare au trimis documentele de chemare la recrutare oamenilor nepotriviți, în timp ce frustrarea privind o mobilizare militară a crescut în întreaga Rusie.\n\nȘeful Consiliului pentru Drepturile Omului de la Kremlin, Valery Fadeyev, a anunțat că i-a scris ministrului Apărării, Serghei Șoigu, cu solicitarea de a „rezolva urgent\" problemele legate de mobilizare.\n\nÎntr-un alt semn public rar de agitație la vârf în Rusia, Ministerul Apărării a declarat că ministrul adjunct responsabil cu logistica, generalul cu patru stele Dmitri Bulgakov, a fost înlocuit „pentru a fi transferat într-un alt rol\".\n\nÎn Rusia au avut loc proteste împotriva mobilizării: sute de reținuți, forțele de securitate au bătut civili. S-a scandat „Putin în tranșee!”\n\nE necesar ca UE să dea dovadă de „deschidere faţă de cei care nu vor să fie instrumentalizaţi de Kremlin”, apreciază preşedintele Consiliului European, Charles Michel, făcând apel la primirea celor care fug de mobilizare.\n\nChina sprijină toate eforturile care conduc la rezolvarea pașnică a „crizei\" din Ucraina, a declarat ministrul său de externe în cadrul Adunării Generale a ONU, adăugând că prioritatea urgentă este facilitarea discuțiilor pentru pace.\n\n--------------",
    "LIVETEXT Război în Ucraina, ziua 214 | Atac rusesc cu drone iraniene asupra oraşului Odesa, al doilea din ultimele 2 zile": "Relatarea LIVETEXT Libertatea cu a 215-a zi a războiului din Ucraina s-a mutat aici: LIVETEXT Război în Ucraina, ziua 215.\n\n25 sept. - Ieri Zelenski: Ucraina a primit rachete de apărare aeriană Președintele ucrainean Volodimir Zelenski a declarat duminică că Ucraina a primit rachete de apărare aeriană NASAMS din SUA, transmite The Guardian. Pentagonul a spus în urmă cu zece zile că urmează să fie livrate două sisteme. Cu toate acestea, Zelenski a spus că are nevoie de mai mult pentru a proteja cetățenii ucraineni.\n\n25 sept. - Ieri Forțele ucrainene au respins atacurile rusești în apropierea frontului de est Forțele ucrainene au respins atacurile rusești în diferite locații la est de Kramatorsk, un oraș aflat în apropiere de marginea de est a teritoriului controlat de ucraineană, au anunțat duminică armata țării, citată de CNN. „Forțele de Apărare au respins atacurile din zonele așezărilor Soledar, Vyimka, Kurdyumivka, Zaitseve”, au transmis Forțele Armate ucrainene, într-un comunicat. Armata ucraineană a anunțat, de asemenea, că artileria sa a lovit zece ținte rusești de armament și hardware militar în partea de est a regiunii Zaporojie.\n\n25 sept. - Ieri Liz Truss: Aliaţii trebuie să rămână fermi în sprijinul pentru Ucraina Recomandări Pensionarii români renunță la medicamente, murături și carne ca să-și plătească facturile la iarnă. „Am trecut prin perioade şi mai grele, ştim cum e” Prim-ministrul britanic Liz Truss a declarat că aliaţii ar trebui să rămână fermi în privinţa Ucrainei şi să ignore tentativele de intimidare ale preşedintelui rus Vladimir Putin, relatează Reuters. Truss susţine că Putin escaladează războiul din Ucraina pentru că nu câştigă şi că liderul de la Kremlin a făcut o greşeală strategică ”Cred că nu a anticipat puterea reacţiei din partea lumii libere. Nu ar trebui să ascultăm tentativele sale de intimidare şi ameninţările sale false. În schimb, ceea ce trebuie să facem este să sancţionăm Rusia şi să continuăm să-i sprijinim pe ucraineni” a declarat Truss, pentru CNN.\n\n25 sept. - Ieri Ucraina a doborât o dronă kamikaze iraniană în apropiere de Mikolaiv Apărarea aeriană ucraineană a doborât dumnică o dronă kamikaze Shahed-136 de fabricație iraniană, operată de trupele ruse, a declarat Comandamentul Operațional de Sud al Ucrainei, citat de Kyiv Independent. În cursul dimineții, centrul Odesei a fost lovit cu același tip de drone.\n\n25 sept. - Ieri Rusia ține prizonieri 2.500 ucraineni, acuză Ucraina Vicepremierul Irina Vereshchuk a declarat duminică pentru BBC că Rusia ține prozonieri și civili alături de soldați. Rușii nu au fost de acord să elibereze civili în timpul ultimului schimb de prizonieri, a susținut aceasta. Recomandări Ce înseamnă să fii bărbat. De la Zidane la Federer și Nadal Pe 21 septembrie, Ucraina a returnat 215 de prizonieri, inclusiv apărătorii Azovstal, din captivitatea rusă.\n\n25 sept. - Ieri SUA avertizează asupra consecințelor ”catastrofale” dacă Rusia folosește arme nucleare în Ucraina Consilierul pentru Securitate Națională de la Casa Albă, Jake Sullivan, a promis duminică că vor exista consecințe ”catastrofale” dacă Rusia va folosi o armă nucleară în Ucraina și a spus că SUA vor adopta noi sancțiuni economice împotriva Rusiei dacă Kremlinul își finalizează referendumurile ”false”, transmite CNN. ”Dacă Rusia depășește această linie, vor exista consecințe catastrofale pentru ea. Statele Unite vor răspunde decisiv”, a spus Sullivan, la postul NBC.\n\n25 sept. - Ieri 447 de cadavre, găsite în total în gropile comune din Izium Serviciul de Stat de Urgență al Ucrainei a anunțat duminică că 447 de trupuri de bărbați, femei și copii au fost găsite în groapa comună dintr-o pădure de la marginea orașului Izium, transmite Kyiv Independent. Anterior, guvernatorul Oblastului Harkiv, Oleh Syniehubov, a declarat că majoritatea cadavrelor aveau semne de moarte violentă, inclusiv 30 de cadavre cu semne de tortură. Din toate cadavrele găsite, 21 de persoane erau militari. Recomandări Emilia Șercan publică plagiatul comis de ministrul educației, Sorin Cîmpeanu, care și-a însușit 92 de pagini din munca a doi profesori într-un curs universitar. Apoi le-a furat de tot lucrarea, semnându-se el\n\n25 sept. - Ieri Mobilizarea în Crimeea va fi finalizată în cursul zilei de duminică Șeful administrației de ocupație a peninsulei Crimeea, Serhii Aksyonov, a anunțat că măsurile legate de mobilizarea parțială vor fi finalizate în Crimeea până la sfârșitul zilei de duminică. „Cuvinte de mulțumire către Crimeenii care și-au îndeplinit datoria, au dat dovadă de curaj și au venit la comisariatele militare pentru a se alătura Forțelor Armate ale Rusiei. Măsurile de mobilizare în Crimeea vor fi finalizate până la sfârșitul zilei de astăzi (n.r. – duminică, 25 septembrie)”, a transmis Serhii Aksyonov. Potrivit oficialului rus, proiectul de plan privind mobilizarea din Crimeea „a fost realizat în totalitate”.\n\n25 sept. - Ieri Alte șapte nave cu cereale au părăsit porturile ucrainene Ministerul Infrastructurii a transmis pe Facebook că duminică alte șapte nave au părăsit porturile ucrainene prin „culoarul cerealelor”. „La 25 septembrie, ca parte a implementării „inițiativei cerealelor”, 7 nave cu 146,2 mii tone de produse agricole pentru țările din Africa, Asia și Europa au părăsit porturile „Odesa”, „Chornomorsk” și „Pivdenniy””, se arată în mesaj. Potrivit datelor Ministerului Infrastructurii, până în prezent au fost exportate 4,85 milioane de tone de produse agricole. Un total de 218 nave au părăsit porturile ucrainene cu produse agricole care au fost trimise în țări din Asia, Europa și Africa.\n\n1238 Bărbații aflați la vârsta mobilizării nu vor mai putea să plece din Rusia după 28 septembrie Autoritățile ruse urmează să închidă granițele pentru bărbații în vârstă de mobilizare, a declarat pentru Meduza o sursă apropiată Administrației Prezidențiale a Federației Ruse. Potrivit acesteia, data cea mai probabilă pentru introducerea interdicției este 28 septembrie. Sursa Meduza a menționat că ar exista aparența unei „vize de ieșire”, în sensul în care, pentru a părăsi Rusia, bărbații ar trebui să obțină permisiunea de la biroul de înregistrare și înrolare militară. Mai multe detalii: Rușilor care pot fi mobilizați li se va interzice să părăsească țara după „referendumurile” din Ucraina, potrivit Meduza 25 sept. - Ieri Femeile din Iakuțk au protestat, cerând întoarcerea bărbaților acasă În Iakuțk, Rusia, a avut loc în Piața Ordzhonikidze un minting al femeilor, acestea cerând „oprirea genocidului” și întoarcerea bărbaților acasă din războiul împotriva Ucrainei, informează publicația locală Sakhaday. La mitingul spontan au participat în mare parte femei. Multe dintre ele au venit împreună cu bunicile și fiicele. Un grup de fete a început un dans local, care au fost susținute de femeile în vârstă. Mai multe persoane care, inițial, nu s-au alăturat mitingului s-au prins ulterior în horă. Femeile s-au opus mobilizării, scandând lozinci pacifiste. Inițial, polițiștii au încercat să le convingă să renunțe și să plece acasă. Apoi au preferat să se îndepărteze și să lase femeile să țină mitingul. Până la finalul evenimentului au fost efectuate arestări, dar numărul acestora nu este cunoscut. Publicația locală a raportat despre un autobuz în care au fost urcate persoanele arestate, apreciat acțiunile poliției drept „agresive”. In #Yakutsk, Sakha-#Yakutia, eastern #Russia, a largely female #protest against the mobilisation into the Russian armed forces:\n\n\n\npic.twitter.com/AZvV3z6K7e — Alex Kokcharov (@AlexKokcharov) September 25, 2022 Capitala Iacuției, orașul Iakuțk are o populație de 286.642 locuitori și este considerat cel mai rece oraș de pe Pământ.\n\n25 sept. - Acum 2 zile Două avioane de luptă rusești, doborâte de armata ucraineană Militarii unității de apărare aeriană a Brigăzii 25 Sicheslav din cadrul forțelor de asalt aeropurtate au doborât un avion de atac blindat Su-25 inamic și un avion de luptă multifuncțional Su-30 de generația a patra, a anunțat duminică Statul Major al armatei ucrainene într-un comunicat pe Telegram . „Astăzi (n.r. – duminică), militarii unității de apărare aeriană a celei de-a 25-a Brigăzi aeriene Sicheslav a Forțelor de asalt aeropurtate ale Forțelor Armate ale Ucrainei au doborât două avioane rusești – un avion de atac blindat Su-25 și un Su-30 multirol de generația a patra”, se arată în comunicat. „Spațiul aerian din zonele de responsabilitate se află sub controlul deplin al unităților de apărare aeriană ale Forțelor Armate ale Ucrainei”, au transmis ofițerii Comandamentului de Apărare Aeriană al Forțelor Armate ale Ucrainei.\n\n25 sept. - Acum 2 zile O secție de votare de lângă Energodar a fost mutată în urma bombardamentelor ucrainene Din cauza bombardamentului forțelor ucrainene asupra orașului Energodar, una dintre secțiile de votare a trebuit să fie mutată, a declarat duminică Galina Katiușchenko, președintele Comisiei Electorale Centrale din regiunea Zaporojie. „Presiunea directă și intimidarea din partea regimului de la Kiev continuă asupra participanților la referendum și asupra membrilor comisiilor. Bombardamentul pașnicului Energodar și a suburbiilor sale a continuat toată noaptea, motiv pentru care una dintre secțiile de votare din Ivanovka a trebuit să fie evacuată într-o sală de rezervă”, a precizat Galina Katiușchenko.\n\n25 sept. - Acum 2 zile Un fost deputat ucrainean a murit în urma unui atac cu rachete asupra orașului Herson, anunță rușii Două persoane au fost, duminică dimineață, victimele unui atac ucrainean cu rachetă în centrul orașului Herson, printre care și fostul deputat al Radei Supreme a Ucrainei Oleksiy Zhuravko, a declarat un purtător de cuvânt al serviciilor de urgență. „Conform datelor preliminare, a fost înregistrată o lovitură cu rachete HIMARS MLRS asupra unui hotel din centrul orașului Herson, în care locuiau civili obișnuiți, fără arme, fără echipament. Doi morți, inclusiv Aleksey Zhuravko”, a transmis purtătorul de cuvânt al serviciilor de urgență. Administrația militaro-civilă rusă a regiunii Herson a confirmat pe canalul său de Telegram atacul cu rachete asupra hotelului și moartea a două persoane, citând date preliminare. Potrivit autorităților pro-ruse, în clădire se aflau și jurnaliști care relatau despre referendumul privind aderarea regiunii la Rusia. Fost deputat al Radei Supreme a Ucrainei, membru al Partidului Regiunilor, Oleksiy Zhuravko a plecat în 2015 în Rusia. Serviciile speciale ale Ucrainei l-au declarat suspectat în lipsă, în temeiul mai multor articole penale. În primăvara anului 2022, Zhueavko s-a întors în regiunea Herson.\n\n25 sept. - Acum 2 zile Centrul Odesei, lovit cu trei drone kamikaze Consiliul Local Odesa a anunțat, duminică, pe Telegram, un nou atac cu drone kamikaze al rușilor asupra centrului orașului Odesa. „Inamicul a lovit clădirea administrativă din centrul orașului de trei ori. Operațiunile de salvare și de stingere a incendiilor sunt în desfășurare. Nu sunt victime”, se arată în mesaj. „Au fost patru drone, dintre care una a fost doborâtă de forțele de apărare antiaeriană. Trei au lovit un clădire situată chair în mijlocul orașului”, a spus Nataliya Humenyuk, șefa centrului de presă al comandamentului operațional „Sud”.\n\n25 sept. - Acum 2 zile Orașul Zaporojie, atacat masiv cu rachete de ruși Oleksandr Starukh, șeful Administrației Militare Zaporojie, a anunțat că orașul Zaporojie a fost ținta unui atac masiv cu rachete în noaptea de sâmbătă spre duminică. „Centrul regional a devenit din nou o țintă a inamicului. Ocupatorul a lansat un atac masiv cu rachete. Potrivit informațiilor preliminare, au fost aproximativ 10 rachete”, a transmis Oleksandr Starukh. „Ferestrele au fost sparte în clădirile cu mai multe apartamente și în clădirile din sectorul privat. Unele dintre clădiri au avut și acoperișurile distruse. Au fost, de asemenea, avariate instituții de învățământ și un spital”, a scris Anatoli Kurtev, primarul din Zaporojie Unas dintre rachete a lovit un bloc de apartamente, ucigând o persoană și rănind alte șapte, potrivit oficialilor ucraineni.\n\n25 sept. - Acum 2 zile Zelenski, mesaj pentru ruși: „Este mai bine să te predai ucrainenilor decât să fii ucis de armele noastre” Preşedintele ucrainean Volodimir Zelenski s-a adresat din nou, sâmbătă seară, în limba rusă cetăţenilor ruşi, spunându-le că sunt trimiși la moarte în Ucraina de autoritățile lor, care nu sunt interesate de soarta celor ajunși pe front. „Autorităţile ruse ştiu bine că îşi trimit cetăţenii la moarte – nu există alte opţiuni. Comandanţilor ruşi nu le pasă de viaţa ruşilor – trebuie doar să umple spaţiile goale lăsate de morţi, răniţi, cei care au fugit sau soldaţii ruşi care au fost capturaţi. Guvernului dumneavoastră nu îi pasă cine va ocupa aceste locuri”, a precizat Volodimir Zelenski. „Este mai bine să nu accepţi o scrisoare de mobilizare decât să mori într-o ţară străină precum un criminal de război. Este mai bine să fugi de mobilizarea criminală decât să fii infirm şi apoi să-ţi asumi responsabilitatea în instanţă pentru participarea la războiul de agresiune. Este mai bine să te predai ucrainenilor decât să fii ucis de armele noastre, în atacuri absolut corecte, deoarece Ucraina se apără în acest război”, a spus Volodimir Zelenski. Mai multe detalii: Zelenski le cere trupelor ruse să se predea: „Este mai bine să te predai ucrainenilor decât să fii ucis de armele noastre”\n\n24 sept. - Acum 2 zile Explozie puternică în Berdiansk O explozie puternică a zguduit sâmbătă seară centrul oraşului Berdiansk, ocupat de forțele ruse, din regiunea Zaporojie, a anunțat consiliul Municipal din Berdiansk, pe Telegram, citat de Ukrinform. „O explozie puternică a răsunat în Berdiansk. Locuitorii au raportat că sunetul a venit din centrul oraşului”, au transmis autoritățile.\n\n24 sept. - Acum 2 zile Prezența după primele două zile de vot la referendumurile din Luhansk, Herson și Zaporojie Prezența la vot în primele două zile la referendumul privind intrarea autoproclamatei Republici Populare Luhansk în Federația Rusă a fost de 45,86%, transmite sâmbătă agenția rusă de presă Interfax, care citează autorităților locale pro-ruse. În regiunea Herson, la vot au participat 31,79% dintre alegători. ”Ne așteptăm la o prezență mai mare în următoarele zile”, a spus Marina Zakharova, președintele comitetului electoral regional. În Zaporojie, au votat peste 35,5% dintre alegătorii din teritoriul controlat de ruși.\n\n24 sept. - Acum 2 zile TASS: Duma de Stat va dezbate joi alipirea la Rusia a celor patru regiuni ucrainene Duma ce Stat, camera inferioară a parlamentului rus, ar urma să dezbată joi, 29 septembrie, proiectele de lege privind alipirea la Rusia a regiunilor Doneţk, Luhansk, Herson şi Zaporojie unde sunt în desfăşurare aşa-zise referendumuri, transmite Reuters în urma unei relatări a agenţiei TASS, care citează o sursă neprecizată. Votarea urmează să se încheie marți.\n\n24 sept. - Acum 2 zile Ucraina a respins atacurile Rusiei în apropierea a opt localități Statul Major al Ucrainei a anunțat sâmbătă că forțele ucrainene au respins recent încercările rusești de a avansa în apropierea așezărilor Bakhmutske, Zaitseve, Opytne, Petropavlivka, Vyimka, Odradivka, Nevelske și Novomykhailivka, transmite Kyiv Independent.\n\n24 sept. - Acum 2 zile Zelenski: Aproximativ 50 de soldați ucraineni mor zilnic pe câmpul de luptă Rata mortalității în rândul soldaților ruși este însă de cinci ori mai mare decât a soldaților ucraineni, a declarat președintele Volodimir Zelensky într-un interviu pentru ziarul Ouest-France, citat de Kyiv Independent. Cu toate acestea, Zelenski a remarcat că nu este posibil să se stabilească cifre exacte.\n\nUrmărește-ne pe Google News\n\nGSP.RO Cum arăta impresara după bătaia cu Reghecampf. Este ajutată de o prietenă să meargă, primele imagini\n\nPlaytech.ro ȘOC! Meghan Markle l-a AMENINȚAT pe Prințul Harry. SCANDALUL uriaș despre care tocmai s-a aflat: 'I-a spus că...'\n\nViva.ro Mesajul transmis de Sarah, fiica vitregă a lui Reghe, după ce antrenorul a bătut-o pe Prodanca în plină stradă. Cuvintele ei au stârnit un val de reacții\n\nObservatornews.ro Situaţia e-commerce-ului în România: de ce ţara noastră este mult înaintea Bulgariei, însă în spatele Ungariei\n\nȘtirileprotv.ro Haos în Rusia! Un bărbat a deschis focul într-un birou de recrutare din Irkuţk. Șeful unității se află în stare critică\n\nFANATIK.RO Invitații nu s-au uitat la bani. Cât a fost darul la botezul lui Liam, fiul lui Laurențiu Reghecampf\n\nOrangesport.ro Revolta oligarhilor! Cunoscutul lui Putin anunţă data la care va fi dat jos preşedintele Rusiei. Cât de aproape e momentul istoric\n\nHOROSCOP Horoscop 27 septembrie 2022. Scorpionii trebuie să aibă puțin mai multă răbdare, dar dacă nu vor reuși, o abordare mai pozitivă e soluția\n\nPUBLICITATE Care este diferența dintre precalificarea creditului ipotecar și preaprobarea?",
    "LIVE Război în Ucraina: Zelenski a dezvăluit câți soldați ucraineni mor zilnic pe front / Lituania, către rușii care fug de mobilizare: Să rămână să lupte. Contra lui Putin / Unii ruși nou-mobilizați ": "Ultima știre - 23:30 Sâmbătă, 24 Septembrie 2022, 08:30\n\nHotNews.ro\n\nRusia a lansat „referendumuri” care vizează anexarea a patru regiuni ocupate din Ucraina, atrăgând condamnări din partea Kievului și a națiunilor occidentale, care au respins voturile ca fiind o farsă și au promis că nu vor recunoaște rezultatele.\n\nRuși la o manifestație ținută lângă Kremlin în sprijinul anexării teritoriilor ocupate în Ucraina Foto: Alexander Zemlianichenko / AP / Profimedia\n\nCele mai importante informații de sâmbătă, ziua 213 a războiului din Ucraina, LIVETEXT:\n\nNoul articol LIVE, cu evenimentele de duminică, îl puteți găsi aici\n\nLavrov atacă SUA de la tribuna ONU, în timp ce China pledează pentru o arhitectură de securitate echilibrată\n\nMinistrul rus de externe Serghei Lavrov a denunţat sâmbătă de la tribuna Adunării Generale a ONU „rusofobia fără precedent” a Occidentului, în timp ce omologul său chinez Wang Yi a susținut că prioritatea acum trebuie să fie facilitarea unor negocieri care să conducă la încheierea conflictului armat dintre Rusia şi Ucraina şi să răspundă „preocupărilor de securitate legitime ale tuturor părţilor”.\n\nDirectorul unei companii energetice publice germane participă ca observator la referendumul de anexare a provinciei Zaporojie la Rusia\n\nPutin a semnat o lege ce facilitează obținerea cetățeniei ruse pentru străinii care se înrolează în armată\n\nParlamentul rus ar urma să dezbată pe 29 septembrie alipirea la Rusia a provinciilor ucrainene ocupate\n\nVIDEO Noi proteste în Rusia împotriva mobilizării: sute de reținuți, forțele de securitate au bătut civili. Se scandează „Putin în tranșee!”\n\nAutorităţile ruse recunosc un aflux „important” de 2.300 de vehicule private care încearcă să treacă din Rusia în Georgia\n\nAproape 1.500 de manifestanți anti-mobilizare au fost arestați în Rusia începând de miercuri, potrivit OVD-Info, un ONG independent specializat în monitorizarea protestelor.\n\nVladimir Putin a promulgat sâmbătă legea care înăsprește pedepsele pentru militarii care refuză să lupte\n\nAceste modificări la Codul penal, care au fost votate de Parlament săptămâna aceasta, au fost publicate pe portalul juridic al guvernului și au intrat astfel în vigoare.\n\nAcestea includ pedepse de până la 10 ani de închisoare pentru soldații care dezertează, se predau „fără permisiune” inamicului, refuză să lupte sau nu se supun ordinelor în timpul mobilizării. Actele de jaf pe timpul războiului se pedepsesc de asemenea cu până la 15 ani de închisoare.\n\nTurcia nu va recunoaște rezultatele referendumurilor din teritoriile ocupate de Rusia\n\nRusia: Autoritățile din regiunea Sahalin vor plăti 300.000 de ruble (5.300 euro) într-o singură tranșă familiilor cetăţenilor mobilizaţi - scrie Kommersant.\n\nPreşedintele Consiliului European, Charles Michel, se declară în favoarea primirii în UE a ruşilor care fug de mobilizarea lui Putin\n\nTeheranul regretă decizia Ucrainei de a reduce legăturile diplomatice din cauza informațiilor privind furnizarea de drone iraniene către Rusia, a declarat sâmbătă purtătorul de cuvânt al Ministerului iranian de Externe\n\nBătaie între rușii mobilizați și polițiștii care îi forțează să urce în autobuzele care să-i ducă la război, recruții cerându-le polițiștilor să vină cu ei în tranșee. Imaginile au fost postate de un reporter Reuters, Jake Cordell.\n\nFight breaks out in the city of Omsk among men who’ve been drafted and local police forcing them onto buses. Draftees called on the police to come die with them in the trenches.\n\n\n\n\\uD83D\\uDCF9 Omsk Civil Association pic.twitter.com/bms9YeYlMo — Jake Cordell (@JakeCordell) September 24, 2022\n\n„Nu există loc pentru neutralitate\" în războiul Rusiei împotriva Ucrainei, a declarat premierul belgian, potrivit Kyiv Independent.\n\nÎntr-un discurs rostit în fața Adunării Generale a ONU, Alexander de Croo a spus că amenințările lui Putin cu arma nucleară „amintesc mult mai mult de barbaria medievală decât de măreția Rusiei\".\n\n„Toți cei din această sală, fiecare țară în parte, vor fi întrebați într-o zi 'Ce ați făcut pentru a opri acest lucru? Ce ați făcut pentru a-i proteja pe oamenii din Ucraina? Ați privit în altă parte sau ați acționat?'\", a adăugat el.\n\nPotrivit estimărilor Kievului, armata rusă a pierdut în ultima zi 240 de soldați, 8 tancuri, 11 transportoare blindate, 6 piese de artilerie, un lansator multiplu de rachete, 1 avion, 1 elicopter, 6 drone și 22 de autocisterne și diferite alte vehicule:\n\nThese are the indicative estimates of Russia’s combat losses as of Sept. 24, according to the Armed Forces of Ukraine. pic.twitter.com/yz2yDssT9x — The Kyiv Independent (@KyivIndependent) September 24, 2022\n\nEuropa ar trebui să permită accesul cetățenilor ruși care încearcă să fugă din țară, a declarat președintele Consiliului European, Charles Michel, pentru Politico.\n\nAnunțul făcut de Putin privind o mobilizare parțială a trupelor la începutul acestei săptămâni a schimbat dinamica războiului, a spus el.\n\n„Sunt de acord cu ideea că ar trebui să cooperăm și să ne coordonăm foarte repede, pentru că acesta este un fapt nou - această mobilizare parțială\".\n\nLituania, către rușii care fug de mobilizare: Să rămână să lupte. Contra lui Putin\n\nIranul regretă decizia Ucrainei de a restrânge legăturile diplomatice din cauza informațiilor privind furnizarea de drone iraniene către Rusia, a declarat sâmbătă purtătorul de cuvânt al Ministerului iranian de Externe, Nasser Kanaani.\n\nKanaani a „sfătuit\" Ucraina să „se abțină de la a se lăsa influențată de terțe părți care încearcă să distrugă relațiile dintre cele două țări\". (Reuters)\n\nMinistrul lituanian de externe, Gabrielius Landsbergis, a declarat că țara sa nu va acorda azil rușilor care „pur și simplu fug de responsabilitate” din țară.\n\n„Rușii ar trebui să rămână și să lupte. Împotriva lui Putin\", a scris el vineri pe Twitter.\n\nPotrivit statului major al armatei ucrainene, deja mai mulţi bărbaţi din Herson şi Zaporojie au primit notificări pentru mobilizare.\n\n„Aceştia sunt bărbaţi care au renunţat la cetăţenia ucraineană şi au primit paşaport rusesc'', a precizat conducerea armatei ucrainene.\n\nZelenski avertizase anterior că Kremlinul va încerca să îi mobilizeze pe aceşti „noi ruşi'' pentru a lupta contra trupelor Kievului.\n\nZelenski a dezvăluit câți soldați ucraineni mor zilnic pe front\n\nZelenski a declarat, într-un interviu acordat unor publicaţii franceze, după ce a încercat inițial să se eschiveze, că „aproximativ 50 de militari ucraineni mor zilnic”, de cinci ori mai puţini - spune el - decât pierderile armatei ruse.\n\nDmitri Bulgakov a fost eliberat din funcția de ministru adjunct al apărării din Rusia, în locul lui fiind numit Mihail Mizintsev.\n\nDe menționat că Bulgakov era responsabil de partea logistică a armatei, care a avut probleme mari până acum și se va confrunta cu provocări deosebite în viitor, în contextul mobilizării anunțate de Vladimir Putin.\n\nCorespondentul BBC la Tblisi, Rayhan Demytrie, spune că există o coadă de aproximativ zece kilometri la granița dintre Georgia și Rusia, generată de cei care fug de mobilizarea anunțată de Vladimir Putin\n\nEa a precizat că se înaintează foarte greu, unii așteptând peste 20 de ore pentru a trece.\n\n„Voi trece granița cu mașina în această seară\", a declarat Guardian un sergent rezervist în vârstă de 29 de an, Oleg.\n\n„Habar nu am când voi mai pune piciorul în Rusia\", a adăugat el, făcând referire la pedeapsa cu închisoarea pe care o riscă bărbații ruși care fug de încorporare.\n\nBombardamente rusești contra unor localități de lângă graniță\n\nOleg Sinegubov, șeful administrației militare regionale din Harkov, a declarat că forțele rusești au bombardat așezările din apropierea graniței.\n\nÎn districtul Kupyan, cinci persoane au fost rănite în urma bombardamentelor, inclusiv doi copii, în vârstă de 10 și 17 ani, a spus el.\n\nSinegubov a avertizat locuitorii să nu viziteze pădurile din cauza numărului mare de mine și proiectile neexplodate: \"În ultima zi, pirotehniștii serviciului de urgență de stat au dezamorsat 578 de obiecte explozive în regiune\".\n\nUn bărbat în vârstă de 45 de ani a fost rănit de o mină în timp ce culegea ciuperci în districtul Chuguyiv, a precizat el., la fel i s-a întâmplat și unui locuitor de 24 de ani din Izium. (The Guardian)\n\nConsilierul prezidențial ucrainean Mihailo Podolyak a spus, într-o postare pe Twitter, că decizia de a furniza Rusiei drone de luptă arată că liderii Iranului nu știu cum să iasă din „subsolul civilizației”:\n\n„Iranul a decis să sprijine Rusia, oferind drone moderne unei țări înapoiate pentru a ucide ucraineni. După ani de sancțiuni, izolare, o reputație oribilă - elita iraniană încă nu și-a dat seama cum să se ridice din subsolul civilizației”\n\nElbegdorj Tsakhia, președintele Federației Mondiale a Mongolilor, și-a exprimat sprijinul pentru Ucraina și a făcut apel la minoritățile etnice, inclusiv la buriați, calmuci și tuvani, să vină în Mongolia pentru a evita mobilizarea din Rusia.\n\n\\uD83D\\uDCF9 Elbegdorj Tsakhia, President of the World Mongol Federation, has expressed support for #Ukraine and called on the ethnic minorities, including Buryats, Kalmyks, and Tuvans, to come to #Mongolia to avoid conscription.\n\n\n\nVideo: https://t.co/3sE36vtLMm pic.twitter.com/NTJ5Wvi8Xz — KyivPost (@KyivPost) September 24, 2022\n\nUnii ruși nou-mobilizați au primit puști ruginite\n\nUnii ruși mobilizați săptămâna aceasta au fost șocați după ce li s-au înmânat arme Kalașnikov vechi și ruginite:\n\nVideos making similar points about shoddy equipment being shared on Russian social media https://t.co/UvHxKwPBmg pic.twitter.com/SEkntdoGX8 — Ian Birrell (@ianbirrell) September 24, 2022\n\nAl Jazeera: Dar dacă Vladimir Putin ar folosi arma nucleară?\n\nAmenințarea președintelui rus de a folosi arme nucleare în Ucraina dacă „integritatea teritorială” a Rusiei este amenințată a stârnit discuții profunde în Occident cu privire la modul în care ar reacționa Vestul\n\nLa „referendumul\" din regiunea Donețk, prezența la vot a fost vineri de 23,6%, a anunțat agenția de presă de stat rusă Tass, citând un oficial local.\n\nPeste 20,5% dintre alegătorii cu drept de vot din regiunea Zaporojie și 15% dintre cei din regiunea Herson au votat vineri, potrivit TASS.\n\n„Din punctul nostru de vedere, este suficient pentru prima zi de vot\", a declarat șefa „comisiei electorale” din Herson, Marina Zaharova.\n\nRusia a tras cu rachete într-un baraj de pe Siverski Doneț\n\nEvaluarea de sâmbătă dimineață a ministerului britanic al apărării:\n\nLa 21 și 22 septembrie 2022, Rusia a lovit barajul Pechenihy de pe râul Siverski Doneț folosind rachete balistice cu rază scurtă de acțiune sau arme similare. Aceasta urmează unei lovituri asupra barajului Karachunivske (pe râul Inhuleț) de lângă Krivoi Rog, în centrul Ucrainei, la 15 septembrie 2022.\n\nForțele ucrainene avansează în continuare în aval de-a lungul ambelor râuri. Pe măsură ce comandanții ruși devin din ce în ce mai îngrijorați de eșecurile lor operaționale, aceștia încearcă probabil să lovească ecluzele barajelor, pentru a inunda punctele de trecere militare ucrainene.\n\nEste puțin probabil ca aceste atacuri să fi provocat perturbări semnificative ale operațiunilor ucrainene, din cauza distanței dintre barajele avariate și zonele de luptă.\n\nZelenski, către cei din zonele ocupate: Evitați prin orice mijloc mobilizarea rusă\n\nUn atac rusesc în Zaporojie a ucis o persoană și a rănit alte șapte, scrie Kyiv Independent.\n\nGuvernatorul regiunii Zaporojie, Oleksandr Starukh, a declarat că, în noaptea trecută, o rachetă rusească a fost trasă asupra unei zone rezidențiale din oraș, provocând un incendiu într-o clădire cu mai multe etaje.\n\nImporturile indiene de cărbune din Rusia ar urma să scadă în septembrie pentru prima dată în ultimele patru luni, potrivit a două companii de consultanță, ceea ce ar putea duce la scăderea veniturilor Moscovei într-un moment în care aceasta mobilizează mai multe trupe pentru a lupta în Ucraina.\n\nCompania indiană de consultanță Coalmint se așteaptă ca importurile de cărbune din Rusia să scadă în septembrie cu 30% față de august, până la 1,4 milioane de tone, se arată într-o notă adresată clienților. (Reuters)\n\nZelenski a cerut celor din teritoriile ocupate de ruşi în Ucraina să evite prin orice mijloc recrutarea în armata rusă, iar dacă totuşi ajung acolo, să saboteze orice activitate a inamicului.\n\nScurtă recapitulare a evenimentelor recente:\n\nOficialii ucraineni au declarat că oamenilor li s-a interzis să părăsească unele zone ocupate până la încheierea celor patru zile de „referendum”, că grupuri înarmate au mers la case pentru a-i forța pe oameni să voteze, iar angajații au fost amenințați cu concedierea dacă nu participă.\n\nVoturile din provinciile Lugansk, Donețk, Herson și Zaporojie au fost organizate în grabă, după ce Ucraina a recucerit părți mari din nord-estul țării în cadrul unei contraofensive.\n\nUcraina, liderii occidentali și Națiunile Unite au condamnat voturile ca fiind o etapă premergătoare ilegitimă a unei anexări ilegale. Nu există observatori independenți, iar o mare parte din populația dinainte de război a fugit.\n\n„Acum, cel mai bun lucru pentru locuitorii din Herson ar fi să nu-și deschidă ușile\", a declarat Iuriy Sobolevsky, prim-vicepreședintele ucrainean al consiliului din regiunea Herson.\n\nStatele Unite sunt pregătite să impună costuri economice suplimentare Rusiei, împreună cu aliații americani, dacă Moscova va merge mai departe cu anexarea unor porțiuni din teritoriul ucrainean, a declarat Casa Albă.\n\nNATO își va intensifica ajutorul pentru Kiev ca răspuns la așa-zisele referendumuri, a declarat secretarul general al alianței.\n\nO comisie de anchetă mandatată de ONU a anunțat că a găsit dovezi de crime de război, inclusiv execuții, violuri, tortură și răpiri de copii în zonele ocupate de Rusia în Ucraina, după vizite în 27 de zone și interviuri cu peste 150 de victime și martori.\n\nKievul a declarat că va reduce relațiile diplomatice cu Iranul din cauza deciziei acestuia de a furniza drone forțelor rusești.\n\nUcraina a spus că două drone au ucis o femeie și au distrus o clădire în portul Odessa. O dronă Shahed-136 de fabricație iraniană, a fost distrusă deasupra Mării Negre de către apărarea aeriană.\n\nCasa Albă a transmis că Statele Unite nu văd niciun motiv pentru a-și ajusta poziția nucleară după ce președintele rus Vladimir Putin a avertizat Occidentul că nu blufează atunci când a spus că ar fi gata să folosească arme nucleare pentru a apăra Rusia.\n\nFinlanda își va închide granițele pentru turiștii ruși, după ce țara a înregistrat o creștere semnificativă a intrării de cetățeni ruși la graniţa sa terestră, în urma măsurii mobilizării anunțate de Kremlin\n\n--------------",
    "”Războiul Rece a fost o joacă”. De ce este, totuși, puțin probabil ca Putin să folosească arme nucleare în Ucraina": "”Războiul Rece a fost o joacă”. De ce este, totuși, puțin probabil ca Putin să folosească arme nucleare în Ucraina\n\nRusia nu ar câștiga nimic din folosirea armelor nucleare în Ucraina, o mișcare care ar contrazice total întreaga strategie urmată până acum de Moscova în acest război. Armele nucleare vor fi folosite doar în cazul unui atac direct din partea NATO.\n\nKremlinul nu ar câștiga nimic pe frontul din Ucraina dacă va folosi acum armele nucleare, întrucât nu are nevoie de acestea pentru a distruge infrastructura țării pe care a invadat-o, iar ideea în sine contrazice întreaga strategie militară aplicată până acum de Rusia, bazată pe prudență: i-a luat 7 luni să recurgă la o mobilizare parțială a trupelor sale.\n\nUn articol de opinie publicat de Al Jazeera citează doi generali ruși care susțin separat că Moscova nu va recurge la arme nucleare în condițiile actuale.\n\nSingura variantă în care Kremlinul va recurge la arsenalul său nuclear ar fi atacul direct din partea NATO chiar și cu arme convenționale, întrucât rușii nu sunt la fel de bine dotați. Iar asta ar însemna un conflict nuclear direct între Rusia și SUA, care va duce la distrugerea reciprocă și completă.\n\nProfimedia\n\n”Dacă Occidentul atacă Rusia cu forțele sale armate convenționale, atunci răspunsul Moscovei ar putea foarte bine să fie nuclear, deoarece nu există nicio comparație între potențialul militar convențional al Occidentului și cel al Rusiei”, a spus Evgheni Bujinsky, un general locotenent în retragere care a servit ca cel mai important negociator al armatei ruse pentru controlul armelor din 2001 până în 2009.\n\n”Orice conflict nuclear între Rusia și SUA va duce la distrugere reciprocă completă”\n\nBujinsky a subliniat că Rusia are puțin de câștigat din utilizarea armelor nucleare în Ucraina în circumstanțele actuale.\n\nEl consideră că armata rusă nu are nevoie de arme nucleare pentru a-și atinge obiectivele strategice din Ucraina, cum ar fi distrugerea infrastructurii de transport utilizate pentru livrarea armelor occidentale sau deteriorarea rețelei de electricitate a țării.\n\nÎn schimb, Bujinsky avertizează că inițierea unui atac nuclear va pune aproape sigur Moscova și Washingtonul într-o spirală periculoasă de escaladare.\n\n„Nu poate exista o utilizare limitată a armelor nucleare. A gândi altfel este o iluzie”, a spus el.\n\n”Orice conflict nuclear între Rusia și Statele Unite va duce la distrugere reciprocă completă”, concluzionează generalul rus.\n\nO evaluare similară a făcut și Leonid Reșetnikov, un general-locotenent pensionar care a petrecut peste 40 de ani lucrând în serviciile de informații externe sovietice și ruse.\n\nProfimedia\n\nReșetnikov a spus pentru Al Jazeera că perspectiva ca Rusia să folosească acum arme nucleare tactice în Ucraina este „imposibilă și ar avea puțin sens militar”.\n\n”Războiul Rece a fost o joacă în comparație cu situația de astăzi”\n\nEl susține că o astfel de mișcare ar fi o abatere bruscă de la strategia de aversiune față de risc pe care Rusia a urmat-o până acum în Ucraina, menționând că Moscova a așteptat aproape șapte luni înainte de a declara o mobilizare parțială.\n\nCu toate acestea, implicarea directă în conflict a trupelor NATO ar putea schimba calculul Kremlinului.\n\n”Statele Unite și, practic, toată Europa participă deja la acest conflict, oferind Ucrainei arme, informații, instructori și voluntari”, a spus Reșetnikov.\n\n”Dacă acest lucru continuă să escaladeze, atunci acesta creează riscul unui război global, în care armele nucleare ar putea fi folosite”, apreciază generalul rus.\n\nPentru unii, confruntarea actuală readuce în minte Războiul Rece, o perioadă de tensiuni globale incredibil de mari, când Uniunea Sovietică și Washington concurau într-o cursă a înarmărilor pentru supremația nucleară.\n\nIar, potrivit lui Reșetnikov, „Războiul Rece a fost o joacă în comparație cu situația de astăzi”.\n\n”Ceea ce vedem acum este că ambele părți încearcă să exercite presiuni una asupra celeilalte, îndreptându-se treptat spre posibilitatea unei confruntări directe. Nu cred că vom vedea un război nuclear azi sau mâine, dar este dificil de spus cum se va dezvolta escaladarea în curs de un an”, a mai declarat Reșetnikov.\n\nRusia are cel mai mare arsenal nuclear din lume, cu aproape 6.000 de focoase\n\nÎn prezent, se crede că Rusia are cel mai mare arsenal nuclear din lume, cu aproape 6.000 de focoase, potrivit estimărilor Federației Oamenilor de Știință Americani.\n\nAlături de China, Rusia este, de asemenea, unul dintre liderii în dezvoltarea rachetelor hipersonice, care sunt capabile să se deplaseze cu de cinci ori viteza sunetului și să-și schimbe traiectoria în timpul zborului.\n\nConform doctrinei nucleare adoptate în 2020, Rusia este pregătită să folosească arme nucleare dacă are informații despre o lovitură cu rachete balistice, a fost supusă unui atac care implică arme nucleare sau alte arme de distrugere în masă, dacă adversarul a deteriorat infrastructura critică prin care își controlează arsenalul nuclear sau dacă s-a confruntat cu o amenințare militară convențională care a pus în pericol însăși existența statului rus.\n\nPreocupările cu privire la potențialul escaladării nucleare au crescut de la începutul războiului din Ucraina.\n\nLa câteva zile după ce a trimis trupe în țara sa vecină, președintele rus Vladimir Putin a ordonat armatei să pună forțele nucleare ale Rusiei în alertă maximă, ca răspuns la ceea ce el a numit „declarații agresive” ale puterilor NATO.\n\nVladimir Putin: ”Aceasta nu este o cacealma”\n\nÎn timpul unui discurs televizat la nivel național, Putin a acuzat guvernele occidentale de „șantaj nuclear” și că încearcă să „slăbească, să divizeze și să distrugă” Rusia prin sprijinul militar acordat Ucrainei.\n\n„Dacă integritatea teritorială a țării noastre este amenințată, cu siguranță vom folosi toate mijloacele pe care le avem la dispoziție pentru a proteja Rusia și poporul său”, a spus el, un comentariu interpretat pe scară largă ca o amenințare nucleară.\n\n„Acesta nu este o cacealma”, a continuat Putin.\n\n„Cei care încearcă să ne șantajeze cu arme nucleare ar trebui să știe că și vântul se poate întoarce în direcția lor”.\n\nFostul președinte rus Dmitri Medvedev a părut să pluseze și mai mult, când a declarat că Moscova ar putea folosi arme nucleare pentru a apăra teritoriile din Ucraina care sunt încorporate acum în Rusia.\n\nRetorica de la Kremlin a stârnit reacții din partea Occidentului.\n\nPreședintele american Joe Biden l-a acuzat pe Putin că face ”amenințări nucleare deschise” împotriva Europei și arată o „desconsiderare nesăbuită față de responsabilitățile regimului de neproliferare a amrelor nucleare”.\n\nNATO nu a văzut nicio schimbare în postura nucleară a Rusiei\n\nBiden a amenințat anterior Rusia cu un răspuns „în consecință” dacă Moscova ar folosi arme nucleare chimice sau tactice în Ucraina.\n\nÎntre timp, secretarul general al NATO Jens Stoltenberg a declarat agenției de presă Reuters că blocul de securitate „se va asigura că nu există nicio înțelegere greșită la Moscova cu privire la gravitatea utilizării armelor nucleare”, adăugând în același timp că nu a observat nicio schimbare în postura nucleară a Rusiei.\n\nÎntr-un interviu pentru ziarul britanic The Guardian, Mykhailo Podolyak, un consilier principal al președintelui ucrainean Volodymyr Zelenskyy, a cerut celorlalte puteri nucleare să se angajeze la „atacuri nucleare de represalii rapide” împotriva Rusiei dacă Moscova ar încerca să-și folosească armele în Ucraina.\n\nSursa: StirilePROTV Etichete: , , , , , , , , Dată publicare: 26-09-2022 14:01\n\n",
    "VIDEO Zelenski anunță că Ucraina a primit din SUA sisteme de apărare antiaeriană NASAMS": "RĂZBOI ÎN UCRAINA Duminică, 25 Septembrie 2022, 21:29\n\nViorela Marin • HotNews.ro\n\nPreședintele ucrainean Volodimir Zelenski a afirmat duminică, într-un interviu televizat, că Ucraina a primit de la SUA rachete pentru Sistemul național avansat de rachete sol-aer (NASAMS), informează The Guardian.\n\nVolodimir Zelenski Foto: Ukrainian Presidential Press Office / AP - The Associated Press / Profimedia\n\nVorbind la postul american de televiziune CBS, Zelenski a mulțumit președintelui american Joe Biden și a confirmat că ucrainenii au acum în țară sisteme de apărare antiaeriană NASAMS.\n\nPentagonul informase în urmă cu zece zile că două baterii ale sistemului NASAMS urmează să fie livrate Ucrainei.\n\nCu toate acestea, Zelenski a insistat că e nevoie de mult mai mult pentru a proteja cetățenii ucraineni.\n\nZelenski a declarat la emisiunea „Face The Nation” de la CBS News:\n\n„Vreau să îi mulțumesc președintelui Biden pentru o decizie pozitivă care a fost deja luată. Și Congresului SUA... am primit NASAMS. E vorba de sistemele de apărare antiaeriană. Dar, credeți-mă, nu este nici pe departe suficient pentru a acoperi infrastructura civilă, școlile, spitalele, universitățile, casele ucrainenilor”.\n\n„De ce avem nevoie de așa ceva? Avem nevoie de securitate pentru a-i putea atrage pe ucrainenii noștri să se întoarcă acasă. Dacă este sigur, ei vor reveni, se vor stabili, vor lucra aici și vor plăti taxe și apoi nu vom mai avea un deficit de 5 miliarde de dolari în bugetul nostru. Deci va fi un lucru pozitiv pentru toată lumea”.\n\nÎn vară, Statele Unite - care au trimis deja în Ucraina zeci de sisteme de rachete de artilerie de mare mobilitate HIMARS - s-au angajat să trimită două sisteme de apărare antiaeriană NASAMS. Nu a fost însă clar până acum dacă lansatoarele NASAMS se află deja în Ucraina.\n\nNASAMS, un sistem sol-aer dezvoltat de companiile Raytheon Technologies (SUA) și Kongsberg (Norvegia), este utilizat de 12 țări din întreaga lume, inclusiv o serie de țări membre ale Alianței Nord-Atlantice (SUA, Norvegia, Olanda, Spania, Lituania și Ungaria).\n\nNASAMS include radarul Sentinel, centrul de comandă Fire Distribution Center și rachete de intercepție AMRAAM, AMRAAM ER și AIM 9X Sidewinder Block II.\n\nCitește și: Negocierile Ucrainei cu SUA pentru a primi avioane F-16 și sisteme Patriot s-au mutat în culise. Ce șanse are Kievul să le primească\n\n___",
    "Lovitură pentru Rusia. Un stat care i-a fost apropiat a anunțat că nu va recunoaște referendumurile din Ucraina": "Kazahstanul, unul dintre foștii parteneri apropiați ai Rusiei, nu va recunoaște posibila anexare a regiunilor estice ale Ucrainei de către Rusia prin referendumurile organizate acolo, a anunțat luni Ministerul de Externe al țării din Asia Centrală, scrie Reuters.\n\nVotul a avut loc în patru regiuni ucrainene ocupate în mare parte de forțele ruse, ca parte a unui plan al președintelui Vladimir Putin de a anexa o mare parte a Ucrainei. Occidentul spune că este o încălcare a dreptului internațional care escaladează semnificativ războiul în această țară, în timp ce Rusia continuă să numească acțiunile sale în Ucraina „o operațiune militară specială”.\n\n\"În ceea ce privește organizarea de referendumuri ... Kazahstanul pornește de la principiile integrității teritoriale a statelor, echivalenței suverane a acestora și coexistenței pașnice\", a declarat purtătorul de cuvânt al ministerului, Aibek Smadiyarov.\n\nPreședintele kazah Kassym-Jomart Tokayev a cerut în repetate rânduri soluționarea conflictului ucrainean în conformitate cu Carta Națiunilor Unite.\n\n„Ne reconfirmăm disponibilitatea de a oferi toată asistența posibilă pentru stabilirea unui dialog politic. În același timp, țara noastră consideră că menținerea stabilității la nivel regional sau global este cel mai important obiectiv”, a spus Smadiyarov.\n\nEditor : G.M.",
    "Rusia ar pregăti atacuri cibernetice masive în Ucraina": "INTERNATIONAL Luni, 26 Septembrie 2022, 14:17\n\nHotNews.ro\n\nRusia ar intenționa să lanseze atacuri cibernetice masive asupra infrastructurii critice din Ucraina, în special în industria energetică, precum și să crească numărul atacurilor de tip Distributed Denial of Service (DDoS) asupra instituțiilor din Polonia și statele baltice, spune Serviciul ucrainean de informații, citat de Pravda.\n\nHackeri rusi Foto: Dreamstime.com\n\n„În primul rând, atacul cibernetic va viza întreprinderile din industria energetică.\n\nAsta va permite inamicului să încerce să sporească efectul loviturilor cu rachete asupra instalațiilor de alimentare cu energie electrică, în special în regiunile de est și de sud ale Ucrainei”, a avertizat Serviciul ucrainean de informații.\n\nConform sursei citate, în desfășurarea acestor operațiuni rușii se vor folosi de experiența atacurilor cibernetice asupra sistemelor energetice ale Ucrainei în 2015 și 2016, iar astfel vor încerca să încetinească contraofensiva trupelor ucrainene.\n\nÎn decembrie 2015, o mare parte din vestul Ucrainei a rămas complet fără curent electric timp de câteva ore, iar ulterior serviciile secrete ucrainene au descoperit programe malware în sistemele informatice ale mai multor companii regionale de distribuţie a energiei electrice. A fost prima pană majoră de electricitate provocată vreodată de un atac cibernetic şi a stârnit temeri pe plan internaţional cu privire la vulnerabilitatea infrastructurilor critice.\n\nÎn 24 februarie, cu o oră înainte de invadarea Ucrainei, Rusia a comis un atac cibernetic asupra unei reţele de sateliţi pentru a-și pregăti terenul pentru invazie. „Atacul a provocat perturbări importante în comunicaţii, care au afectat serviciile publice, companiile şi pe cetăţenii utilizatori în Ucraina şi a afectat, de asemenea, mai multe state membre UE”, a acuzat Uniunea Europeană. (Foto: Dreamstime)",
    "Moldova pregăteşte sancţiuni pentru cetăţenii care luptă de partea Rusiei în Ucraina. Maia Sandu vorbeşte despre retragerea cetăţeniei": "Rusia a lansat săptămâna trecută o mobilizare \"parţială\" pentru a-şi întări trupele din Ucraina, iar în regiunea separatistă moldovenească Transnistria trăiesc 200.000 de persoane cu dublă cetăţenie, relatează Reuters.\n\nMaia Sandu a declarat că există riscul ca unii dintre aceşti oameni să fie chemaţi de Rusia pentru a lupta.\n\n\"Pentru a preveni ca acest lucru să se întâmple, analizăm posibilitatea de a aplica procesul de revocare a cetăţeniei moldoveneşti pentru acele persoane (cu paşapoarte ruseşti) care luptă de partea agresorului\", a declarat Sandu.\n\n\"Analizăm, de asemenea, posibilitatea de a înăspri pedepsele pentru cetăţenii moldoveni (fără paşapoarte ruseşti)... care se află în rândurile forţelor armate ale agresorului\", a mai spus ea.\n\nEa a spus că Moldova are consultări cu Moscova pentru a preveni cazurile în care cetăţenii săi sunt chemaţi la apel.\n\nRusia are trupe de menţinere a păcii staţionate în Transnistria de la începutul anilor 1990, când, în urma unui conflict armat, separatiştii pro-ruşi au smuls cea mai mare parte a regiunii de sub controlul moldovenilor.\n\n",
    "LIVE TEXT | Război în Ucraina. Putin, în dificultate în urma mobilizării parțiale. Alte două gropi comune descoperite la Izium": "Este a 215-a zi de la începutul războiului în Ucraina. Capitalele occidentale fac planuri de urgență pentru toate situațiile, inclusiv un atac nuclear. Insula Șerpilor, care este nelocuită, ar putea fi bombardată ca o demonstrație a puterii Rusiei.\n\nUPDATE 21.55 Propagandistul Kremlinului propune împușcarea ofițerilor de recrutare VIDEO\n\nVladimir Soloviov, unul dintre cei mai mari susținători ai liderului de la Kremlin din presa rusă de stat, a propus în cadrul emisiunii prezentate de el împușcarea ofițerilor de recrutare, în contextul unui număr considerabil de cazuri în care rușii au primit citații de înrolare, cu toate că nu erau eligibili.\n\nUnul dintre invitați în cadrul emisiunii de la postul Russia-1 este șefa canalului Russia Today, Margarita Simonian.\n\n„Toți am citit că primul val va fi reprezentat de soldați, sergenți și ofițeri de rang inferior până în vârsta de 35 de ani. Dar trebuie să vă arăt câte ordine de încorporare sunt distribuite unor soldați de 45 sau 43 de ani care sunt deja aaaah?”, a întrebat Simonian, făcând referire la persoanele care au trecut de vremea serviciului militar. Detalii aici\n\nUPDATE 21.01 Rusia, tot mai izolată chiar și printre aliații tradiționali. „Îi presează acum să oprească războiul”\n\nRusia nu mai are trecere nici măcar printre propriii aliați, cum sunt China și India, și este tot mai slăbită, spune Corneliu Bjola, profesor de studii diplomatice la Oxford. Mobilizarea parțială dictată de Putin vine chiar din această slăbiciune, susține expertul, într-un interviu pentru „Adevărul”.\n\nProfesor de studii diplomatice la Universitatea Oxford și director al Oxford Digital Diplomacy Research Group, Corneliu Bjola explică într-un interviu pentru „Adevărul” cum a ajuns Rusia să piardă sprijinul propriilor aliați, deranjați de gafele în lanț făcute de Vladimir Putin.\n\nÎn același timp, măcinată de un război pentru care a insistat, dar care a prins-o nepregătită, Rusia este tot mai slăbită, susține Bjola. În această cheie trebuie privită și mobilizarea parțială, care stârnește confuzie și nemulțumire și pe plan intern, în Rusia. Prin această nouă escaladare, Kremlinul încearcă să-și mascheze slăbiciunile, arată profesorul de la Oxford.\n\nContinuarea aici\n\n\n\nUPDATE 19.44 Fost comandant separatist, despre contraofensiva firavă a rușilor: „Cretinism sau trădare”\n\nIgor Ghirkin, un fost comandant al separatiştilor proruşi din Doneţk, a desființat atacul armatei ruse din direcția Bahmut, în cadrul unui episod de vlog, lămurind de ce este predestinat eșecului.\n\nAcesta a răspuns la întrebarea unuia dintre urmăritorii săi despre atacul lansat de forțele ruse în direcția orașului ucrainean Bahmut, situat în regiunea Donețk.\n\nConform acestuia, greul atacului este purtat de mercenarii grupului Wagner, o companie militară privată rusă. Detalii aici\n\nUPDATE 18.47 Putin, îmbărbătat și sfătuit de Lukașenko în fața camerelor de filmat\n\nLiderul de la Kremlin Vladimir Putin a ajuns în postura de a asculta sfaturi cu privirea în jos în fața camerelor de filmat de la aliatul său autocrat Aleksandr Lukașenko.\n\n„Bine, să zicem că au fugit 30.000, 50.000, dar, dacă ei ar fi rămas aici, i-am mai fi putut considera oamenii noștri? Lasă-i să fugă, eu nu știu cum vă raportați dumneavoastră la asta, dar eu nu prea mi-am făcut griji în 2020, când câteva mii au plecat. Acum aceștia se roagă să vină înapoi. Marea majoritate se roagă să-i luăm înapoi. Și aceștia vor veni, doar trebuie să ne gândim ce decizie să luăm în privința lor și ce să facem cu ei. Fie vin aici, fie se hrănesc acolo”, îi spune Lukașenko lui Putin, care aprobă smerit, cu privirea în jos și aplecându-și puțin capul. Detalii aici\n\nUPDATE 18.05 Ce urmează după pseudo-referendumurile Moscovei\n\nUcrainenii din regiunile aflate sub ocupație, unde în aceste zile au loc așa-zise consultări populare, dezvăluie că locuitorii sunt înfricoșați, temându-se deopotrivă de represiunea rusă și de potențiale consecințe pentru cei ce votează în referendumuri. Peste toate se adaugă spaima de înrolare, după ce Moscova ar revendica teritoriile ocupate. Detalii aici\n\nUPDATE 18.03 Proteste anti-încorporare în Rusia: Peste 100 de persoane arestate în Republica Daghestan\n\nPeste 100 de protestatari au fost arestaţi duminică în Republica Daghestan, parte componentă a Federaţiei Ruse, în cursul unei manifestaţii împotriva mobilizării de rezerviști pentru războiul din Ucraina.\n\nPotrivit ONG-ului OVD-Info, specializat în monitorizarea reprimării manifestațiilor și acţiunilor opoziţiei din Rusia, cel puțin 101 manifestanți au fost reținuți duminică la Mahacikala, capitala Republicii Daghestan.\n\nÎnregistrări video cu femei care se ceartă cu poliţiştii în timpul protestului au apărut pe rețelele de socializare. Una dintre ele întreabă: „De ce ne luaţi copiii?”. O altă femeie îi spune unui polițist că „noi suntem cei care am atacat Ucraina”. „Nu războiului!”, au scandat femeile. În alte filmări se vede cum forţele de ordine acţionează brutal în timpul arestării unor manifestanţi. Detalii aici\n\nUPDATE 16.56 Peskov: Avem contacte „sporadice” cu SUA în chestiunea nucleară\n\nKremlinul a anunţat luni că are contacte „sporadice” cu SUA în chestiuni legate de armele nucleare, la câteva zile după ce Vladimir Putin a declarat că nu joacă la cacealma în privinţa disponibilităţii sale de a utiliza astfel de arme.\n\nPurtătorul de cuvânt al Kremlinului, Dmitri Peskov, a declarat că Moscova și Washingtonul mențin un canal deschis limitat de dialog pentru a permite „schimbul urgent de mesaje” în chestiunea nucleară, transmite Reuters, potrivit Agerpres.\n\n„Există canale de dialog la nivelul adecvat, dar sunt de o natură foarte sporadică. Cel puţin ele permit schimbul unor mesaje de urgenţă despre poziţia fiecăruia”, a spus Peskov într=o conferință de presă. Detalii aici\n\nUPDATE 15.50 Kremlinul recunoaște existența unor „greșeli” în procesul de mobilizare\n\nKremlinul a recunoscut „greşeli” intervenite în procesul de mobilizare a rezerviştilor care urmează să fie trimişi să lupte în Ucraina şi a subliniat că deocamdată „nu există nicio decizie” în privinţa închiderii frontierelor. Detalii aici\n\nUPDATE 14.40 Un rus a împușcat comandantul dintr-un birou de înrolare din Siberia\n\nUn comisar militar a fost împușcat de un rus într-un birou de înrolare în armată, din Ust-Ilimsk, Siberia. Potrivit primarului districtului, atacatorul a fost reținut, scrie agenția de presă rusă TASS.\n\nPe rețelele sociale a fost distribuit un videoclip cu atacul rusului. În imagini se vede cum un bărbat intră în birou și îl împușcă pe comandantul militar într-un centru de recrutare, relatează jurnalistul Andrew Roth, corespondentul The Guardian în Moscova. Detalii aici\n\nUPDATE 13.55 Moral scăzut în rândul noilor recruți ai Moscovei. Soldații chemați la mobilizare se îmbată și sar la bătaie VIDEO\n\nO înregistrare video distribuită pe rețelele de socializare de un jurnalist belarus pare să surprindă soldați recent mobilizați angajați într-o încăierare la beție.\n\nVideoclipul, filmat în regiunea Iujno-Kurilsk din regiunea Sahalin, în orientul îndepărtat rus, arată un bărbat vizibil turmentat încercând să-l lovească și îmbrâncindu-l pe un altul, îmbrăcat in uniformă militară, în timp ce un autobuz așteaptă cu ușile deschise în spatele lor. Ceilalți bărbați din grup încearcă să-l oprească și să-l calmeze. Insider nu a putut să verifice filmarea în mod independent.\n\nDupă decretarea mobilizării parțiale pentru războiul din Ucraina, care a stârnit furie și proteste în Rusia, vânzarea de alcool pe o rază de 300 de metri de bazele militare a fost interzisă în unele regiuni estice ale Rusiei, potrivit unor relatări. Detalii aici\n\nUPDATE 13.01 Putin ar fi fugit într-un palat din pădure după anunțul mobilizării\n\nPreședintele rus Vladimir Putin a fugit în palatul său secret de lângă lacul Valdai, aflat la jumătatea distanței dintre Moscova și Sankt Petersburg, pe fondul protestelor față de mobilizarea militară parțială din Rusia, a anunțat Daily Mail, citat de Business Insider.\n\nPotrivit jurnalistei independente Farida Rusamova, care a citat trei surse familiare cu programul lui Putin, președintele rus s-a deplasat miercuri la casa sa de vacanță.\n\nEl și-a odihnit „trupul și sufletul” la complexul de lux, care este situat în interiorul unei păduri, a declarat Rusamova într-o postare pe Telegram. Ziarista susține că Putin intenționează să rămână în complex cel puțin până joia viitoare. De asemenea, jurnalista a susținut că președintele a preînregistrat mai multe întâlniri, pe care presa de stat rusă intenționează să le difuzeze sporadic pe parcursul săptămânii, pentru a încerca să își mascheze absența în fața publicului. Detalii aici\n\nUPDATE 12.17 Bărbații apți pentru mobilizare fug de războiul lui Putin\n\nCirca 261.000 de bărbați au plecat din Rusia începând de miercurea trecută, când Vladimir Putin a anunțat mobilizarea parțială pentru războiul din Ucraina, scrie „Novaia Gazeta. Europe”. Detalii aici\n\nUPDATE 11.22 Noi imagini cu bețiile din rândul recruților ruși VIDEO\n\nPe rețelele sociale au apărut noi imagini cu recruți ruși beți. Unul dintre clipuri a fost filmat pe un aerodrom din orientul îndepărtat rusesc, iar bărbații pot fi văzuți cum se clatină din cauza consumului mare de alcool. Detalii aici\n\nUPDATE 10.30 Comandantul rus care a ordonat torturarea civililor din Herson\n\nServiciul de Securitate al Ucrainei (SBU) a declarat la 24 septembrie că l-a identificat pe Alexander Naumenko, un comandant rus în vârstă de 51 de ani care ar fi instruit trupele rusești să răpească și să tortureze locuitorii din Herson. Supranumit Colonelul Alfa, Naumenko ar fi responsabil pentru dispersarea mitingurilor pașnice pro-ucrainene din Herson și le-ar fi ordonat oamenilor săi să împuşte mulţimea. Detalii aici\n\nUPDATE 10.00 Insula Șerpilor ar putea fi bombardată ca o demonstrație a puterii\n\nÎn cazul unui atac cu o armă nucleară tactică împotriva Ucrainei “răspunsul ar declanșa o ripostă militară cu arme convenționale din partea statelor occidentale, pentru a pedepsi Rusia”, scrie Financial Times care citează cinci oficiali occidentali sub condiția anonimatului. Lawrence Freedman, expert în studii de război, a declarat: „Țintele potențiale pentru lovituri nucleare limitate (în Ucraina) sunt cele deja identificate pentru loviturile convenționale – infrastructura critică mai mult decât orașe.” Expertul a subliniat că Insula Șerpilor, care este nelocuită, ar putea fi bombardată ca o demonstrație a puterii Rusiei de a semăna frica în Ucraina și Occident. Detalii aici\n\nUPDATE 09.25 Mobilizarea parțială a rușilor, ironizată de Ucraina: filmulețul postat de ministerul Apărării\n\nMinisterul ucrainean al Apărării a ironizat duminică ordinul de mobilizare parțială al Moscovei, postând pe Twitter o serie de videoclipuri de pe rețelele sociale în care poliția rusă bătea și aresta oameni care protestau față de campanie. Detalii aici\n\nUPDATE 06.35 Ofensiva din sudul Ucrainei. Bătălia pentru Herson, un adevărat măcel\n\nOfensiva armatei ucrainene în sud a fost una dintre cele mai așteptate operațiuni militare din timpul verii. Oficialii de la Kiev vorbesc de săptămâni întregi despre pregătirea acesteia și despre intenția de a împinge armata rusă din regiunea importantă strategic de pe coasta de sud, sporind încrederea cetățenilor săi. Ucraina a încercat, de asemenea, să demonstreze aliaților săi că este capabilă să folosească eficient armele occidentale. Detalii aici\n\nUPDATE 06.10 Mobilizarea rușilor este și pentru a extermina reprezentanții, nu doar pentru a prelungi suferința ucrainenilor, transmite Zelenski.\n\nPreședintele ucrainean Volodimir Zelenski, a declarat în timpul discursului de duminică seară că mobilizarea rușilor este folosită atât pentru prelungirea suferinței ucrainenilor dar și pentru a extermina fizic oamenii, reprezentanți ai popoarelor indigene care trăiesc în teritoriile controlate temporar. Zelenski anunță și că situația din Crimeea este catastrofală.\n\n„Acelaşi lucru se întâmplă pe teritoriul Rusiei însăşi. Aceasta este o politică imperială deliberată. Aceasta este o lovitură pentru popoarele din Daghestan şi din întregul Caucaz, de exemplu, pentru popoarele indigene din Siberia şi din alte teritorii”, a spus șeful statului ucrainean.\n\nUPDATE 05.30 O apărătoare de la Azovstal eliberată de ruși a născut o fată\n\nPreședintele Ucrainei a anunțat că Mariana Mamonova, medic de luptă și apărătoare la Azovstal, a născut o fată.\n\n„O felicit sincer din toată inima pe Mariana şi le doresc fetelor numai bine - pace şi victorie. Aceasta este încă o dovadă că viaţa triumfă întotdeauna asupra oricărui rău. Iar răul sub steagul rusesc nu face excepţie de la această regulă. Acum, toate structurile noastre de stat, care sunt necesare, lucrează din plin pentru a-i ajuta pe luptătorii noştri eliberaţi. Ajutor medical, social, juridic... Tratament, reabilitare, restabilirea documentelor, a cardurilor bancare, a locuinţelor etc”, spune liderul ucrainean.\n\nCitește și: Comandantul rus care a ordonat torturarea civililor din Herson\n\nZelenski a mai transmis că urmează ca de marți să primescă un plan legat de ce urmează pentru fiecare dintre persoanele eliberate de ruși ca aceștia să revină la viața lor normală.\n\n„La fel ca şi procesul de eliberare a eroilor noştri din captivitate, acest proces de normalizare este gestionat de Andriy Yermak, şeful Oficiului. El este asistat, de asemenea, de Kyrylo Budanov, şeful Direcţiei principale de informaţii a Ministerului Afacerilor Interne, precum şi de ombudsmanul nostru, de Ministerul Afacerilor Interne, de Serviciul de Securitate etc. Aş dori să subliniez: se lucrează în continuare cu privire la următoarele schimburi. Indiferent cât de dificil ar fi, trebuie să ne eliberăm toţi oamenii noştri, toţi ucrainenii. Nu uităm de nimeni”, a adăugat Zelenski.\n\nUPDATE 05.00 Britanic eliberat de Rusia spune că a fost tratat mai rău decât un câine\n\nAslin din Newmark, Nottinghamshire a acordat un interviu pentru Sun on Sunday unde a povestit teroarea prin care a trecut după ce a fost luat prizonier în luna aprilie. El Lupta în orașul Mariupol, în sud-estul Ucrainei.\n\nBritanicul a fost eliberat în ultimul schimb de prizonieri realizat de Rusia și povestește că a fost tratat mai rău decât un câine. Aslin a fost ținut în izolare timp de cinci luni. Prizonierii trebuiau să cânte imnul național rusesc în fiecare dimineață. „Şi dacă nu îl cântai, erai pedepsit pentru asta. Erai bătut”, a transmis britanicul, potrivit news.ro.\n\nUPDATE 03.00 Berlinul vrea să interzică prezența cetățenilor UE în conducerea întreprinderilor ruse\n\nGermania doreşte să împiedice cetăţenii Uniunii Europene (UE) să deţină roluri-cheie în întreprinderile de stat ruse, potrivit unei propuneri de noi sancţiuni ale UE împotriva Rusiei, consultată de cotidianul Süddeutsche Zeitung, scrie dpa, potrivit Agerpres.\n\nAni de zile, fostul cancelar german Gerhard Schröder a făcut parte din consiliul de conducere al gigantului energetic rus Rosneft. El a anunţat în cele din urmă în mai că va părăsi consiliul de administraţie, după ce a fost pus sub presiune crescândă în urma invaziei Rusiei în Ucraina.\n\nPotrivit jurnalului, Berlinul insistă, de asemenea, pentru implementarea unui plafon global de preţ pentru importurile de petrol din Rusia, aşa cum a propus deja grupul G7, plus interzicerea cooperării cu companiile ruse în domeniul energiei nucleare. Propunerea germană ar interzice şi vânzarea de bunuri imobiliare în Uniunea Europeană către cetăţenii ruşi. Mai multe persoane ar fi supuse interdicţiilor de călătorie în UE şi îngheţării activelor.\n\nUPDATE 00.00 Forțele armate ucrainene au respuns atacuri rusești în apropierea frontului de est\n\nArmata ucraineanăa respins atacurile rusești din mai multe locații la este de Kramatorsk.\n\n„Forțele de Apărare au respins atacurile din zonele așezărilor Soledar, Viimka, Kurdiumivka, Zaițeve”, au transmis Forțele Armate ucrainene, într-un comunicat.\n\nUcraina acuză Rusia că ține prizonieri 2.500 de ucraineni\n\nVicepremierul ucrainean Irina Vereșciuk a afirmat duminică că Rusia ține prizonieri și persoane civile, nu doar militari. Rușii nu au fost de acord să elibereze civili în schimbul de prizonieri, potrivit declarațiilor acesteia, la BBC.",
    "Departamentul de Stat al SUA: Niciun indiciu că China se pregătește să sprijine invazia Rusiei în Ucraina": "RĂZBOI ÎN UCRAINA Luni, 26 Septembrie 2022, 22:37\n\nHotNews.ro\n\nDepartamentul de Stat al SUA a declarat că nu a văzut niciun indiciu potrivit căruia China se pregătește să sprijine Rusia la invadarea Ucrainei sau să ajute Moscova să evite sancțiunile, relatează CNN.\n\nNed Price, purtătorul de cuvânt al Departamentului de Stat al SUA Foto: Susan Walsh / AFP / Profimedia\n\n„Ne uităm la fiecare informație pe care o avem”, a declarat purtătorul de cuvânt al Departamentului de Stat, Ned Price.\n\n„Nu am văzut încă nimic care să indice că RPC adoptă o abordare diferită atunci când vine vorba de asistență în materie de securitate, când vine vorba de eforturile de a ajuta în mod sistematic Rusia să evite sancțiunile”, a spus el.\n\nPrice a spus că SUA „continuă să urmărească” ce face China în ceea ce privește Ucraina și a spus că remarcile ministrului chinez de externe Wang Yi indică faptul că China are „un anumit grad de neliniște cu ceea ce face Rusia în Ucraina”.\n\nSecretarul de stat al SUA Antony Blinken s-a întâlnit vineri cu Yi la Organizația Națiunilor Unite și „a subliniat implicațiile dacă RPC [Republica Populară Chineză] ar oferi sprijin invaziei de către Moscova a unui stat suveran”, potrivit citirii Departamentului de Stat din întâlnire.\n\nChina sprijină toate eforturile care conduc la soluționarea pașnică a „crizei” din Ucraina, a declarat ministrul de externe Wang Yi sâmbătă în Adunarea Generală a Națiunilor Unite, adăugând că prioritatea presantă este facilitarea discuțiilor pentru pace.\n\nÎn discursul său, Wang a spus că soluția fundamentală este abordarea „îngrijorărilor legitime de securitate ale tuturor părților”.",
    "Putin prelungeşte războiul dincolo de 2023: vrea sa împingă Ucraina să rămână fără gloanţe, înainte ca Rusia să rămână fără soldaţi": "„Scopul este ca Ucraina să rămână fără gloanţe înainte ca Rusia să rămână fără soldaţi”, declaraţia a fost făcută de expertul german Gustav Gressel, care a descris scenariul viitor al conflictului, după mobilizarea decretată de Kremlin.\n\nMoscova va avea la dispoziţie sute de mii de oameni şi va trebui să-i pregătească. Mulţi nu sunt consideraţi a fi de calitate, dar recrutorii s-ar putea să nu se grăbească.\n\nPutin doreşte să prelungească conflictul cu mult peste iarna viitoare, depăşind anul 2023. El urmăreşte erodarea inamicului, mizând pe problemele politice din Occident, şi va încerca să exploateze tensiunile diplomatice şi sociale din ţările care donează armament Ucrainei.\n\nExistă multă propagandă, care, totuşi, este susţinută de precauţia extremă a Casei Albe cu privire la trimiterea de muniţii cu o rază de acţiune de 300 de kilometri. O indecizie criticată la Washington, care împing să-i dea lui Zelenski ceea ce acesta cere insistent. Unele indicii ar putea ieşi din summit-ul aliaţilor, programat pe 28 septembrie, la Bruxelles, şi dedicat tocmai planificării viitoare a asistenţei (stocuri, piese de schimb, vehicule, producţie).\n\nComentatorii şi experţii nu uită lista punctelor slabe pentru invadatori. Lipsa ofiţerilor şi subofiţerilor, comenzile insuficiente şi rigide, coeziunea şi eficienţa scăzută a batalioanelor, materialul disponibil, moralul celor nevoiţi să meargă pe front, capacitatea de a alimenta un aparat gigantic. Plus confirmarea unei noi schimbări: generalul Dmitri Bulgakov, ministru adjunct al apărării şi ofiţer şef al logisticii, îl lasă la comandă pe Mihail Mizinţev.",
    "SUA l-au avertizat pe Putin că folosirea armelor nucleare va avea „consecințe catastrofale pentru Rusia”": "Suntem în ziua cu numărul 214 a războiului pornit de Vladimir Putin în Ucraina. Rusia a atacat din nou, duminică dimineața, Odesa cu drone kamikaze de producție iraniană. Concomitent, aviația rusă a avut „o zi proastă”, conform ministerului ucrainean al Apărării care a anunțat doborârea, în ultimele 24 de ore, a patru avioane militare ale Moscovei, din care trei erau aparate de ultimă generație. Într-o conferință de presă după discursul său în fața adunării a ONU de la New York, ministrul rus de externe a spus că regiunile ucrainene în care se votează vor fi sub „protecția deplină” a Moscovei dacă vor fi anexate de Rusia, inclusiv protejate cu arme nucleare.\n\nLiveText-ul Digi24.ro care a acoperit evenimentele din Ucraina poate fi urmărit AICI.\n\nCozi la granița dintre Rusia și Mongolia, după ordinul de mobilizare anunțat de Putin\n\nACTUALIZARE 20:25 Cozi lungi de vehicule s-au format la punctul de trecere a frontierei dintre Rusia și Mongolia, în timp ce oamenii continuă să fugă de ordinul de mobilizare parțială al Kremlinului, scrie The Guardian, care preia AFP.\n\nȘeful unui punct de control din orașul Altanbulag a declarat că peste 3.000 de ruși au intrat pe acolo în Mongolia, începând de miercuri.\n\nCozi de oameni care dețineau pașapoarte rusești au fost văzute și în fața ghișeului de imigrare pentru trecerea frontierei.\n\nMobilizarea parțială din Rusia este concepută de Putin pentru a suplimenta trupele cu sute de mii de oameni, după o serie de eșecuri în războiul său de șapte luni cu Ucraina.\n\nJake Sullivan: SUA vor acționa „decisiv” dacă Rusia folosește arme nucleare în Ucraina\n\nACTUALIZARE 19:29 SUA și aliații săi vor acționa „decisiv” dacă Rusia folosește o armă nucleară tactică în Ucraina, a declarat duminică consilierul pentru securitate națională, Jake Sullivan, reafirmând declaraţiile anterioare ale președintelui Joe Biden, la îngrijorările tot mai mari că amenințările nucleare ale lui Vladimir Putin vor fi puse în practică, scrie The Guardian.\n\n„Am comunicat Kremlinului în mod direct, privat și la niveluri foarte înalte, că orice utilizare a armelor nucleare va avea consecințe catastrofale pentru Rusia, că SUA și aliații noștri vor răspunde decisiv, și am fost clari și specifici cu privire la ceea ce va implica acest lucru”, a declarat Sullivan pentru CBS.\n\nKalașnikovuri ruginite pentru noii recruți ai lui Putin\n\nACTUALIZARE 16:00 Pe rețelele sociale au apărut imagini cu arme de asalt Kalașnikov ruginite despre care oficialii ucraineni susțin că sunt distribuite noilor recruți din armata rusă.\n\nImagini au fost publicate de jurnalistul și bulgar de la site-ul de investigații Bellingcat, Hristo Grozev. „Cred că aceste arme funcționează doar dacă zgârii inamicul cu ele și îi dai tetanos”, a comentat Grozev referitor la armele de asalt Kalașnikov primite de noii recruți ai armatei ruse.\n\nProteste anti-mobilizare în Orientul Îndepărtat. Poliția a tras focuri de armă în Daghestan\n\nACTUALIZARE 14:50Imagini publicate pe rețelele sociale arată o mulțime de oameni care protestează în Daghestan față de mobilizarea la războiul din Ucraina. Localnicii s-au adunat pentru a protesta și au blocat autostrada Khasavyurt-Makhachkala. În videoclipurile publicate pe Twitter, pot fi auzite focuri de armă trase de polițiști.\n\n\n\nSetarile tale privind cookie-urile nu permit afisarea continutul din aceasta sectiune. Poti actualiza setarile modulelor coookie direct din browser sau de aici – e nevoie sa accepti cookie-urile social media\n\nRușii au dat deja primele „rezultate” ale referendumurilor\n\nACTUALIZARE 14:05 „Sociologii” ruși au anunțat primele „rezultate” ale referendumurilor de anexare – în regiunea Zaporojie, în prima zi a votului, 93% din voturi ar fi în favoarea anexării regiunii la Rusia. Aceste așa-zise rezultate au fost oferite de Institutul Republican pentru Cercetare Politică și Sociologică din Crimeea, a anunțat presa de stat din Rusia.\n\n„500 de locuitori au fost sondați în prima zi de vot la referendumuri, în 23 septembrie 2022. Dintre cei care au participat la referendum și au răspuns la întrebare, 93% au susținut alăturarea regiunii Zaporojie la Federația Rusă, în timp ce 7% au susținut statutul ucrainean actual al regiunii”, susțin rușii.\n\nÎn jur de 236.000 de cetățeni ai așa-zisei „Republici Populare Donețk”, unul dintre cvasi-statele inventate de ruși pe teritoriul Ucrainei, au votat în referendumul pentru anexarea teritoriului la Rusia.\n\nÎn jur de 1.000 dintre aceștia ar fi votat pe teritoriul biroului de reprezentanță al regiunii separatiste, aflat la Moscova, a anunțat așa-zisa ambasadoare Olga Makeeva, duminică.\n\n„Dacă vorbim de cetățenii Republicii Populare Donețk, atunci o peste o mie au votat pe teritoriu ambasadei în ultimele două zile. Dacă vorbim de întreaga Federație Rusă, atunci în jur de 236.000 de cetățeni au votat în ultimele două zile”, a spus Makeeva.\n\nPutin vrea să proclame anexarea teritoriilor ucrainene în 30 septembrie\n\nACTUALIZARE 13:37 Procedura de „alăturare” a așa-ziselor „republici populare” Lugansk și Donețk și a teritoriilor ocupate de ruși în Ucraina după 24 februarie, Herson și Zaporojie, ar putea să aibă loc în data de 30 septembrie, scrie, duminică, presa rusească.\n\nConform presei rusești, se așteaptă ca Putin să se adreseze parlamentului rus în aceeași zi.\n\nCe țări a convins Rusia să-și trimită observatori la referendumurile ilegale din teritoriile ucrainene\n\nACTUALIZARE 12:50 Guvernul ucrainean a numit, sâmbătă, țările care trimit observatori la referendumurile contrafăcute pe care rușii le organizează în teritoriile pe care le-au ocupat în Ucraina. Ministerul Reintegrării Teritoriilor Temporar Ocupate ale Ucrainei a numit opt țări care au trimis observatori la referendumurile rușilor.\n\n„Ocupanții ruși și autorităților lor fac niște încercări excepționale în aceste zile de a-și finaliza cu orice preț referendumurile contrafăcute în teritoriile temporar ocupate. Și insistă că aceste referendumuri vor fi transparente și legitime. Chiar au invitat observatori străini pentru acest scop”, transmite ministerul ucrainean.\n\nConform autorităților de la Kiev, cele opt țări care au trimis observatori pentru a verifica dacă „alegerile” se desfășoară corect sunt Belarus, Siria, Egipt, Brazilia, Venezuela, Uruguay, Togo și Africa de Sud.\n\nMinisterul ucrainean a transmis că în afară de o listă cu nume ale participanților, autoritățile ucrainene au adresele exacte ale tuturor acestor „centre de vot”, numărul așa-zișilor votanți și rutele detaliate pe care invadatorii le folosesc pentru a colecta voturile, chiar și numere de înmatriculare ale mașinilor și datele personale ale șoferilor.\n\nMinisterul a cerut agențiilor de ordine să investigheze dovezile cu privire la felul în care se efectuează referendumurile – durata șederii așa-zișilor observatori, legalitatea felului în care au pătruns în țară și activitatea lor pe teritoriu ucrainean.\n\nOdesa, atacată din nou de ruși cu drone kamikaze\n\nACTUALIZARE 10:24 Rușii au atacat din nou Odesa cu drone kamikaze în cursul dimineții de duminică. Nu au fost înregistrate victime până în acest moment, informează Statul Major al armatei ucrainene.\n\n„Odesa este din nou atacată cu drone kamikaze. Nu s-au înregistrat victime. Clădirea administrației din centrul orașului a fost lovită de trei ori. La ora 09.00 (ora locală) era în plină desfășurare o operațiune de salvare și stingere a incendiului”, a precizat Statul major al armatei ucrainene.\n\nSetarile tale privind cookie-urile nu permit afisarea continutul din aceasta sectiune. Poti actualiza setarile modulelor coookie direct din browser sau de aici – e nevoie sa accepti cookie-urile social media\n\nUcrainenii spun că au reușit să doboare o dronă kamikaze. Kievul a postat o imagine cu un fragment al dronei pe care se vede inscripționat, în limba rusă, „Gerani-2” - numele sub care sunt cunoscute în armata rusă dronele kamikaze iraniene Shahed-136.\n\nAviația rusă a pierdut patru aparate în ultima zi, din care trei avioane de ultimă generație\n\nACTUALIZARE 09:44 Aviația rusă a pierdut patru avioane în ultimele 24 de ore, doborâte de sistemele antiaeriene ucrainene. Este vorba despre un avion de atac la sol Suhoi Su-24 și alte trei aeronave de ultimă generație ale Moscovei: două avioane multirol Suhoi 30 și un avion avansat de vânătoare-bombardament Suhoi 34, conform ministerului ucrainean al Apărării.\n\n„Astăzi este o zi bună pentru armata ucraineană și o zi proastă pentru aviația rusă. Un avion Su-25, două Su-30 și un Su-34 s-au dus dracului”, se arată într-o postare publicată pe Twitter de ministerul ucrainean al Apărării.\n\nSetarile tale privind cookie-urile nu permit afisarea continutul din aceasta sectiune. Poti actualiza setarile modulelor coookie direct din browser sau de aici – e nevoie sa accepti cookie-urile social media\n\nComentariul ministerului ucrainean al Apărării face referire la celebra expresie „Navă rusă, du-te dracului!” („Russian warship, go f.k yourself!” rostită de militari ucraineni de pe Insula Șerpilor la adresa fostului crucișător „Moscova” (ulterior scufundat de două rachete antinavă).\n\nLavrov promite „protecție deplină” pentru orice teritoriu anexat de Rusia\n\nACTUALIZARE 07.50 Ministrul rus de externe, Serghei Lavrov, adresându-se Adunării Generale a ONU și presei mondiale la New York, a încercat să justifice invazia vecinului rusă în Ucraina, repetând afirmațiile false ale Moscovei conform cărora guvernul ales de la Kiev a fost instalat în mod ilegitim.\n\nPe fondul temerilor că Rusia ar putea escalada în continuare conflictul și chiar ar putea folosi arme nucleare, șeful diplomației ruse a declarat, într-o conferință de presă după discursul său în fața adunării generale a ONU de la New York, că regiunile Ucrainei în care au loc referendumuri vor fi sub „protecția deplină” a Rusiei dacă vor fi anexate de Moscova, potrivit Reuters.\n\nÎntrebat dacă Rusia ar avea motive să folosească arme nucleare pentru a apăra regiunile anexate ale Ucrainei, Lavrov a spus că teritoriul rus, inclusiv teritoriul „nou consacrat” în constituția Rusiei pe viitor, „se află sub protecția deplină a statului”.\n\n„Toate legile, doctrinele, conceptele și strategiile Federației Ruse se aplică pe întreg teritoriul său”, a spus Lavrov, referindu-se în mod specific la doctrina Rusiei privind utilizarea armelor nucleare.\n\nComentariile au venit după un avertisment explicit, joi, al fostului președinte rus Dmitri Medvedev, un aliat al președintelui rus Vladimir Putin, că orice arme din arsenalul Moscovei, inclusiv arme nucleare strategice, ar putea fi folosite pentru a apăra teritoriile încorporate în Rusia.\n\nMinistrul de Externe al Ucrainei, Dmytro Kuleba, a spus că comentariile lui Lavrov și declarația anterioară a lui Putin, când a spus că nu blufează cu privire la utilizarea armelor nucleare, sunt „iresponsabile” și „absolut inacceptabile”.\n\n„Ucraina nu va ceda. Facem apel la toate puterile nucleare să vorbească acum și să clarifice Rusiei că astfel de retorici pun lumea în pericol și nu vor fi tolerate”, a scris Kuleba pe Twitter.\n\nZelenski le cere trupelor ruse să se predea\n\nACTUALIZARE 07.40 Preşedintele ucrainean Volodimir Zelenski s-a adresat direct cetăţenilor ruşi sâmbătă seara, spunându-le că preşedintele lor îşi trimite cu bună ştiinţă „cetăţenii la moarte”, transmite AFP\n\n„Puterea rusă înţelege perfect că îşi trimite cetăţenii la moarte\", a spus preşedintele Zelenski în limba rusă, cerând forţelor Moscovei să se predea. „Veţi fi trataţi într-un mod civilizat... nimeni nu va şti care sunt circumstanţele predării voastre”, a declarat şeful statului ucrainean la doar câteva ore după ce Rusia a adoptat o lege care înăspreşte pedepsele pentru predarea voluntară şi dezertare.\n\nEste mai bine să refuzi apelul la serviciu militar decât să mori pe pământ străin ca un criminal de război, a mai afirmat Volodimir Zelenski în mesajul video, potrivit dpa.\n\nEste pentru a doua oară în această săptămână când preşedintele Ucrainei se adresează în limba rusă cetăţenilor din statul vecin, notează Agerpres.\n\nCâteva dintre cele mai importante evenimente care s-au înâmplat sâmbătă:\n\nLavrov atacă Occidentul de la tribuna ONU: „Rusofobia lor este grotească”\n\nDirectorul unei companii energetice publice germane, invitat și plătit de Rusia ca să fie observator la referendumul de anexare\n\nPutin l-a demis pe generalul responsabil cu logistica armatei. L-a înlocuit cu „Măcelarul din Mariupol”\n\nPutin a refuzat retragerea din Herson, propusă de generalii săi\n\nBărbații din regiunile Herson și Zaporojie aflate sub controlul trupelor ruse încep să primească ordine de încorporare în armata\n\nZelenski cere lumii să condamne pseudo-referndumurile. Joe Biden anunță noi sancțiuni dacă Rusia va anexa teritorii din Ucraina\n\nPutin a promulgat legea care înăsprește pedepsele militare\n\nParlamentul rus ar urma să dezbată pe 29 septembrie alipirea la Rusia a provinciilor ucrainene Doneţk, Lugansk, Herson şi Zaporojie\n\nEditor : Alina Popescu | Marco Badea",
    "SUA avertizează asupra consecințelor „catastrofice” dacă Rusia folosește arme nucleare în Ucraina": "RĂZBOI ÎN UCRAINA Duminică, 25 Septembrie 2022, 20:22\n\nViorela Marin • HotNews.ro\n\nConsilierul pentru securitate naţională de la Casa Albă, Jake Sullivan, a dat asigurări duminică că vor exista consecințe „catastrofice” în cazul în care Rusia folosește o armă nucleară în Ucraina și a spus că SUA vor adopta noi sancțiuni economice împotriva Rusiei dacă Kremlinul își va duce la bun sfârșit „simulacrele” de referendumuri, scrie CNN.\n\nJake Sullivan Foto: - / Shutterstock Editorial / Profimedia\n\n„Dacă Rusia depășește această linie, vor exista consecințe catastrofice pentru Rusia. Statele Unite vor răspunde în mod decisiv. Acum, noi, pe canale private, am spus în clar și mult mai detaliat ce ar însemna mai exact acest lucru”, a declarat Jake Sullivan la emisiunea „Meet The Press” a postului NBC.\n\nÎn ceea ce privește consecințele împotriva Rusiei pentru organizarea așa-ziselor referendumuri în teritorii ucrainene ocupate, Sullivan a amintit de declarația difuzată vineri de liderii G7 și a precizat că vor veni mai multe anunțuri din partea SUA în zilele următoare.\n\n„(Liderii G7) au reiterat că vor exista consecințe și au specificat că acestea vor include noi sancțiuni sporite, inclusiv sancțiuni asupra entităților și companiilor din afara Rusiei care sprijină mașina de război rusă sau sprijină aceste false referendumuri sau eforturile Rusiei”, a arătat Sullivan.\n\nUlterior, într-un interviu la emisiunea „This Week” a postului ABC, consilierul pentru securitate naţională al preşedintelui american Joe Biden a spus că SUA se pregătesc pentru „orice scenariu”.\n\n„Vrem să enunțăm principiul că vor exista consecințe catastrofale, dar nu să ne angajăm într-un joc pe retorica \"ochi pentru ochi\". Așadar, rușii înțeleg în ce punct ne aflăm, noi știm în ce punct ne aflăm, ne pregătim pentru orice scenariu și vom face tot ce e necesar pentru a descuraja Rusia să facă acest pas. Iar dacă îl vor face, vom răspunde decisiv”, a subliniat Jake Sullivan.\n\nÎntrebat despre protestele ce au loc în Rusia, Sullivan a răspuns că SUA se concentrează pe continuarea sprijinului pentru Ucraina: „Viitorul Rusiei trebuie să-l decidă poporul rus”.\n\nVladimir Putin a evocat din nou spectrul folosirii armelor nucleare, miercuri, în discursul în care a decretat prima mobilizare militară a Rusiei de după cel de-al Doilea Război Mondial.\n\nCitește și:\n\n___",
    "VIDEO Igor Ghirkin desființează singura ofensivă pe care armata rusă o mai încearcă în Ucraina: „Cretinism sau trădare”": "RĂZBOI ÎN UCRAINA Luni, 26 Septembrie 2022, 17:30\n\nSebastian Jucan • HotNews.ro\n\nIgor Ghirkin, fostul comandant al separatiștilor pro-ruși din Donbas, desființează ofensiva rusească din direcția Bahmut, singura pe care forțele armate ale Rusiei par să o mai încerce în prezent în Ucraina, explicând de ce aceasta este sortită eșecului.\n\nIgor Ghirkin Foto: east2west news / WillWest News / Profimedia\n\nGhirkin a făcut comentariile în timpul ultimului episod al vlog-ului pe care îl filmează, răspunzând la întrebarea unuia dintre urmăritorii săi despre ofensiva rusească din direcția orașului Bahmut aflat în regiunea Donețk. Greul ofensivei rusești de aici este dus de mercenarii grupului Wagner, armata privată a președintelui Vladimir Putin.\n\nOfensiva de pe axa Bahmut este singura pe care armata rusă o mai încearcă în prezent în Ucraina după ce pe majoritatea fronturilor forțele sale s-au retras pe poziții defensive.\n\n„[Mercenarii] Wagner vor continua să avanseze până când nu vor mai primi întăriri”, răspunde Ghirkin la întrebare, explicând însă apoi conceptul de „umbră operațională”.\n\nAcesta afirmă că luptătorii Wagner avansează în „umbra operațională” a ofensivei ucrainene din nordul așa-zisei republici populare Lugansk (în Harkov) ceea ce înseamnă că, indiferent de succesele înregistrate de ofensiva din Bahmut, acestea își vor pierde valoarea și trupele rusești vor fi nevoite fie să se oprească, fie să se retragă cu totul către alte poziții fiindcă ele sunt flancate deja.\n\n„Dacă inamicul reușește să cucerească Lîmanul, dacă reușește să ajungă la Svatove, atunci chiar dacă între timp forțele noastre cuceresc Bahmutul acest lucru nu va aduce niciun beneficiu pentru forțele noastre”, afirmă Igor Ghirkin.\n\n„Va trebui să înlăturăm din nou forțe de pe front pentru a acoperi breșe”, subliniază el, întrebând apoi retoric de ce comandamentul militar de la Moscova a ordonat un atac împotriva unor poziții ucrainene puternic apărate și de ce sunt irosiți oameni, „cel mai valoros lucru dintr-un război”.\n\nGirkin explains how the only direction where Russians are currently advancing, the Bakhmut direction, is completely pointless since they are being flanked by Ukrainians in the north of the so-called LPR. pic.twitter.com/xqZs0sMX7C — Dmitri (@wartranslated) September 26, 2022\n\nEl spune apoi că aceste forțe aruncate în luptă la Bahmut ar fi folosite mai bine pentru apărarea localității Lîman, un important nod feroviar din estul Ucrainei pe care forțele rusești l-au cucerit la sfârșitul lunii mai.\n\nImediat după prăbușirea catastrofală a frontului rusesc din Harkov au apărut informații că forțele ucrainene ar fi recucerit și această localitate din regiunea Donețk pe fondul retragerii haotice a trupelor rusești, însă ele au fost infirmate ulterior.\n\nFostul comandant al separatiștilor pro-ruși spune că ofensiva rusească este rezultatul „cretinismului”\n\n„Pentru mine acțiunile comandanților de pe aceste fronturi reprezintă un mister”, mai afirmă Igor Ghirkin în înregistrarea video, adăugând că „fie eu nu înțeleg nimic despre războaie, și cred că înțeleg anumite lucruri, fie ceea ce se întâmplă acum ține de cretinism sau trădare”.\n\nGhirkin, un fost ofițer al FSB inculpat în Olanda pentru rolul său în doborârea zborului MH17 al Malaysia Airlines deasupra Ucrainei în 2014, a fost unul dintre primii critici vocali ai modului în care este condusă „operațiunea militară specială” ordonată de Putin pe 24 februarie.\n\nÎn luna mai acesta l-a acuzat pe ministrul rus al Apărării Serghei Șoigu de „neglijență criminală”, afirmând că suspectează inclusiv trădare în rândul eșaloanelor militare superioare de la Moscova.\n\nÎn unul dintre cele mai virulente atacuri ale sale, lansat la sfârșitul lunii iulie, Ghirkin a afirmat despre Șoigu că este bun doar la „crescut reni”, o referință la originile tuvane ale ministrului rus, și tăiat de lemne.\n\nMai mulți analiști și comentatori străini au remarcat că unul dintre motivele pentru care lui Ghirkin îi este acordată o asemenea libertate de exprimare ține de faptul că el niciodată nu îl critică pe președintele Vladimir Putin, punând toate eșecurile înregistrate de forțele armate trimise în Ucraina pe seama comandamentului militar de la Moscova.\n\nUrmărește ultimele evoluții din a 215-a zi a războiului din Ucraina LIVETEXT pe HOTNEWS.RO.",
    "Război în Ucraina, ziua 211 | Atacuri cu rachete în Zaporojie și Donețk. Ucraina anunță că sunt mai multe victime": "Relatarea LIVETEXT Libertatea a războiului din Ucraina s-a mutat aici: Război în Ucraina, ziua 212.\n\n22 sept. - Acum 4 zile Volodimir Zelenski, mesaj pentru ruși: „Protestați, opuneți-vă, fugiți sau predați-vă în captivitate ucraineană” Președintele ucrainean Volodimir Zelenski le-a amintit sâmbătă cetățenilor ruși care sunt pierderile armatei ruse în peste șase luni de război și le-a cerut să protesteze, să se opună sau să predea ca să nu sufere aceeași soartă, după ce Vladimir Putin a decretat mobilizare parțială. „55.000 de soldați ruși au murit în șase luni de război. Sute de mii au fost rănite sau mutilate. Vreți mai mulți? Atunci protestați, opuneți-vă, fugiți sau predați-vă în captivitate ucraineană. Aceste sunt opțiunile pentru a supraviețui”, a transmis Volodimir Zelenski într-un mesaj adresat pe Telegram direct poporului rus. Mai multe detalii: Volodimir Zelenski, mesaj direct către ruși după mobilizare: „55.000 de soldați ruși au murit, sute de mii au fost răniți. Vreți mai mulți?”\n\n22 sept. - Acum 4 zile Prizonierii ucraineni eliberați de ruși au fost torturați cu brutalitate, susțin oficiali de la Kiev Mulți dintre ucrainenii eliberați în cel mai mare schimb de prizonieri de la începutul invaziei Rusiei prezintă semne de tortură violentă, a declarat joi șeful serviciilor de informații militare din Ucraina, informează AFP și The Guardian. Recomandări Pensionarii români renunță la medicamente, murături și carne ca să-și plătească facturile la iarnă. „Am trecut prin perioade şi mai grele, ştim cum e” „Mulţi dintre ei au fost torturaţi cu brutalitate”, a declarat, în cadrul unei conferinţe de presă, Kirilo Budanov, şeful departamentului de informaţii din cadrul Ministerului ucrainean al Apărării, fără a oferi detalii despre natura presupuselor acte de tortură. Potrivit oficialului ucrainean, există şi „persoane a căror condiţie fizică este mai mult sau mai puţin normală în afară de subnutriţia cronică din cauza condiţiilor proaste de detenţie”. Aceşti prizonieri au fost deţinuţi în mai multe unităţi din teritorii ucrainene ocupate de trupele ruse, precum şi în Rusia, a adăugat Budanov, care a participat la organizarea acestui schimb Potrivit ministrului de Interne Denis Monastirski, „absolut toţi” ucrainenii predaţi „au nevoie de reabilitare psihologică”.\n\n22 sept. - Acum 4 zile Orașul Kupiansk, recent eliberat de ucraineni, bombardat de ruși. Doi copii, printre răniți Serviciul de presă al Administrației Militare Regionale Harkov (OVA) a anunțat, joi, că trupele ruse au bombardat orașul Kupyansk, recent eliberat, din regiunea Harkov, în urma căruia o femeie în vârstă și doi copii au fost răniți. „În Kupiansk , doi copii de șapte ani au fost răniți, starea lor este moderată. Au fost rănioți de schije, îân urma unei explozii. Este internată și o femeie de 72 de ani, în stare gravă”, a transmis OVA. Recomandări Ce înseamnă să fii bărbat. De la Zidane la Federer și Nadal\n\n22 sept. - Acum 4 zile Recruții nu vor fi trimiși în Ucraina, anunță Statul Major rus Recruții care vor fi chemați pentru efectuarea serviciului militar în această toamnă nu vor fi trimiși în zona de operațiuni militare speciale din Ucraina, a precizat Vladimir Tsimliansky, reprezentant al Direcției Principale de Organizare și Mobilizare a Statului Major al Forțelor Armate din Federația Rusă. „Cetăţenii chemaţi în serviciul militar nu vor fi implicaţi în operaţiune militară specială din Ucraina, iar toţi militarii înrolaţi al căror termen a expirat vor fi liberați şi trimişi cu promptitudine la locurile lor de reşedinţă”, a transmis Vladimir Tsimliansky. „Evenimentele viitoarei recrutări nu sunt în niciun fel legate de desfășurarea operațiunii militare speciale. Ca și până acum, aceasta se va desfășura la data stabilită de legislația Federației Ruse și într-o manieră planificată”, a spus Vladimir Tsimliansky. „În toamna acestui an, 120.000 de oameni vor fi chemați pentru serviciul militar”, a spus Vladimir Tsimliansky, care a adăugat că nu vor fi recrutați studenții la zi.\n\n22 sept. - Acum 4 zile Linie fierbinte deschisă în Rusia pe tema mobilizării Cetăţenii ruși vor putea afla informaţii despre mobilizarea parţială anunţată în Rusia pe linia fierbinte deschisă la numărul 122, a anunțat, joi, vicepremierul Dmitri Cernîşenko. Recomandări Emilia Șercan publică plagiatul comis de ministrul educației, Sorin Cîmpeanu, care și-a însușit 92 de pagini din munca a doi profesori într-un curs universitar. Apoi le-a furat de tot lucrarea, semnându-se el „În conformitate cu decretul președintelui și în numele premierului, vom folosi linia fierbinte 122 pentru a informa cetățenii asupra problemelor de mobilizare parțială. Serviciul este deschis în toate regiunile țării, gata să primească apeluri. Guvernatorii ajută la organizarea muncii operatorilor pe liniile fierbinți”, a declarat Dmitri Cernîșenko. Mai multe detalii: Rusia a lansat linia fierbinte pe probleme de mobilizare. „Serviciul este deschis în toate regiunile țării”\n\n22 sept. - Acum 4 zile Antony Blinken: „Nu îl putem lăsa pe Putin să scape aşa” Secretarul american de Antony Blinken a lansat joi, în cadrul unei reuniuni speciale a Consiliului de Securitate al ONU, un apel către comunitatea internaţională pentru a-l constrânge pe preşedintele rus Vladimir Putin să dea socoteală pentru invadarea Ucrainei, relatează agențiile AFP şi Reuters, preluate de Agerpres. „Nu îl putem lăsa pe preşedintele Putin să scape aşa. Această ordine internaţională care ne reuneşte aici astăzi şi pentru care facem eforturi pentru a o salvgarda este călcată în picioare în faţa ochilor noştri”, a declarat șeful diplomației americane. Mai multe detalii: Șeful diplomației americane, către Consiliul de Securitate al ONU: „Putin nu poate fi lăsat să scape așa”. Reacția lui Lavrov\n\n22 sept. - Acum 4 zile Tanchiștii și șoferii, printre rezerviștii ruși care vor mobilizați primii Pușcașii, tanchiștii, artileriștii, șoferii sau mecanicii auto vor fi chemați în primă fază a mobilizării parțiale decretate pe 21 septembrie, a anunțat, joi, Vladimir Tsimliansky, reprezentant al Direcției Principale de Organizare și Mobilizare a Statului Major al Forțelor Armate din Federația Rusă, citat de Interfax.ru. „În cadrul mobilizării parțiale, vor fi chemate categorii de cetățeni care sunt necesare pentru îndeplinirea sarcinilor. Aceștia sunt, desigur, pușcașii, tanchiștii, artileriştii, șoferii și mecanicii auto”, a precizat Vladimir Tsimliansky. Potrivit oficialului rus, ordinea de înrolare a cetăţenilor în rezervă nu a fost stabilită, dar se acordă prioritate bărbaților care au specialităţi militare adecvate. Mai multe detalii: Autoritățile ruse au anunțat categoriile de rezerviști care vor fi mobilizate în „primul val”\n\n22 sept. - Acum 4 zile Șeful ONU: Războiul Rusiei împotriva Ucrainei „nu dă niciun semn de încetare” Secretarul general al ONU, Antonio Guterres, a vorbit la ședința consiliului de securitate, unde a spus că războiul Rusiei împotriva Ucrainei „nu dă niciun semn de încetare”. Adresându-se la reuniunea Consiliului de Securitate al ONU, Guterres a spus că retoria privind un conflict nuclear este „total inacceptabilă”. În ceea ce privește centrala nucleară Zaporojie din Ucraina, Guterres a descris situația ca fiind „de mare îngrijorare”. ”Orice daune aduse infrastructurii nucleare, deliberate sau nu, ar putea avea consecințe teribile pentru oamenii din întreaga planetă”, a spus Guterres.\n\n22 sept. - Acum 4 zile Erdogan: Schimbul de prizonieri este un pas important către sfârșitul războiului Președintele turc Recep Tayyip Erdogan a declarat că schimbul de prizonieri efectuat între Rusia și Ucraina, care implică aproape 300 de persoane și mediat de Turcia, a fost un pas important către încheierea războiului, a informat joi postul de televiziune turc NTV, citat de Reuters. ”Turcia a primit acum rezultatul credinței sale în puterea dialogului și a diplomației. Acest schimb de prizonieri, care a avut loc sub medierea Turciei, este un pas important către încheierea războiului. Vom continua eforturile noastre pentru a atinge pacea și stabilitatea în viitor” a spus el la sfârșitul vizitei sale în Statele Unite.\n\n22 sept. - Acum 4 zile Kremlinul insistă că acțiunile Rusiei în Ucraina fac parte „operațiunea militară specială” Rusia continuă să considere războiul din Ucraina o ”operaţiune militară specială”, în pofida mobilizării parţiale anunţate miercuri de preşedintele rus Vladimir Putin, transmite CNN. Întrebat în conferința sa zilnică de presă dacă acţiunile desfăşurate de Rusia în Ucraina ar trebui denumite „operaţiune militară specială” sau „război” în vederea mobilizării parţiale anunţate de Putin, Peskov a spus: „Nu, aceasta este o operațiune militară specială”. Întrebat dacă, în acest sens, statutul ostilităților s-a schimbat, Peskov a a negat.\n\n22 sept. - Acum 4 zile Cel puțin șase morți, într-o lovită cu rachete în centrul orașului Donețk Separațiștii instalați de ruși în estul Ucrainei au anunțat joi că cel puțin șase civili au fost uciși și alți șase răniți într-o lovitură cu rachete într-o piață din centrul orașului Donețk, transmite Reuters. „Armata Ucrainei trage în centrul orașului Donețk”, a declarat Alexei Kulemzin, primarul din Donețk, instalat de Rusia, într-o postare pe Telegram. „Conform informațiilor primite, șase persoane au fost ucise și șase persoane au fost rănite”, a mai susținut Alexei Kulemzin.\n\n22 sept. - Acum 4 zile Ucraina, invitată să părăsească Zaporojie, altfel va fi considerată ”ocupant” Un responsabil prorus numit de Moscova în administraţia din regiunea Zaporojie a declarat joi că trupele ucrainene trebuie să părăsească imediat regiunea, întrucât, în caz contrar, după desfăşurarea referendumului de alipire la Rusia vor fi considerate drept ”ocupante”, relatează mediile de stat ruse, citate de Agerpres. Armata rusă controlează în prezent 73% din teritoriul regiunii Zaporojie. ”După referendumul ce va fi urmat de ieşirea regiunii din componenţa Ucrainei prin declararea independenţei şi alipirea la Federaţia Rusă, forţele ucrainene vor fi percepute ca ”ocupante”, iar oricare dintre acţiunile lor drept agresiune împotriva Rusiei”, a declarat Vladimir Rogov, membru în Consiliul principal al administraţiei Zaporojie.\n\n22 sept. - Acum 4 zile Medvedev: Armele nucleare strategice pot fi folosite pentru a apăra noi regiuni Fostul președinte rus Dmitri Medvedev a declarat joi că orice arme din arsenalul Moscovei, inclusiv arme nucleare strategice, ar putea fi folosite pentru a apăra teritoriile unite Rusiei din Ucraina, transmite Reuters. Vicepreședintele Consiliului de Securitate al Rusiei a susținut că vor avea loc referendumuri planificate de autoritățile instalate de Rusia și separatiste pe mari părți ale teritoriului ucrainean și că „nu există cale de întoarcere”. ”Occidentul și toți cetățenii țărilor NATO în general trebuie să înțeleagă că Rusia și-a ales propria cale”, a avertizat Medvedev.\n\n22 sept. - Acum 5 zile Bilanțul victimelor în urma bombardamentelor din Zaporojie Forţele ruse au atacat în cursul dimineţii de joi cu rachete centrul administrativ al regiunii Zaporojie şi împrejurimile sale, au anunţat autorităţile ucrainene. Şeful administraţiei militare ucrainene din regiune, Oleksandr Staruh, a informat despre cel puţin un mort şi cinci persoane rănite, citat de Kyiv Independent. Șeful adjunct al cancelariei prezidenţiale de la Kiev, Kirill Timoşenko, a declarat că nouă rachete au lovit Zaporojie indicând că una dintre rachete a lovit un hotel din centrul oraşului, iar sub dărâmături se află mulţi oameni, o operaţiune de salvare fiind în curs de desfăşurare.\n\n22 sept. - Acum 5 zile Pierderile suferite de Rusia în Ucraina de la începutul războiului Rusia a pierdut 55.510 de militari în Ucraina din 24 februarie, a transmis joi Statul Major al Ucrainei. De asemenea, Rusia a pierdut și 2.236 de tancuri, 4.776 de vehicule blindate de luptă, 3.630 de vehicule și rezervoare de combustibil, 1.341 de sisteme de artilerie, 318 de sisteme de lansare multiplă de rachete, 169 de sisteme de apărare aeriană, 253 de avioane, 2194 elicoptere, drone și 15 bărci.\n\n22 sept. - Acum 5 zile Marea Britanie: Rusia a epuizat rezervele de voluntari dispuși să lupte în Ucraina Rusia ”se va confrunta probabil cu provocările logistice și administrative” pe care le presupune recrutarea a 300.000 de militari în rezervă pentru a lupta în Ucraina, a susținut Ministerul britanic al Apărării, citat de BBC. Decizia Kremlinului de a înrola mai multe persoane în războiul din Ucraina este ”efectiv o recunoaștere a faptului că Rusia și-a epuizat rezervele de voluntari dispuși să lupte în Ucraina”, au transmis oficialii britanici.\n\n22 sept. - Acum 5 zile Orașul Zaporojie, bombardat joi dimineață Secretarul Consiliului orașului Zaporojie, Anatolii Kurtiev, a anunțat joi pe canalul său Telegram că ”infrastructura civilă a fost distrusă” și că „sunt victime”, transmite CNN. Atât presa pro-rusă cât și ucraineană au relatat că e vorba de cinci explozii.\n\n22 sept. - Acum 5 zile Alerta de atacuri teroriste a fost extinsă în regiunea rusă Belgorod, de la granița cu Ucraina În regiunea Belgorod din Federația Rusă, nivelul „galben” de pericol terorist a fost prelungit până pe 7 octombrie, a anunțat guvernatorul Viacheslav Gladkov, citat de Ukrainska Pravda. De asemenea, până pe 7 octombrie, se prelungește decizia de interzicere a lansării de petarde și artificii. În urmă cu o săptămână, Gladkov a anunțat că un incendiu a izbucnit în apropierea punctului de control Nekhoteevka de la granița cu Ucraina, iar terminalul vamal a fost avariat. Guvernatorul a acuzat că totul s-a întâmplat din cauza bombardamentelor lansate de Ucraina.\n\n22 sept. - Acum 5 zile Institutul pentru Studiul Războiului: Mobilizarea anunțată de Putin nu va afecta deocamdată cursul războiului Mobilizarea parțială aunțată de președintele rus Vladimir Putin nu va afecta cursul conflictului din Ucraina în următoarele luni, estimează specialiștii de la Institutul pentru Studiul Războiului, relatează Ukrainska Pravda. ”Anunțul din 21 septembrie al președintelui rus Vladimir Putin privind «mobilizarea parțială» a reflectat multe probleme cu care se confruntă Rusia în invazia Ucrainei, pe care este puțin probabil ca Moscova să le poată rezolva în lunile următoare. Ordinul lui Putin de a mobiliza o parte din rezerva «antrenată» rusă, adică a celor care au încheiat serviciul militar obligatoriu, nu va crea o forță de luptă rusă semnificativă în următoarele luni. Ar putea fi suficient pentru a menține nivelurile actuale de forță militară rusă în 2023 prin compensarea victimelor, deși nici acest lucru nu este clar încă”, se precizează într-un nou raport al think thank-ului american. ”Mobilizarea parțială din Rusia nu va priva, prin urmare, Ucraina de oportunitatea de a elibera mai mult din teritoriul său ocupat în timpul iernii”, mai estimează specialiștii americani.\n\n22 sept. - Acum 5 zile Liz Truss anunță că Marea Britanie va oferi ajutor militar Ucrainei până la victoria sa Premierul britanic Liz Truss a promis, în discursul său de la Adunarea Generală a ONU, că Regatul Unit va continua să sprijine Ucraina, relatează AFP, citată de Agerpres. ”În acest moment critic al conflictului, promit că vom menţine sau vom spori sprijinul nostru militar pentru Ucraina atât timp cât va fi necesar (…) Nu vom fi liniştiţi până când Ucraina nu va triumfa”, a declarat Truss, la New York. Referindu-se la anunțul de miercuri al președintelui rus Vladimir Putin, care a decretat mobilizarea parțială în țara sa, premierul britanic a spus că liderul de la Kremlin ”încearcă să-şi justifice eşecul catastrofal” în Ucraina. ”Asta nu va funcţiona. Alianţa internaţională este puternică, iar Ucraina este puternică. Ucrainenii nu doar îşi apără propria ţară, ci apără valorile noastre şi securitatea lumii întregi. Pentru asta noi trebuie să acţionăm”, a mai precizat Liz Truss.\n\n22 sept. - Acum 5 zile Schimb de prizonieri între Rusia și Ucraina. Comandanții regimentului Azov au fost eliberați Comandanții regimentului Azov care au fost capturați de la uzina Azovstal din Mariupol, la finalul lunii mai, au fost eliberați în cadrul unui schimb de prizonieri dintre Rusia și Ucraina. Kievul l-a eliberat în schimbul lor pe oligarhul ucrainean Viktor Medvechuk, un apropiat al lui Vladimir Putin, relatează Serviciul de Securitate al Ucrainei (SBU). Schimbul de prizonieri a fost negociat de Turcia, după cum a declarat președintele ucrainean Volodimir Zelenski, și a implicat eliberarea din captivitate a 215 militari ucraineni, în schimbul a 55 de soldați ruși plus Medvechuk. De asemenea, 10 cetățeni străini care au luptat de partea Ucrainei și au fost capturați au fost eliberați. „Sunt 108 luptători din Regimentul Azov, un total de 188 de eroi de la Azovstal și Mariupol, 8 răniți în timpul atacului terorist rusesc de la Olenivka. În total 215 eroi, aceștia sunt soldați ai Gărzii Naționale, ai armatei noastre, marinei, grăniceri, polițiști, forțe de securitate, angajați SBU și alții”, a declarat Volodimir Zelenski. Mai multe informații: Comandanții Regimentului Azov au fost eliberați de ruși în schimbul lui Viktor Medvechuk, oligarhul ucrainean apropiat de Putin, arestat la Kiev\n\n22 sept. - Acum 5 zile UE pregătește noi sancțiuni la adresa Rusiei Miniștrii de Externe din statele membre UE au stabilit miercuri, 21 septembrie, să pregătească un nou set de sancțiuni la adresa Rusiei. Anunțul a fost făcut de șeful diplomației UE, Josep Borrell, care a precizat că măsura se va concretiza în curând, relatează agenția EFE, citată de Agerpres. Borrell a explicat că sancțiunile vor viza noi sectoare ale economiei ruse, iar pe lista celor vizați de măsuri vor fi adăugate noi nume. ”Este clar că Putin încearcă să distrugă Ucraina, el încearcă să distrugă întreaga ţară prin diferite mijloace”, a spus Josep Borrell, la finalul reuniunii care a fost convocată în paralel cu Adunarea Generală a ONU de la New York. Într-o declarație adoptată miercuri seară, miniștrii de externe ai UE au promis că vor continua să sprijine Ucraina cu arme și au condamnat referendumurile de anexare la Rusia care sunt pregătită în patru regiuni ucrainene aflate sub ocupația trupelor Moscovei.\n\n22 sept. - Acum 5 zile Zelenski a cerut ”o pedeapsă justă” împotriva Rusiei, în discursul transmis în fața Adunării Generale a ONU Președintele ucrainea Volodimir Zelenski a acuzat Rusia că a ”încălcat într-o manieră neruşinată” principiile Națiunilor Unite și a cerut ”o pedeapsă justă” împotriva Moscovei în discursul său transmis în format video în fața Adunării Generale a ONU de la New York, relatează AFP, citată de News.ro. ”O crimă a fost comisă contra Ucrainei şi noi cerem o pedeapsă justă. (…) Pedeapsă pentru că a încercat să fure teritoriul nostru, pedeapsă pentru uciderea a mii de persoane, pedeapsă pentru tortură şi umilirea femeilor şi bărbaţilor”, a spus liderul de la Kiev, solicitând și înființarea unui tribunal special și a unui fond de compensare pentru victime. De asemenea, Zelenski vrea ca Rusia să fie lăsată fără drept de veto în Consiliul de Securitate al ONU. ”Suntem pregătiţi pentru pace. Dar o pace onestă şi dreaptă”, a spus președintele ucrainean, explicând că pacea ar trebui să implice de la ”răzbunare” la restabilirea integrităţii teritoriale până la ”garanţiile de securitate”.\n\n22 sept. - Acum 5 zile Șeful AIEA afirmă că situația din Zaporojie „se deteriorează și mai mult” „Situația se deteriorează și mai mult și nu ne putem permite luxul de a aștepta să se întâmple ceva catastrofal”, a avertizat miercuri directorul general al Agenției Internaționale pentru Energie Atomică (AIEA), Rafael Grossi, potrivit AFP, citată de Agerpres. „Atât timp cât continuă bombardamentele, riscurile sunt enorme”, a adăugat șeful AIEA. Declarațiile lui Grossi au fost făcute miercuri după o reuniune privind situația la reprezentanța Franței la ONU, inaugurată de președintele Emmanuel Macron. Șeful AIEA a transmis că a discutat și cu șeful diplomației ucrainene, Dmitro Kuleba, dar și ministrul rus de externe Serghei Lavrov. După întâlnirea cu aceștia, nu s-a ajuns la un acord privind stabilirea unei zone de protecție în jurul centralei, a spus Grossi, dar a precizat că „negocierile reale privind parametrii” acestei zone abia „au început”. Forțele ruse au bombardat din nou în zona centralei nucleare de la Zaporojie, a anunțat, ieri, 21 septembrie, Energoatom, operatorul nuclear ucrainean, care precizează că în urma atacului a fost deteriorat echipamentul de comunicații al uneia dintre unități.\n\n21 sept. - Acum 5 zile China spune că poziția sa cu privire la suveranitatea Ucrainei nu se schimbă, după anunțul lui Putin de mobilizare a rezerviștilor Ministerul Afacerilor Externe al Chinei a cerut părților „să participe la dialog și consultări și să găsească o modalitate de a rezolva problemele de securitate ale tuturor țărilor” în urma anunțului președintelui rus Vladimir Putin privind mobilizarea parțială în Federația Rusă și posibilitatea utilizării armelor nucleare. „Poziția Chinei cu privire la Ucraina rămâne consecventă și clară. Suveranitatea şi integritatea teritorială ale tuturor ţărilor trebuie respectate, obiectivele şi principiile Cartei ONU trebuie urmărite, preocupările de securitate legitime ale tuturor ţărilor trebuie luate în considerare şi toate eforturile în favoarea unei rezolvări paşnice a crizelor trebuie susţinute”, a spus Wang Wenbin, purtător de cuvânt al ministerului chinez de Externe. „Facem apel la părţile interesate să implementeze un armistiţiu prin dialog şi consultare şi să găsească o soluţie care să satisfacă preocupările de securitate legitime ale tuturor părţilor, imediat ce va fi posibil”, a precizat Wang Wenbin. Pe 28 februarie, la patru zile după invazia Rusiei din Ucrainei, ministerul afacerilor externe al Republicii Populare Chineze a cerut respect și sprijin pentru integritatea teritorială a tuturor țărilor.\n\n21 sept. - Acum 5 zile Rusia a eliberat zece prizonieri de război străini capturați în Ucraina Guvernul Arabiei Saudite a anunțat, miercuri, că Rusia a eliberat 10 prizonieri de război, în urma medierii prințului moștenitor saudit Mohammed bin Salman. Se precizează că din grup fac parte cinci britanici, doi americani, un marocan, un suedez şi un croat, eliberați ca parte a unui schimb de prizonieri de război între Rusia și Ucraina. Britanicul Aiden Aslin, condamnat la moarte după ce a fost capturat în estul Ucrainei, se află printre cei eliberaţi, transmite BBC. „Autoritățile saudite i-au primit și transferat din Rusia în Regat și facilitează procedurile pentru întoarcerea lor în siguranță în țările lor”, se arată într-un comunicat al ministerului saudit de externe.\n\n21 sept. - Acum 5 zile Rușii mobilizați vor fi trimiși pe front după ce se vor antrena cel puțin o lună Pregătirea cetățenilor ruși care vor fi mobilizați pentru a participa la „operațiunea militară specială” din Ucraina va dura mai mult de o lună, a declarat, miercuri, Viktor Bondarev, șeful Comitetului pentru Apărare și Securitate al Consiliului Federației Ruse. „Desigur, nu vor ajunge acolo într-o lună. Vor ajunge acolo după ce se va lua decizia că da, acești oameni, aceste unități sunt pregătite pentru luptă”, a spus Viktor Bondarev într-un interviu pentru canalul TV Vmeste-RF. Mai multe detalii: Rușii care vor fi mobilizați se vor pregăti mai mult de o lună înainte de a fi trimiși la război în Ucraina, susțin autoritățile de la Moscova\n\n21 sept. - Acum 5 zile Rușii au ieșit în stradă, după ce Putin a anunțat mobilizarea parțială Sute de oameni au fost reținuți în Rusia miercuri, după ce au ieșit în stradă ca să protesteze împotriva mobilizării militare parțiale anunțate de președintele Vladimir Putin pentru războiul din Ucraina, relatează The Moscow Times. Primele manifestări au avut loc în Siberia și în estul îndepărtat, de unde au apărut imagini cu forțele de ordine intervenind violent pentru a-i risipi pe protestatari sau pentru a-i reține. În același timp, procuratura din Moscova a avertizat că persoanele care fac apel la organizarea de evenimente în masă neautorizate și care participă la proteste „ilegale” vor fi pedepsite conform legislației în vigoare. Mai multe detalii: Proteste în Rusia, după ce Putin a anunțat mobilizarea parțială. Manifestanții sunt luați cu forța de poliție – VIDEO\n\nUrmărește-ne pe Google News\n\nGSP.RO Cum arăta impresara după bătaia cu Reghecampf. Este ajutată de o prietenă să meargă, primele imagini\n\nPlaytech.ro ȘOC! Meghan Markle l-a AMENINȚAT pe Prințul Harry. SCANDALUL uriaș despre care tocmai s-a aflat: 'I-a spus că...'\n\nViva.ro Mesajul transmis de Sarah, fiica vitregă a lui Reghe, după ce antrenorul a bătut-o pe Prodanca în plină stradă. Cuvintele ei au stârnit un val de reacții\n\nObservatornews.ro Situaţia e-commerce-ului în România: de ce ţara noastră este mult înaintea Bulgariei, însă în spatele Ungariei\n\nȘtirileprotv.ro Haos în Rusia! Un bărbat a deschis focul într-un birou de recrutare din Irkuţk. Șeful unității se află în stare critică\n\nFANATIK.RO Invitații nu s-au uitat la bani. Cât a fost darul la botezul lui Liam, fiul lui Laurențiu Reghecampf\n\nOrangesport.ro Revolta oligarhilor! Cunoscutul lui Putin anunţă data la care va fi dat jos preşedintele Rusiei. Cât de aproape e momentul istoric\n\nHOROSCOP Horoscop 27 septembrie 2022. Scorpionii trebuie să aibă puțin mai multă răbdare, dar dacă nu vor reuși, o abordare mai pozitivă e soluția\n\nPUBLICITATE Care este diferența dintre precalificarea creditului ipotecar și preaprobarea?",
    "Patriarhul Kiril: Soldații ruși uciși în Ucraina vor fi spălați de toate păcatele": "Patriarhul Kiril: Soldații ruși uciși în Ucraina vor fi spălați de toate păcatele\n\nLa câteva zile după ce Vladimir Putin a anunțat prima mobilizare în țară de la cel de-al Doilea Război Mondial încoace, șeful Bisericii Ortodoxe Ruse a afirmat că soldații ruși care vor muri în războiul din Ucraina vor fi spălați de toate păcatele lor, potrivit Le Monde.\n\nPatriarhul Kiril este un aliat fidel al președintelui rus. El și-a exprimat deja sprijinul pentru intervenția militară în Ucraina, a criticat oponenții războiului și i-a invitat pe ruși să fie solidari cu Kremlinul.\n\n„Biserica se roagă ca această bătălie să se încheie cât mai repede, astfel încât cât mai puțini frați să se omoare între ei în acest război fratricid”, a spus Kiril, în vârstă de 75 de ani, în prima sa predică de duminică de la ordinul de mobilizare. „Dar, în același timp, Biserica își dă seama că, dacă cineva, mânat de simțul datoriei și de nevoia de a-și onora jurământul (…), moare în îndeplinirea acestei îndatoriri, atunci (…) se va fi sacrificat pentru alții. Și astfel credem că acest sacrificiu spală toate păcatele pe care o persoană le-a comis”, a adăugat el.\n\nCitește și...",
    "Războiul din Ucraina, ziua 212. Comisia de investigaţie a ONU a constatat „crime de război” în Ucraina / Zelenski, mesaj către soldaţii lui Putin / Finlanda restricţionează intrarea ruşilor / Au încep": "UPDATE 23:00 SUA: noi sancţiuni împotriva Moscovei, în caz de anexare\n\n„Statele Unite şi aliaţii noştri pregătesc noi sancţiuni împotriva Rusiei, dacă va continua cu anexarea teritoriilor ucrainene”, a spus purtătoarea de cuvânt a Casei Albe, Karine Jean-Pierre, într-un briefing de presă.\n\nUPDATE 22:30 Kiev: minorii votează pentru referendumul privind anexarea\n\nChiar şi minori cu vârste cuprinse între 13 şi 17 ani au fost implicaţi în operaţiuni de votare în Doneţk, una dintre cele patru regiuni ucrainene ocupate în care au fost convocate acum „referendumuri”, a declarat, pentru CNN, Andrii Iusov, un oficial al Sbu, serviciile secrete ucrainene. „Nu există referendum. Este o imitaţie. Localnicii îl ignoră”, a spus Iusov, unii oameni sunt pur şi simplu forţaţi să voteze. Sunt autobuze cu oameni aduşi din Crimeea la vot”.\n\nUPDATE 22:10 50.000 de oameni în piaţa din Moscova pentru a susţine referendumul\n\nAproximativ 50.000 de oameni au mers la o demonstraţie la Moscova în sprijinul referendumurilor din autoproclamatele Republici Populare Doneţk şi Lugansk şi în regiunile Herson şi Zaporijia., scrie Ria Novosti, citând Ministerul de Interne de la Moscova.\n\nUPDATE 22:00 Mass-media: Rusia va creşte cheltuielile militare pentru 2023 cu 43%\n\nPreşedintele rus Vladimir Putin se pregăteşte să mărească finanţarea pentru cheltuielile militare. Potrivit Bloomberg, Moscova va investi mult mai mult decât se aştepta în apărare, ţinând cont de războiul din Ucraina. Cheltuielile militare vor depăşi planificarea bugetară iniţială pentru 2023 cu peste 43%, în timp ce cele pentru securitatea naţională şi aplicarea legii vor creşte cu peste 40%, conform planului financiar pe trei ani. În acest moment, Moscova investeşte aproape 5 trilioane de ruble (84 de miliarde de dolari) în sectorul de apărare, egal cu 3,3% din PIB-ul său.\n\nUPDATE 21:30 Atentatele ruseşti la Mikolaiv, 40 de clădiri avariate\n\nPeste 40 de clădiri din Mikolaiv au fost avariate de bombardamentele ruseşti de aseară cu rachete S-300 şi mai multe lansatoare de rachete Smerch. Potrivit Ukrinform, primarul Oleksandr Sienkevych a anunţat pe Telegram, precizând că este vorba de 35 de case, şase blocuri şi două magazine, dar şi de infrastructuri industriale şi portuare. Au fost semnalate avarii şi la reţeaua de apă.\n\nUPDATE 21:00 Belarus reduce personalul diplomatic eston: a fost nerespectuos faţă de suveranitatea noastră\n\nAutorităţile din Belarus au anunţat reducerea personalului diplomatic eston în ţară, care se va limita la un ofiţer de afaceri consulare şi un angajat tehnico-administrativ. „În contextul atitudinii lipsite de respect faţă de suveranitatea ţării noastre din partea liderilor estoni, Belarus nu vede sensul prezenţei diplomatice mari a Estoniei pe teritoriul său”, a informat Ministerul de Externe din Belarus într-un comunicat.\n\nÎn acelaşi timp, Minsk a decis să îşi reducă drastic prezenţa diplomatică în Estonia până când liderii estonieni „se vor întoarce la principiile universal recunoscute de civilizaţie şi la dialog şi respect reciproc”. Belarus acuză Estonia că a efectuat „încercări oficiale de a-şi însuşi dreptul de a vorbi în numele poporului belarus”. „Nu se poate decât să le considerăm drept provocări la adresa suveranităţii şi independenţei ţării noastre”, conchide nota.\n\nUPDATE 20:40 Finlanda va limita semnificativ intrarea ruşilor\n\nFinlanda va restricţiona „semnificativ” intrarea în ţară pentru cetăţenii ruşi, a relatat ziarul Helisingin Sanomat, anunţând o conferinţă de presă seara a ministrului de Externe, Pekka Haavisto, pe această temă.\n\nUPDATE 20:30 Abramovici a zburat cu prizonierii schimbaţi la Moscova\n\nFostul proprietar al Chelsea, Roman Abramovici, a jucat un „rol cheie” în eliberarea a cinci britanici deţinuţi de separatiştii pro-ruşi. The Sun raportează că îl citează pe John Harding, unul dintre prizonierii eliberaţi, potrivit căruia oligarhul ar fi stat mult de vorbă cu colegul său deţinut, Shaun Pinner, în zborul către Riad, Arabia Saudită, după ce prinţul moştenitor Mohammed bin Salman a luat parte la negocieri. „Shaun a vorbit mult cu el (n.r. - Abramovici) despre fotbal, iar eu vorbeam cu asistentul lui”, a spus Harding pentru The Sun. Abramovici, în vârstă de 55 de ani, a fost sancţionat de guvernul Regatului Unit şi este, de asemenea, supus sancţiunilor din partea UE.\n\nUPDATE 19:30 Michel: Sancţiuni inevitabile pentru a-l opri pe Putin\n\n„Acest război este o agresiune neprovocată, ilegală şi nejustificată, care urmăreşte schimbarea prin forţă a graniţelor recunoscute internaţional. Şi din moment ce trebuie să oprim maşina de război de la Kremlin, sancţiunile economice masive împotriva Moscovei erau inevitabile”, a spus preşedintele Consiliului European, Charles Michel, vorbind la Adunarea Generală a ONU de la New York. „Mobilizarea anunţată a sute de mii de rezervişti confirmă că acesta este un război cu caracter ruşinos şi nu o „operaţiune specială”, aşa cum a definit preşedintele Vladimir Putin”, a mai zis Michel.\n\nUPDATE 19:00 Moscova: războiul nuclear nu ar avea învingători\n\n„Un război nuclear nu trebuie purtat niciodată” pentru că „nu pot exista învingători”. Alexander Venediktov, secretar adjunct al Consiliului de Securitate Naţională al Rusiei, a declarat într-o conferinţă cu ocazia celei de-a 60-a aniversări a crizei rachetelor din Cuba: „O ciocnire cu SUA şi NATO, care ar risca un conflict militar deschis, nu este în interesul nostru”, a declarat vice-ministrul de externe Serghei Riabkov, într-un mesaj video la acelaşi eveniment. Cu toate acestea, Riabkov a acuzat Statele Unite şi Marea Britanie că „împinge Kievul să aducă ostilităţi pe teritoriul Rusiei”, este informaţia transmisă de Tass.\n\nUPDATE 18:40 Finlanda restricţionează intrarea ruşilor\n\nFinlanda va limita „semnificativ” intrarea ruşilor pe teritoriul său: guvernul de la Helsinki anunţă acest lucru după cozile care s-au creat la graniţă în urma anunţului Moscovei privind mobilizarea parţială.\n\nUPDATE 18:20 Avertismente private din partea SUA către Moscova privind ameninţarea nucleară\n\nSUA trimit mesaje private către Moscova de câteva luni, inclusiv prin intermediul Departamentului de Stat, avertizând conducerea rusă asupra consecinţelor grave care ar urma utilizării armelor nucleare, a dezvăluit publicaţia Washington Post, citând directori americani, potrivit cărora mesajele subliniază ceea ce Joe Biden şi consilierii săi au expus public.\n\nUPDATE 18:00 Zelenski: China are o poziţie ambiguă\n\nÎn ceea ce priveşte războiul din Ucraina, China „are o poziţie ambiguă”. Preşedintele ucrainean Zelenski a spus acest lucru într-un interviu acordat unor mass-media franceze, inclusiv Ouest-France şi Nice-Matin. „Înainte de invazia pe scară largă, existau canale de comunicare între ţările noastre, am avut multă cooperare economică şi comercială”, a explicat el. Dar „deocamdată nu avem un canal de comunicare cu China şi este păcat”, a regretat el. „Aş dori ca ei să ajute Ucraina”, a conchis şeful ţării.\n\nUPDATE 17:00 Kiev: Teritoriile Doneţk au fost recâştigate în ziua referendumului\n\nForţele armate ucrainene au susţinut că au preluat noi teritorii în estul ţării, în ziua în care începe referendumul pentru anexarea regiunilor Donbass, Herson şi Zaporizhzhia la Rusia. Adjunctul şefului de stat major ucrainean, Oleksii Hromov, a declarat că armata ucraineană a recucerit satul Yatskivka, din regiunea Doneţk, şi a recâştigat poziţiile pierdute anterior în direcţia Bakhmut.\n\nUPDATE 16:30 Patriarhul Kirill îi îndeamnă pe ruşi să se înroleze\n\nPatriarhul ortodox rus Kirill îndeamnă să nu se teamă de moartea în luptă, în timp ce mii de tineri ruşi sunt mobilizaţi pentru a merge la luptă în Ucraina.\n\n„Mergeţi cu curaj să vă îndepliniţi datoria militară. Aminteşte-ţi că, dacă vei muri pentru ţara ta, vei fi cu Dumnezeu în împărăţia lui, în glorie şi viaţă veşnică”, a spus şeful Bisericii Ortodoxe Ruse, potrivit unui videoclip difuzat de Nexta TV.\n\n🤡Patriarch Kirill urged not to be afraid of death amid mobilization\n\n\n\n\"Go bravely to fulfill your military duty.And remember that if you die for your country, you will be with God in his kingdom, glory and eternal life\"\n\n\n\nMaybe Kirill will refuse an armored Mercedes and security? pic.twitter.com/Bo6WaYcUKp\n\nUPDATE 15:30 În 7 luni de război au fost distruse 270 de locuri religioase\n\nÎn perioada 24 februarie - 20 septembrie 2022, cel puţin 270 de locuri religioase din 14 regiuni ale Ucrainei au fost distruse complet sau parţial de atacul din partea Federaţiei Ruse: biserici, moschei, sinagogi, şcoli şi clădiri administrative ale comunităţilor religioase ucrainene, susţine agenţia Risu (Serviciul de Informaţii Religioase al Ucrainei) pe baza unei monitorizări efectuate de Serviciul de Stat al Ucrainei pentru Afaceri Etnice şi Libertate de Conştiinţă (Dess) în colaborare cu Laboratorul de Studii Academice ale Religiei.\n\nÎn detaliu, cinci dintre cele 270 de locuri avariate de atacul rusesc sunt musulmane, cinci evreieşti, celelalte 260 sunt de creştine. Treizeci dintre siturile afectate aparţin diferitelor comunităţi protestante, 21 Bisericii Ortodoxe Ucrainene, patru Bisericii Romano-Catolice, trei Bisericii Greco-Catolice şi 66 Martorilor lui Iehova. 52% (136 de locuri) din toate cele 260 de situri creştine care au fost distruse complet sau parţial de atacul rusesc aparţin Bisericii Ortodoxe Ucrainene. Cel mai mare număr de situri religioase avariate se găsesc în regiunile Doneţk (67) şi Lugansk (58), urmate de regiunile Kiev (43) şi Harkov (35).\n\nUPDATE 14:50 Ordinul de mobilizare militară al lui Putin nu va fi pus în aplicare în Cecenia, a anunţat şeful ţării, Ramzan Kadîrov\n\nŞeful Ceceniei a explicat că 20.000 de ceceni au fost deja trimişi în războiul cu Ucraina.\n\nUPDATE 14:40 Organizatorii „referendumurilor” sunt pregătiţi să anunţe „rezultatele” pe 28 septembrie 2022, în prima zi după încheierea „votului”\n\n„... vom sprijini decizia privind viitorul nostru, care va fi luată de majoritatea locuitorilor din Republicile Populare Doneţk şi Lugansk, regiunile Zaporojie şi Herson”, spune Putin.\n\n„Încercările Ucrainei de a returna teritoriile din Donbas după aderarea acestora la Rusia vor fi considerate atacuri asupra ţării, în conformitate cu Constituţia Rusiei”, a declarat purtătorul de cuvânt al preşedintelui, Dmitri Peskov, într-un briefing.\n\n„Dacă la referendum se ia o decizie privind anexarea teritoriilor din Donbas la Rusia, procesul de aderare se va desfăşura suficient de rapid şi în deplină conformitate cu legislaţia rusă”, a mai zis Peskov.\n\n\"Desigur, va fi necesară o anumită decizie atât a parlamentului nostru, cât şi a preşedintelui, semnarea actelor necesare reclamând o serie de proceduri. Totul se va face în strictă conformitate cu legislaţia în vigoare\", a adăugat Dmitri Peskov.\n\nUPDATE 14:30 Comisia de investigaţie a ONU a constatat \"crime de război\" în Ucraina\n\nComisia specială a Consiliului ONU pentru Drepturile Omului a constatat \"crime de război\" comise în Ucraina după lansarea invaziei militare ruse, în februarie, conform unui raport prezentat vineri şi citat de cotidianul Le Monde.\n\nUPDATE 14:20 Au început aşa-zisele referendumuri în teritoriile ucrainene aflate sub ocupaţie rusă\n\nProcesul va dura patru zile. Locuitorii din raioanele Lugansk, Doneţk, Zaporojie şi Herson sunt chemaţi să îşi exprime voinţa cu privire la alipirea la Rusia a teritoriului unde locuiesc.\n\nTimp de patru zile, „votarea” va avea loc la domiciliul locuitorilor, „din motive de securitate”, scrie agenţia rusă de presă RIA Novosti, controlată de stat. În ultima zi a aşa-numitelor „referendumuri”, pe 27 septembrie, localnicii vor fi rugaţi să meargă la „secţiile de votare”.\n\nLa „referendumul pentru aderarea regiunii Zaporojie la Federaţia Rusă” nu există încălcări până acum, a declarat reporterilor Galina Katyushchenko, preşedintele „comisiei electorale” din regiune.\n\n„Toţi membrii comisiilor electorale, în total, peste cinci mii de oameni, şi-au început munca şi asigură procesul de vot în afara secţiei de votare. În plus, a început şi votul cazacilor care locuiesc în afara regiunii, în „secţiile de votare” formate în Rusia, în „republicile populare Lugansk şi Doneţk”, precum şi în regiunea Herson”, a spus Katyushchenko.\n\nSituaţia din auto-proclamata ”Republică Populară Lugansk” Aşa-zisa Comisie Electorală Centrală a deschis 460 de „secţii de vot” în întreaga „republică” la ora 8:00, ora Moscovei. „Secţii de vot” în cadrul aşa-zisului referendum „cu privire la intrarea Republicii Populare Lugansk în Federaţia Rusă ca subiect (al federaţiei)” au început să funcţioneze pe întreg teritoriul „Republicii Populare Lugansk”. Din raţiuni de securitate, comisiile electorale lucrează în afara incintelor secţiilor de votare. În perioada 23 - 26 septembrie, votul se va desfăşura prin evitarea de către angajaţii comisiilor electorale a zonelor adiacente, a spaţiilor publice şi a altor locuri pretabile pentru vot. Pe 27 septembrie, locuitorii „Republicii Populare Lugansk” vor putea vota direct la secţiile de votare, între orele 08:00 şi 16:00. Votul la referendum este organizat şi pentru rezidenţii LPR care locuiesc pe teritoriul Federaţiei Ruse. În total, în Federaţia Rusă sunt deschise 201 de secţii de votare în acest scop. Situaţia din auto-proclamata ”Republică Populară Doneţk” „Votul” a început concomitent cu cel din „republica” Lugansk, vecină, conform înţelegerii la care au ajuns anterior şefii celor două „republici”, Leonid Pasechnik şi Denis Puşilin. La „secţiile de votare” se va putea „vota” doar în ultima zi. În primele trei zile, pe teritoriul republicii vor lucra comisii electorale mobile. Nu se cunoaşte numărul exact de „secţii de vot” deschise în aşa-zisa „Republică Populară Doneţk”, dar INTERFAX.RU menţionează că sunt deschise cel puţin 450 de astfel de „secţii”. Situaţia din Regiunea Herson \"Toate comisiile electorale de circumscripţie au început să lucreze. Evaluăm situaţia ca fiind pozitivă. Toate grupurile au plecat şi deja ne informează că se formează chiar cozi la unele secţii de votare\", a declarat reporterilor Marina Zakharova, preşedintele „comisiei electorale” din regiune. Astăzi, „votul” are loc în teritoriile adiacente secţiilor de vot, precum şi în apropierea diferitelor instituţii şi întreprinderi. De altfel, în perioada 23 – 26 septembrie, „votul” va avea loc în afara spaţiilor speciale, iar „secţiile de votare” se vor deschide publicului pe 27 septembrie. Potrivit „comisiei electorale din Herson”, pe liste sunt aproximativ 750.000 de locuitori ai regiunii. „Votul la referendum” va fi organizat şi în aşezările din regiunea Nikolaev, care se află sub controlul Forţelor Armate ale Federaţiei Ruse, întrucât aceste localităţi (sate) au fost ataşate administrativ regiunii Herson prin decret al şefului administraţiei militaro-civile.\n\nUPDATE 13:33 Berlusconi face propagandă pentru Putin\n\nBerlusconi declară că Vladimir Putin a fost „forţat” să invadeze Ucraina şi că, el şi-a dorit să pună la conducerea Kievului „oameni decenţi”\n\nUPDATE 13:00 Ce planuri are Lukaşenko? Decide Belarus mobilizarea militară pentru a-l sprijini pe Putin?\n\nAleksandr Lukaşenko declară, vineri, că oponenţii autorităţilor bieloruse răspândesc informaţii false privind o posibilă mobilizare militară pentru a sprijini Rusia în atacarea Ucrainei.\n\nUPDATE 12:20 Zelenski le spune trupelor ruseşti că există „opţiuni pentru a supravieţui”\n\nEl a spus că 55.000 de soldaţi ruşi \"au murit în acest război în şase luni\", deşi Rusia a spus că cifra este mult mai mică.\n\nAlte zeci de mii de oameni sunt \"răniţi şi mutilaţi\", a adăugat Zelenski.\n\nFăcând un apel direct, el a spus: \"Vreţi mai mult? Nu? Atunci protestaţi. Împotriviţi-vă. Fugiţi. Sau predaţi-vă ucrainenilor. Acestea sunt opţiunile pentru a supravieţui.\" Zelenski a descris decizia lui Vladimir Putin de a mobiliza 300.000 de rezervişti ca fiind o \"recunoaştere sinceră a faptului că armata lor regulată, care a fost pregătită timp de decenii pentru a prelua o ţară străină, nu a rezistat şi s-a prăbuşit\". Din cauza mobilizării, războiul este acum ceva care \"a intrat în fiecare casă rusească\", a adăugat el. El a continuat: \"Tocmai la faptul că Ucraina este puternică reacţionează conducerea Rusiei, schimbând tactica şi încercând să atragă şi mai mulţi cetăţeni şi resurse ruseşti în război\". UPDATE 11:27 Ucraina şi-a asigurat capete de pod pe malul de est al râului Oskil, pe care trupele ruse au încercat să îl integreze într-o „linie defensivă consolidată” după retragerea lor din regiunea Harkov, potrivit celei mai recente evaluări efectuate de Ministerul Apărării din Regatul Unit\n\nUPDATE 10:40 Ucraina susţine că Rusia intenţionează să încadreze rezultatele referendumului ca fiind un semn de sprijin popular, iar apoi să le folosească drept pretext pentru anexare, similar cu preluarea Crimeei în 2014, pe care comunitatea internaţională nu a recunoscut-o\n\nŞeful separatiştilor susţinuţi de Rusia în Doneţk a denunţat atacurile ucrainene drept \"bombardamente barbare cinice\", menite să provoace cât mai multe pagube civililor. Prin încorporarea celor patru zone în Rusia, Moscova ar putea justifica escaladarea militară ca fiind necesară pentru a-şi apăra teritoriul. Miercuri, Putin a declarat că Rusia va \"folosi toate mijloacele de care dispunem\" pentru a se proteja, o referire aparentă la armele nucleare. \"Aceasta nu este o cacealma\", a spus el. Rezultatele referendumului în favoarea Rusiei sunt considerate inevitabile. Votul din Crimeea din 2014, criticat la nivel internaţional ca fiind fraudat, a avut un rezultat oficial de 97% în favoarea anexării oficiale. Referendumurile au fost denunţate de lideri mondiali, printre care preşedintele american Joe Biden, secretarul general al ONU Antonio Guterres şi preşedintele francez Emmanuel Macron, precum şi de NATO, Uniunea Europeană şi Organizaţia pentru Securitate şi Cooperare în Europa (OSCE), dar şi Turcia.\n\nUPDATE 9:00 Ruşii pleacă din ţară pentru a evita recrutarea\n\nKremlinul spune că rapoartele privind f uga bărbaţilor în vârstă de luptă sunt exagerate. Dar la graniţa cu Georgia s-au format cozi kilometrice de vehicule care includ bărbaţi care încearcă să scape de război.\n\nUPDATE 8:30 Liderii pro-Moscova din regiunile controlate de ruşi organizează referendumuri vineri\n\nÎn condiţiile în care preşedintele rus Vladimir Putin a anunţat, de asemenea, în această săptămână, un proiect militar de înrolare a 300.000 de soldaţi pentru a lupta în Ucraina, Moscova pare să încerce să recâştige controlul în conflict. Rusia susţine că este o oportunitate pentru oamenii din regiune de a-şi exprima punctul de vedere.\n\nUPDATE 8:00 Patriarhul Kirill recrutează în biserică: „Dacă vei muri pentru ţara ta, vei fi cu Dumnezeu în împărăţia lui”\n\nUPDATE 3:45 - Armata ucraineană distruge echipamentele ruseşti din sudul Ucrainei.\n\nComandamentul Operaţional „Sud” al Ucrainei a raportat că forţele ucrainene au ucis 18 militari ruşi şi au distrus trei obuziere Msta-S şi Msta-B, două tancuri şi două vehicule blindate pe 22 septembrie.\n\n\n\nUPDATE 2:18 -Forţele aeriene ucrainene au doborât patru drone iraniene.\n\nComandamentul Operaţional „Sud” al Ucrainei a raportat că au folosit două rachete pentru a doborî patru drone iraniene Shahed-136 pe 22 septembrie.\n\nUPDATE 1:39 -Guvernator: Armata rusă loveşte Zaporojie, loveşte infrastructura.\n\nGuvernatorul regiunii Zaporojie, Oleksandr Starukh, a raportat târziu, pe 22 septembrie, că forţele ruse au lansat aproximativ 10 proiectile şi au lovit infrastructura. Nu există informaţii despre victime şi daune momentan.\n\n\n\nUPDATE 1:16 - Procuratura Generală: bombardamentele ruseşti de la Toretsk au ucis doi civili şi a provocat şase răniţi pe 22 septembrie.\n\nPotrivit Procuraturii Generale, obuzele ruseşti au lovit o clădire cu două etaje, un magazin, case particulare şi o maşină. În urma bombardamentelor, doi civili au fost ucişi, iar şase locuitori, inclusiv o fată de 15 ani, au fost răniţi.\n\nUPDATE 12:21- Guvernator: Rusia trage în jur de 130 de proiectile, rănind patru civili în regiunea Sumi.\n\nGuvernatorul regiunii Sumi, Dmytro Zhyvytskyi, a raportat că forţele ruse au bombardat comunităţile Shalyhyne, Velyka Pysarivka, Bilopillia, Krasnopillia, Znob-Novhorodske, Esman, Khotin, Yunakivka, Seredyna-Buda şi Myropillia.\n\nÎn urma bombardamentelor ruseşti, patru civili au fost răniţi, iar două duzini de case, două afaceri, şapte maşini, o şcoală, linii electrice, o grădiniţă şi un centru cultural au fost avariate, a raportat Zhyvytskyi. Fragmente de obuze ruseşti au ucis nişte pui, a adăugat el.\n\nUPDATE 00:00- „Protestaţi, luptaţi, fugiţi sau predaţi-vă”: Zelensky face apel la ruşi împotriva mobilizării\n\n\n\nPreşedintele ucrainean face apel la ruşi să ia atitudine împotriva mobilizării pe frontul ucrainean anunţată cu o zi înainte de Kremlin.\n\n„Protestaţi, luptaţi, fugiţi sau predaţi-vă”, a comunicat el într-un mesaj video.\n\nUPDATE 23:00 Putin le comandă personal generalilor de pe front\n\nUPDATE 22:40 Kiev: Mulţi torturaţi printre prizonierii ucraineni eliberaţi\n\nPotrivit autorităţilor de la Kiev, „mulţi” dintre cei 215 prizonieri de război ucraineni eliberaţi în schimbul din ultimele ore cu Rusia au fost „torturaţi” în timpul captivităţii.\n\nREZUMATUL ZILEI A 211-A DE RĂZBOI\n\nÎn cea de-a 211-a zi de război în Ucraina, Statul Major al Rusiei relatează că, în urma mobilizării parţiale anunţate de preşedintele Vladimir Putin, în ultimele 24 de ore, 10.000 de cetăţeni s-au prezentat la comisariatele militare pentru a lupta ca voluntari în Ucraina, fără a aştepta convocarea. În realitate, exodul cetăţenilor ruşi care nu vor să lupte continuă fără încetare. Germania s-a arătat dispusă să-i primească pe dezertori, în timp ce Rusia îi ameninţă cu câte 15 ani de închisoare.\n\nProtestele se înmulţesc şi în toată ţara împotriva deciziilor Kremlinului. Peste 1.300 de persoane au fost oprite de poliţie în urmate protestelor declanşate după „mobilizarea parţială” ordonată de preşedintele Putin. Datele vin de la ONG-ul Ovd-Info care are în prezent ştiri despre 1.307 de persoane arestate în 39 de oraşe din Rusia. Oraşul cu cele mai multe arestări este Moscova, unde poliţia a băgat 527 de persoane în dube. În Sankt Petersburg sunt 480 de reţinuţi. Între timp, a avut loc un schimb de prizonieri, semn că dialogul îşi face, treptat, loc.\n\nTraficul cetăţenilor ruşi care ajung în Finlanda trecând punctele de trecere a frontierei din zona de sud-est a crescut. Datele sunt de la poliţia de frontieră finlandeză. Matti Pitkäniitty, şeful unităţii de Cooperare Internaţională a Grăniceri, spune că un total de 4.824 de cetăţeni ruşi au sosit ieri în Finlanda peste graniţă. Comparativ cu ziua de miercuri din săptămâna precedentă, numărul sosirilor a fost mai mare decât în mod normal.\n\nNoul pachet de sancţiuni ale UE împotriva Rusiei, anunţat de Înaltul Reprezentant pentru Politica Externă, Josep Borrell, şi menţionat şi de preşedintele Comisiei Europene, Ursula von der Leyen, va fi prezentat în mod informal ambasadorilor celor 27 de ţări „până la weekend”.\n\nÎn ciuda condamnărilor Occidentului, de mâine, vineri, 23 septembrie, în regiunile ucrainene ocupate va începe referendumul pentru anexarea la Federaţia Rusă.\n\nFostul preşedinte rus Medvedev reiterează că „vor fi organizate referendumuri, iar republicile Donbas şi alte teritorii vor fi anexate Rusiei”, subliniind că, pentru a-şi proteja teritoriile, Moscova este dispusă să recurgă şi la „arme nucleare strategice şi arme bazate pe noi principii”.\n\nTimp de patru zile, „votarea” va avea loc la domiciliul locuitorilor, „din motive de securitate”, scrie agenţia rusă de presă RIA Novosti, controlată de stat. În ultima zi a aşa-numitelor „referendumuri”, pe 27 septembrie, localnicii vor fi rugaţi să meargă la „secţiile de votare”.",
    "Soigu, anunț rar despre pierderile suferite de Rusia în Ucraina / Câți ucraineni susține că ar fi murit în război": "RĂZBOI ÎN UCRAINA Miercuri, 21 Septembrie 2022, 10:10\n\nAlexandra Coșlea • HotNews.ro\n\nÎn ziua în care președintele rus Vladimir Putin a anunțat mobilizarea parțială în Rusia, ministrul rus al apărării, Serghei Şoigu, a declarat că armata Federației Ruse a pierdut în războiul din Ucraina aproape 6.000 de militari, potrivit TASS și Meduza.\n\nMinistrul rus al apărării, Serghei Șoigu Foto: Vadim Savitsky / TASS / Profimedia\n\nPotrivit ministrului, peste 90% dintre militarii răniţi pe front s-au întors deja pe câmpul de luptă. Cu toate acestea, Şoigu nu a precizat câţi militari au fost răniţi.\n\nÎn actualizarea de miercuri dimineața, ministerul ucrainean al apărării susține că peste 55.000 de militari ruși au murit de la începutul invaziei.\n\nPotrivit Meduza, Şoigu a făcut declaraţiile privind pierderile într-un mesaj difuzat miercuri dimineaţă, după ce preşedintele Vladimir Putin a anunţat că a semnat un decret privind mobilizarea parţială în Rusia.\n\nMinistrul rus al Apărării, Serghei Șoigu, a declarat miercuri că decretul președintelui Vladimir Putin privind mobilizarea parțială va duce la chemarea a 300.000 de oameni în plus pentru a servi la „operațiunea militară specială” a Rusiei în Ucraina, transmite Reuters.\n\nÎn interviul acordat televiziunii ruse de stat, Șoigu a declarat că studenții și cei care au servit ca recruți nu vor fi chemați, iar majoritatea rezervelor Rusiei, care numără milioane de oameni, nu vor fi înrolați.\n\nCâți militari ucraineni spune Șoigu că ar fi murit în război până acum\n\nȘoigu a declarat și că de la începutul războiului, Ucraina a înregistrat 61.000 de morţi în rândul armatei şi 49.000 de răniţi, notează Meduza.\n\nPotrivit lui Şoigu, \"jumătate din armată este pierdută\".\n\n\"Sunt la al patrulea val de mobilizare (în Ucrana, n.r.). Au fost mobilizaţi 300.000. Au mai rămas vreo 1.000 de mercenari. Peste 2.000 au murit\", a afirmat ministrul rus al apărării.\n\nInformaţiile prezentate de Şoigu nu au putut fi verificate.\n\n-------\n\nUrmărește ultimele evoluții din a 210-a zi a războiului din Ucraina LIVETEXT pe HOTNEWS.RO.",
    "Acord preliminar în Congresul SUA pentru un ajutor suplimentar de 12 miliarde de dolari pentru Ucraina": "RĂZBOI ÎN UCRAINA Luni, 26 Septembrie 2022, 21:53\n\nHotNews.ro\n\nReprezentanții partidelor din Congresul SUA au convenit, în timpul negocierilor de luni, să bugeteze pentru următorul an fiscal (care începe la 1 octombrie) un ajutor de aproape 12 miliarde de dolari pentru Ucraina.\n\nRazboi Ucraina Foto: Anatolii Stepanov / AFP / Profimedia\n\nNegociatorii unui proiect de lege privind cheltuielile din Congresul SUA au convenit să includă un ajutor de aproximativ 12 miliarde de dolari pentru Ucraina,ca răspuns la o solicitare din partea administrației Biden, a declarat luni o sursă familiarizată cu discuțiile, relatează Reuters.\n\nLa începutul acestei luni, președintele american Joe Biden a cerut Congresului să ofere 11,7 miliarde de dolari în ajutor militar și economic de urgență pentru Ucraina.\n\nCongresul are termen limită până vineri la miezul nopții pentru a trece proiectul de lege de cheltuieli care ar finanța temporar o gamă largă de programe guvernamentale americane.\n\nSursa, care a cerut să nu fie identificată, a spus că măsura va include și finanțare pentru relocarea refugiaților afgani.",
    "Grupul paramilitar Wagner este prezent în Ucraina din 2014": "Pe 1 mai 2014 s-a născut un grup de patrioți care a început să funcționeze sub numele de Grupul tactic al batalionului Wagner, a precizat Evgheni Prigojin și a adăugat că \"acești eroi au apărat poporul sirian dar și populația din alte state arabe, africane, latino-americane\".\n\nGrupul este bănuit de ani de zile că pune în practică doleanțele Kremlinului, în diferite puncte ale globului. Iar Moscova a negat acest lucru mereu așa cum a negat și că are legături cu vreun grup paramilitar.\n\nEvgheni Prigojin a fost mereu acuzat de Occident că finanța Wagner și că membrii grupului sunt prezenți în Siria, Libia, Ucraina și în Republica Centrafricană.\n\nEvgheni Prigojin a fost o perioadă unul din furnizorii bucătăriei de la Kremlin de aceea este cunoscut sub numele de \"bucătarul lui Putin\".\n\nDe ce acum au loc aceste dezvăluiri, răspunde la microfonul RFI Anne le Huérou - conferențiar la Universitatea Paris Nanterre, specialistă în Rusia: \"Există mai multe ipoteze - vorbim de un secret care a fost păzit ani buni iar acum a fost spus, probabil, deoarece nu mai are sens să se ascundă. Toți analiștii au spus mereu că Wagner a fost prezent în Donbas din primul moment, în 2014. E interesant faptul că a ales să o facă acum, probabil vrea să arate că a reușit să obțină o oarecare putere, foarte importantă, de altfel, într-un moment de mobilizare generală. Vrea să arate, într-un fel, că este acoperit de o oarecare impunitate dar și faptul că se află la cârma unei companii care nu are o existență legală. Societățile militare private sunt interzise prin lege în Federația Rusă. Așadar, a decis să nu se mai ascundă și nici nu are vreo frică să spună că el a creat acest grup. Mă gândesc și la o anchetă realizată în 2019 care retrasa parcursul Wagner și care arăta că, de fapt, organizația i-a fost încredințată lui Prigojin la începutul anilor 2000 ca urmare a unei discuții cu un sud-african, implicat în crearea de grupări militare private și că ulterior, societatea s-a tot dezvoltat, încet, la începutul anilor 2010, odată cu reîntoarcerea lui Vladimir Putin ca președinte. Iar șeful de stat-major rus, de la acea vreme, a venit și el cu idei și a fost util pentru ca Evgheni Prigojin să ajungă la cârma Wagner\".\n\nRFI: Se cunoaște câți combatanți Wagner se regăsesc la ora actuală în Ucraina?\n\nAnne le Huérou: \"Personal nu cunosc răspunsul precis. Dar ar fi câțiva mii de combatanți. Se știe că au fost prezenți în jurul Kievului, în primăvară, alături de alte trupe speciale. Probabil și la Bucea precum și în Sieverodonetsk, în primăvară, când a fost constatat un avans rus în regiune. Ei au susținut forțele rusești. Am putut vedea fotografii care arată poziția militarilor ruși dar și a celor din Wagner care, se regăseau la doar câțiva km\".\n\nRFI: Cât de apropiat este Evgheni Prigojin de Vladimir Putin și de ce i se spune, în continuare “bucătarul lui Putin” ?\n\nAnne le Huérou: \"Bucătarul lui Vladimir Putin ori al Kremlinului - a rămas cunoscut așa deoarece a făcut avere din bucătărie. Si-a început afacerile în anii ‘90 vânzând hot-dog în Sankt Petersburg și a creat un lanț de restaurante. A devenit unul din apropiații lui Vladimir Putin înainte ca acesta să devină prim-ministru ori președinte. Apoi, s-a lansat în afaceri în domeniul cantinelor școlare dar și al cantinelor militare, ale armatei. Astfel a fost reperat de statul-major care, a avut ideea de a crea o miliție, un grup special care ar interveni în caz de extremă necesitate pentru a evita proasta funcționare a armatei oficiale\".\n\nRFI: Practic, este șansa regimului lui Vladimir Putin de a acționa fără să se știe.\n\nAnne le Huérou: \"În Siria, regimul rus nu a negat categoric faptul că și-a trimis trupele speciale. E clar că oamenii din Wagner se află, aici, la originea unor atrocități. Apoi, acești oameni au fost implicați în operațiuni de destabilizare, semnificative, în Libia, în Mali, în Republica Centrafricană – unde, de altfel, grupul Wagner a fost acuzat că este implicat în uciderea a 3 jurnaliști ruși care anchetau aici, în vara lui 2018\".\n\nDe fapt, de la mijlocul lui septembrie nu mai exista, practic, niciun dubiu, că Evgheni Prigojin se afla la șefia acestui grup după ce a difuzat un vídeo realizat într-un penitenciar din Rusia și în care spunea că “cine dorește să iasă din închisoare o poate face, pentru a da 6 luni din viață pentru a participa la un efort de război, pe frontul ucrainean”.\n\nIar astfel, se confirma și că miliția sa recruta deținuți din Rusia pentru a combate în Ucraina.",
    "Războiul din Ucraina, ziua 210. Putin a anunţat oficial că va anexa regiunea Donbas, a declarat mobilizarea parţială şi ameninţă cu atacuri nucleare": "UPDATE 23:00 Von der Leyen: Cea mai recentă mişcare a lui Putin necesită noi sancţiuni\n\nUltima decizie a preşedintelui rus Vladimir Putin cere o nouă rundă de sancţiuni UE împotriva Moscovei, a declarat preşedinta Comisiei Europene, Ursula von der Leyen, a declarat într-un interviu pentru CNN. „Preşedintele Putin îşi arată acum slăbiciunea, pentru că vedem că încearcă să mobilizeze personal mai puţin instruit, mai puţin experimentat, mai puţin motivat şi vrea să demareze referendumuri farsă pe pământul suveran al Ucrainei. Aşa că cred că acest lucru necesită din nou sancţiuni din partea noastră”, a spus von der Leyen.\n\nUPDATE 22:50 Ovd-Info: peste 1300 de arestări pentru proteste împotriva mobilizării parţiale\n\n„În 21 septembrie 2022, ora 22:42 (ora locală, n.red.), peste 1311 persoane au fost deja arestate în 38 de oraşe”, se arată pe site-ul ONG-ului Ovd-Info.\n\nUPDATE 22:40 Rusia, apel către Elveţia\n\nMoscova cere Elveţiei să abandoneze poziţiile anti-ruse şi să revină la politica sa de neutralitate, a spus ministrul rus de externe, Serghei Lavrov, într-un interviu acordat lui Ignazio Cassis, preşedintele Confederaţiei Elveţiene şi şeful Departamentului Federal de Afaceri Externe, în marja celei de-a 77-a sesiuni a Adunării Generale a Naţiunilor Unite. „Partea rusă a luat act de schimbarea de direcţie a Elveţiei în ceea ce priveşte principiul său de neutralitate, care se reflectă în faptul că a aderat pe deplin la sancţiunile anti-ruse ale UE şi a urmat o linie ostilă faţă de ţara noastră”. Lavrov a cerut apoi Bernei să revină la acea „politică de stat neutră, care în trecut a asigurat recunoaşterea Confederaţiei pe scena internaţională”, a spus el.\n\nUPDATE 22:30 Peste 289.000 de semnături împotriva mobilizării strânse în Rusia\n\nPetiţia online împotriva „mobilizării parţiale” ordonată astăzi de Putin pentru războiul din Ucraina a strâns deja aproape 290.000 de semnături. „Noi, cetăţenii ruşi, femei şi bărbaţi, ne opunem mobilizării generale şi parţiale. Preşedintele Vladimir Putin nu are nicio bază legală, nici motive bine gândite şi bine motivate pentru a o anunţa şi nu poate avea niciuna. În actuala situaţie de incertitudine, nu suntem pregătiţi să expunem bărbaţii ţării noastre - fraţi, copii, soţi, taţi şi bunici - la pericole morale sau fizice”, spun autorii petiţiei, conform Novaya Gazeta Europa.\n\nUPDATE 22:10 Ovd-Info: peste 1240 de arestări pentru proteste împotriva mobilizării parţiale\n\n„În 21 septembrie 2022, ora 21:57 (ora locală), peste 1240 de persoane au fost deja arestate în 38 de oraşe”, se arată pe site-ul ONG-ului Ovd-Info.\n\nUPDATE 22:00 Kârgâzstan, Kazahstan şi Uzbekistan, către compatrioţi: Nu mergeţi la război\n\nKârgâzstan, Kazahstan şi Uzbekistan şi-au avertizat cetăţenii să nu participe la războiul din Ucraina, după ce Moscova a adoptat un decret prin care se acordă cetăţenia rusă străinilor care semnează un contract cu Forţele Armate Moscove. Ieri, primarul Moscovei, Serghei Sobianin, a deschis un centru de recrutare militară pentru cetăţeni străini la Centrul de Imigrare Sakharovo, situat la periferia Moscovei. Potrivit statisticilor guvernului rus, 4,5 milioane de muncitori din Uzbekistan au lucrat în Rusia în 2021, 2,4 milioane din Tadjikistan şi 920.000 din Kârgâzstan.\n\nUPDATE 21:50 Ovd-Info: peste 1100 de arestări pentru proteste împotriva mobilizării parţiale\n\n„În 21 septembrie 2022, ora 21:36 (ora locală, ca şi în România), peste 1113 persoane au fost deja arestate în 38 de oraşe”, se arată pe site-ul ONG Ovd-Info.\n\nUPDATE 21:40 Lavrov: SUA şi Marea Britenie, speriate de posibilitatea unui acord, interzic negocierile cu Kievul\n\nStatele Unite şi Marea Britanie „sunt speriate” de posibilitatea unui acord între Rusia şi Ucraina şi, din acest motiv, au interzis Kievului să continue negocierile, susţine ministrul rus de externe Serghei Lavrov, într-un interviu acordat săptămânalului american Newsweek, cu ocazia prezenţei sale la New York pentru Adunarea Generală a ONU.\n\n„Aş dori să subliniez că Occidentul colectiv, condus de Statele Unite, încearcă în mod deschis să învingă Rusia pe câmpul de luptă. Statele Unite şi aliaţii săi sunt gata să sacrifice Ucraina în numele obiectivelor lor geopolitice - a spus şeful diplomaţiei de la Moscova - Pentru a le atinge, umplu ţara cu arme, ceea ce duce la o escaladare şi prelungire a conflictului. Acest lucru amână perspectivele unei soluţii”.\n\nPotrivit lui Lavrov, „Washingtonul nu este interesat să stabilească pacea şi liniştea în Ucraina. Acest lucru a devenit clar încă din martie, când Moscova şi Kievul erau aproape de a ajunge la acorduri reciproce. Această întoarcere i-a speriat în mod evident pe americani şi pe britanici, care au interzis Ucrainei să poarte noi negocieri cu Rusia. De atunci, autorităţile ucrainene s-au retras din procesul de negociere”.\n\nUPDATE 21:30 Printre britanicii eliberaţi, Aiden Aslin, condamnat la moarte de pro-ruşi\n\nPrintre britanicii capturaţi de ruşi în Ucraina şi eliberaţi în cadrul schimbului cu Kievul mediat de prinţul saudit Mohammed bin Salman se numără Aiden Aslin, unul dintre cei trei condamnaţi la moarte de Donbass pro-rus, a anunţat congresmanul Robert Jenrick. Aslin a fost capturat la începutul acestui an şi apoi condamnat la moarte de către o instanţă din autoproclamata Republică Populară Doneţk.\n\nUPDATE 21:20 ONG: Peste 500 de arestări în Rusia\n\nNumărul persoanelor arestate la demonstraţiile împotriva mobilizării parţiale din Rusia, care au avut loc în diferite oraşe ale ţării, a crescut la 525, susţine Ovd-Info, un ONG care înregistrează activităţile opoziţiei şi îi asistă legal pe cei arestaţi.\n\nUPDATE 21:10 Truss confirmă eliberarea a 5 prizonieri britanici deţinuţi de ruşi\n\nPremierul britanic Liz Truss a confirmat eliberarea a 5 prizonieri de război ruşi în estul Ucrainei. Într-o notă, a scris că eliberarea lor, datorită medierii saudite, pune capăt „lunilor de incertitudine şi suferinţă pentru ei şi familiile lor”. „Rusia trebuie să oprească exploatarea nemiloasă a prizonierilor de război şi a deţinuţilor civili în scopuri politice”, a spus Truss.\n\nUPDATE 21:00 Finlanda: Traficul din Rusia către graniţă este regulat\n\n„Situaţia de la graniţele Finlandei nu s-a schimbat semnificativ astăzi odată cu anunţul mobilizării ruse. Pe reţelele de socializare circulă videoclipuri, dintre care cel puţin unele au fost deja filmate anterior şi sunt scoase acum din context. Există informaţii eronate în circulaţie.”\n\nPoliţia de Frontieră finlandeză a scris pe Twitter, făcând referire la videoclipuri vehiculate în ultimele ore conform cărora la graniţă ar fi cozi de maşini care sosesc din Rusia până la 35 de kilometri. „Traficul la punctele de trecere a frontierei din sud-estul Finlandei este normal. În prezent, coada de la Rusia la controalele de frontieră finlandeze este de aproximativ 250 de metri”, a adăugat autoritatea de frontieră din Helsinki.\n\nUPDATE 21:00 Proteste la Moscova împotriva mobilizării parţiale: Trimite-l pe Putin în tranşee”\n\n„O mulţime s-a adunat în această seară pe Arbat, principala stradă pietonală a Moscovei, strigă „Trimite-l pe Putin în tranşee!””, a scris pe Twitter Francis Scarr, analist pentru BBC Monitoring, distribuind un videoclip din capitala Rusiei.\n\nA crowd gathered this evening on Arbat, Moscow's main pedestrian street, shouts \"Send Putin to the trenches!\" pic.twitter.com/pkm8vynnxw — Francis Scarr (@francis_scarr) September 21, 2022\n\nUPDATE 20:30 Panică în rândul tinerilor ruşi: Nu vreau să fiu carne de tun\n\nAnunţul mobilizării parţiale a rezerviştilor pentru a merge la luptă în Ucraina a pus în panică mii de tineri ruşi. „Nu vreau să devin carne de tun”, a spus un moscovit de 30 de ani pentru Moscow Times, care a adunat mai multe mărturii. „Fratelui meu îi este frică. Încercăm urgent să-i cumpărăm un bilet de avion spre oriunde”, spune sora unui tânăr care tocmai şi-a încheiat serviciul militar. „Bineînţeles că mă tem - spune Oleg, 29 de ani - vreau absolut să evit să mă înrolesc. Dacă aş avea bani, aş pleca în străinătate”. „Oamenii vor căuta orice ocazie pentru a evita înrolarea, cineva se va întoarce la universitate sau va lua un job cu jumătate de normă în sectorul apărării”, spune un alt moscovit, care spune că este gata să-şi rupă braţul, pentru a nu pleca. „Sper că moscoviţii vor fi cruţaţi. Nu cred că autorităţile vor fotografii cu poliţişti care urmăresc hipsteri în metrou ”, spune jurnalistul Vyiacheslav Tikhonov. „Este groaznic că băieţii din Moscova vor evita probabil recrutarea în detrimentul altor regiuni, dar nu am altceva la care să sper”, adaugă el. De asemenea, creşte panica şi lipsa de claritate cu privire la cine ar putea fi mobilizat.\n\nUPDATE 20:00 Ucraina: 109 arestări după protestele ruşilor împotriva mobilizării\n\nCel puţin 109 persoane au fost arestate în Rusia în cadrul protestelor împotriva mobilizării parţiale decise de Vladimir Putin, informează Ovd-Info. În oraşul siberian Irkutsk, cel puţin 10 din cei 60 de protestatari care s-au adunat într-o piaţă centrală au fost arestaţi, potrivit activiştilor locali, relatează Moscow Times. În al treilea oraş ca mărime al Rusiei, Novosibirsk, un videoclip postat pe reţelele de socializare arătă un protestatar strigând: „Nu vreau să mor pentru Putin”.\n\nUPDATE 19:30 Parlamentul rus va oficializa de urgenţă anexarea după referendum\n\nDeputaţii Dumei Ruse vor oficializa aderarea Donbasului la Rusia imediat ce le va ajunge rezultatul referendumului din 23-27 septembrie, a spus adjunctul liderului parlamentar al Rusiei Unite, Dmitri Viatkin, agenţiei de presă Tass, potrivit căruia 90% dintre locuitorii acelor regiuni doresc să se alăture Rusiei. „Sondajele indică faptul că o mare majoritate, 90% şi mai mult, a locuitorilor din Donbass şi din teritoriile ocupate susţin decizia de a adera la Rusia”, a spus deputatul partidului lui Putin.\n\nUPDATE 19:00 70 de arestări în Rusia\n\nAproximativ 70 de persoane au fost arestate în cadrul demonstraţiilor împotriva mobilizării parţiale din Rusia, care au avut loc în diferite oraşe ale ţării, susţine Ovd-Info, un ONG care înregistrează activităţile opoziţiei şi îi asistă legal pe cei arestaţi.\n\nMitingurile, la care participă în medie câteva zeci de persoane, au început, din motive de diferenţă orară, în unele oraşe din Orientul Îndepărtat şi s-au extins în regiunile vestice, inclusiv în Moscova.\n\nUPDATE 18:40 SUA: La ONU, Biden va răspunde la anunţul lui Putin\n\nÎn discursul său aşteptat cu nerăbdare la Adunarea Generală a ONU, preşedintele american Joe Biden va face o „condamnare fermă” a războiului rusesc din Ucraina şi va răspunde anunţului lui Vladimir Putin privind „mobilizarea parţială” imediată a cetăţenilor ruşi. .\n\nUPDATE 18:35 Casa Albă: Nu suntem în război cu Rusia\n\nUPDATE 18:30 Stoltenberg: Mobilizarea Rusiei va creşte numărul victimelor\n\n„Va trebui să fim atenţi la cifre, dar fiecare mobilizare va creşte numărul de soldaţi prezenţi pe teren în Ucraina. Va dura timp: sunt prost echipaţi, nu au controale adecvate şi au avut multe dificultăţi logistice. Dar, desigur, mai mulţi soldaţi vor duce la escaladarea conflictului”, a subliniat secretarul general al NATO, Jens Stoltenberg, într-un interviu video cu Reuters, difuzat prin intermediul reţelelor de socializare. «Acest lucru va duce la mai multe suferinţe şi mai multe vieţi pierdute, ucrainene, dar şi ruşi. Preşedintele Putin poate pune capăt acestui război retrăgându-şi trupele, oprind invazia unei alte ţări”, a mai zis oficialul.\n\n#Breaking: just in - The traffic jam at the border with #Russia/#Finland has pilled up to 35KM and is rising by the hour, it is the only border who is still open for Russian civilians with shengen visas, after #Putin announced he will send 300.000 new troops to #Ukraine. pic.twitter.com/EOJ1346qDO — Sotiri Dimpinoudis (@sotiridi) September 21, 2022\n\nUPDATE 18:10 Kiev: Moscova nu va putea mobiliza mai mult de 40-50.000 de rezervişti\n\nMinisterul de Interne ucrainean prevede că iniţial Rusia nu va putea mobiliza mai mult de 40-50.000 de rezervişti „pentru că pur şi simplu nu vor avea suficient echipament pentru un număr mai mare”, a declarat de consilierul ministrului de interne, Vadim Denisenko, conform UNIAN. „Această mobilizare a 300.000 de rezervişti nu înseamnă că mâine vor apărea cu toţii în prima linie”, a precizat ucraineanul.\n\nUPDATE 18:00 Truss: Putin recunoaşte clar falimentul\n\nMobilizarea parţială anunţată de Vladimir Putin „este o recunoaştere clară a eşecului Rusiei” în Ucraina, susţine guvernul britanic condus de Liz Truss, într-o notă publicată de pe Downing Street în care acţiunile Moscovei pe teren sunt denunţate ca fiind „reprobabile” şi reiterează intenţia Londrei de a continua să ajute Kievul să „apere” militar „pe propria sa suveranitate.\n\nUPDATE 17:30 Kuleba: Putin trimite alţi oameni într-un război pe care nu-l poate câştiga\n\n„Putin a arătat o lipsă de respect totală faţă de China, India, Mexic, Turcia, alte naţiuni din Asia, Africa, Orientul Mijlociu şi America Latină care au cerut diplomaţie şi încetarea războiului Rusiei împotriva Ucrainei. Vrea să arunce mai mulţi oameni în flăcările unui război care nu are şanse de câştig”, a scris ministrul ucrainean de externe, Dmitro Kuleba, pe Twitter.\n\nUPDATE 17:20 Până şi China îi dă cu flit Rusiei\n\nUPDATE 17:00 Peskov: Nicio schimbare în statutul operaţiunii speciale\n\nÎn Rusia, nu a fost luată nicio decizie privind schimbarea statutului operaţiunii militare speciale şi impunerea legii marţiale. Întrebat despre asta, după ce a fost anunţată o mobilizare parţială în Rusia, purtătorul de cuvânt al Kremlinului, Dmitri Peskov, a răspuns: „Nu a fost luată nicio decizie în acest sens”. Agenţia de presă rusă Tass scrie despre asta.\n\nMobilizarea parţială înseamnă rechemarea la arme a circa 300.000 de rezervişti.\n\nUPDATE 16:40 Zelensky: Putin vrea să ne înecăm în sângele soldaţilor săi. Dar nu va folosi arme nucleare\n\n„Putin ar dori ca Ucraina să se înece în sângele, dar şi în sângele propriilor săi soldaţi”, aa afirmat preşedintele ucrainean, într-un interviu exclusiv pentru Bild, reacţionând astfel la decizia lui Putin de a declara mobilizarea parţială. Discursul de azi dimineaţă nu reprezintă „nimic nou” pentru el, a adăugat Zelenski, declarând că nici măcar nu a auzit: apariţiile lui Putin „nu sunt videoclipurile mele preferate”, a spus el, „am toate informaţiile de care am nevoie”. Cu referire la ameninţarea nucleară: „nu cred că va folosi aceste arme. Nu cred că lumea îi va permite să le folosească”.\n\nPreşedintele nu exclude însă complet un atac nuclear. „Nu putem citi ce e în mintea acestor oameni. Există riscuri”, adaugă el. Pentru Zelenski, însă, şantajului rusesc trebuie oprit: „Mâine, Putin poate spune: vrem o parte din Polonia pe lângă Ucraina, altfel vom folosi arme nucleare. Nu putem rămâne cu aceste compromisuri”.\n\nUPDATE 16:20 UE: Putin ameninţă cu folosirea armelor nucleare, trebuie oprit\n\nPreşedintele Federaţiei Ruse, Vladimir Putin, „face un pariu nuclear, folosind arme nucleare ca parte a arsenalul său de teroare. Acest lucru le arată celor care încă mai au îndoieli în comunitatea internaţională cu privire la intenţiile sale, cât de departe este dispus să meargă în agresiunea sa împotriva poporului ucrainean”, a declarat purtătorul de cuvânt al Comisiei Europene pentru Afaceri Externe, Peter Stano, în cadrul briefing-ului de presă de la Bruxelles.\n\n„Ceea ce este îngrijorător este că orice utilizare a armelor nucleare nu ar afecta doar teritoriul în care se desfăşoară, ci şi teritoriul Ucrainei, al Europei şi al Asiei. Ar avea consecinţe imprevizibile pentru întreaga lume. Comunitatea internaţională ar trebui să fie unită în a face presiuni asupra lui Putin, pentru a opri acest comportament nesăbuit.\n\nEste un subiect care este în prezent în discuţie de lideri la Adunarea Generală a ONU”, a afirmat oficialul Ucraina, conchide el, „poartă un război legitim pentru autoapărare”, iar UE îl va sprijini „atât timp cât va fi necesar”.\n\nUPDATE 16:00 Ruşii au epuizat în câteva minute bilete la cursele cu plecare din Moscova către destinaţii în care nu au vnevoie de viză de intrare\n\nUPDATE 15:30 Kadîrov aprobă mobilizarea lui Putin\n\n„Sustin pe deplin decizia preşedintelui Putin privind mobilizarea parţială a rezerviştilor. Noi, cei din Republica Cecenă, am participat activ la acest proces încă din prima zi, dar acum avem şi un ordin de la şeful statului şi îl vom duce la capăt 100%”, declarat de liderul cecen Ramzan Kadîrov pe canalele sale Telegram, relatează Ria Novosti.\n\nUPDATE 13:00 -Purtătorul de cuvânt al Comisiei Europene: Putin trebuie să oprească jocurile sale nucleare periculoase\n\nPurtătorul de cuvânt al Comisiei Europene, Peter Stano, a declarat miercuri că Putin joacă un „joc nuclear foarte periculos”, iar comunitatea internaţională trebuie să-l oblige să oprească „un astfel de comportament nesăbuit”.\n\n„El foloseşte elementul nuclear ca parte a politicii sale teroriste şi acest lucru este inacceptabil”, a spus oficialul UE.\n\nPotrivit lui Stano, toate declaraţiile recente ale lui Putin şi decizia sa de a-şi mobiliza parţial cetăţenii sunt un semn de disperare şi o cale spre escaladare în continuare.\n\n„Aceasta este o altă dovadă că Putin nu este interesat de pace, îl interesează doar să pedaleze în continuare agresiunea”, a spus el în cadrul unei conferinţe de presă a reprezentanţilor Comisiei Europene.\n\nEl a mai spus că Europa nu va recunoaşte niciodată rezultatele referendumurilor false, ilegitime, planificate în teritoriile ucrainene aflate sub ocupaţie.\n\nUPDATE 12:00\n\nShoygu a dat instrucţiuni pentru a începe punerea în aplicare a decretului lui Putin privind mobilizarea parţială, a anunţat Ministerul rus al Apărării\n\nPeskov: Preşedintele a zburat acum spre Veliky Novgorod. Acolo, Putin se va întâlni cu lideri ai şcolilor de inginerie avansată. Preşedintele va participa, de asemenea, la un eveniment de gală pentru a marca cea de-a 1160-a aniversare a statului rus.\n\nREACTII POLONIA/ Putin va „încerca să distrugă” Ucraina – premierul polonez\n\n\n\nReacţia încă se revarsă din partea puterilor globale după decizia preşedintelui rus Vladimir Putin de a mobiliza „parţial” trupele.\n\nCel mai recent vine de la premierul polonez Mateusz Morawiecki, care a spus că Rusia va încerca să distrugă Ucraina şi să-i schimbe graniţele.\n\n„Vom face tot ce putem cu aliaţii noştri, pentru ca NATO să sprijine şi mai mult Ucraina, astfel încât să se poată apăra”, a spus el.\n\nDomnul Morawiecki a cerut mai mult ajutor pentru Kiev din partea aliaţilor occidentali.\n\nPeskov: Cine va primi o amânare a mobilizării parţiale va fi stabilit de guvern cât mai curând posibil\n\nPeskov, despre o posibilă conversaţie Putin-Macron: Nu există încă formate de comunicare convenite, dar acestea ar putea apărea în curând\n\n\"Aeroflot a negat rapoartele despre solicitarea certificatelor de înrolare militară de la bărbaţi: Companiile aeriene ale grupului funcţionează normal, nu există restricţii la vânzarea de bilete\n\nPeskov: Kremlinul nu ştie deocamdată dacă administraţia prezidenţială va fi supusă unei amânări parţiale a mobilizării similare cu cea a parlamentarilor\n\nREFERENDUM LUHANSK/ Declaraţii ale Olenei Kravchenko, şefa CEC a Republicii Populare Luhansk:\n\n▪️CCE LNR a aprobat procedura de desfăşurare a referendumului privind aderarea la Federaţia Rusă;\n\n▪️ Secţiile de votare pentru referendumul privind apartenenţa la Federaţia Rusă au fost amenajate pe întreg teritoriul LNR, în total 461;\n\n▪️În Rusia au fost înfiinţate 181 de secţii de votare pentru ca locuitorii LNR să voteze la referendum;\n\n▪️ Observatori străini vor lucra în LNR pentru referendumul privind aderarea republicii la Rusia.\n\n▪️În teritoriile eliberate ale Republicii Populare Luhansk, se va putea vota la referendum folosind un paşaport LNR sau un paşaport ucrainean;\n\nPe lângă poliţie, miliţia populară a republicii va asigura securitatea în timpul referendumului în LNR.\n\nPROTEST ANUNTAT LA MOSCOVA/ ORA 19.00/ ORA ROMANIEI. \"Fără mobilizare\". Mişcarea \"Viasna\" a chemat la un protest naţional împotriva mobilizării!\n\nMişcarea Viasna a lansat un apel la un protest în toată Rusia împotriva mobilizării anunţate de preşedintele rus Vladimir Putin\n\nActiviştii îi invită pe cetăţeni să se adune la 21 septembrie, la ora 19.00, în centrul oraşelor lor.\n\n\"Mii de bărbaţi ruşi - taţii, fraţii şi soţii noştri - vor fi aruncaţi în maşina de tocat carne a războiului. Pentru ce vor muri? Pentru ce vor vărsa lacrimi mamele şi copiii?\", a spus mişcarea într-un comunicat.\n\nPreşedintele rus Vladimir Putin a ţinut miercuri dimineaţă un discurs televizat către naţiune şi a anunţat o mobilizare parţială în ţară. Acesta a semnat deja decretul. \"Activităţile de mobilizare vor începe astăzi\", a declarat Putin, prezentând evaluarea sa asupra situaţiei militare din Ucraina şi promiţând sprijin pentru \"referendumuri\" în teritoriile aflate sub control. La rândul său, ministrul Apărării, Serghei Shoigu, a declarat că Rusia are \"o rezervă uriaşă de mobilizare\". Există planuri de a mobiliza 300.000 de persoane în rezervă.\n\nVicecancelarul german Habek: O mobilizare parţială în Rusia este o mişcare proastă şi greşită care va duce la escaladarea conflictului din Ucraina. Vom evalua acest lucru din perspectiva politicilor şi vom discuta despre cum să răspundem la această situaţie.\n\nReuters raportează că Letonia, membru al Uniunii Europene, care se învecinează cu Rusia, a declarat că nu va oferi refugiu niciunui rus care fuge de mobilizarea trupelor de la Moscova. Ministrul de Externe leton, Edgars Rinkevics, a făcut anunţul într-un tweet miercuri, invocând preocupări de securitate.\n\nBridget Brink, ambasadorul SUA în Ucraina, a declarat că Rusia a dat dovadă de slăbiciune anunţând o mobilizare a rezervelor sale militare şi stabilind referendumuri în teritoriile ocupate de Rusia din Ucraina, relatează Reuters.\n\n„Referendumurile şi mobilizarea simulate sunt semne de slăbiciune, de eşec al Rusiei”, a spus Brink pe Twitter. „Statele Unite nu vor recunoaşte niciodată pretenţia Rusiei privind pretinsul teritoriu ucrainean anexat”.\n\nPapa condamnă „sălbăticia” în Ucraina\n\nPapa Francisc a spus în această dimineaţă că Ucraina este „martirizată” – după ce Vladimir Putin a confirmat că rezervele ruseşti vor fi mobilizate astăzi.\n\nPontiful nu l-a numit pe Putin sau Rusia, ci a condamnat „sălbăticia, monstruozităţile şi tortura” care se desfăşoară în Ucraina.\n\nPapa Francisc a vorbit la audienţa generală săptămânală la Vatican.\n\nMobilizarea este „semnul de panică” – premierul olandez\n\nCel mai recent dintr-o serie de lideri mondiali care au răspuns la mobilizarea „parţială” a lui Vladimir Putin în această dimineaţă este premierul olandez Mark Rutte. El spune că mişcarea este un semn clar de panică la Kremlin, în urma unei serii de câştiguri ucrainene în nord-estul ţării.\n\nRutte a adăugat că declaraţia lui Putin nu ar trebui să fie considerată o ameninţare directă de război total cu Occidentul.„Mobilizarea, care solicită referendumuri în Doneţk, este totul un semn de panică”, a spus el. „Retorica lui despre armele nucleare este ceva ce am auzit de multe ori înainte şi ne lasă rece.\n\n\"Totul face parte din retorica pe care o cunoaştem. Aş sfătui să rămânem calmi.\"\n\nVitali Klitschko , primarul Kievului, a postat pe Telegram răspunsul său la cuvintele lui Vladimir Putin în această dimineaţă.\n\nEl scrie:Mobilizarea şi ameninţările nucleare anunţate de Putin nu îl vor ajuta pe agresor în încercarea sa de a cuceri şi distruge Ucraina şi ucrainenii. Tiranul a lansat în sfârşit procesele care îl vor îngropa în ţara sa. Şi lumea civilizată trebuie să înţeleagă în sfârşit că răul trebuie eradicat de la rădăcini şi să nu vorbească despre nişte „negocieri de pace” iluzorii.\n\nSecretarul Apărării din Marea Britanie: mobilizarea parţială a lui Putin „O admitere ca invazia eşuează”\n\nSecretarul britanic al apărării, Ben Wallace, a emis o declaraţie ca răspuns la discursul lui Vladimir Putin în această dimineaţă. Ministrul conservator a spus: Încălcarea de către preşedintele Putin a propriilor promisiuni de a nu mobiliza părţi ale populaţiei şi anexarea ilegală a unor părţi ale Ucrainei sunt o recunoaştere a faptului că invazia sa eşuează.\n\nEl şi ministrul său al Apărării şi-au trimis la moarte zeci de mii de proprii cetăţeni, prost echipaţi şi prost conduşi. Nici o cantitate de ameninţări şi propagandă nu poate ascunde faptul că Ucraina câştigă acest război, comunitatea internaţională este unită şi Rusia devine un paria global.\n\nUPDATE 10:00 - Mişcarea anti-război „Vesna” („Primăvară”) din Rusia face apel la proteste împotriva mobilizării.\n\nMitingurile sunt anunţate pentru astăzi, ora 19.00, în centrul tuturor oraşelor ruseşti.\n\nBursa din Moscova consemnează scăderi ale principalelor companii listate. Anunţurile făcute de Putin şi de Shoigu duc la vale averile oligarhilor.\n\nAnchetatorii percheziţionează vilele miliardarului Alisher Usmanov din Germania, de pe malul lacului Tegernsee.\n\nUsmanov, considerat unul dintre cei mai bogaţi ruşi şi un prieten al lui Putin, este acuzat de evaziune fiscală şi spălare de bani. Usmanov are legături şi cu regimul separatist de la Tiraspol, din regiunea transnistreană a Republicii Moldova.(DER SPIEGEL)\n\nPutin declară mobilizare parţială în Rusia! Doar cei care sunt în rezervă vor fi înrolaţi\n\nUPDATE 9:00 - Putin anunţă oficial organizarea celor patru referendumuri în regiunea ucraineană Donbass pentru alipirea acesteia de Federaţia Rusă\n\nPutin anunţă referendumuri în Zaporojie, Lugansk, Herson şi Doneţk pentru a fi anexate oficial de Federaţia Rusă.\n\nAminteşte că Rusia are arme nucleare mai performante decât Occidentul, aşă că, dacă integritatea federaţiei va fi pusă în pericol, va acţiona, şi că nu glumeşte.\n\nUPDATE 5:12 -UE respinge referendumurile planificate în zonele Ucrainei controlate de ruşi ca fiind ilegitime.\n\nŞeful UE pentru Afaceri Externe Josep Borrell a declarat într-o declaraţie din 20 septembrie că încercarea Rusiei de a-şi legitima controlul militar ilegal asupra teritoriilor ucrainene ocupate şi de a schimba forţat graniţele Ucrainei este o încălcare clară a Cartei ONU şi a independenţei, suveranităţii şi integrităţii teritoriale a Ucrainei.\n\n\n\nUPDATE 4:57 -Armata Ucrainei înfrânge 151 de trupe ruseşti în sudul Ucrainei\n\nComandamentul Operaţional „Sud” al Ucrainei a raportat că forţele ucrainene au distrus şi şapte tancuri, 19 vehicule blindate şi militare, patru obuziere Msta-S şi Msta-B, două obuziere autopropulsate Akatsiya şi patru instalaţii de artilerie autopropulsată.\n\n\n\nUPDATE 3:40 -Primar: Rusia lansează rachete asupra Harkivului.\n\nPrimarul din Harkov, Ihor Terekhov, a raportat că o rachetă rusă a lovit clădiri înalte din districtul Kholodnohirskyi peste noapte, pe 21 septembrie. Terekhov a declarat că salvatorii lucrează la faţa locului. Nu există informaţii despre victime momentan.\n\n\n\nUPDATE 2:50-Forţele ruse bombardează şapte comunităţi din regiunea Sumy.\n\nGuvernatorul regiunii Sumi, Dmytro Zhyvytskyi, a raportat că forţele ruse au bombardat comunităţile Shalyhyne, Velyka Pysarivka, Krasnopillia, Esman, Yunakivka, Nova Sloboda şi Bilopillia, distrugând proprietăţile private şi ucigând capre şi găini. Nu au fost raportate victime.\n\n\n\nUPDATE 1:34-Forţele aeriene au doborât două drone ruseşti în regiunea Herson.\n\nComandamentul aerian de „Sud” al Ucrainei a raportat că soldaţii lor au distrus două vehicule aeriene fără pilot pe 20 septembrie.\n\n\n\nUPDATE 1:23 - Google: ruşii vor să fuga din ţară în caz de mobilizare generală\n\nPotrivit datelor de la Google Trends, căutarea pentru a fugi din ţară a devenit foarte populară în Rusia pe 20 septembrie după ce Kremlinul şi împuterniciţii săi au anunţat planuri de a anexa teritoriile ocupate în Ucraina. Planurile de anexare au coincis, de asemenea, cu speculaţiile că mobilizarea va fi anunţată în urma adoptării de către parlamentul rus a pedepselor mai stricte pentru dezertori în timpul mobilizării şi a legii marţiale. Se aşteaptă ca dictatorul rus Vladimir Putin să facă o declaraţie despre aceste chestiuni pe 21 septembrie.\n\nUPDATE 1 :13 - ONU: 14.532 de victime civile în Ucraina din cauza războiului Rusiei\n\nPână la 18 septembrie, războiul Rusiei împotriva Ucrainei a ucis cel puţin 5.916 de civili şi a rănit cel puţin 8.616, conform statisticilor ONU. Agenţia pentru drepturile omului a ONU consideră că cifrele reale sunt considerabil mai mari deoarece informaţiile din unele locuri, inclusiv Mariupol, Izium, Lysychansk, Popasna şi Sievierodonetsk, încă întârzie să sosească, iar multe rapoarte privind victimele civile trebuie încă confirmate.\n\nUE condamnă planurile Rusiei de a organiza referendumuri în anumite regiuni ale Ucrainei\n\n\"Rusia, conducerea sa politică şi toţi cei implicaţi în aceste \"referendumuri\" şi în alte încălcări ale dreptului internaţional în Ucraina vor fi traşi la răspundere, iar măsuri restrictive suplimentare împotriva Rusiei vor fi luate în considerare\", a spus el.\n\nBorrell a declarat că voturile de la referendumuri nu pot fi considerate \"ca fiind expresia liberă a voinţei poporului\" din aceste regiuni.\n\nMacron cataloghează invazia Ucrainei drept o întoarcere la \"imperialism\"\n\nPreşedintele francez a declarat în faţa ONU că invazia Rusiei în Ucraina aminteşte de o epocă anterioară a imperialismului.\n\n\"La ceea ce am asistat de la 24 februarie este o întoarcere la epoca imperialismului şi a coloniilor. Franţa refuză acest lucru şi va lucra cu perseverenţă pentru pace\", a declarat Macron în faţa Adunării Generale a ONU, potrivit Al Jazeera.\n\nPutin va susţine un discurs important\n\nLiderul rus va susţine un discurs rar adresat naţiunii. Ultima dată când a ţinut un discurs în direct a fost pe 24 februarie, când Rusia a invadat Ucraina.\n\nLiderii separatişti din patru zone din Ucraina ocupate de forţele ruse - Doneţk, Luhansk, Herson şi Zaporojie - şi-au anunţat marţi intenţia de a organiza referendumuri între 23 şi 27 septembrie privind aderarea la Federaţia Rusă.",
    "Statul major al forțelor armate ucrainene susține că unii recruți ruși din cadrul mobilizării anunțate de Putin sunt trimiși direct pe frontul din Ucraina fără a fi instruiți": "Statul major al forțelor armate ucrainene susține că unii recruți ruși din cadrul mobilizării anunțate de Putin sunt trimiși direct pe frontul din Ucraina fără a fi instruiți\n\nStatul major al forțelor armate ucrainene a afirmat că unii recruți ruși din cadrul mobilizării în masă a Kremlinului sunt trimiși direct pe frontul din Ucraina fără a fi instruiți, relatează The Guardian.\n\nPe fondul avertismentelor Ministerului britanic al Apărării și ale altor experți, care au avertizat că mulți dintre cei recrutați vor primi probabil o pregătire precară – și că se confruntă cu riscul unor „rate ridicate de uzură” atunci când sunt desfășurați – bărbați mobilizați recent de către oficialii pro-ruși de ocupație din Ucraina au fost, de asemenea, pregătiți pentru linia frontului.\n\nAceștia includeau personalul recent recrutat în Crimeea, precum și recruții din regiunea Luhansk, care au primit convocări de recrutare în ultimele zile.\n\nUltimele mișcări au venit în timp ce s-a raportat că Rusia a închis, de asemenea, granița cu zonele ocupate din Ucraina cu regiunea vecină Rostov pentru intrare și ieșire, ordonând localnicilor să se prezinte la birourile de înrolare militară în termen de trei zile.\n\nPrimul val de recruți ruși a început să sosească pentru a se antrena în Rusia, pe fondul unui scepticism larg răspândit în rândul analiștilor occidentali externi cu privire la impactul pe care această chemare la arme îl va avea probabil asupra capacităților rusești din Ucraina.\n\nÎn urma succesului Ucrainei de a recuceri mii de kilometri pătrați de teritoriu în regiunea Harkov, luni dimineață au fost raportate lupte grele, inclusiv în zona Lyman din regiunea Donețk.\n\nRapoarte neconfirmate în ultimele 24 de ore au descris liniile rusești prăbușindu-se în unele zone, în timp ce un videoclip postat pe rețelele de socializare a fost descris ca arătând blindate ucrainene trecând prin cel puțin o fostă poziție rusă plină de vehicule arse.\n\n„Lipsa de instructori militari și graba cu care Rusia a început mobilizarea sugerează că multe dintre trupele [rusești] recrutate vor fi desfășurate pe linia frontului cu o pregătire minimă”, a declarat Ministerul britanic al Apărării.\n\nInstitutul pentru Studiul Războiului, cu sediul în SUA, a fost, de asemenea, foarte îndoielnic în ceea ce privește eficiența probabilă a mobilizării rusești, observând că este puțin probabil ca Kremlinul „să depășească provocările structurale fundamentale”.\n\nCitește și...",
    "Război în Ucraina | Prizonierii ucraineni eliberați au urme de tortură violentă. Dezertorii ruși ar putea obține protecție în Germania": "Mulți dintre ucrainenii schimbați în cel mai mare schimb de prizonieri cu Rusia de la începutul invaziei rusești în Ucraina prezintă semne de tortură violentă, a declarat joi șeful serviciilor de informații militare din Ucraina, citat de The Guardian.\n\nMiercuri, Ucraina a anunțat schimbul de un număr record de 215 soldați închiși cu Rusia, inclusiv luptători care au condus apărarea combinatului de la Azovstal/Mariupol, care a devenit simbol al rezistenței ucrainene.\n\n„Mulți dintre ei au fost torturați cu brutalitate”, a spus Kirilo Budanov în timpul unei conferințe de presă, fără a oferi detalii suplimentare despre semnele torturii.\n\nUnii dintre deținuți „sunt într-o stare fizică mai mult sau mai puțin normală, cu excepția malnutriției cronice din cauza condițiilor proaste de detenție”, a spus Budanov.\n\nPrizonierii au fost reținuți în teritoriile ucrainene ocupate de trupele ruse, precum și în Rusia însăși, potrivit oficialului de rang înalt.\n\nMinistrul ucrainean de interne, Denis Monastirski, a spus că „absolut toți” prizonierii ucraineni schimbați „au nevoie de reabilitare psihologică”.",
    "Chiar și prietenii lui Putin îi întorc spatele. China și India îi cer Rusiei să negocieze încheierea războiului din Ucraina": "Rusia s-a văzut aproape complet izolată la ultima Adunare Generală a ONU, acolo unde niciuna dintre țările importante nu i-a luat apărarea, scrie The Guardian. China și India au cerut ca încheierea războiului din Ucraina să fie negociată cât mai repede și s-au abținut să își arate sprijinul pentru aliatul lor tradițional, Rusia.\n\nPână când ministrul rus de externe Serghei Lavrov a urcat pe scena Adunării Generale a ONU de săptămâna trecută, atât el, cât și țara sa au ajuns să fie priviți cu dispreț de majoritatea participanților. Fiecare lider mondial care a preluat cuvântul la această întâlnire anuală și-a exprimat neliniștea – dacă nu chiar condamnarea – față de acțiunile Rusiei în Ucraina.\n\nChiar și unele țări care au păstrat relații bune cu Kremlinul au cerut un armistițiu sau alte căi de încheiere a crizei. Puțini au fost aceia care au avut cuvinte calde de adresat Rusiei.\n\nVladimir Putin, care nu a fost prezent la reuniune, nu și-a făcut nicidecum situația mai ușoară când a anunțat la mijlocul săptămânii trecute că Rusia ia în considerare utilizarea armelor nucleare în Ucraina.\n\nAtitudinea ostilă față de Rusia a întregii planete ar fi fost greu de ignorat la întâlnirea ONU. Un diplomat american de rang înalt a spus că mai mulți oficiali străini au refuzat invitația rușilor de a se întâlni pe marginea evenimentului, potrivit Politico. „Cartea [rușilor] cu invitațiile la dans nu a fost prea plină”, a spus diplomatul.\n\nPutin a recunoscut că Beijingul are „îngrijorări” cu privire la situația din Ucraina în timpul întâlnirii sale cu Xi Jinping din luna septembrie. Foto: Profimedia Images\n\nChina refuză să sprijine eforturile militare ale Rusiei în Ucraina\n\nChina, care cu câteva zile înainte de declanșarea invaziei de către Putin în luna februarie anunța formarea unei legături „indestructibile” între Beijing și Moscova, a cerut Rusiei și Ucrainei să „nu lase criza să se reverse” peste țările în dezvoltare.\n\n„China sprijină toate eforturile care conduc la rezolvarea pașnică a crizei din Ucraina”, a spus ministrul chinez de externe Wang Yi. „Prioritatea urgentă este de a facilita discuțiile de pace”.\n\nÎn timpul vizitei sale la ONU, Wang s-a întâlnit cu ministrul de externe al Ucrainei, Dmitro Kuleba, acestea fiind primele discuții dintre cei doi oficiali de când a izbucnit războiul.\n\nÎn prima parte a lunii septembrie, Putin a recunoscut că Beijingul are „îngrijorări” cu privire la situația din Ucraina în timpul întâlnirii sale cu Xi Jinping.\n\nOficialii americani privesc cu ochi buni ceea ce ei descriu a fi refuzul Chinei de a oferi Rusiei sprijin direct în războiul din Ucraina, situație ce a obligat Moscova să se bazeze pe echipamente militare cumpărate din Coreea de Nord și Iran pentru a-și suplimenta propriile rezerve aproape epuizate.\n\n„Suntem de partea celor care susțin că dialogul și diplomația sunt singura cale de rezolvare”, a fost mesajul Indiei la Adunarea Generală a ONU. Foto: Profimedia Images\n\nIndia: „Suntem întrebați de multe ori de ce parte suntem”\n\nIndia, spre deosebire de China, are o relație bună cu Statele Unite, dar are și legături istorice cu Rusia, furnizorul său tradițional de echipament militar.\n\n„În timp ce conflictul din Ucraina continuă, suntem întrebați de multe ori de ce parte suntem”, a spus ministrul de externe al Indiei, Subrahmanyam Jaishankar. „Răspunsul nostru este de fiecare dată direct și onest: India este de partea păcii și va rămâne cu fermitate acolo”.\n\n„Suntem de partea celor care spun că dialogul și diplomația sunt singura cale de rezolvare”, a încheiat Jaishankar.\n\nPentru moment, declarațiile aliaților tot mai reținuți ai Rusiei par să semnaleze doar o schimbare de ton și nu anunță adoptarea unor măsuri mai concrete care să pună presiune economică sau militară asupra Kremlinului – multe țări se bazează în continuare pe livrările de petrol și gaze din Rusia.\n\nCu toate acestea, în lumea diplomației, schimbarea tonului și a retoricii reprezintă pași critici înspre eventuala adoptare a unor măsuri mai serioase care pot include limitarea legăturilor economice, potrivit oficialilor și analiștilor.\n\nUnii dintre cei mai apropiați aliați ai Moscovei pun acum la îndoială obiectivele și acțiunile rușilor în Ucraina. Foto: Profimedia Images\n\nIntervenția lui Lavrov la ONU - un indicator al vitezei cu care Rusia devine tot mai izolată\n\nÎn același timp, Lavrov a încercat să dea vina pentru ceea ce se întâmplă în Ucraina doar pe Occident, delcarând că „rusofobia oficială din Vest este fără precedent. Acum proporțiile ei sunt grotești”.\n\n„Nu se mai feresc să își declare intenția de a provoca nu doar înfrângerea militară a țării noastre, dar și distrugerea și fracturarea Rusiei”, a spus Lavrov în fața Adunării Generale a ONU.\n\nLavrov a acuzat Statele Unite că s-au purtat ca un „trimis al lui Dumnezeu pe Pământ” de la finalul Războiului Rece, „cu dreptul sacru de a acționa cu impunitate oriunde și oricând doresc”, și a spus despre Uniunea Europeană că este o „entitate autoritară, dură și dictatorială”.\n\nMinistrul rus de externe Serghei Lavrov a denunţat sâmbătă de la tribuna Adunării Generale a ONU „rusofobia fără precedent” a Occidentului. Foto: Profimedia Images\n\nDeclarațiile acide ale lui Lavrov nu pot schimba realitatea inconfortabilă tot mai apăsătoare în care se găsește Rusia: unii dintre cei mai apropiați aliați ai Moscovei pun la îndoială obiectivele și acțiunile rușilor în Ucraina.\n\nIar faptul că Lavrov a evitat confruntarea directă cu omologii săi din SUA și Ucraina și plecarea sa furibundă imediat după ce și-a susținut discursul nu arată decât izolarea diplomatică în care Rusia se afundă tot mai mult.\n\nPuterile occidentale se pregătesc să adopte noi sancțiuni, după ce Putin i-a chemat la arme pe rezerviști și a amenințat că va folosi armele nucleare, și au refuzat să recunoască rezultatele referendumurilor pentru anexarea regiunilor ocupate de Rusia în Ucraina.\n\nEditor : Raul Nețoiu",
    "Ucraina publică imagini dramatice cu un soldat înainte și după eliberarea din captivitatea rusă": "RĂZBOI ÎN UCRAINA Vineri, 23 Septembrie 2022, 23:45\n\nViorela Marin • HotNews.ro\n\nMinisterul Apărării din Ucraina a publicat vineri pe contul de Twitter fotografii cu un soldat ucrainean, Mihailo Dianov, una ce îl înfățișează înainte de a fi luat prizonier de ruși și alta după eliberarea sa din captivitate.\n\nMihailo Dianov, după eliberarea din captivitatea rusă Foto: Handout / AFP / Profimedia\n\nMilitarul arată vizibil slăbit în cea de-a doua imagine, notează CNN.\n\n„Soldatul ucrainean Mihailo Dianov se numără printre cei norocoși” în comparație cu unii dintre colegii săi prizonieri de război, afirmă Ministerul Apărării în postarea pe Twitter.\n\n„... El a supraviețuit captivității ruse. Așa „aderă” Rusia la convențiile de la Geneva. Uite așa continuă Rusia moștenirea rușinoasă a nazismului”, se mai spune în postare.\n\nUkrainian soldier Mykhailo Dianov is among the fortunate ones: in contrast with some of his fellow POWs, he survived russian captivity. This is how russia “adheres” to the Geneva Conventions. This is how russia continues the shameful legacy of Nazism. pic.twitter.com/cJpx7ZWQYo — Defense of Ukraine (@DefenceU) September 23, 2022\n\nDianov s-a numărat printre cei 215 prizonieri de război eliberați în urma unui schimb între Rusia și Ucraina pe 21 septembrie. Rănit în timpul apărării orașului Mariupol, în asediul de la Azovstal, Mihailo Dianov nu a primit îngrijiri medicale pe durata captivității ruse, după cum a declarat vineri presei sora lui, Olena Lavrușko, relatează The Kyiv Independent.\n\nLeft: Ukrainian marine Mykhailo Dianov inside the Azovstal steel plant during the siege of Mariupol in May.\n\n\n\nRight: Dianov in a Kyiv hospital after his release from Russian captivity in late September.\n\n\n\n\\uD83D\\uDCF7 Olena Lavrushko/Dmytro 'Orest' Kozatskyi pic.twitter.com/C681jJPOxj — The Kyiv Independent (@KyivIndependent) September 23, 2022\n\nThis is what \\uD83C\\uDDF7\\uD83C\\uDDFA captivity looks like. Tortures, no medical aid, no humanity.\n\n\n\nThis is the arm of Mykhailo Dianov, a heroic \\uD83C\\uDDFA\\uD83C\\uDDE6 Azovstal defender who was exchanged on September 21. In captivity, russians didn't let the arm heal, now it lacks 4cm of the bone. Just imagine the pain. pic.twitter.com/or6R3QVeX1 — ICUV.ua (@ICUVua) September 23, 2022\n\n___",
    "Războiul din Ucraina, ziua 204. Zelenski promite victoria în războiul cu Rusia": "UPDATE 23:00 Descoperire macabră la Izium: Rusia comite un nou masacru\n\nRetragerea ruşilor din Izium a lăsat urme vizibile în comunitatea locală. Ucrainenii au descoperit o nouă groapă comună, semn al trecerii nefaste a ruşilor prin zonă.\n\n\"Mâine, jurnalişti ucraineni şi internaţionali vor fi acolo. Vrem ca lumea să ştie ce se întâmplă cu adevărat şi la ce a dus ocupaţia rusă. Bucha, Mariupol, acum, din păcate, Izium... Rusia lasă moarte în urma sa peste tot. Şi trebuie să fie trasă la răspundere pentru acest lucru\", a declarat preşedintele ucrainean Voldomir Zelenski în timpul discursului său zilnic.\n\nFotografii a celor 400 de morminte cu victimele ocupaţiei ruseşti. Dintre acestea, 25 aparţin soldaţilor ucraineni executaţi perfid de ruşi.\n\nUPDATE 19:00 - Parlamentul rus va lua în considerare convocarea ministrului Apărării. Serghei Şoigu ar putea deveni răspunzător pentru eşecurile din Ucraina\n\nCamera inferioară a parlamentului rus va lua în considerare citarea ministrului Apărării Serghei Şoigu pentru a fi interogat într-o şedinţă închisă, a declarat joi deputatul rus Serghei Mironov.\n\nForţele armate ale Rusiei au fost criticate în mod deschis de comentatorii militari în această săptămână după ce au pierdut controlul asupra unor mari părţi din regiunea Ucrainei Harkov din cauza unui avans fulger al forţelor ucrainene.\n\nÎnfrângerea Rusiei în regiunea Harkov a fost cea mai mare de când a fost respinsă armata rusă la Kiev în martie.\n\nUPDATTE 18:00 - Ministrul de externe al României, se deplasează în această seară la Odessa\n\nBogdan Aurescu, ministrul de externe al României, se deplasează în această seară la Odesa, împreună cu Nicu Popescu, ministrul de externe al Republicii Moldova. Mâine, alături de omologul lor ucrainean Dmytro Kuleba, Aurescu şi Popescu vor lansa formatul trilateral de coordonare strânsă. Este prima întâlnire în acest format. Miniştrii energiei din cele trei ţări fac pregătiri pentru a preveni crize de aprovizionare pe perioada iernii.\n\nUPDATE - ZelenskI spune că Ucraina vrea să adere la piaţa unică a UE\n\nUPDATE 17:00 - 26 de ţări UE vor cere ONU să monitorizeze situaţia drepturilor omului în Rusia\n\nDupă multe amânări interne, ţările membre ale Uniunii Europene, cu excepţia Ungariei, vor cere Consiliului ONU pentru Drepturile Omului să monitorizeze situaţia din Rusia, am aflat joi, 15 septembrie, din surse diplomatice. Un proiect de rezoluţie prin care se solicită crearea unui mandat de Raportor Special pentru situaţia drepturilor omului în Rusia este în curs de elaborare pentru a fi prezentat la cea de-a 51-a sesiune a Consiliului care se desfăşoară până pe 7 octombrie la Geneva, au declarat aceste surse pentru AFP.\n\nUPDATE 15:00 Rusia: licenţa pentru site-ul web Novaya Gazeta a fost revocată\n\nCurtea Supremă a Rusiei a revocat licenţa site-ului Novaya Gazeta, principalul ziar independent al ţării şi una dintre cele mai critice voci cu privire la intervenţia militară în Ucraina. Pe contul său Telegram, Novaya Gazeta a menţionat că Curtea Supremă a admis recursul formulat de autoritatea rusă de reglementare a mass-media, Roskomnadzor, care a cerut justiţiei să revoce autorizaţia pentru ziar.\n\nPe 5 septembrie, Novaya Gazeta a fost lipsită de licenţa pentru ediţia tipărită, iar directorul, laureatul Premiului Nobel pentru Pace Dmitri Muratov, a comentat: „Ziarul a fost ucis astăzi. Au furat 30 de ani de viaţă angajaţilor săi şi au lipsit cititorii de dreptul de a primi informaţii”, adăugând că a fost un „verdict politic, fără niciun temei legal”.\n\nChina va colabora cu Rusia pentru a „insufla stabilitate şi energie pozitivă într-o lume haotică”, îi spune Xi lui Putin\n\nChina va colabora cu Rusia pentru a „insufla stabilitate şi energie pozitivă într-o lume haotică”, i-a spus preşedintele chinez, Xi Jinping, preşedintelui rus Vladimir Putin, la o întâlnire în marginea unui summit din Uzbekistan.\n\nXi se va întâlni cu preşedintele belarus Lukaşenko la summitul din Asia Centrală.\n\nCasa Albă îndeamnă China să nu aibă de-a face cu Vladimir Putin\n\n\n\nAceastă declaraţie (citată de CNN) a fost făcută de Casa Albă pe fondul întâlnirii de astăzi de la Samarkand dintre liderul chinez Xi Jinping şi preşedintele rus Vladimir Putin. Aceasta este prima lor întâlnire de la începutul războiului.\n\n\"Nu credem că cineva ar trebui să stea deoparte. Întreaga lume ar trebui să se opună a ceea ce face domnul Putin. Acum nu este momentul să facem afaceri cu el ca de obicei\", a declarat purtătorul de cuvânt al Casei Albe, John Kirby.\n\nDupă cum am raportat mai devreme astăzi, Putin a spus că „apreciază poziţia echilibrată a prietenilor chinezi în legătură cu criza ucraineană”.\n\n\n\nUPDATE - Statele Unite încă nu sunt pregătite să furnizeze Ucrainei rachete balistice ATACMS cu o rază de acţiune de până la 300 km, pe care Kievul le cere de câteva luni, relatează CNN.\n\nUPDATE 14:30 Ucraina: alte 5 miliarde pentru Kiev\n\nParlamentul European a aprobat pachetul suplimentar de ajutor de 5 miliarde EUR pentru Ucraina. „Sprijinul nostru rămâne neclintit, pentru stabilitatea economică, pentru ca Ucraina să câştige războiul. Ne vei găsi mereu lângă tine”, a comentat într-un tweet preşedintele PE, Roberta Metsola.\n\nUPDATE 14:10 Zelenski o premiază pe von der Leyen la Kiev\n\nPreşedintele ucrainean a premiat-o astăzi, la Kiev, pe preşedinta Comisiei Europene, Ursula von der Leyen, cu Ordinului Jaroslav cel Înţelept, ordin cavaleresc al fostei republici sovietice. Preşedintele a dat vestea prin intermediul reţelelor de socializare, care ieri, după discursul de la Strasbourg despre Starea Uniunii, s-a mutat la Kiev împreună cu prima doamnă Olena Zelenska.\n\n„Mulţumesc, este o mare onoare să o accept în numele tuturor cetăţenilor UE şi ca simbol al legăturii noastre puternice”, a spus Von der Leyen, care a postat şi o fotografie cu preşedintele, în timp ce îi înmânează premiul. Zelenski a avut ieri un accident de maşină, au relatat mai multe mass-media, fără a suferi nicio consecinţă.\n\nUPDATE 14:00 Senatorul McConnell cere trimiterea de rachete Atacms\n\nMitch McConnell, care conduce minoritatea republicană în Senatul SUA, a cerut administraţiei Biden să ofere Ucrainei mai multe arme letale, inclusiv rachete Atacm, potrivit agenţiei de presă Ukrinform. „Ucrainenii au nevoie de mai multe arme decât le oferim noi. Trebuie să înceapă să le obţină mai repede şi au nevoie de noi capabilităţi, cum ar fi rachete ATACMS cu rază lungă de acţiune, drone mari şi tancuri”, a spus senatorul, într-un discurs la Congresul SUA. Moscova a declarat ieri că „dacă Kievul primeşte” rachetele cu rază lungă de acţiune pe care le-a cerut Statelor Unite „ar însemna implicarea directă a SUA într-o confruntare militară cu Rusia”, conform ambasadorului rus în SUA, Anatoli Antonov. „Este deosebit de îngrijorător faptul că, de multe luni, Ucraina solicită furnizarea de ATACMS, concepute să lovească ţinte la o distanţă de până la 300 de kilometri”, a adăugat Antonov.\n\nUPDATE 13:30 Kiev: Trupele ruse pregătesc apărarea la Lugansk\n\nTrupele ruse întăresc apărarea în zona frontului dintre Svatove, Troitske şi Kreminna, la Lugansk: şeful militar regional ucrainean în exil, Serghii Gaidai, a spus acest lucru. „În regiunea Lugansk, ruşii se pregătesc pentru apărare, nu va fi nicio surpriză ca la Harkov. Ei retrag trupele din Svatove, Troitske şi Kreminna, sapă şi se pregătesc pentru ofensiva ucraineană”, a spus el. „Situaţia ruşilor s-a înrăutăţit. Ei înţeleg că, după Liman, cel mai probabil va fi rândul lui Svatove, Troitske şi Kreminna Svatov, se adună acolo şi construiesc structuri defensive”. Între timp, luptele grele continuă în regiunile Harkov, Herson, Doneţk şi Lugansk.\n\nUPDATE 13:00 Întâlnire Xi-Putin la Samarkand\n\nPreşedintele chinez Xi Jinping şi rusul Vladimir Putin au sosit în oraşul uzbec Samarkand, pentru a participa la summitul SCO, Organizaţia de Cooperare de la Shanghai. Astăzi, este programată o întâlnire între cei doi lideri, prima de la invazia rusă a Ucrainei. Pentru Xi, la Uzbekistan este prima călătorie în străinătate în ultimii doi ani şi jumătate. Beijingul şi Moscova sunt din ce în ce mai izolate de Occident, China sprijinind Rusia şi dând vina pe Statele Unite şi NATO pentru războiul din Ucraina.\n\nUPDATE 11:00 Kremlin: Nicio speranţă în privinţa noului ambasador SUA în Rusia\n\nKremlinul a făcut cunoscut că nu are „aproape nicio speranţă” în privinţa noului ambasador american pe care Washingtonul intenţionează să-l numească la Moscova, relatează agenţia de presă Ria Novosti. Presa americană a raportat ieri intenţia preşedintelui Joe Biden de a o numi pe Lynn Tracey noul ambasador al Washingtonului la Moscova în locul lui John Sullivan.\n\nUPDATE 10:30 Kievul a pus mâna pe un radar rusesc\n\nUcraina continuă să îşi consolideze controlul asupra noii eliberate regiuni din estul Harkiv. Unele trupe ruseşti par să fi fugit din faţa avansării trupelor ucrainene. Printre echipamentele de mare valoare abandonate de forţele ruse în retragere sunt incluse capacităţi esenţiale să permită strategia de război a Rusiei centrată pe artilerie. Printre acestea, cel puţin un radar de contrabaterie Zoopark şi un vehicul de comandă şi control al artileriei IV14.\n\nUPDATE 09:10 Marea Britanie: Ucraina consolidează controlul asupra Harkovului, ruşii în panică\n\nUcraina continuă să consolideze controlul asupra regiunii proaspăt eliberate Harkov, a declarat astăzi Ministerul Apărării de la Londra, în buletinul obişnuit de război al serviciilor sale de informaţii militare. Ministerul spune că unele forţe ruse par să fi fugit de înaintarea trupelor ucrainene „în panică”, lăsând în urmă „echipamente cheie”.\n\nUPDATE 08:40 Forţele ruse bombardează barajul din Krivoi Rog, oraş parţial inundat\n\nNoi bombardamente au venit în timpul nopţii în sudul Ucrainei, în regiunea Nipro. Forţele armate ruse au lansat un atac cu rachete asupra barajului din Krivoi Rog, urbea de baştină a lui Zelenski, provocând inundarea parţială a oraşului, al cărui centru a fost evacuat, a confirmat şeful administraţiei militare a oraşului, Oleksandr Vilkul. Barajul, care reglează debitul apei pe râul Inhulets, a fost grav avariat, iar nivelul râului ar fi crescut cu mai bine de doi metri şi jumătate. Odată cu atacul, forţele ruse intenţionează să împiedice trecerea fluviului de către forţele ucrainene angajate în contraofensiva din sudul ţării.\n\nUPDATE 08:30 Zelenski a constatat prăpădul lăsat în urmă de invadatori\n\nUPDATE 08:00 CNN: fost guvernator al SUA se află la Moscova pentru cazul Griner\n\nFostul diplomat şi fost guvernator al New Mexico, Bill Richardson, se află la Moscova cu unii dintre colaboratorii săi pentru întâlniri cu conducerea rusă, scrie CNN, propunând ipoteza că Richardson încearcă să obţină eliberarea a doi prizonieri americani în Rusia, campioana de baschet Brittney Griner şi fostul puşcaş marin Paul Whelan.\n\nCNN afirmă că purtătorul de cuvânt al preşedinţiei ruse, Dmitri Peskov, a negat orice întâlnire la Kremlin, adăugând că nu are „nimic de spus pe acest subiect”. Purtătorul de cuvânt al Departamentului de Stat al SUA, Ned Price, a precizat, la rândul său, că „nu vom comenta călătoria lui Richardson sau activitatea lui”, recunoscând, totuşi, că Departamentul de Stat „este în contact” cu centrul pe care îl conduce Richardson, care îi poartă numele şi care lucrează în numele familiilor de ostatici şi deţinuţi.\n\nUPDATE 07:00 Kiev: antrenament complet în Marea Britanie pentru 5.000 de soldaţi ucraineni\n\nAproape 5.000 de soldaţi ucraineni şi-au încheiat pregătirea în Regatul Unit, relatează personalul militar de la Kiev, citat de Kyiv Independent. „Operaţiunea, lansată de guvernul britanic, a impus personalului militar ucrainean să dobândească capacitatea de a conduce operaţiuni defensive şi ofensive în zonele urbane”, dezvăluie Kievul.\n\nUPDATE 04:00 Preşedintele Zelenski critică atitudinea ruşilor care bat în retragere\n\nPreşedintele ucrainean Volodimir Zelenski a declarat că oraşele şi satele recapturate de la ruşi au fost devastate. Ruşii au distrus infrastructura şi au masacrat civilii, în stilul caracteristic.\n\n”Oamenii noştri veghează ca legea să se aplice în cazul ocupanţilor care au săvârşit crime. Ba mai mult decât atât, au fost torturaţi şi răpiţi în anumite cazuri. Au distrus, au confiscat şi au deportat. Au lăsat în urmă dezastru: nici o casă nu a rămas în picioare”, a declarat Zelenski.\n\nUPDATE 02:30 Ucraina se confruntă cu inundaţii după ce Rusia a bombardat mai multe diguri\n\nUPDATE 01:39 Localităţile eliberate au scăpat de calvarul ocupanţilor\n\nIzium, un oraş de 50.000 de locuitori înainte de război, a devenit un centru strategic de aprovizionare pentru una dintre principalele linii de front ale Rusiei în invazia sa şi a suferit o cantitate extraordinară de pagube care au făcut din viaţa normală o luptă pentru rezidenţi.\n\nPeste o pasarelă deteriorată peste râul Siverskyi Doneţ, ziduri stropite cu schije şi locuinţe carbonizate din epoca sovietică se află într-o panoramă a devastării provinciale în oraşul eliberat Izium din Ucraina.\n\nLocuitorii epuizaţi s-au declarat bucuroşi de sfârşitul celor şase luni de ocupaţie rusă încheiată cu ofensiva Ucrainei. Însă, abia acum începe greul: locuinţe distruse, deficit de energie şi ameninţarea constantă venită din partea Rusiei.\n\nRezumatul zilei",
    "Război în Ucraina, ziua 216. Ucraina a capturat un soldat rus care ar avea legătură cu masacrul de la Bucea": "Cele mai importante evenimente din ultimele 24 de ore:\n\nOficialii separatiști pro-ruși declară valide referendumurile pentru alipirea Doneţk şi Lugansk la Federația Rusă\n\nSUA vor acționa \"decisiv\" dacă Rusia va folosi arme nucleare în Ucraina\n\nAlte șapte nave care transportau produse agricole au părăsit porturile ucrainene duminică\n\nDmitro Kuleba: Declarațiile Kremlinului privind armele nucleare sunt \"absolut inacceptabile\"\n\nServiciul de securitate ucrainean susține că un soldat rus, capturat în timpul luptelor din regiunea Herson în această lună, a fost legat de o atrocitățile comise la Bucea, lângă Kiev, în martie.\n\nServiciul a aunțat că soldatul capturat, împreună cu alte trupe rusești „a tras cu o mitralieră într-o mașină pe autostrada din apropierea satului Zdvizhivka, districtul Bucea\" la începutul lunii martie.\n\n„Șoferul a murit pe loc\", mai anunță serviciul de securitate, susținând că grupul a îngropat corpul victimei în pădure.\n\nServiciul de securitate a mai spus că, ulterior, cadavrul șoferului a fost exhumat și trimis pentru examinare medico-legală.\n\nRăzboi în Ucraina, 26 septembrie | Kremlinul admite \"erori\" în aplicarea decretului de mobilizare a rezerviştilor\n\nRăzboi în Ucraina, 25 septembrie | Oficialii separatiști declară valide referendumurile pentru alipirea Doneţk şi Lugansk la Federația Rusă\n\nRăzboi în Ucraina, 24 septembrie | Zelenski le cere ucrainenilor din teritoriile ocupate să se ascundă de mobilizarea rusă în orice mod pot\n\nRăzboi în Ucraina, 23 septembrie | Ucrainenii continuă contraofensiva şi anunţă noi teritorii eliberate, în chiar ziua referendumului organizat de ruşi\n\nRăzboi în Ucraina, 22 septembrie | NATO respinge \"retorica nucleară iresponsabilă\" a Rusiei şi planul anexării unor regiuni ucrainene",
    "Bursa de la Moscova se prăbușește cu 10% la cel mai scăzut nivel de la începutul ofensivei din Ucraina": "Bursa de la Moscova se prăbușește cu 10% la cel mai scăzut nivel de la începutul ofensivei din Ucraina\n\nBursa de la Moscova s-a prăbușit luni dimineață cu 10%, atingând cel mai scăzut nivel de la începutul ofensivei împotriva Ucrainei, la sfârșitul lunii februarie, pe fondul tensiunilor din multe regiuni provocate de mobilizarea militară, potrivit Le Monde.\n\nIndicele principal MOEX (în ruble) a scăzut cu 10,25% la ora 13:10 p.m., ora României, la 1.873,55 puncte, coborând pentru scurt timp sub pragul de 1.900, pentru prima dată din 24 februarie.\n\nRTS, denominat în dolari, a scăzut cu 8,59%, la 1.043,70 puncte.\n\nScăderile puternice au loc pe fondul unei mobilizări parțiale pentru întărirea trupelor din Ucraina și în condițiile în care până marți sunt în desfășurare „referendumuri” de anexare în patru regiuni din estul și sudul Ucrainei, controlate parțial de Moscova.\n\nRiscul unor noi sancțiuni occidentale împotriva Rusiei tulbură, de asemenea, piețele. Acțiunile gigantului rus Gazprom, controlat majoritar de statul rus, au scăzut luni cu 6,11%.\n\nCitește și...",
    "Război în Ucraina, ziua 199: Ofensiva fulger a ucrainenilor - colaps al trupelor rusești pe frontul de est / Orașele cheie Kupiansk, Izium și Lyman au fost eliberate / Rușii spun că „s-au regrupat”": "RĂZBOI ÎN UCRAINA Sâmbătă, 10 Septembrie 2022, 08:33\n\nHotNews.ro\n\nOficialii ucraineni au anunțat sâmbătă că trupele au intrat în Kupiansk, un centru vital de aprovizionare pentru forțele ruse din Est. Ministerul rus al Apărării a susținut că rușii s-au retras din apropierea Izium pentru a „se regrupa”. Moscova a confirmat, de asemenea, retragerea trupelor dintr-un al treilea oraș cheie, Balakliia, pentru a „întări eforturile” de pe frontul Donețk.\n\nSoldat ucrainean in Harcov Foto: David Ryder / Zuma Press / Profimedia\n\nAvansurile ucrainene – dacă sunt menținute – ar fi cele mai semnificative de când Rusia s-a retras din zonele din jurul Kievului în aprilie. Izium a fost un centru militar important pentru ruși și a fost scena unor lupte intense în primele etape ale invaziei.\n\nCele mai importante informații de sâmbătă, ziua 199 a războiului din Ucraina, LIVETEXT:\n\nNoul material LIVE, cu evenimentele de duminică, poate fi văzut aici (articolul de față nu va mai fi actualizat)\n\nVolodimir Zelenski, în mesajul său de sâmbătă noapte: „Aproximativ 2.000 de kilometri pătraţi din teritoriul nostru au fost eliberaţi / Armata rusă demonstrează în aceste zile tot ce poate - îşi arată spatele”\n\nMacron şi Zelenski au discutat din nou despre centrala nucleară de la Zaporojie şi sprijinul pentru misiunea AIEA\n\nMinistrul ucrainean adjunct al apărării, Hanna Maliar, anuță că forțele ucrainene au preluat în sfârșit controlul complet asupra orașului Balakliia, sâmbătă. Comunicatul Hannei Maliar vine după ce, cu câteva ore înainte, Ministerul rus al Apărării a anunțat că își retrage trupele din zonă.\n\nÎn cursul zilei, guvernatorul regiunii Harkov anunțase că drapelul ucrainean a fost arborat în Balakliia.\n\nVitaly Ganchev, un şef de administraţie instalat de ruși pe regiunea Harkov, a făcut apel sâmbătă către locuitori să evacueze zona, către Rusia, pentru „ a fi salvate vieți”, după cum a transmis agenția de stat rusă TASS.\n\nÎn fața avansului ucrainean, rușii vorbesc de „o regrupare” a trupelor\n\nRusia recunoaște că s-a retras din Izium, după ce Ucraina a anunțat colapsul forțelor ruse în Harcov. Moscova susține însă că este vorba de „o regrupare” a soldaților săi.\n\nOficialii ruși care au cerut „inculparea” pentru trădare a lui Vladimir Putin, chemați la poliție\n\nForţele ruse comit abuzuri asupra personalului centralei nucleare Zaporojie, acuză şeful Energoatom\n\nTrupele ucrainene publica imagini cu arborarea drapelului național după recucerirea orașului Balakliia (lângă Izium, în regiunea Harkov, estul Ucrainei).\n\nSyrski, commander of Ukrainian ground forces, runs Ukrainian flag-raising ceremony in Balakliia (vid via Vertikal telegram channel). Amazing. pic.twitter.com/qrKrazFqoE — Shaun Walker (@shaunwalker7) September 10, 2022\n\nUcraina anunță că a avansat câteva zeci de kilometri în mai multe zone ale frontului de sud, în teritoriile care erau sub control rusesc.\n\nVladimir Putin l-a felicitat pe noul monarh al Marii Britanii, Regele Charles, cu ocazia accederii la tron, a anunțat ambasada Rusiei la Londra pe Twitter.\n\n„Vă rog să acceptați sincerele mele felicitări pentru accederea dumneavoastră la tron. Îi doresc Majestății Voastre succes, sănătate și toate cele bune\", a transmis președintele rus.\n\nO hartă cu informații mai noi arată situația ofensivei ucrainene și retragerii rusești din Harkov:\n\nFLASH TRAFFIC / KHARKIV / 1300 UTC 10 SEP/ History will record the UKR Kharkiv operation as one of the most daring and successful counter-offensives of the 21st century. UKR has seized the important transportation hub of Kupiansk, with RU forces retreating in disarray. pic.twitter.com/XhwCkOKw08 — Chuck Pfarrer | Indications & Warnings | (@ChuckPfarrer) September 10, 2022\n\nColaps catastrofal al frontului rusesc din regiunea Harkov\n\nMinisterul rus al apărării nu a spus niciun cuvânt despre colapsul frontului său din Harkov, însă susține - în bilanțul operațional zilnic - că a distrus o stație radar a armatei ucrainene din regiunea Nikolaev și șase depozite de arme și rachete din estul și sud-estul Ucrainei.\n\nDe asemenea, afirmă că a doborât 13 drone ucrainene și a lovit în aer 5 rachete HIMARS. De precizat că experții spun că acestea din urmă sunt aproape imposibil de interceptat și că pe rețelele de socializare au fost postate în trecut încercări ale sistemelor antiaeriene în acest sens, niciuna reușită.\n\nAu apărut și confirmări vizuale că trupele ucrainene au ajuns la Izium, un clip video arătându-le la intrarea în oraș:\n\nUkrainian forces at the northern entrance to the city of Izyum in Kharkiv Oblast of Ukraine. pic.twitter.com/Qik19pGqtB — Status-6 (@Archer83Able) September 10, 2022\n\nIgor Girkin o voce deosebit de importantă în spațiul informațional militar rusesc a spus că este bine că trupele lui Putin s-au retras în grabă din Izium, chiar dacă acest lucru presupune pierderi mari de echipamente și soldați.\n\nContraofensiva fulgerătoare începută luni de trupele ucrainene, care a depășit toate așteptările experților, pare să fi provocat un colaps catastrofal al trupelor rusești din regiunea Harkov, care fie sunt distruse sau capturate în luptă, fie se retrag în debandadă, lăsând armament și muniție în urmă.\n\nRecucerirea Kupiansk, confirmată oficial\n\nKievul anunță că a recucerit Kupiansk, informează AFP. Forțele speciale ucrainene au anunțat că sâmbătă că au intrat în Kupiannsk, localitate controlată de mai multe luni de rusi. Un responsabil regional a publicat o fotografie cu soldații ucraineni în oraș, cu textul „Kupiank este Ucraina!”\n\nСпецпризначенці ЦСО «А» СБУ в Куп’янську, який був і завжди буде українським! \\uD83C\\uDDFA\\uD83C\\uDDE6\n\n\n\nМи звільнимо нашу землю до останнього сантиметра! Йдемо далі!\n\n\n\nСлава Україні! pic.twitter.com/eq4ZDYFe9y — СБ України (@ServiceSsu) September 10, 2022\n\nArmata ucraineană susține că a distrus aeronave și armament rusesc în valoare de cel puțin 157,5 milioane de dolari în doar trei zile.\n\nComandamentul Forțelor Aeriene al forțelor armate ucrainene a afirmat că, între 5 și 7 septembrie, „apărătorii ucraineni au anihilat ținte aeriene ale inamicului în valoare de 157,5 milioane de dolari\".\n\n„Și vorbim doar despre mijloacele de atac aerian: rachete de croazieră, avioane și elicoptere\", se arată în comunicat. (The Guardian)\n\nUn parlamentar ucrainean susține că trupele ucrainene au intrat în orașul strategic Izium din regiunea Harkov.\n\nInformația nu este confirmată la acest moment, dar pe unele canale de Telegram ucrainene și rusești se afirmă că trupele de ocupație s-au retras din Iziun spre est, dincolo de râul Oksil.\n\n„Este incredibil, în primăvară rușilor le-a trebuit o lună să-l cucerească. Acum a fost nevoie de o jumătate de zi pentru a-l elibera”, a spus Oleksiy Goncharenko.\n\nUkrainian forces entered Izum, the strategic town in Kharkiv region. Unbelievable. In spring Russians spent 1 month to take it. Now it took halfday to liberate it. It’s real new Tsushima — Oleksiy Goncharenko (@GoncharenkoUa) September 10, 2022\n\nUcraina spune că Rusia va trece printr-un proces de tip Nurnberg după înfrângere\n\nOleksii Reznikov spune că Rusia se va confrunta cu un nou proces „Nürnberg\" după ce va fi înfrântă, scrie Kyiv Independent.\n\n„Sunt convins că tribunalul și viitorul 'Nürnberg' îi așteaptă pe toți, chiar dacă vor fi judecați în absență sau post mortem\", a declarat ministrul ucrainean al Apărării pentru RBK Ucraina.\n\nONU afirmă că a documentat „torturi și relele tratamente\" aplicate prizonierilor de război deținuți de forțele ruse în Ucraina.\n\nDe asemenea, Organizația spune că a coroborat cel puțin 5.767 de morți și 8.292 de răniți în rândul civililor, adăugând că cifrele reale sunt \"probabil considerabil mai mari\".\n\nConstatările au fost prezentate vineri, în cadrul unei ședințe de informare de la Odesa, de către Matilda Bogner, șefa misiunii ONU de monitorizare a drepturilor omului în Ucraina. (The Guardian)\n\nVladimir Putin şi-a exprimat sâmbătă votul electronic la alegerile municipale şi regionale care au început vineri, în Rusia şi se vor încheia duminică.\n\nPhillips O’Brien, profesor de studii strategice și redactor șef al revistei academice Războiul în Istorie, a postat pe Twitter o remarcă interesantă despre actuala ofensivă ucraineană.\n\n„Ceea ce face ca planificarea strategică ucraineană din ultimele câteva luni să fie atât de remarcabilă este faptul că au părut să înțeleagă toate slăbiciunile fundamentale ale armatei ruse și au conceput și executat un plan pentru a le exploata la capacitate maximă.\n\nCei interesați de strategii de toate tipurile și la toate nivelurile vor studia planurile ucrainene timp de zeci de ani”\n\nNoua estimare a pierderilor armatei ruse în ultima zi\n\nMinistrul german de externe Annalena Baerbock a sosit sâmbătă la Kiev într-o vizită surpriză realizată pentru a „demonstra că Ucraina poate conta” pe sprijinul Berlinului.\n\nPotrivit armatei ucrainene, armata rusă a pierdut în ultima zi 350 de soldați, 14 tancuri, 9 transportoare blindate, 22 de piese de artilerie, 5 lansatoare multiple de rachete, 3 sisteme antiaeriene, 1 elicopter, 10 drone și 27 de vehicule și autocisterne, iar 1 rachetă de croazieră a fost doborâtă înainte să-și atingă ținta.\n\nThese are the indicative estimates of Russia’s combat losses as of Sept. 10, according to the Armed Forces of Ukraine. pic.twitter.com/PteCBt2uOT — The Kyiv Independent (@KyivIndependent) September 10, 2022\n\nAvansul extraordinar al ofensivei ucrainene din Harkov, arătat de două hărți, una cu situația de luni, cealaltă cu situația de vineri:\n\nThe situation on 9/5 vs 9/9 pic.twitter.com/3pMPUrtmgR — Andrew Perpetua (@AndrewPerpetua) September 10, 2022\n\nKupyansk a fost cucerit peste noapte, rușii aproape n-au opus rezistență\n\nInformații și imagini (neconfirmate) de pe rețelele de socializare spun că ucrainenii au cucerit deja Kupyansk peste noapte.\n\nDe precizat că săptămâna trecută acest oraș important pentru logistica armatei ruse era la 60 de kilometri în spatele frontului.\n\nUkrainian forces in the city of Kupyansk, Kharkiv Oblast pic.twitter.com/yqHHLjfh5H — OSINTtechnical (@Osinttechnical) September 10, 2022\n\nTrupele rusești practic n-au opus nicio rezistență, afirmă reporterul de război al Kyiv Independent.\n\nUkrainian troops already in Kupyansk.\n\nRussians basically offered no resistance. pic.twitter.com/4c2UqjEk1w — Illia Ponomarenko \\uD83C\\uDDFA\\uD83C\\uDDE6 (@IAPonomarenko) September 10, 2022\n\nRecâștigarea Kupiansk de către armata ucraineană ar însemna o lovitură semnificativă încasată de trupele rusești deoarece exste un punct logistic de aprovizionare a forțelor de ocupație din Donbas, spune ministerul britanic al apărării.\n\nInstitutul pentru Studiul Războiului: Forțele ucrainene au cucerit 2.500 de kilometri pătrați în cadrul contraofensivei din Harkov, până vineri.\n\nTrupele rusești sunt pe cale să fie prinse într-un „cazan în Izium, afirmă ISW. De asemenea, deși informațiile sunt puține, ucrainenii continuă și contraofensiva din Herson.\n\nArmata ucraineană: Rusia trimite 1.300 de militari ceceni în regiunea Herson.\n\nSoldații au fost trimiși pentru a sprijini trupele rusești în părțile ocupate ale regiunii Herson, pe fondul contraofensivei în curs de desfășurare în sud, a informat Statul Major General al Forțelor Armate ale Ucrainei, sâmbătă dimineață. (Kyiv Independent)\n\nAntony Blinken: Putin folosește energia ca armă „în condițiile în care Rusia nu-și atinge obiectivele de pe câmpul de luptă\".\n\nSecretarul de stat american a declarat că „Putin mizează pe faptul că Kremlinul poate să intimideze alte țări pentru a le supune\", dar „a pierdut deja acest pariu\".\n\nBlinken a mai spus și că sprijinul american pentru Ucraina este „de neclintit\" și că SUA va face tot ce îi stă în putință pentru a ajuta Europa să facă față costurilor ridicate ale energiei în această iarnă.\n\nScurtă recapitulare a evenimentelor recente privind invazia rusă:\n\nZelenski a declarat că forțele ucrainene au eliberat peste 30 de așezări în regiunea Harkov și că luptele continuă în estul Donbasului și în sud.\n\nPreședintele ucrainean s-a întâlnit cu șeful firmei turcești de apărare Baykar și a declarat că aceasta va înființa o fabrică în Ucraina pentru a construi drone.\n\nMiniștrii energiei din UE au încredințat Comisiei Europene sarcina de a continua să impună un plafon pentru veniturile producătorilor de energie care nu sunt producători de gaze și care beneficiază de pe urma creșterii prețurilor la energie, renunțând în același timp la plafonarea prețurilor la gazele rusești.\n\nMinisterul de Externe al Rusiei a susținut că acordul de deblocare a exporturilor de cereale ucrainene prin Marea Neagră este îndeplinit „prost\", iar prelungirea acestuia, care ar trebui să aibă loc la sfârșitul lunii noiembrie, va depinde de modul în care va fi pus în aplicare.\n\nSUA colaborează cu Națiunile Unite pentru a răspunde plângerilor Rusiei potrivit cărora sancțiunile îi împiedică livrările de alimente și îngrășăminte, chiar dacă nu a existat nicio întrerupere a exporturilor Moscovei, a declarat un oficial american de rang înalt.\n\nBombardamentele au distrus infrastructura energetică din orașul Enerhodar, unde locuiește personalul care operează centrala nucleară Zaporojie, aflată sub control rusesc, ceea ce reprezintă o amenințare din ce în ce mai mare la adresa centralei, a declarat organismul de supraveghere nucleară al ONU.\n\nInvazia Rusiei a provocat Ucrainei pagube directe de peste 97 de miliarde de dolari până la 1 iunie, precum și pierderi de 252 de miliarde de dolari prin întreruperea fluxurilor sale economice și a producției și cheltuieli suplimentare legate de război, potrivit unui raport publicat de Banca Mondială, guvernul ucrainean și Comisia Europeană.\n\nCei 27 de miniştri de finanţe ai UE au dat undă verde unui nou ajutor de cinci miliarde de euro pentru Ucraina în scopul de a o ajuta să facă faţă consecinţelor războiului.\n\nComisia Europeană solicită țărilor din UE și din spațiul Schengen să „revizuiască în detaliu\" vizele eliberate rușilor pentru a se asigura că aceștia nu reprezintă un risc de securitate.\n\nSecretarul general al NATO, Jens Stoltenberg, a îndemnat vineri aliații să aprovizioneze Kievul cu echipament de iarnă, cum ar fi îmbrăcăminte, corturi și generatoare, pentru a permite trupelor ucrainene să continue lupta împotriva invaziei rusești în sezonul rece.\n\n------------",
    "Război în Ucraina, ziua 201: Soldați ruși care s-au retras din Harkov ar fi trecut granița în Rusia / Zeci de tancuri și blindate capturate de soldații ucraineni în Harkov": "Ultima știre - 00:50 Luni, 12 Septembrie 2022, 07:24\n\nHotNews.ro\n\nUcraina a acuzat armata rusă că a atacat infrastructura civilă ca răspuns la ofensiva rapidă din weekend a trupelor ucrainene, care a forțat Rusia să abandoneze principalul său bastion din regiunea Harkov. Preşedintele ucrainean Volodimir Zelenski le-a dedicat discursul său de duminică, din ziua de război cu numărul 200, apărătorilor Ucrainei, el mulţumindu-le tuturor celor din armată, de la infanterie până la forţele aeriene, forţele navale şi serviciile de informaţii. Ucraina a recucerit mai mult de 3.000 de km pătrați de la începutul lunii septembrie.\n\nTanc distrus în orașul Balaklia Foto: Juan BARRETO / AFP / Profimedia\n\nCele mai importante informații de luni, ziua 201 a războiului din Ucraina, LIVETEXT:\n\nCele mai importante știri ale zilei pe scurt:\n\nForțele ucrainene au recuperat 6.000 km pătrați din teritoriul capturat de Rusia / Mulți soldați ruși în retragere au părăsit Ucraina\n\nDouă femei ucrainene din Izium ar fi fost bătute de un rus în Roquebrune-Cap-Martin după ce acestea ar fi ascultat muzică ucraineană pe telefon, potrivit publicației de știri Nice-Matin. Ambasada Ucrainei în Franța a condamnat atacul\n\nEliberarea teritoriului ocupat de Rusia l-ar putea răsturna de la putere pe Vladimir Putin\n\nPe măsură ce trupele rusești din Ucraina se retrag în pripă, iar victoria Kievul se conturează, promisiunea lui Putin de a reconstitui URSS-ul pare să se dovedească imposibilă. Proiectul imperialist al lui Putin va fi nu doar eșecul lui personal, ci și un dezastru moral, politic și economic pentru întreaga țară. În acest context, este de neconceput ca el să rămână la putere, scrie Anne Applebaum, într-un editorial The Atlantic, potrivit Rador.\n\nFT: După eșecurile Rusiei începe o fază nouă și periculoasă a conflictului\n\nSă vezi trupele rusești din Ucraina retrăgându-se în pripă e un lucru uluitor - și totuși, n-ar trebui să fie și surprinzător, scrie Financial Times, citat de Rador.\n\nPreședintele Volodimir Zelenski a declarat luni că forțele ucrainene au recuperat 6.000 km pătrați din teritoriul capturat de Rusia de la începutul lunii, relatează Reuters.\n\nStatele Unite evaluează că Rusia și-a cedat în mare măsură teritoriile capturate în apropiere de Harkov și mulți soldați ruși în retragere au părăsit Ucraina, trecând peste graniță înapoi în Rusia, a declarat luni un înalt oficial militar american, relatează Reuters.\n\nComandamentul militar al Federației Ruse a încetat să mai trimită noi unități în Ucraina\n\nMarcenko: Ucraina avansează 12 kilometri spre sud și eliberează 500 de kilometri pătrați.\n\nGeneralul-maior Dmitro Marșenko a declarat că forțele ucrainene au eliberat 13 localități din sudul Ucrainei. Marșenko a mai spus că forțele rusești au fost instruite să poarte discuții cu forțele ucrainene din sudul Ucrainei.\n\nUcraina va solicita arme suplimentare de la SUA și aliații săi, inclusiv sistemele de rachete tactice ale armatei (ATMS), care au o rază de acțiune de peste 300 km. Anunțul vine pe fondul contraofensivelor în desfășurare ale Ucrainei, scrie Wall Street Journal, potrivit Kyiv Independent.\n\nPropagandiștii ruși cer lăsarea Ucrainei fără curent electric. Margarita Simonian: „Nu mai este infrastructură civilă? Centrale electrice, centrale nucleare? / Ar putea fi făcut rapid și ușor\n\nUn alt general de marcă scos din joc de Putin?\n\nRusia l-ar fi înlăturat pe generalul-locotenent Roman Berdnikov de la conducerea Districtului Militar de Vest al armatei, după ce forțele ucrainene au avansat pe frontul de est, scrie Inside Over.\n\nComandamentul militar al Federației Ruse a încetat să mai trimită noi unități în Ucraina în urma unei contraofensive ucrainene dramatice care a remodelat războiul și a zdruncinat Moscova, a declarat luni Statul Major al forțelor armate ale Ucrainei, relatează The Guardian și Ukrainska Pravda.\n\nOficiali ruși cer demisia lui Putin\n\nSteagul ucrainean a fost arborat în Ternova, regiunea Harkov.\n\nȘeful Biroului Președintelui Andriy Yermak a postat un videoclip de la Brigada 14 Mecanizată a Ucrainei în care un steag ucrainean pare să atârne de un turn de transmisie din Ternova, o comunitate aproape de granița Ucrainei cu Rusia.\n\n#ArmedforcesofUkraine reached the border with Russia in the Kharkiv region near the village of Ternova. The corresponding video was published by the head of the Office of the President, Andriy Yermak. #UkraineNews \\uD83C\\uDDFA\\uD83C\\uDDE6 pic.twitter.com/JgIXJs3ZbV — StandwithUkraine (@UkrainePicture) September 12, 2022\n\nDe asemenea, Zaliznîcine a fost eliberat de forțele ucrainene în timpul contraofensivei Ucrainei din regiunea Harkov.\n\nCorpurile a patru civili cu \"urme de tortură\" au fost găsite în localitatea Zaliznicinoie din regiunea Harkov, recent recucerită de Kiev de la forţele ruse, a anunţat luni Parchetul ucrainean, citat de France Presse. \"Trei fuseseră îngropaţi pe terenurile familiilor lor, iar al patrulea era îngropat pe teritoriul fabricii de asfalt în faţa gării feroviare\", a precizat Parchetul.\n\nPotrivit datelor preliminarii ale anchetei, cele patru persoane ar fi fost ucise de către militarii ruşi în timpul ocupaţiei satului, iar după ce localitatea a trecut sub control ucrainean, săptămâna trecută, localnicii au anunțat autoritățile că militarii ruşi au ucis civili.\n\nDeputați din 18 districte municipale din Moscova, Sankt Petersburg și Kolpino au cerut demisia președintelui rus Vladimir Putin, potrivit unei petiții postate luni pe Twitter, relatează CNN.\n\nVIDEO Ofensiva din Harkov a băgat spaima în separatiștii pro-ruși din regiunea Donețk învecinată: „Situația este dificilă” / Intervenție cu subînțeles la televiziunile rusești\n\nRușii care s-au retras din Harkov au lăsat în urmă multe echipamente militare\n\nCasa Albă: Ucraina luptă din greu pentru a-și recupera recupera teritoriul\n\nCasa Albă a promis luni că va menține sprijinul pentru Ucraina în timp ce armata ucraineană recuperează teritoriul care fusese confiscat de Rusia, relatează Reuters.\n\n„Vom lăsa Ucraina să-și descrie operațiunile, dar este clar că se luptă din greu pentru a-și recupera teritoriul”, a declarat secretarul de presă al Casei Albe, Karine Jean-Pierre, reporterilor.\n\n„Vom continua să sprijinim Ucraina în timp ce aceasta continuă să-și apere democrația împotriva agresiunii ruse”, a spus ea.\n\nForțele de Apărare ucrainene au intrat în Sviatogorsk, în regiunea Donețk, și eliberează zona de ruși, relatează Ukrainska Pravda.\n\nFostul preşedinte rus Dmitri Medvedev a amenințat luni că, în cazul în care Ucraina nu acceptă condiţiile actuale pentru începerea negocierilor, Rusia va accepta doar predarea necondiţionată a regimului de la Kiev, conform dpa.\n\nDirectorul general al Agenţiei Internaţionale pentru Energie Atomică (AIEA), Rafael Grossi, a confirmat luni ”oprirea la rece” a reactorului numărul şase, ultimul reactor de la centrala nucleară Zaporojie, care era încă funcţional, conform CNN. ”În acest moment, centrala este oprită la rece şi am reuşit să o stabilizăm”, a declarat Grossi într-o conferinţă de presă la Viena.\n\nFOTO Tancuri, blindate, vehicule de luptă și alte „bunătăți” capturate de armata ucraineană după fuga haotică a rușilor din Harkov\n\nBilanț sângeros în principalul bastion al Rusiei în nord-estul Ucrainei\n\nRamzan Kadîrov critică alegerile tactice ale armatei lui Putin în Ucraina, în timp ce liderul de la Kremlin inaugurează o stradă în capitala rusă\n\nSchimbare de ton a propagandei ruse. Presa de stat a Rusiei, forțată să recunoască înfrângerile din Ucraina\n\nDe la începutul războiului, comentatorii de la televiziunea rusă de stat s-au întrecut între ei în a-și exprima susținerea pentru „operațiunea militară specială” a lui Vladimir Putin, inclusiv cu mesaje de amenințare a occidentului, însă contraofensiva fulgerătoare a forțelor ucrainene au forțat o schimbare a discursului în mass-media de stat, pledând inclusiv pentru o negociere de pace cu Ucraina.\n\nVIDEO Un avion de atac Su-25 rusesc s-a prăbușit la câteva secunde după decolare în Ucraina\n\nAmbasadorul Rusiei la Berlin, Serghei Neceaev, a criticat din nou Germania pentru că a livrat arme grele Ucrainei, în timp ce Kremlinul se află sub presiunea de a opri contra-ofensiva ucraineană.\n\n\"Livrarea de arme letale regimului ucrainean - care sunt folosite nu doar împotriva soldaţilor ruşi, ci şi împotriva populaţiei civile din Donbas - este o linie roşie pe care guvernul german nu ar fi trebuit să o depăşească\", a declarat Neceaev într-un interviu pentru cotidianul rus Izvestia.\n\nAmbasadorul rus s-a referit în interviul său la \"responsabilitatea morală şi istorică\" a Germaniei \"pentru crimele naziste din timpul celui de-Al Doilea Război Mondial\".\n\nBilanț sângeros în principalul bastion al Rusiei în nord-estul Ucrainei. Cel puţin 1.000 de persoane au fost ucise în ultimele şase luni în confruntările armate care au avut loc în oraşul ucrainean Izium, însă bilanţul real este probabil cu mult mai mare, declară un oficial ucrainean luni, la două zile după recucerirea de către forţe ucrainene a acestei platforme de apovizionare importante pentru ruşi, relatează AFP, citată de news.ro.\n\nZeci de camioane cu cereale importate din Ucraina au format, luni, cozi la porţile Biroului Vamal de interior din Botoşani, pentru efectuarea formalităţilor vamale, transmite Agerpres.\n\nMaşinile cu cereale, care au intrat prin punctele de trecere a frontierei de la Siret sau Stânca - Costeşti, erau parcate pe marginea DN 29 B, pe raza localităţii Cătămărăşti Deal, aglomerând zona.\n\nDirectorul Biroului Vamal de interior din Botoşani, Ovidiu Marcian, susţine că volumul de activitate a instituţiei a crescut de trei-patru ori după declanşarea războiului din Ucraina şi blocarea exporturilor ucrainene pe cale maritimă.\n\nKremlinul amână pe termen nelimitat referendumurile de anexare a teritoriilor ucrainene ocupate\n\nRamzan Kadîrov anunță că trimite trupe de elită în Ucraina. ”Au fost în vacanță”\n\nPeste 60 de copii ucraineni refugiaţi în România au participat luni, la Şcoala nr. 73 \"Barbu Delavrancea\" din Bucureşti, la o ceremonie de deschidere a anului şcolar, eveniment organizat de conducerea unităţii de învăţământ şi Salvaţi Copiii.\n\nPreşedintele executiv al Salvaţi Copiii România, Gabriela Alexandrescu, a precizat că la Şcoala 73 vor participa la cursuri 110 copii ucraineni din învăţământul primar. Cursurile vor fi predate de profesori ucraineni.\n\nPotrivit Gabrielei Alexandrescu, copiii vor învăţa după manualele ucrainene, în sistemul lor de învăţământ online, dar cu prezenţă fizică la şcoală.\n\nVIDEO Contraofensiva ucraineană din Harkov lansează „jocul vinei” la televiziunile rusești: Certuri aprinse și acuzații fără precedent lansate în direct\n\nLoviturile rusești au întrerupt din nou alimentarea cu energie electrică și apă a orașului Harkov, a declarat luni primarul celui de-al doilea oraș ca mărime din Ucraina, transmite Reuters.\n\n\"Situația de noaptea trecută se repetă. Din cauza loviturilor rusești, alimentarea cu energie electrică și apă a fost întreruptă\", a declarat Ihor Terekhov, adăugând că serviciile de urgență lucrează pentru a restabili serviciile.\n\nAnterior, guvernatorul regional declarase că 80% din energia electrică din oraș a fost restabilită în urma bombardamentelor rusești de duminică, care au urmat unei ample contraofensive ucrainene de recucerire a teritoriului din regiunea Harkov.\n\nMinistrul ucrainean al apărării a mulțumit Australiei pentru un vehicul blindat cu tracțiune integrală, Bushmaster, pe care trupele ucrainene l-au folosit în timpul contraofensivei fulger din regiunea Harkov.\n\nFor the sake of protecting Freedom, it traveled half the world, from the \\uD83C\\uDDE6\\uD83C\\uDDFA to the \\uD83C\\uDDFA\\uD83C\\uDDE6. 19,300 km across the Indian Ocean.\n\nSept2022.Thanks to \"Bushmaster\" #UAarmy came to the Oskil river & continue to liberate Kharkiv region.\n\nThank you to @RichardMarlesMP @AmbVasyl & all \\uD83C\\uDDE6\\uD83C\\uDDFA people pic.twitter.com/UnI0cSbAUu — Oleksii Reznikov (@oleksiireznikov) September 11, 2022\n\nKremlinul a decis să amâne pe termen nelimitat referendumurile de anexare a teritoriilor ucrainene ocupate (surse)\n\nKremlinul, prima reacție după ofensiva de succes din Harkov a trupelor ucrainene: Ne vom atinge obiectivele\n\nPrima reacție a Kremlinului după contraofensiva de succes a Ucrainei în regiunea Harkov\n\nMinisterul rus al apărării a declarat luni că forțele rusești efectuează lovituri aeriene asupra forțelor ucrainene din regiunea Harkov, a relatat agenția rusă de presă de stat RIA Novosti, citată de Reuters.\n\nMinisterul apărării a publicat duminică o hartă care arată că forțele sale au abandonat aproape toată regiunea Harkov, după ce o contraofensivă ucraineană fulgerătoare de săptămâna trecută a forțat Rusia să abandoneze o serie de bastioane cheie din zonă.\n\nThe Russian defence ministry shared a map today in their video, which is not super common for them to do. It shows Russian forces retreating from almost all of Kharkiv region\n\nh/t @polinaivanovva pic.twitter.com/EwxSJkOc0E — johnpaul.rathbone@ft.com (@JP_Rathbone) September 11, 2022\n\nServiciul Federal de Securitate al Rusiei (FSB) susține că a împiedicat \"o serie de acte de sabotaj și terorism împotriva oficialilor\" în regiunea ocupată Herson din Ucraina și în Crimeea, anexată de Rusia în 2014. Fără a prezenta vreo dovadă, relatează agenția rusă de știri TASS, citată de The Guardian.\n\n”În timpul operațiunilor, FSB a împiedicat o tentativă a Serviciului de Securitate al Ucrainei (SBU) de a comite o serie de acte de sabotaj și acte teroriste împotriva unor funcționari ai administrației militaro-civile din regiunea Herson din Ucraina și a unor membri ai guvernului din Republica Crimeea”, a anunțat FSB.\n\nFSB susține în continuare că a reținut un ofițer SBU responsabil de aceste planuri ”teroriste”.\n\nMinistrul german al apărării, Christine Lambrecht, a respins luni din nou cererile de a furniza Kievului tancuri principale de luptă, transmite Reuters.\n\n\"Nicio țară nu a livrat până acum vehicule de luptă de infanterie sau tancuri principale de luptă construite în Occident. Am convenit cu partenerii noștri că Germania nu va lua astfel de măsuri în mod unilateral\", a declarat Lambrecht.\n\nDe ce s-a prăbușit frontul rusesc din Harkov ca un castel de nisip? De la lecția lui Napoleon, la corupția incredibilă din armata rusă\n\nArmata ucraineană, net superioară din punct de vedere numeric în contraofensiva din Hrakov - oficial pro-rus\n\nUn oficial instalat de Rusia în regiunea ucraineană Harkov a declarat luni că forțele ucrainene au depășit de opt ori numărul forțelor ruse și pro-ruse în timpul contraofensivei surpriză lansată săptămâna trecută în regiunea Harkov din Ucraina, potrivit Reuters.\n\nAlegeri fără surprize în Rusia, însă rezultat neașteptat în regiunea Bureatia din Siberia\n\nDmitri Medvedev, aliatul președintelui rus Vladimir Putin și în prezent vicepreședinte al Consiliului de Securitate al Rusiei, a amenințat din nou Ucraina într-un mesaj pe canalul său de Telegram, potrivit The Guardian.\n\n”Zelenski a declarat că nu se va angaja în dialog cu cei care înaintează ultimatumuri. Actualele \"ultimatumuri\" sunt o încălzire pentru copii pentru cererile din viitor. Iar el le cunoaște: capitularea totală a regimului de la Kiev în condițiile Rusiei”, a scris Medvedev.\n\nFluxurile de gaze naturale din Germania către Polonia prin conducta Yamal-Europe, care de obicei trimite gaze ruseşti spre vest în Europa, au fost constante luni dimineață, în timp ce gazoductul Nord Stream 1 este închis, transmite Reuters.\n\nUcraina lovește podurile cu HIMARS mai repede decât pot rușii să le repare - evaluarea britanică\n\nAlimentarea cu energie electrică și apă în regiunea Harkov a fost restabilită în proporție de 80%, a anunțat luni șeful adjunct al biroului președintelui ucrainean, Kyrylo Tymoshenko, relatează Ukrinform.\n\nInspectoratul General al Poliţiei de Frontieră informează că, în cursul zilei de duminică, au intrat în România, prin punctele de frontieră din toată ţara, 105.491 de persoane, dintre care 10.843 de cetăţeni ucraineni, în scădere cu 6,4% faţă de ziua precedentă, potrivit Agerpres.\n\nFostul șef securității din Harkov, arestat pentru trădare\n\nFostul șef al Serviciului de Securitate al filialei din regiunea Harkov, Roman Dudin, a fost arestat, fiind acuzat de trădare, a declarat Olga Chikanova, o purtătoare de cuvânt a Biroului de Investigații de Stat, potrivit The Kyiv Independent.\n\nPrincipala companie aeriană din Republica Moldova, Air Moldova, a renunţat în cele din urmă la decizia de a relua zborurile comerciale spre Moscova pe care o anunţase săptămâna trecută, în plin conflict în Ucraina, potrivit AFP, prealuată de Agerpres.\n\nRușii lasă în urmă cantități impresionante de armament, pe care trupele ucrainene spun că îl vor folosi împotriva inamicului.\n\nНаші захисники радять почати цей ранок з Ізюму. Кажуть, корисно для здоров’я \\uD83D\\uDE09\n\n\n\nА от російські окупанти тікають від українських воїнів так, що залишають після себе цілі арсенали боєприпасів.\n\n\n\nІ ми обов’язково використаємо їх за призначенням - проти ворога.\n\n\n\nСлава Україні! \\uD83C\\uDDFA\\uD83C\\uDDE6 pic.twitter.com/Aumo1iOcTo — СБ України (@ServiceSsu) September 12, 2022\n\nEliberarea așezărilor din regiunile Harkov și Donețk continuă. Armata ucraineană susține că a forțat rușii să părăsească peste 20 de orașe și sate în ultimele 24 de ore, în timp ce militarii trimiși de Moscova să invadeze țara fug în zonele ocupate din Donbas sau în Rusia, potrivit Statului Major al Armatei din Ucraina.\n\nArmata ucraineană a preciza că rușii își concentrează focul pe controlul regiunii Donețk, \"menținând teritoriile capturate temporar și perturbând ofensiva trupelor noastre în anumite direcții\".\n\nÎn zona Herson, Ucraina spune că rușii au suferit pierderi grele și ”refuză masiv să se întoarcă în zona de luptă\", susține armata ucraineană.\n\nLa rândul său, armata rusă a anunțat luni pe Telegram că a \"provocat înfrângerea\" trupelor ucrainene din mai multe așezări din regiunea Harkov. Peste 250 de soldați ucraineni au fost uciși, a precizat Ministerul rus al apărării. (The Guardian)\n\nIgor Girkin , un militant naționalist și fost ofițer FSB care a contribuit la lansarea războiului din 2014 în regiunea Donbas, în estul Ucrainei, a comparat prăbușirea uneia dintre principalele linii ale frontului cu o înfrângere catastrofală în războiul ruso-japonez, care a declanșat Revoluția din 1905 din Rusia, notează The Guardian.\n\nUcraina a recucerit aproape toată regiunea Harkov\n\nContraofensiva fulgerătoare dă peste cap planul Moscovei în regiunea Donețk / Greșeala „mortală” a lui Putin / Ucraina provoacă pierderi majore Rusiei și recucerește aproape toată regiunea Harkov\n\n​Un cunoscut profesor din Sankt Petersburg, fondatorul unei școli private, și-a asumat, într-un interviu pentru HotNews.ro, să critice lecțiile patriotice impuse de ministerul Educației de la Moscova. Acesta spune că ceea ce se întâmplă acum în sistemul de învățământ din Rusia este mai dur decât în timpul URSS, pentru că îndoctrinarea e bazată pe exploatarea emoțiilor și este sincronizată cu propaganda agresivă a televiziunilor rusești.\n\nPreședintele chinez Xi Jinping se va întâlni cu Vladimir Putin în prima sa călătorie de la începutul pandemiei\n\nGermanii ar putea recurge la iarnă la încălzirea cu radiatoare electrice, care ar suprasolicita reţeaua electrică, pentru a evita gazele, au avertizat companiile de utilităţi, transmite Reuters, citată de news.ro.\n\nCriza gazelor. Acum, UE admite greșeala flagrantă din spatele scumpirilor / Prețurile sunt legate de o bursă nesupravegheată pe care operează și Gazprom\n\nNaționaliștii ruși, furioşi după eșecul uimitor din Ucraina\n\nAmbasadoarea SUA în Ucraina, Bridget Brink, a denunțat loviturile rusești: „Răspunsul aparent al Rusiei la eliberarea de către Ucraina a numeroase orașe din est: trimite rachete pentru a încerca să distrugă infrastructura civilă critică”.\n\nRussia’s apparent response to Ukraine liberating cities and villages in the east: sending missiles to attempt to destroy critical civilian infrastructure. — Ambassador Bridget A. Brink (@USAmbKyiv) September 11, 2022\n\nForțele ruse au lansat în total 11 rachete către regiunile din estul Ucrainei, au anunțat duminică noapte într-un tweet Forțele Aeriene Ucrainene.\n\nTwo more missiles were destroyed by units of the Air Force in the Poltava region. — Ukrainian Air Force (@KpsZSU) September 11, 2022\n\nPreședintele ucrainean Volodimir Zelenski a afirmat duminică seara că Rusia este responsabilă de penele de curent care au lovit estul Ucrainei și a acuzat Moscova de atacarea deliberată a infrastructurii civile, scrie AFP.\n\n„O pană totală de curent în regiunile Harkov și Donețk, una parțială în regiunile Zaporojie, Dnipropetrovsk și Sumî”, a anunțat Zelenski într-un mesaj postat pe rețelele sociale, acuzând că scopul Moscovei este „de a-i priva pe oameni de lumină și căldură”.\n\n„Teroriștii Federației Ruse rămân teroriști și atacă infrastructură critică. Nu instalații militare, scopul lor e de a-i priva pe oameni de lumină și căldură”, a scris Zelenski.\n\nA total blackout in the Kharkiv & Donetsk regions, a partial one in the Zaporizhzhia, Dnipropetrovsk & Sumy regions. RF terrorists remain terrorists & attack critical infrastructure. No military facilities, the goal is to deprive people of light & heat. #RussiaIsATerroristState — Володимир Зеленський (@ZelenskyyUa) September 11, 2022\n\nRusia a lovit rețelele electrice din Dnipropetrovsk, anunță și guvernatorul acestei regiuni.\n\nForțele ruse au lovit duminică infrastructura energetică din regiunea centrală ucraineană Dnipropetrovsk, întrerupând alimentarea cu energie electrică în mai multe orașe, a anunțat guvernatorul acestei regiuni, Valentin Reznicenko, potrivit Reuters.\n\n„Unele orașe și comunități sunt fără curent electric. Rușii au lovit infrastructura energetică. Nu-s capabili să se împace cu înfrângerile de pe câmpul de luptă”, a scris Valentin Reznicenko pe Telegram. „Ne vom descurca. Toate serviciile sunt în funcțiune. Vom restabili totul cât mai repede posibil”, a mai notat el.\n\nCele mai importante evenimente recente privind invazia rusă:\n\nRusia a lovit duminică seară infrastructură civilă din centrul și estul Ucrainei, ca răspuns la o contraofensivă ucraineană în regiunea Harkov. Primarul orașului Harkov, Ihor Terejov, a declarat că o lovitură a lăsat fără curent și apă o mare parte din oraș, în ceea ce el a descris drept un act de \"răzbunare\" din partea Rusiei pentru recentele succese ale Ucrainei pe câmpul de luptă.\n\nMinisterul britanic al apărării susține că forțele ucrainene au continuat să obțină câștiguri în regiunea Harkov în ultimele 24 de ore, Rusia probabil retrăgând unități, dar luptele continuând în jurul orașelor Kupiansk și Izium.\n\nForțele ucrainene au avansat la nord de Harkov, până la 50 km de granița cu Rusia, și presează, de asemenea, spre sud și est în aceeași regiune, a declarat comandantul șef ucrainean, generalul Valeriy Zaluzhnyi. Acesta spune că Ucraina a recucerit mai mult de 3.000 de km pătrați de la începutul lunii septembrie.\n\nMinisterul rus al Apărării a ordonat trupelor să părăsească zona din jurul orașului Izium, a relatat sâmbătă TASS. De asemenea, șeful instalat de Rusia în părțile controlate de Moscova din regiune, le-a spus locuitorilor să se evacueze în Rusia.\n\nNaționaliștii ruși i-au cerut cu furie președintelui Vladimir Putin să facă schimbări imediate pentru a asigura victoria finală în războiul din Ucraina, după ce Moscova a fost forțată să abandoneze Izium.\n\nUcraina trebuie să securizeze teritoriul pe care l-a recucerit de la forțele rusești împotriva unui posibil contraatac, a declarat duminică ministrul apărării, Oleksii Reznikov. Trupele ucrainene erau obosite după cele șase zile de ofensivă, dar moralul era bun, a declarat Reznikov pentru Financial Times.\n\nAmbasadorul SUA în Ucraina, Bridget Brink, a denunțat loviturile Rusiei asupra instalațiilor de apă și energie electrică.\n\nZelenski este încrezător că forțele ucrainene vor elibera toate teritoriile ocupate de ruși din întreaga țară. \"O vom numi victorie\", a declarat duminică seară Zelenski, într-un discurs video, referindu-se la o posibilă retragere a Rusiei.\n\nPreședintele Rusiei, Vladimir Putin, și omologul francez, Emmanuel Macron, au făcut schimb de reproșuri în timpul unei convorbiri telefonice cu privire la problemele de siguranță de la centrala nucleară Zaporojie.\n\nConducerea Moscovei nu a comentat înfrângerile din Ucraina, nici Putin și nici ministrul rus al apărării, Serghei Șoigu, nu au făcut nicio declarație până duminică la prânz. Tăcerea aproape totală a Kremlinului cu privire la ceea ce a avut loc în nord-estul Ucrainei a provocat furie în rândul unor comentatori pro-război și naționaliști ruși pe rețelele de socializare.\n\nLiderul cecen Ramzan Kadîrov a criticat conducerea armatei ruse după ce aceasta a părut să fie prinsă cu garda jos de riposta Ucrainei împotriva invaziei rusești în nord-estul țării. Kadîrov a sugerat că Vladimir Putin ar putea să nu fie conștient de situația reală.\n\n------------\n\nEvenimentele de duminică din Ucraina au fost aici LIVE pe HotNews.ro",
    "Războiul din Ucraina | Forțele ucrainene avansează în est. Separatiștii cer referendumuri de urgență pentru alipirea la Rusia": "Ucraina anunță că forțele sale au avansat în est, deschizând drumul spre un posibil asalt asupra forțele ruse de ocupație din Donbas (Donețk și Luhansk), transmite Reuters.\n\nPreședintele Zelenski a declarat aseară că este clară panica atacatorilor și că se va concentra asupra unei înaintări rapide a forțelor sale. Ucraina cere în continuare comunității internaționale mai mult armament.\n\nPotrivit autorităților locale, Ucraina a reluat controlul asupra întregului sat Bilohorivka, care se afla la 10 kilometri de Lisiciansk, orașul din Luhansk ocupat de ruși în iulie.\n\nLiderul separatiștilor sprijiniți de Rusia din Donețk, Denis Pușilin, a făcut apel către cel din Luhansk, pentru eforturi comune care să grăbească un organizarea unui referendum de alipire la Rusia.",
    "Război în Ucraina, ziua 212. Zelenski: Rusia însăşi îngroapă perspectiva negocierilor cu propriile mâini": "Este din nou scandal în lumea medicală. Unul dintre cei mai cunoscuți doctori din Timișoara, șeful secției de chirurgie de la ''Institutul de Boli Cardio-vasculare'', ar fi fost prins în flagrant în timp ce ar fi luat mită pentru o operație.",
    "Război în Ucraina, ziua 215. Rusia ține în captivitate 2.500 de ucraineni": "Zelenski anunță că încă două gropi comune au fost găsite în orașul Izium, recent eliberat\n\nUcrainenii au descoperit încă două gropi care conțin cadavrele a sute de persoane în orașul nord-estic Izium, pe care Kievul l-a recucerit de la Rusia în această lună, a declarat președintele Volodimir Zelenski, informează Reuters.\n\nDeclarația a fost făcută în cadrul unui interviu difizat de CBS duminică seara. „Astăzi am primit mai multe informații... Au găsit încă două gropi comune, gropi mari, cu sute de oameni... Este vorba despre (micul) oraș Izium”, a spus Zelenski.\n\nAutoritățile ruse nu au comentat afirmația lui Zelenski. Moscova neagă în mod regulat comiterea de atrocități în războiul din Ucraina sau că atacurile ar fi vizat civili.\n\n„Sancțiunile trebuie să continue. Aceste sancțiuni vor avea un impact politic, dar și financiar”, a mai spus președintele ucrainean.\n\nDupă luni de zile de ocupație rusă, autoritățile ucrainene au descoperit la începutul acestei luni o groapă comună lângă un cimitir dintr-o zonă împădurită din Izium și au lansat o anchetă.\n\nSăptămâna trecută, autoritățile au finalizat exhumarea cadavrelor a 436 de persoane. Majoritatea dintre acestea păreau să fi avut o moarte violentă și existau indicii preliminare că 30 dintre ele au fost torturate, a declarat guvernatorul regional.\n\nȘaptesprezece soldați au fost, de asemenea, exhumați dintr-o groapă comună din zonă.\n\nDrone rusești au lovit obiecte militare în Odesa\n\nDouă drone lansate de forțele rusești în regiunea ucraineană Odesa au lovit obiecte militare, potrivit Reuters.\n\nCele două drone au lovit obiective militare și au provocat un incendiu și detonarea de muniție, a declarat luni comandamentul de sud al forțelor ucrainene.\n\n„Ca urmare a unui incendiu pe scară largă și a detonării de muniție a fost organizată evacuarea populației civile\", a precizat comandamentul într-o declarație pe Telegram.\n\n„Nu s-au înregistrat victime\", se mai arată în declarație.\n\nDuminică, forțele ucrainene au arătat că orașul portuar Odesa, situat în sudul țării, a fost atacat în cursul nopții de drone de fabricație iraniană.\n\nAcest lucru intervine după ce Ucraina a redus relațiile diplomatice cu Iranul și i-a retras acreditarea ambasadorului său din cauza deciziei Teheranului de a furniza arme forțelor ruse.\n\nRusia ține în captivitate 2.500 de ucraineni\n\nRusia ține în captivitate 2.500 de ucraineni, a declarat viceprim-ministra și ministra pentru reintegrarea teritoriilor ocupate temporar, Irina Vereșciuk, într-un interviu pentru BBC Ucraina.\n\n„Este vorba de 2,5 mii de deținuți. Oamenii rămân în captivitate. Trebuie să cerem ca civilii să fie eliberați”, a spus ea.\n\nVereșciuk a menționat că civilii ar trebui să fie returnați Ucrainei, precizând că printre persoanele prinse în captivitate se numără și femei.\n\n„Au rămas multe femei în captivitate. Doar câteva au fost returnate. Femeile trebuie să fie eliberate, sunt tratate într-un mod îngrozitor. Ne agresează și ne torturează femeile”, a spus oficialul ucrainean.",
    "Rusia Nu Mai Deține Controlul Complet Asupra Regiunii Luhansk": "Relatarea LIVETEXT Libertatea a războiului din Ucraina s-a mutat aici: Război în Ucraina, ziua 209.\n\n20 sept. - Acum 7 zile SUA ar putea trimite Ucrainei tancuri în viitor, afirmă un înalt oficial militar american Tancurile reprezintă o opțiune aflată „cu siguranță pe masă” și pot fi trimise Ucrainei de către SUA în viitor, susține un oficial militar american de rang înalt, care a precizat că aceste nu reprezintă o soluție pentru luptele în desfășurare din cauza problemelor legate de instruire, întreținere și susținere, informează CNN. „Ne uităm la ansamblul forțelor armate ucrainene și analizăm ce capabilități vor avea nevoie în viitor și cum vor putea SUA și aliații noștri să sprijine Ucraina în construirea acestor capabilități”, a afirmat oficialul american, în cadrul unei convorbiri cu reporterii. În prezent, SUA nu iau în considerare posibilitatea de a furniza Ucrainei arme cu rază de acțiune mai mare decât cea a sistemelor de rachete cu lansare multiplă ghidată (GMLRS), care sunt folosite împreună cu sistemele de rachete de artilerie de mare mobilitate (HIMARS), a precizat oficialul american, care nu a vrut să spună dacă astfel de arme vor fi luate în calcul, în viitor, pentru a fi trimise Kievului. Recomandări Pensionarii români renunță la medicamente, murături și carne ca să-și plătească facturile la iarnă. „Am trecut prin perioade şi mai grele, ştim cum e”\n\n20 sept. - Acum 7 zile Statul Major General al Ucrainei: Comandanții ruși au primit instrucțiuni să mențină pozițiile pe frontul din Zaporojie Potrivit Statului Major General al Forțelor Armate ale Ucrainei, comandamentul Armatei 58 de Arme Combinate a Federației Ruse a dat instrucțiuni comandanților de unități și soldaților lor care operează pe frontul din Zaporojie să își mențină pozițiile, scrie Ukrainska Pravda. „Inamicul continuă să ia măsuri radicale pentru a ține situația sub control. Comandamentul Armatei 58 de Arme Combinate a trupelor ruse de ocupație a organizat o întâlnire cu comandanții unităților care acționează pe frontul din Zaporojie. Potrivit informațiilor disponibile, la evenimentul menționat s-a pus accentul pe menținerea pozițiilor ocupate și pe împiedicarea pătrunderii Forțelor (ucrainene) de Apărare în adâncimea teritoriului ocupat”, a transmis luni Statul Major General al Ucrainei, în actualizarea zilnică a operațiunilor de pe front. În plus, în apropiere de orașul Torez din regiunea Donețk, rușii au înființat o tabără de antrenament pentru a-i pregăti pe deținuții care vin din închisori, astfel încât să fie suplimentate unitățile Corpului 1 de Armată, care a înregistrat pierderi importante în timpul ostilităților, mai susține conducerea armatei ucrainene. Recomandări Ce înseamnă să fii bărbat. De la Zidane la Federer și Nadal\n\n20 sept. - Acum 7 zile Rușii continuă să reziste în câteva locuri din orașul Kupiansk Trupele ucrainene au recucerit aproape întreaga regiune Harkov în contraofensiva lor fulgerătoare, dar în orașul Kupiansk – împărțit în două de râul Oskil – forțele ruse încă luptă pentru a rezista, relatează agenția France Presse, preluată de The Moscow Times. Victoria ucrainenilor în Kupiansk, un important nod feroviar, este atât de recentă, încât panourile publicitare ridicate de partidul Rusia Unită al președintelui Vladimir Putin încă pot fi văzute peste fațadele magazinelor distruse, în timp ce obuzele șuieră pe deasupra capului. Regiunea Harkov din nord-estul Ucrainei a fost una dintre primele ținte ale invaziei ruse, în februarie, iar contraatacul Kievului din această lună a fost salutat ca un potențial punct de cotitură în război. În ultimele două săptămâni, forțele ucrainene i-au respins pe ruși de pe câmpurile din jurul capitalei regionale Harkov și au eliberat o serie de sate, precum și cea mai mare parte a orașului Kupiansk. Mai multe detalii: Trupele ucrainene încă înfruntă rezistența rușilor pe linia de front din Kupiansk. Ce spun localnicii, după 6 luni de ocupație\n\n19 sept. - Acum 7 zile AIEA: Una din liniile electrice de rezervă de la centrala nucleară Zaporojie a fost deconectată Recomandări Emilia Șercan publică plagiatul comis de ministrul educației, Sorin Cîmpeanu, care și-a însușit 92 de pagini din munca a doi profesori într-un curs universitar. Apoi le-a furat de tot lucrarea, semnându-se el O linie electrică de rezervă folosită pentru a alimenta centrala nucleară din Zaporojie cu electricitate din rețeaua ucraineană, astfel încât operațiunile esențiale să poată continua, a fost deconectată duminică, dar centrala a rămas conectată la una dintre liniile electrice principale restabilite săptămâna trecută, a anunțat organismul de supraveghere nucleară din cadrul ONU, potrivit Al Jazeera. „Săptămâna trecută, am văzut unele îmbunătățiri în ceea ce privește alimentarea centralei cu energie electrică, dar astăzi am fost informați despre un nou eșec în această privință”, a declarat Rafael Grossi, directorul general al Agenției Internaționale pentru Energie Atomică (AIEA), într-un comunicat de presă.\n\n19 sept. - Acum 7 zile Oficial american: Grupul Wagner încearcă să recruteze peste 1.500 de infractori pentru război Grupul Wagner, o companie militară privată rusă, încearcă să recruteze peste 1.500 de infractori condamnați pentru a lua parte la războiul Rusiei din Ucraina, dar mulți dintre ei refuză să se alăture, a afirmat luni un înalt oficial american din domeniul apărării, potrivit Al Jazeera. „Informațiile noastre indică faptul că (grupul de mercenari) Wagner a suferit pierderi mari în Ucraina, în special și în mod nesurprinzător în rândul luptătorilor tineri și neexperimentați”, a declarat presei oficialul american, vorbind sub protecția anonimatului.\n\n19 sept. - Acum 7 zile Comandant american: Ucraina a doborât aproximativ 55 de avioane rusești de luptă Apărarea antiaeriană a Ucrainei a doborât aproximativ 55 de avioane rusești de luptă de la începutul războiului, a declarat luni comandantul Forțelor Aeriene americane în Europa, adăugând că Rusia nu a reușit niciodată să stabilească o superioritate aeriană asupra Ucrainei, relatează CNN. Rusia cunoștea foarte bine apărarea antiaeriană a Ucrainei, a afirmat generalul James Hecker la Conferința “Air, Space & Cyber” organizată la Washington, precizând însă că atacurile inițiale ale Rusiei de la sfârșitul lunii februarie nu au reușit să distrugă aceste sisteme de apărare, cum ar fi rachetele sol-aer. Prin urmare, după șase luni de război, avioanele rusești rareori zboară adânc în Ucraina și, în schimb, lansează rachete cu rază lungă de acțiune. „Când au încercat să își ducă avioanele de luptă în interiorul acelor zone de angajare a rachetelor [ucrainene], au fost doborâte”, a spus Hecker. „Aproximativ aproximativ 55 de avioane rusești de luptă au fost doborâte de apărarea antiaeriană și antirachetă integrată a Ucrainei”, a adăugat generalul american. Luni, Ministerul britanic al Apărării a estimat că Rusia a pierdut 55 de avioane de luptă de la începutul războiului, inclusiv patru care au fost „foarte probabil” doborâte în ultimele 10 zile.\n\n19 sept. - Acum 7 zile Zelenski: Ajutorul internațional pentru Ucraina trebuie să vină în ritmul în care armata ucraineană avansează Preşedintele ucrainean Volodimir Zelenski a afirmat luni seară, în discursul adresat naţiunii, că ritmul ajutorului internaţional acordat Ucrainei trebuie să corespundă ritmului în care armata eliberează teritorii de sub ocupaţia rusă, scrie news.ro. „În regiunea Harkov – stabilizăm situaţia, ne menţinem poziţiile. Cu fermitate. Atât de ferm încât ocupanţii intră în panică. Ei bine, am avertizat că soldaţii ruşi din Ucraina au doar două opţiuni: să fugă de pe pământul nostru sau să se predea. Colaboraționiștii au variante similare – fie vor încerca să evadeze, şi rămâne de văzut dacă Rusia îi va lăsa să intre pe teritoriul său, chiar dacă le-a dat paşapoarte, fie colaboraționiștii vor fi condamnaţi conform legislaţiei actuale a Ucrainei”, a spus Zelenski, care a precizat că a condus o şedinţă a Statului Major General. Pentru Zelenski, ritmul este foarte important acum. „Ritmul de stabilizare în zonele eliberate. Ritmul de mişcare al trupelor noastre. Ritmul restabilirii vieţii normale în teritoriul eliberat. Şi ritmul de sprijin din partea partenerilor. Vorbim despre acest lucru cu sinceritate – ritmul de acordare a ajutorului pentru Ucraina trebuie să corespundă ritmului mişcării noastre”, a punctat liderul de la Kiev.\n\n19 sept. - Acum 7 zile 34.000 de crime de război comise de ruși au fost documentate de procuratura ucraineană Procuratura Generală ucraineană a anunțat luni că a documentat până în prezent 34.000 de crime de război comise de ruși în Ucraina, scrie Ukrainska Pravda. Procurorul general Andriy Kostin a declarat, într-un interviu pentru CBS News, că anchetatorii se concentrează acum asupra crimelor comise în perioada în care o parte a regiunii Harkov, în special orașul Izium, s-a aflat sub ocupația rusă De asemenea, sunt în desfășurare anchete în numeroase cazuri legate de crimele din orașele Bucha și Irpen, din regiunea Kiev. Este vorba despre uciderea civililor, bombardamente și distrugerea unor obiective civile. “Ceea ce vedem acum este, bineînțeles, un număr teribil de potențiale crime de război comise de agresorul rus. Aș dori chiar să spun că ceea ce vedem acum este sistemul agresorului rus, ceea ce face pe teritoriul ocupat. Și mi se pare că, de fiecare dată când vine armata rusă, transformă acel loc într-un nou Bucha, așa cum vedem în Izium”, a declarat Kostin.\n\n19 sept. - Acum 7 zile Statul Major General ucrainean: Atacurile rușilor au avariat infrastructura din 24 de localități Statul Major General al Ucrainei a anunțat luni că forțele ruse au avariat infrastructura din 24 de localități ucrainene în ultimele 24 de ore, relatează The Kyiv Independent. Conducerea armatei ucrainene a precizat, în actualizarea zilnică a operațiunilor de pe front, că trupele ruse au efectuat patru atacuri cu rachete, nouă atacuri aeriene și au lansat peste 11 atacuri cu sisteme de rachete cu lansare multiplă. În schimb, forțele aeriene ucrainene au lovit 11 baze ale rușilor, un sistem de rachete antiaeriene și un depozit de muniții.\n\n19 sept. - Acum 7 zile Districtul Krivoi Rog din regiunea Dnipropetrovsk, bombardat de ruși Forțele ruse au bombardat luni districtul Krivoi Rog din regiunea Dnipropetrovsk, informează Ukrainska Pravda. Districtul a fost bombardat cu lansatoare de rachete multiple Smerch, dar nu s-au înregistrat victime, a precizat Oleksandr Vilkul, șeful administrației militare din Krivoi Rog, pe Telegram. Bombardamentele rușilor au vizat în repetate rânduri infrastructura critică din Krivoi Rog. Un atac anterior asupra unui baraj local, efectuat pe 14 septembrie, a provocat inundarea a peste 100 de case.\n\n19 sept. - Acum 7 zile Guvernator: Forțele ucrainene au eliberat satul Bilohorivka din regiunea Luhansk Satul Bilohorivka din regiunea Luhansk se află acum în întregime sub control ucrainean, potrivit unui mesaj postat luni pe Telegram de Sehii Haidai, șeful administrației militare regionale din Luhansk, informează CNN. Haidai le-a cerut ucrainenilor să aibă răbdare cu operațiunea de eliberare a orașelor și satelor din regiunea Luhansk, spunând că se dovedește a fi o operațiune „mult mai dificilă” decât eliberarea regiunii Harkov. #Ukraine ??: a destroyed Russian T-64 tank sitting on the bank of the Oskil river in #Kharkiv pic.twitter.com/CvgkLaaRUF — Thomas van Linge (@ThomasVLinge) September 18, 2022 „Va fi o luptă dură pentru fiecare centimetru de pământ din Luhansk”, a afirmat Haidai. La începutul anului, forțele ucrainene au oprit avansul trupelor ruse în Bilohorivka. În luna mai, armata ucraineană a aruncat în aer două poduri de pontoane în apropiere de Bilohorivka, oprind eforturile rușilor de a traversa râul Doneț din regiunea Luhansk. O echipă CNN s-a deplasat la Bilohorivka, unde a văzut tancuri rusești distruse, precum și transportoare de trupe și alte tipuri de blindate rusești zdrobite. În iulie, Statul Major General al Forțelor Armate ale Ucrainei a anunțat că soldații ucraineni „au respins cu competență o altă tentativă de recunoaștere de luptă în apropiere de Berestove și Bilohorivka” și că soldații ruși au suferit pierderi și s-au retras.\n\n19 sept. - Acum 7 zile Separatiștii proruși din Luhansk și Donețk cer organizarea de urgență a unor referendumuri de alipire la Rusia Parlamentul autointitulatei Republici Populare Luhansk (RPL) a cerut luni inițierea imediată a unui referendum privind recunoașterea acesteia ca entitate a Federației Ruse, relatează Ukrainska Pravda, citând agenția rusă de stat RIA Novosti. Presa rusă scrie că parlamentarii separatiști s-au adresat liderului RPL, Leonid Pasecinik, cerându-i să organizeze urgent referendumul privind “alipirea” la Rusia. Aceștia și-au motivat demersul prin faptul că „aderarea la Rusia va securiza republica și va deschide noi oportunități pe drumul de întoarcere la o viață pașnică”. Mai multe detalii: Separatiștii din Luhansk și Donețk cer organizarea urgentă a unor referendumuri privind “aderarea” la Federația Rusă\n\n19 sept. - Acum 7 zile Guvernator: 146 de cadavre au fost exhumate până acum din groapa comună de la Izium Experții criminaliști ucraineni au exhumat până în prezent 146 de cadavre, majoritatea civili, din situl de înmormântare în masă descoperit în apropierea orașului Izium, din estul Ucrainei, iar unele dintre acestea prezintă semne de moarte violentă, a anunțat luni guvernatorul regional Oleg Sinegubov, potrivit Reuters. Sinegubov, guvernatorul regiunii Harkov, a declarat că printre cadavrele exhumate se numără și doi copii. „Unele dintre persoanele decedate prezintă semne de moarte violentă. Sunt cadavre (găsite) cu mâinile legate și care au urme de tortură. De asemenea, s-a constatat că persoanele decedate aveau răni provocate de explozibili, schije și înjunghieri”, a scris guvernatorul regional pe aplicația de mesagerie Telegram. Mai multe detalii: 146 de cadavre au fost exhumate până acum din groapa comună de la Izium, multe dintre ele având urme de tortură, anunță guvernatorul din Harkov\n\n19 sept. - Acum 7 zile Rusia a mutat din Sankt Petersburg în Ucraina rachete S-300 Imaginile din satelit arată că armata rusă a mutat rachete antiaeriene vechi în Ucraina, după ce s-a confruntat cu o lipsă de arme avansate în această vară, a relatat duminică postul de televiziune finlandez Yle, potrivit The Moscow Times. Dar aceste rachete au fost folosite nu împotriva unor ținte aeriene, ci pentru a lovi infrastructura civilă, ceea ce explică, parțial, numărul mare de victime înregistrat în rândul populației ucrainene. Cel puțin patru din cele 14 baze de rachete antiaeriene din jurul Sankt Petersburgului au fost „golite de echipamente” în august și septembrie, a afirmat expertul militar finlandez Marko Eklund. „Este foarte probabil ca echipamentele care au fost transferate să provină în principal din vechiul sistem S-300”, a adăugat Eklund, care a monitorizat forțele armate ruse timp de peste 20 de ani. Mai multe detalii: Rusia a mutat din Sankt Petersburg pe frontul din Ucraina rachete vechi din epoca sovietică și le-a folosit împotriva civililor – expert finlandez\n\n19 sept. - Acum 7 zile Noi explozii pe aerodromul din orașul ocupat Melitopol Explozii puternice s-au produs luni pe aerodromul din orașul Melitopol, din regiunea Zaporojie, a anunțat primarul orașului, Ivan Fedorov, potrivit Ukrainska Pravda. „Sunt din nou explozii la aerodromul din Melitopolul cucerit de ocupanți. Verificăm informațiile”, a scris edilul, pe rețelele de socializare, alături de o înregistrare video care arată cum o coloană de fum se ridică deasupra aerodromului. На аеродромі окупованого Мелітополя знову вибухи – мер pic.twitter.com/Nyw22UI5g4 — Українська правда ✌️ (@ukrpravda_news) September 19, 2022 Fedorov nu a oferit alte detalii despre atac. Pe 16 septembrie, o explozie puternică a răsunat la același aerodrom din Melitopol, oraș aflat sub ocupația rușilor.\n\n19 sept. - Acum 7 zile Comandamentul Sud: În regiunea Herson, forțele ruse sunt blocate între râul Nipru și armata ucraineană Unitățile militare ruse din sudul Ucrainei sunt prinse între armata ucraineană și malul drept al râului Dnipro. Unii dintre comandanții trupelor ruse încearcă să ia legătura cu reprezentanți ai forțelor armate ucrainene pentru a depune armele și a se preda, relatează Ukrainska Pravda, citând-o pe Natalia Humeniuk, purtătoarea de cuvânt a Comandamentului Sud al armatei ucrainene. „Controlul pe care îl menținem asupra trecerilor și arterelor de transport peste râul Nipru îi face pe soldații unităților staționate în această parte a regiunii Herson să realizeze că sunt prinși între forțele ucrainene și malul drept al râului”, a afirmat luni Humeniuk. „Prin urmare, li s-a oferit o cale de ieșire sub forma unei predări sub auspiciile dreptului umanitar internațional. Au și opțiunea de a se întoarce acasă, dar este necesar să își dea seama cum”, a precizat reprezentanta Comandamentului Sud. Humeniuk a mai spus că soldații ruși sunt demoralizați și nu înțeleg care este scopul desfășurării lor pe acest front. “Ei înțeleg că este mai ușor să avanseze, depunând armele și trecând la fondul de schimb al prizonierilor de război (să devină prizonieri de război, n.r.), decât să se deplaseze spre graniță, deoarece regiunea Herson este foarte departe de granița cu Rusia, spre deosebire de regiunea Harkov, și există un obstacol semnificativ în calea lor – râul Nipru, care în prezent este absolut impracticabil”, a adăugat Humeniuk.\n\n19 sept. - Acum 7 zile Un angajat OSCE, condamnat la 13 ani de închisoare de separatiștii proruși Separatiștii din estul Ucrainei susținuți de Moscova l-au condamnat luni pe un angajat al Organizației pentru Securitate și Cooperare în Europa (OSCE) la 13 ani de închisoare pentru trădare, au anunțat agențiile ruse de presă preluate de AFP și de The Moscow Times. „Un grup de judecători l-a găsit vinovat pe Dmitri Pavlovici Șabanov (…) și l-a condamnat la 13 ani de închisoare”, a anunțat Curtea Supremă a autoproclamatei Republici Populare Luhansk (RPL), citată de agenția rusă de stat RIA Novosti. Șabanov, care a fost închis încă din aprilie, a fost acuzat că a transmis informații confidențiale serviciilor de informații străine. Mai multe detalii: Separatiștii proruși din Luhansk l-au condamnat pe un angajat al OSCE la 13 ani de închisoare pentru că ar fi spionat pentru CIA\n\n19 sept. - Acum 7 zile Germania va trimite Ucrainei încă patru obuziere Panzer 2000 Germania va furniza Ucrainei încă patru obuziere Panzer 2000, împreună cu un pachet suplimentar de muniție, a anunțat Ministerul Apărării de la Berlin, potrivit Al Jazeera. Livrarea acestor obuziere se va face imediat după ce vor avea loc discuții cu industria germană de armament cu privire la preluarea muniției recondiționate de la agențiile de mentenanță din cadrul armatei, a precizat Ministerul Apărării, într-un comunicat.\n\n19 sept. - Acum 7 zile Momentul în care o rachetă explodează în apropierea centralei nucleare Pivdennoukrainsk Forțele ruse au lovit centrala nucleară Pivdennoukrainsk din sudul regiunii Mikolaiv, dar reactoarele acesteia nu au fost avariate și funcționează normal, a anunțat operatorul ucrainean de stat din domeniul energiei atomice, Energoatom. Atacul cu rachete a avariat o centrală hidroelectrică din apropiere și liniile de transport de energie. Pe rețelele de socializare au apărut imagini care surprind momentul în care o rachetă rusă a căzut la aproximativ 300 de metri de reactoreale centralei nucleare. russian occupiers fired a rocket near the Southern Ukrainian #Pivdennoukrainsk Nuclear Power Plant, 350 kms south of Kyiv.\n\nThe rocket fell only 300 meters away from the reactors.\n\nThe shock wave damaged the premises of the power units, more than 100 windows were shattered. pic.twitter.com/TjPE9BfQyO — Ukraine Front Lines (@EuromaidanPR) September 19, 2022\n\n19 sept. - Acum 7 zile Institutul pentru Studiul Războiului: Putin se bazează pe „voluntari” în războiul din Ucraina Președintele rus Vladimir Putin se bazează din ce în ce mai mult pe „voluntari” în războiul din Ucraina și face acest lucru ocolind comandamentul militar de vârf, spun experții Institutului pentru Studiul Războiului (ISW), în cea mai recentă evaluare a situației conflictului militar, potrivit Deutsche Welle. Kremlinul acordă o atenție tot mai mare recrutării așa-numiților „voluntari” pentru a participa la războiul împotriva Ucrainei, printre care se numără mercenari, prizonieri și chiar unități de cazaci, scrie ISW în raportul său de luni, 19 septembrie. În același timp, Putin ia decizii privind participarea „voluntarilor” la război fără acordul înaltului comandament militar, ceea ce înrăutățește relațiile dintre președinte și conducerea Ministerului rus al Apărării. Potrivit think tank-ului american, Putin a început, după succesul contraofensivei Forțelor Armate ale Ucrainei în regiunea Harkov, să acorde o atenție sporită recrutării de „voluntari” și utilizării de „formațiuni marionetă” în loc să se bazeze pe refacerea rezervelor trupelor regulate ale Federației Ruse prin mobilizare. Dar chiar și înainte de contraofensiva ucraineană, liderul de la Kremlin nu și-a coordonat unele acțiuni cu cele ale conducerii militare – mai exact, pe tot parcursul verii. Mai multe detalii: Putin se bazează din ce în ce mai mult pe „voluntari” în războiul din Ucraina, trecând peste deciziile conducerii armatei ruse – Institutul pentru Studiul Războiului\n\n19 sept. - Acum 7 zile Șeful diplomației ungare: Este timpul ca ţările să coopereze pentru a obţine pacea După „necazurile pe care le-a adus războiul asupra lumii”, este timpul ca ţările să coopereze pentru a obţine pacea, a scris luni pe Facebook ministrul de externe ungar, Peter Szijjarto, potrivit agenției MTI, preluată de Agerpres. Peter Szijjarto a spus că cea mai amplă şi mai adecvată platformă pentru o astfel de cooperare este Adunarea Generală a Naţiunilor Unite, în desfăşurare în prezent la New York. „Am onoarea să reprezint Ungaria pentru a şaptea oară la acest eveniment politic global; adunarea de anul acesta va fi una specială, deoarece este un război care se desfăşoară într-o ţară vecină”, a afirmat ministrul ungar, într-o postare pe Facebook. „Măsura succesului adunării din acest an va fi dacă ne apropiem sau nu de pace. Organizaţia mondială se află în faţa celui mai important test al istoriei sale”, a subliniat Peter Szijjarto. Adunarea Generală a ONU are loc la New York între 13 şi 26 septembrie.\n\n19 sept. - Acum 7 zile Polonia și țările baltice închid porțile turiștilor ruși Polonia, Estonia, Letonia și Lituania, toate patru cu graniță directă cu Rusia, au început de luni să impună restricții de intrare în țară cetățenilor ruși care vin în scop turistic, o decizie luată după ce la nivel european această măsură nu a fost acceptată, relatează Reuters. Exceptați de la interdicția impusă de cele patru state sunt doar disidenții ruși care au nevoie de un refugiu, șoferii de TIR și rezidenții permanenți ai statelor UE, dar și cei care vizitează rude care locuiesc în aceste state. Al cincilea stat din Uniunea Europeană care are graniță directă cu Rusia, Finlanda, a decis pentru moment să permită intrarea cetățenilor ruși, dar a redus numărul de locuri alocat cetățenilor ruși care solicită viză. Mai multe detalii: „Cetățeni ai Rusiei, nu treceți granița, nu sunteți bine primiți aici”. Patru state europene refuză să mai primească turiști ruși\n\n19 sept. - Acum 7 zile Un depozit de muniții al rușilor, descoperit la periferia orașului Balaklia Biroul de Stat de Investigații din Ucraina a anunțat luni că a descoperit un depozit de muniții al rușilor la periferia orașului recent eliberat Balaklia, informează The Kyiv Independent. Potrivit Biroului de Stat de Investigații, a fost descoperită o „cantitate considerabilă” de muniție și echipament militar, inclusiv două vehicule de luptă de infanterie, la un post de comandă al trupelor ruse, în apropiere de orașul Balaklia din regiunea Harkov. Muniția și echipamentele confiscate au fost predate Forțelor Armate ale Ucrainei, a precizat agenția.\n\n19 sept. - Acum 7 zile Procurorul general al Ucrainei susține că 5 copii au fost agresați sexual de ruși Procurorul general Andriy Kostin a anunțat luni că forțele de ordine au identificat cinci copii cu vârste cuprinse între 4 și 16 ani care au fost victime ale unor abuzuri sexuale comise de ruși în timpul războiului, relatează Ukrainska Pravda. „Dar înțelegem cu toții că există mult mai multe crime decât cele pe care tocmai le-am menționat”, a spus Kostin. El a adăugat că, până acum, peste 7.000 de copii au fost deportați în teritoriile ucrainene ocupate de trupele ruse, în Rusia și în Belarus. Dintre aceștia, 5.327 au fost identificați.\n\n19 sept. - Acum 7 zile Rușii bombardează cu artilerie grea regiunea Dnipropetrovsk Bombardamentele rușilor au rănit un civil în regiunea Dnipropetrovsk, anunță The Kyiv Independent și Ukrainska Pravda. Guvernatorul regiunii Dnipropetrovsk, Valentin Reznichenko, a anunțat luni că o femeie în vârstă de 58 de ani a fost rănită în timpul bombardamentelor rusești asupra orașului Zelenodolsk. „O femeie de 58 de ani a fost rănită. Mergea pe bicicletă pe șosea când au aterizat obuze rusești acolo. Acum se află în spital. Medicii evaluează rănile acesteia ca fiind moderate”, a scris guvernatorul regional, pe Telegram. Forțele de ocupație ruse au bombardat localitatea Zelenodolsk din regiunea Dnipropetrovsk cu artilerie grea în după-amiaza zilei de luni.\n\n19 sept. - Acum 7 zile Primar: Unele zone ale orașului Enerhodar au rămas fără apă în urma bombardamentelor rușilor Unele zone ale orașului ocupat Enerhodar au rămas fără alimentare cu apă potabilă în urma bombardamentelor rusești, a anunțat primarul localității, potrivit The Kyiv Independent. Dmytro Orlov, primarul orașului Enerhodar din regiunea Zaporojie, a precizat luni, într-o postare pe Telegram, că locuitorii de aici au anunțat că forțele ruse au bombardat unul dintre malurile rezervorului de apă din orașul Kahovka, precum și zona industrială a orașului. Primarul a adăugat că nivelul pagubelor totale nu a fost încă stabilit.\n\n19 sept. - Acum 7 zile Oficial local: Rușii arestează locuitori din Mariupol și au intensificat măsurile de “filtrare” Forțele ruse au intensificat măsurile de „filtrare” în orașul ocupat Mariupol și arestează locuitori, afirmă un oficial local ucrainean, potrivit The Kyiv Independent. Potrivit consilierului primarului din Mariupol, Petro Andriușcenko, ocupanții ruși au mărit recent numărul forțelor de ordine care patrulează în oraș și efectuează controale de verificare a identității. Oficialul a adăugat că rușii intensifică, de asemenea, campania de mobilizare în rândul localnicilor și desfășoară măsuri de contracarare a partizanilor. Potrivit lui Andriușcenko, au fost deja raportate primele arestări ale unor localnici.\n\n19 sept. - Acum 7 zile Guvernator: Baza militară rusă din orașul ocupat Kadiivka, distrusă de forțele ucrainene Guvernatorul regional Serhii Haidai a anunțat că baza militară rusă din orașul ocupat Kadiivka, situat în regiunea Luhansk, a fost atacată și distrusă de forțele ucrainane în noaptea de duminică spre luni, informează The Kyiv Independent. Guvernatorul regiunii Luhansk a precizat că forțele ucrainene au lovit cu succes și echipamentele și trupele militare rusești din localitatea Novoaidarsk. ⚡️Governor: Ukraine destroys Russian military base in occupied Luhansk Oblast.\n\n\n\nSerhiy Haidai said that the Russian base in Kadiivka was attacked overnight on Sept. 19. The official added that Ukraine also successfully struck Russian military equipment and troops in Novoaidarsk. — The Kyiv Independent (@KyivIndependent) September 19, 2022\n\n19 sept. - Acum 7 zile Bombardamente în Doneţk Treisprezece persoane au fost ucise luni în bombardamentele din orașul Donețk, controlat de separatiștii din estul Ucrainei, a declarat primarul orașului susținut de Rusia, notează Reuters, conform The Guardian. Într-o declarație postată pe Telegram, primarul separatist din Donețk, Alexei Kulemzin, a declarat că 13 civili, inclusiv doi copii, au fost uciși în atacul asupra districtului Kuibishevski din Donețk. El a precizat că numărul răniților este în curs de confirmare. Orașul Donețk este controlat din 2014 de Republica Populară Donețk, susținută de Rusia. Armata ucraineană continuă să dețină poziții la periferia Donețkului, iar orașul a fost supus în mod repetat tirurilor de artilerie în ultimele luni.\n\n19 sept. - Acum 7 zile Două persoane rănite, printre care un copil, după bombardamentele ruşilor în Harkov Bombardamentele rusești au rănit cel puțin două persoane, inclusiv un copil, în regiunea nord-estică Harkov în cursul zilei trecute, informează CNN. Un băiat de 11 ani a fost rănit în Kupiansk, iar o persoană a fost spitalizată cu răni în districtul Chuhuiv, a declarat luni șeful administrației militare din regiunea Harkov, Oleh Siniehubov. Clădiri rezidențiale, clădiri comerciale și facilități de infrastructură au fost, de asemenea, avariate în urma bombardamentelor, a adăugat el. Șase civili au fost „aruncați în aer” de mine în Harkov în cursul zilei trecute, iar toți au fost spitalizați cu răni, potrivit lui Siniehubov. „În teritoriile eliberate din regiunea Harkov, pericolul minelor este foarte mare. Mișcați-vă doar acolo unde s-a efectuat deja deminarea”, a mai spus Siniehubov.\n\n19 sept. - Acum 7 zile Rusia a respins acuzaţiile de crime de război din Harkov Kremlinul a respins luni acuzațiile potrivit cărora forțele ruse au comis crime de război în regiunea ucraineană Harkov, calificându-le „minciuni”, informează Reuters, conform The Guardian. Aproximativ 450 de cadavre, despre care Ucraina spune că majoritatea sunt ale unor civili, au fost găsite în gropi comune în apropiere de Izium, după ce trupele ruse au fost forțate luna aceasta să părăsească regiunea Harkov, pe care o controlau în mare parte încă din primele săptămâni ale războiului din Ucraina. Președintele Ucrainei, Volodimir Zelenski, a declarat că anchetatorii de la fața locului au găsit dovezi de tortură, inclusiv cadavre cu mâinile legate, și a acuzat trupele ruse de comiterea de crime de război. Întrebat luni despre declarațiile lui Zelenski, purtătorul de cuvânt al Kremlinului, Dmitri Peskov, a declarat reporterilor că „este același scenariu ca la Bucha. Este o minciună și, bineînțeles, vom apăra adevărul în această poveste”. Rusia a respins acuzaţiile de crime de război şi în cazul Bucha, deşi au ieșit la iveală dovezi privind uciderea civililor în timp ce orașul era controlat de trupele ruse. Mai multe detalii: ”Noi suntem de partea adevărului”. Reacția Kremlinului după descoperirea ororilor de la Izium\n\n19 sept. - Acum o saptamana Rusia cere interzicerea antrenorului naţionalei de fotbal a Ucrainei Rusia solicită UEFA interzicerea antrenorului echipei naționale de fotbal a Ucrainei, Oleksandr Petrakov, după ce acesta și-a exprimat dorința de a lupta împotriva forțelor invadatoare ale lui Vladimir Putin, scrie The Guardian. Federaţia de fotbal din Rusia a scris l-a acuzat pe Oleksandr Petrakov, într-o plângere către UEFA, de discriminare împotriva rușilor și de faptul că nu a reușit să rămână neutru din punct de vedere politic. Denis Rogachev, secretarul general adjunct al federaţiei de fotbal din Rusia, a citat articole publicate în două ziare – Corriere dello Sport din Italia și Sport Express din Rusia – ca dovadă a vinovăției lui Petrakov. Antrenorul Petrakov este acuzat de încălcarea codurilor de conduită prin faptul că a cerut ca rușilor să le fie interzis accesul în sportul internațional și a vorbit despre speranțele sale de a se înrola în forțele armate.\n\n19 sept. - Acum o saptamana Rusia şi China au convenit să-şi aprofundeze cooperarea în domeniul apărării Rusia şi China au căzut de acord să-şi aprofundeze cooperarea în probleme de apărare, cu accent pe desfăşurarea de exerciţii comune, a declarat luni la Moscova Consiliu de Securitate al Federaţiei Ruse, informează Agerpres, care citează Reuters. „Părţile au convenit asupra cooperării militare în continuare cu accent pe exerciţii şi patrule comune, precum şi pe întărirea contactelor dintre Statele Majore Generale”, se arată în comunicat. Anunţul vine în timp ce secretarul Consiliului de Securitate Nikolai Patruşev vizitează China pentru a purta consultări de securitate şi a avea întâlniri cu oficiali. Rusia şi China şi-au aprofundat cooperarea în ultimii ani, deşi preşedintele rus Vladimir Putin a recunoscut „preocupările” Chinei cu privire la situaţia din Ucraina la un summit în Uzbekistan săptămâna trecută. China s-a abţinut să condamne operaţiunea Rusiei împotriva Ucrainei sau să o numească „invazie”, în timp ce Kremlinul consideră războiul drept „operaţiune militară specială”.\n\n19 sept. - Acum o saptamana Joe Biden: Câștigarea războiului din Ucraina înseamnă să scoatem Rusia complet din Ucraina Președintele american, Joe Biden, l-a avertizat duminică seară, în cadrul unui interviu pentru CBS, pe Vladimir Putin că utilizarea armelor nucleare sau a altor arme neconvenționale împotriva Ucrainei ar determina un răspuns „consecvent” din partea SUA, scrie The Guardian. Întrebat ce i-ar spune lui Putin în cazul în care liderul rus ar avea în vedere o astfel de acțiune, acesta a spus: „Nu o faceți. Nu o faceți. Nu o faceți”. Biden i-a lăudat pe ucraineni pentru lupta lor curajoasă împotriva invaziei rusești și a spus: „Ei înfrâng Rusia”. Întrebat cum să definească reuşitele Kievului, el a precizat: „Nu, nu, nu. „Câștigarea războiului din Ucraina înseamnă să scoatem Rusia complet din Ucraina”. Dar, având în vedere amploarea suferinței umane și a distrugerilor provocate de rezistența la asaltul rusesc, „este foarte greu de considerat o victorie”, a adăugat el.\n\n19 sept. - Acum o saptamana Centrala nucleară Pivdennoukrainsk, lovită de trupele ruse Trupele rusești au lovit centrala nucleară Pivdennoukrainsk din sudul regiunii Mikolaiv, dar reactoarele acesteia nu au fost avariate și funcționează normal, relatează Reuters, conform The Guardian. Potrivit companiei nucleare de stat din Ucraina, Energoatom, explozie a avut loc luni la 300 de metri de reactoare și a avariat clădirile centralei. Atacul a avariat o centrală hidroelectrică din apropiere și liniile de transport de energie. „În prezent, toate cele trei unități de putere ale centralei PNPP funcționează în mod normal. Din fericire, nu s-au înregistrat victime în rândul personalului centralei”, a transmis Energoatom. „Invadatorii au vrut să tragă din nou, dar au uitat ce este o centrală nucleară. Rusia pune în pericol întreaga lume. Trebuie să o oprim înainte de a fi prea târziu”, a reacţionat preşedintele Zelesnki, pe Telegram. Regiunea Mikolaiv a fost supusă în ultimele săptămâni unui atac constant cu rachete de către forțele rusești. Centrala nucleară de la Zaporojie, care este cea mai mare din Europa și se află la aproximativ 250 km est de cea de la Mikolaiv, a fost închisă la începutul acestei luni din cauza bombardamentelor rusești, ceea ce a provocat îngrijorări cu privire la un posibil dezastru nuclear. Rusia și Ucraina s-au acuzat reciproc pentru bombardamentele de la centrala Zaporojie, care este controlată de forțele rusești, dar operată de personal ucrainean. Bombardamentele au avariat clădiri și au întrerupt liniile electrice.\n\n19 sept. - Acum o saptamana Rusia a pierdut cel puțin patru avioane de luptă în ultimele 10 zile Este foarte probabil ca Rusia să fi pierdut cel puțin patru avioane de luptă în Ucraina în ultimele 10 zile, ajungând la un total de aproximativ 55 avioane de război pierdute până acum, transmite luni ministerul britanic al apărării. Ministerul britanic susţine că există o posibilitate ca această creștere a pierderilor să fie rezultatul faptului că forțele aeriene ruse au acceptat un risc mai mare în încercarea de a oferi sprijin aerian forțelor terestre rusești aflate sub presiunea avansurilor ucrainene. „Există o posibilitate ca unele avioane să se fi rătăcit deasupra teritoriului inamic și să fi intrat în zone cu densitate mai mare de sisteme de apărare aeriană, pe măsură ce liniile frontului s-au deplasat rapid”. Latest Defence Intelligence update on the situation in Ukraine – 19 September 2022\n\n\n\nFind out more about the UK government’s response: https://t.co/yCVZk0byX5\n\n\n\n?? #StandWithUkraine ?? pic.twitter.com/264kqpPpTW — Ministry of Defence ?? (@DefenceHQ) September 19, 2022\n\n19 sept. - Acum o saptamana Rusia trimite 400 de condamnați să lupte în Ucraina Statul Major General al forțelor armate ucrainene a raportat pe 19 septembrie că Rusia continuă să recruteze luptători pentru război din rândul condamnaților ruși. Potrivit sursei citate, 400 de prizonieri din Tambov au fost trimiși să lupte în Ucraina. Statul Major General a mai raportat că forțele ucrainene au respins trei atacuri rusești și au efectuat lovituri aeriene împotriva pozițiilor rusești.\n\n19 sept. - Acum o saptamana Atacurile forţelor ruse din est și sud au fost respinse Duminică, armata ucraineană a anunţat că a respins atacurile trupelor ruse în zonele din regiunea Harkov, în est, și Herson, în sud, unde Ucraina a lansat contraofensive în această lună, precum și în părți din Donețk, în sud-est, relatează Reuters, conform The Guardian. Potrivit sursei citate, trupele ucrainene au avansat până la malul estic al râului Oskil în regiunea Harkov. „Începând de ieri, Ucraina controlează malul estic”, a precizat aceasta pe Telegram. Serhii Haidai, guvernatorul regiunii Luhansk, a declarat că acest lucru înseamnă că „deocuparea” regiunii sale nu este „departe”.\n\n19 sept. - Acum o saptamana Generalul Mark Milley: Războiul nu merge prea bine pentru Rusia Şeful Statului Major al armatei americane, generalul Mark Milley, a avertizat duminică că nu este clar cum ar putea reacționa Rusia la ultimele eșecuri de pe câmpul de luptă din Ucraina și a cerut o vigilență sporită în rândul trupelor americane, după ce a vizitat o bază militară din Polonia, notează Reuters. „Războiul nu merge prea bine pentru Rusia în acest moment. Așa că este de datoria noastră, a tuturor, să menținem o stare de pregătire ridicată, de alertă”, a declarat Milley la Varșovia. Milley nu a speculat cu privire la următorii pași ai lui Putin, dar a avertizat că războiul se află într-o nouă fază în care forțele ucrainene au preluat inițiativa strategică. „Din acest motiv, trebuie să urmărim foarte atent care vor fi reacțiile Rusiei la acest lucru”, a spus acesta. Milley a fost informat cu privire la sprijinul critic pe care forțele americane de la bază îl oferă Ucrainei, inclusiv asistența de întreținere la distanță prin teleconferință securizată pentru armamentul de miliarde de dolari furnizat de SUA.\n\n18 sept. - Acum o saptamana Zelenski: Ar putea să pară liniște acum, dar noi ne pregătim Președintele ucrainean Volodimir Zelenski a declarat duminică, în mesajul său video adresat națiunii, că nu există acalmie pe front și că, dimpotrivă, Ucraina se pregătește pentru următoarea etapă a eliberării teritoriului său, relatează Ukrainska Pravda. „Izium, Balaklia, Kupiansk și regiunea Harkov, în general, sunt orașele și așezările pe care le-am eliberat. Aceste cuvinte se aud acum. Se aud peste tot. Mariupol, Melitopol și Herson sunt cuvinte care se vor auzi și ele, dar vor răsuna și (…) mai tare când le vom elibera. Donețk, Horlivka și Luhansk – se vor auzi și ele. Djankoi, Eupatoria, Yalta – și ele vor fi auzite, de asemenea. Cu siguranță”, a spus liderul ucrainean. „Poate că unii dintre voi s-ar putea gândi acum că după o serie de victorii există o anumită acalmie. Dar aceasta nu este acalmie. Ne pregătim pentru următoarea serie de cuvinte [numele orașelor eliberate – n.r.] care sunt foarte importante pentru noi toți și care cu siguranță vor fi auzite. Pentru că Ucraina trebuie să fie liberă, toată Ucraina”, a mai afirmat Zelenski. La începutul lunii septembrie, forțele armate ale Ucrainei au început o contraofensivă în regiunea Harkov. Pe 10 septembrie, Institutul pentru Studiul Războiului anunța că forțele ucrainene au penetrat liniile rusești la o adâncime de până la 70 de kilometri în unele locuri și au cucerit peste 3.000 de kilometri pătrați de teritoriu, în doar cinci zile (începând din 6 septembrie) – mai mult teritoriu decât au ocupat forțele ruse în toate operațiunile lor începând din aprilie.\n\n18 sept. - Acum o saptamana Guvernator: Aproximativ 200 de ruși au fost uciși într-o explozie, în orașul ocupat Svatove Serhii Haidai, șeful administrației militare din regiunea Luhansk, a anunțat că aproximativ 200 de ocupanți au fost uciși, în noaptea de 17 septembrie, în urma unei explozii în orașul ocupat Svatove, informează Ukrainska Pravda. „În Svatove a avut loc o explozie la fosta stație de autobuz, care a fost transformată în hotel. Aproximativ 200 de soldați ruși au fost uciși acolo”, a afirmat guvernatorul regiunii Luhansk, duminică, la televiziunea națională. Haidai a mai susținut că rușii își retrag trupele în ariergardă și se pregătesc de apărare. „Dar și depozitele explodează, de asemenea, și pot avea anumite probleme cu muniția”, a avertizat guvernatorul regional. Potrivit acestuia, ocupanții „bruiază foarte activ toate comunicațiile, atât cele mobile, cât și internetul, și efectuează inspecții amănunțite asupra populației locale”. Anterior în cursul zilei de duminică, Serhii Haidai anunțase că au avut loc explozii la un hotel din orașul Svatove, unde erau cazați militarii ruși.\n\n18 sept. - Acum o saptamana Rusia a desfășurat drone de atac iraniene în Ucraina, anunță armata ucraineană Armata ucraineană susține că Rusia a desfășurat în Ucraina drone de atac iraniene, scrie duminică The New York Times, preluat de The Guardian. Potrivit unui oficial militar ucrainean care a vorbit cu The New York Times, rămășițe ale dronelor de atac Shahed-136 au fost descoperite la sol în timpul contraofensivei pe care Ucraina a lansat-o în regiunile din nord-estul țării în această lună. Shahed-136 este o „dronă kamikaze care transportă un focos de aproximativ 80 de kilograme” și care poate fi lansată din spatele unui camion cu platformă, a explicat publicația americană. Potrivit colonelului Rodion Kulagin, comandantul operațiunilor de artilerie din cadrul ofensivei de la Harkov, drona cade din cer fără niciun avertisment. „În loc să tragi 100 de obuze de artilerie, este mai ușor să lansezi una dintre aceste drone” pentru a căuta o țintă, a afirmat Kulagin. „Este o problemă foarte serioasă”, a spus el, adăugând că, în lipsa unor contramăsuri, dronele „vor distruge toată armata noastră”.\n\n18 sept. - Acum o saptamana Armata ucraineană anunță că a lovit zeci de bastioane și puncte de control ale rușilor Armata ucraineană a atacat și lovit mai multe fortărețe rusești, puncte de control și sisteme de apărare antiaeriană în ultimele 24 de ore, a anunțat duminică Statul Major General al Ucrainei, potrivit The Kyiv Independent. Astfel, forțele aeriene ucrainene au efectuat 20 de lovituri aeriene, reușind să lovească cu succes 15 bastioane rusești și patru puncte de control ale sistemelor lor de apărare antiaeriană, a precizat Statul Major General, în actualizarea zilnică a operațiunilor de pe front. De asemenea, artileria ucraineană a lovit nouă bastioane rusești și șapte puncte de control.\n\n18 sept. - Acum o saptamana Primar: Explozie puternică în centrul orașului ocupat Melitopol O explozie puternică a zguduit centrul orașului ocupat Melitopol, din regiunea Zaporojie, a anunțat duminică primarul localității, Ivan Fedorov, potrivit Ukrainska Pravda. “O explozie puternică a răsunat în Melitopol. Potrivit informațiilor preliminare, explozibilul a fost detonat chiar în centrul orașului – într-una dintre curțile de pe strada Yaroslav Mudry. Așteptăm detalii din partea forțelor de rezistență”, a scris Ivan Fedorov, pe contul său de Telegram.\n\n18 sept. - Acum o saptamana Ucraina își consolidează câștigurile teritoriale din estul țării Apărarea ucraineană continuă să își consolideze teritoriile eliberate în partea de est a țării, în timp ce forțele ruse se regrupează, a anunțat duminică armata ucraineană, potrivit CNN. „Inamicul își regrupează trupele în direcții separate, caută modalități de a retrage rezervele și efectuează recunoașteri aeriene. Inspecțiile sunt intensificate în așezările ocupate”, a transmis Comandamentul Operațional Sud al armatei ucrainene, într-o postare pe Facebook. Oficialii ucraineni descriu situația din regiunea sudică Herson ca fiind „tensionată”, iar un oficial militar regional a declarat că situația umanitară din așezările eliberate este dificilă. „Poliția ucraineană, ajutoarele umanitare (apă, alimente) intră în așezările eliberate. Sarcinile primare sunt asigurarea oamenilor cu apă, electricitate, lemne de foc și materiale de construcție”, a declarat duminică Serhii Khlan, un consilier militar ucrainean, la televiziunea națională.\n\n18 sept. - Acum o saptamana Noi imagini din camerele de tortură folosite de ruși în regiunea Harkov Noi imagini apărute în mediul online, după ce forțele ucrainene au reușit să recucerească o mare parte din regiunea Harkov, arată nu doar atrocitățile comise de ruși, ci și modul în care rușii îi torturau pe civili și pe soldați. Aceștia erau închiși în pivnițe improvizate și, adesea, supuși unor torturi de neimaginat. Anchetatorii ucraineni au găsit așa-numitele „camere de tortură” și dispozitive folosite de forțele ruse în mai multe zone eliberate din regiunea nord-estică Harkov, a precizat președintele Volodimir Zelenski, în discursul său adresat națiunii în noaptea de sâmbătă spre duminică, potrivit CNN. „Peste zece camere de tortură au fost deja găsite în zonele eliberate din regiunea Harkov – în diferite orașe și localități”, a declarat Zelenski. „Pe măsură ce ocupanții au fugit, au abandonat și dispozitivele de tortură”, a adăugat liderul de la Kiev. ❗️ These are what the torture chambers-prison of the Katsaps in Kupyansk looks like…\n\n\n\nRussia will bear responsibility for violating humanitarian rights and committing war crimes against the people of Ukraine#RussiaIsATerroristState #RussiaIsANaziState #UkraineRussianWar pic.twitter.com/jmQmFv13B5 — Ukraine War Now ✙ (@uarealitynow) September 17, 2022 Mai multe detalii: Imagini îngrozitoare din camerele de tortură descoperite în regiunea Harkov. Civilii erau închiși în cuști și li se aplicau electroșocuri\n\nUrmărește-ne pe Google News\n\nGSP.RO Cum arăta impresara după bătaia cu Reghecampf. Este ajutată de o prietenă să meargă, primele imagini\n\nPlaytech.ro ȘOC! Meghan Markle l-a AMENINȚAT pe Prințul Harry. SCANDALUL uriaș despre care tocmai s-a aflat: 'I-a spus că...'\n\nViva.ro Mesajul transmis de Sarah, fiica vitregă a lui Reghe, după ce antrenorul a bătut-o pe Prodanca în plină stradă. Cuvintele ei au stârnit un val de reacții\n\nObservatornews.ro Situaţia e-commerce-ului în România: de ce ţara noastră este mult înaintea Bulgariei, însă în spatele Ungariei\n\nȘtirileprotv.ro Haos în Rusia! Un bărbat a deschis focul într-un birou de recrutare din Irkuţk. Șeful unității se află în stare critică\n\nFANATIK.RO Invitații nu s-au uitat la bani. Cât a fost darul la botezul lui Liam, fiul lui Laurențiu Reghecampf\n\nOrangesport.ro Revolta oligarhilor! Cunoscutul lui Putin anunţă data la care va fi dat jos preşedintele Rusiei. Cât de aproape e momentul istoric\n\nHOROSCOP Horoscop 27 septembrie 2022. Scorpionii trebuie să aibă puțin mai multă răbdare, dar dacă nu vor reuși, o abordare mai pozitivă e soluția\n\nPUBLICITATE Care este diferența dintre precalificarea creditului ipotecar și preaprobarea?",
    "Războiul din Ucraina, ziua 199. Locuitorii oraşului Sankt Petersburg cer ca Putin să fie acuzat de trădare şi revocat din funcţie": "UPDATE: Zelenski: 2.000 de kilometri din teritoriul nostru au fost eliberaţi în septembrie\n\nPreşedintele Ucrainei, Volodimir Zelenski, a declarat, sâmbătă seara, că 2.000 de kilometri din teritoriul ocupat temporar de ruşi a fost eliberat în timpul operaţiunilor armatei ucrainene, de la începutul lunii septembrie.\n\n„Mişcarea soldaţilor noştri în diferite direcţii ale frontului continuă. În prezent, aproximativ două mii de kilometri din teritoriul nostru au fost eliberaţi în cadrul operaţiunilor armate de la începutul lunii septembrie. Armata rusă demonstrează tot ce poate în aceste zile, îşi arată spatele. Şi, în cele din urmă, este o alegere bună pentru ei să fugă. Nu există şi nu va exista niciun loc pentru ocupanţi în Ucraina”, a declarat, sâmbătă seara, în mesajul său de seară, Volodimir Zelenski.\n\nUPDATE: Un oficial susţinut de Rusia la Harkov le cere civililor să plece pentru a-şi salva vieţile\n\nÎntr-un mesaj video publicat pe Telegram, Ganchev a declarat: „Le recomand din nou tuturor cetăţenilor din regiunea Harkov să părăsească teritoriul pentru a-şi salva vieţile. Este periculos în acest moment să vă aflaţi în interiorul propriilor locuinţe”.\n\nGanchev a vorbit dintr-o locaţie confidenţială şi a spus: „Suntem gata să vă oferim tot ajutorul necesar. Reprezentanţii noştri rămân pe teritoriu şi facilitează evacuarea cetăţenilor”.\n\nUPDATE: Rusia confirmă retragerea de la Izium\n\nMinisterul rus al Apărării a confirmat retragerea forţelor ruseşti din Izium şi Balaklia.\n\nÎntr-o declaraţie publicată de mass-media de stat RIA Novosti, ministerul a afirmat că a fost luată decizia de a \"regrupa trupele ruseşti staţionate în regiunile Balaklia şi Izium\" şi de a \"intensifica eforturile în Doneţk\", astfel încât să \"atingă obiectivele declarate ale operaţiunii militare speciale\" şi să \"elibereze\" Donbassul.\n\nDe asemenea, a susţinut că au fost organizate o serie de \"evenimente de distragere a atenţiei şi demonstraţii\" pentru a ascunde \"acţiunile reale ale trupelor\" şi a permite retragerea.\n\nUPDATE: Soldaţi ucraineni cântând imnul înainte de contraofensivă\n\nFilmare înainte de contraofensiva surpriză din Harkov arată zeci de soldaţi interpretând imnul naţional ucrainean.\n\nUPDATE: Trupele ucrainene au capturat un nod feroviar, soldaţii ruşi abandonează poziţiile\n\nOficialii ucraineni au distribuit sâmbătă fotografii care arată trupele ridicând steagul deasupra principalului oraş feroviar care a aprovizionat forţele ruseşti din nord-estul Ucrainei, în timp ce o prăbuşire a frontului rusesc ameninţa să se transforme într-o debandadă, scrie Reuters.\n\nUPDATE: Parlamentari din Duma rusă cer înlăturarea lui Putin\n\nDeputatul rus Dmitri Palyuga şi alţi câţiva parlamentari din municipalitatea Smolninskoye din Sankt Petersburg au cerut pe 7 septembrie Dumei de Stat a Rusiei să îl destituie pe Vladimir Putin pentru ceea ce ei spun că sunt infracţiuni de trădare, scrie Kiev Independent.\n\nUPDATE: Ucraina a recucerit 1.000 de kilometri pătraţi într-o săptămână\n\nUcraina afirmă că a recucerit peste 1.000 de kilometri pătraţi de teritoriu din sudul şi estul ţării de la Rusia în ultima săptămână. Preşedintele Volodimir Zelenski a declarat că peste 30 de aşezări au fost eliberate în regiunea Harkov, scrie BBC.\n\nUPDATE 5:56 - Blinken: Putin foloseşte energia ca armă „în timp ce Rusia nu-şi atinge obiectivele pe câmpul de luptă”\n\nLa o conferinţă de presă comună cu secretarul general al NATO, Jens Stoltenberg, secretarul de stat al SUA Antony Blinken a declarat că „Putin pariază că Kremlinul poate hărţui alte ţări pentru a le supune”, dar că „a pierdut deja pariul”. Blinken a mai spus că sprijinul SUA pentru Ucraina este „neclintit” şi că SUA vor face tot ce le stă în putinţă pentru a ajuta Europa cu costurile mari ale energiei în această iarnă.\n\n\n\nUPDATE 4:36 - Oficialii Dumei ruse au cerut înlăturarea lui Putin\n\nDeputatul rus Dmitri Palyuga şi alţi câţiva oficiali aleşi din municipalitatea Smolninskoye din Sankt Petersburg au cerut, pe 7 septembrie, Dumei de Stat a Rusiei să-l destituie pe dictatorul rus Vladimir Putin pentru trădare. Palyuga şi deputatul rus Nikita Yuferev au postat pe Twitter somaţii primite de la poliţie pentru „discreditarea autorităţilor aflate la guvernare”, iar conform lui Palyuga, deputaţii vor primi amenzi. Doi dintre cei patru deputaţi citaţi şi chemaţi la poliţie au fost eliberaţi pe 9 septembrie, a spus Palyuga.\n\n\n\nUPDATE 2:49-Forţele ucrainene distrug nouă tancuri, 75 de militari ruşi fiind ucişi în sud\n\nComandamentul Operaţional de Sud al Ucrainei a raportat pe 9 septembrie că situaţia din sudul Ucrainei rămâne „tensionată, dar sub control.” Armata ucraineană a distrus nouă tancuri, două obuziere Msta-B şi opt unităţi de vehicule blindate, ucigând 75 de trupe ruseşti.\n\n\n\nUPDATE 1:29-AIEA: Un bombardament rus distruge sursa de alimentare din afara amplasamentului centralei nucleare Zaporojie\n\nBombardele din apropierea centralei nucleare au distrus o centrală electrică vitală în afara amplasamentului, potrivit directorului general al Agenţiei Internaţionale pentru Energie Atomică (AIEA), Rafael Mariano Grossi. Această centrală a furnizat energie instalaţiei nucleare de fiecare dată când liniile obişnuite de alimentare au fost întrerupte în ultimele trei săptămâni. De asemenea, furniza energie electrică în zona înconjurătoare care acum a rămas fără curent.\n\n\n\nUPDATE 1:18 -Liderul opoziţiei germane solicită trimiterea a 100 de vehicule blindate Marder în Ucraina\n\n„Libertatea nu are preţ. Un atac asupra Ucrainei este un atac la ordinea de pace europeană de după război”, a declarat Friedrich Merz, liderul Uniunii Creştin Democrate. Cancelarul german Olaf Scholz a fost acuzat că a blocat aprovizionarea cu arme, inclusiv livrarea vehiculelor Marder, către Ucraina.\n\n\n\nUPDATE 1:13-Raport: Reconstrucţia Ucrainei va costa 349 de miliarde de dolari\n\nPotrivit unei evaluări comune a Băncii Mondiale, a Comisiei Europene şi a guvernului ucrainean, repararea pagubelor cauzate de invazia Rusiei va costa aproximativ 349 de miliarde de dolari. Cifra este de aşteptat să crească pe măsură ce războiul continuă.\n\n\n\nUPDATE 1:00-Mass-media rusă: Rusia trimite întăriri la Harkov ca răspuns la contraofensiva ucraineană\n\nMedia rusă controlată de stat RIA Novosti a raportat că Rusia trimite coloane de întăriri în Oblastul Harkov în urma contraatacului major al Ucrainei care a eliberat zone de teritoriu din regiune în această săptămână, inclusiv unele pe care Moscova le-a ocupat încă din primele zile ale invaziei.\n\n\n\nUPDATE ora 12:49-Zelensky îi acordă Ordinul de Merit CEO-ului Baykar din Turcia\n\nPreşedintele Volodymyr Zelensky s-a întâlnit la Kiev cu Haluk Bayraktar, CEO al producătorului turc de arme Baykar şi a discutat despre cooperarea ulterioară cu compania, care a furnizat drone de luptă Bayraktar Ucrainei. Ei au discutat, de asemenea, planurile de a construi o uzină Baykar în Ucraina. Zelensky i-a mulţumit lui Bayraktar, preşedintelui turc Recep Tayyip Erdogan şi poporului turc „pentru sprijinul acordat în acest război împotriva agresiunii ruse”.\n\nUPDATE ora 12:21-Comisia Europeană recomandă anularea vizelor existente ale cetăţenilor ruşi\n\nLa 9 septembrie, Comisia Europeană a publicat linii directoare prin care sfătuiau statele membre UE să nu elibereze vize pe termen lung ruşilor şi să le anuleze vizele existente „dacă este necesar”. Mai devreme, în aceeaşi zi, Consiliul European a aprobat suspendarea unui acord cu Rusia privind facilitarea eliberării vizelor. Ca urmare, va fi mai greu pentru cetăţenii ruşi să obţină vize UE.\n\nŞtirea iniţială - Locuitorii oraşului Sankt Petersburg cer ca Vladimir Putin să fie acuzat de trădare şi revocat din funcţie\n\nDeclaraţia consiliului raional a venit sub forma unei cereri adresate parlamentului rus, Duma de Stat, şi a afirmat că decizia lui Putin de a invada Ucraina pe 24 februarie a dus la o pierdere masivă de vieţi omeneşti, a transformat nenumăraţi bărbaţi ruşi în veterani cu handicap, a prejudiciat economia naţională şi a grăbit extinderea NATO spre Est.\n\nMişcarea curajoasă a Consiliului raional Smolninsky a atras o reacţie previzibilă rapidă şi neprietenoasă. La o zi după ce rezoluţia împotriva lui Putin a fost făcută publică, o secţie locală de poliţie le-a spus parlamentarilor că se confruntă cu acuzaţii legale „din cauza acţiunilor menite să discrediteze actualul guvern rus”, scrie Washington Post.",
    "Războiul din Ucraina și securitatea în regiunea Mării Negre": "Războiul din Ucraina afectează în mod direct securitatea în regiunea Mării Negre; acolo unde se află și România. Revenirea la un nivel rezonabil al securității regionale depinde, desigur, de restabilirea păcii. Nu este vorba, însă, de orice pace. O pace cu mâna pe trăgaci sau, și mai rău, pe butonul nuclear, nu înseamnă securitate. Din acest punct de vedere, nu contează cine învinge în război, ci care este capacitatea actorilor regionali și globali de a reveni la starea de pace simultan cu edificarea unei noi arhitecturi de securitate regională.\n\nREZILIENȚĂ ȘI SECURITATE: CÂTEVA PRECIZĂRI CU CARACTER GENERAL\n\nÎn primul rând, cu privire la discursul public. Acesta folosește termenii „reziliență” și „securitate” ca fiind două ținte de atins prin victoria (cui?) în războiul ucrainean (al cui?). Reziliența înseamnă întoarcerea la normalitate după trecerea unui șoc. Dacă șocul este tocmai războiul actual din Ucraina, normalitatea este tocmai securitatea astăzi afectată de acest război. A defini normalitatea înseamnă a defini securitatea prin indicarea trăsăturilor și garanțiilor ei esențiale. Trăsătura esențială a securității este indivizibilitatea, iar garanția ei este echilibrul puterilor rivale. Acest echilibru trebuie să fie stabil. Acceptarea unor atari afirmații ca adevărate este condiția rezilienței în contextul actual. Fără ea nu putem regăsi normalitatea, măcar și pentru faptul că nu știm ce căutăm.\n\nÎn al doilea rând, este necesar de reamintit că în istoria relațiilor internaționale ceea ce contează este jocul intereselor și dinamica raporturilor de putere. Interesele în concurs și puterile în contrapondere sunt variabilele esențiale de care depinde evoluția relațiilor internaționale. Nu putem dobândi securitatea dacă nu ținem seama de interesele tuturor jucătorilor, astfel cum fiecare dintre aceștia și le definește. Nu putem face ca securitatea să dureze dacă nu realizăm și conservăm echilibrul de putere între jucătorii titulari de interese.\n\nÎn al treilea rând, nu putem vorbi despre drumul de la actualul război din Ucraina către securitatea regională la Marea Neagră decât dacă plasăm criza ucraineană în contextul crizei având ca obiect arhitectura de securitate central și est europeană, pe aceasta în contextul rivalității strategice dintre puterile euro-atlantice și cele euro-asiatice, și pe aceasta în contextul procesului de trecere de la vechea ordine mondială unipolară, care spontan și efemer a urmat bipolarismului, și de la dezordinea multipolarismului asimetric și anarhic, subsecvent eșecului unipolarist, la o nouă ordine globală care se va construi în secolul și sub semnul Asiei. În Ucraina se dă acum lupta de ariergardă dintre pax americana, care și-a atins limitele istorice, și o viitoare pax post americana, care nu s-a născut încă, dar în legătură cu nașterea căreia lumea euro-atlantică are de a ales între a i se opune sau a o asista. Deocamdată am ales opoziția, chiar dacă asta înseamnă sacrificarea valorilor noastre și a modului nostru de viață.\n\nINTERESE CONCURENTE ÎN REGIUNEA MĂRII NEGRE\n\nCare sunt interesele concurente în regiunea Mării Negre? Fără a putea epuiza răspunsul la întrebare, le putem identifica măcar pe acelea de satisfacerea cărora depinde încetarea războiului din Ucraina. Este vorba de interesele fără satisfacerea cărora războiul și insecuritatea devin normalitate, iar reziliența rămâne fără obiect.\n\nSă începem chiar cu Ucraina. Ucrainenii au interesul și dreptul de a-și avea propriul stat care să se bucure de atributele independenței și suveranității. Acest stat trebuie să fie, totodată, viabil din punct de vedere geografic și demografic.\n\nDe principiu, este problema ucrainenilor cum își ating aceste obiective. Nimeni altcineva nu are obligația să îi ajute. Cine îi ajută o face pentru a-și promova, în același timp, propriile interese. Este vorba despre interesele străine în Ucraina, în regiunea Mării Negre, în vecinătatea terestră a acesteia și în perspectivă globală. Așa este jocul.\n\nCâtă vreme războiul din Ucraina nu este unul între ucraineni și ruși, ci între SUA /NATO /UE, pe de o parte, și Rusia, pe de altă parte, nu se pune problema unei victorii ucrainene, nici ca simplă ipoteză. Ucraina singură nu poate câștiga un război cu Rusia, indiferent cum am defini victoria în termeni concreți. O declară și liderii săi care solicită „ajutor” financiar, material (în armament), informativ, tehnic, intelectual etc. Mulți experți și analiști, printre care mă număr, consideră că și cu un asemenea ajutor, Ucraina nu ar putea câștiga în confruntarea armată cu Rusia. Cel care ar putea câștiga eventual ar fi NATO, avându-i sau nu pe ucraineni drept carne de tun. Ceea ce nu ar garanta câștigarea păcii. În ultimele decenii SUA ne-a obișnuit cu războaiele câștigate și păcile pierdute.\n\nAșadar, într-un scenariu optimist, putem vorbi despre o victorie a Vestului euro-atlantic împotriva Rusiei pe teritoriul ucrainean, de pe care armatele ruse ar fi izgonite. Ideea că o astfel de luptă cu un asemenea obiectiv este esențială pentru apărarea valorile noastre (euro-atlantice) și securitatea noastră (a UE și a statelor membre ale NATO) aparține exclusiv de domeniul retoricii. Niciodată Ucraina nu a atins standardele europene în domeniul democrației, statului de drept și drepturilor omului, ea având încă mult de lucru pentru a ajunge la nivelul acestora. Faptul este consemnat în toate evaluările Consiliului Europei, OSCE și UE. Cât despre securitate, NATO este perfect capabil să garanteze securitatea membrilor săi, singurii față de care alianța are obligații, indiferent de statutul geopolitic al Ucrainei.\n\nDesigur, ar fi mai convenabil pentru NATO ca între frontiera sa și cea rusă să se interpună o Ucraină ruso-sceptică, dacă nu chiar ruso-fobă, dependentă de sprijinul său, dar față de care alianța nord-atlantică să nu aibă nici o obligație. Nu este, însă, esențial.\n\nRămâne valabilă teoria lui Zbigniew Brzezinski potrivit căreia Rusia fără Ucraina este o mare putere, dar împreună cu Ucraina este un imperiu și evident, cu un imperiu este mai greu de negociat și conviețuit. Pe timpul Războiului rece, SUA, având conducerea și sprijinul unei alianțe nord-atlantice cu mult mai mici decât este aceasta astăzi, s-a descurcat satisfăcător cu o URSS mult mai puternică, aflată în fruntea Pactului de la Varșovia. De ce nu ar putea-o face și astăzi în concurență cu o Rusie mult mai slabă, chiar și fără sprijinul Ucrainei, în condițiile în care NATO s-a extins până în vecinătatea imediată a frontierei ruse? Marea problemă a Occidentului euro-atlantic este de fapt în Oceanul Pacific și în regiunea indo-pacifică, unde se întinde tot mai mult umbra Chinei. Marea Neagră este un front secundar, care este important pentru Occident numai întrucât este centrul strategiei sale… periferice.\n\nAcelași Zbigniew Brzezinski mai spunea că dacă prin extindere NATO urmărește doar consolidarea capacității sale defensive, este suficient să includă statele Grupului de la Viszegrád. O extindere mai mare înseamnă securitate mai puțină. El adăuga că Ucraina nu are cum fi primită în NATO fără a reduce securitatea alianței, din cauza caracterului multi-etnic al societății ucrainene. Precum, adaug eu, și a altor clivaje caracteristice statului ucrainean post-sovietic. Sunt de acord cu acest punct de vedere.\n\nIată de ce, dacă Ucraina dorește mai mult de la Occidentul colectiv euro-atlantic sau chiar numai de la SUA, nu trebuie să ceară mai mult, ci să ofere mai mult. Deocamdată oferta sa nu este clară. Deocamdată Kievul solicită explicit, până la limita resurselor de sprijin occidentale, se îndatorează implicit, până la limita falimentului suveranității sale, dar nu oferă nici o perspectivă privind sporirea securității în vecinătatea sa vestică și în special la Marea Neagră, după o eventuală înfrângere a Rusiei la capătul războiului desfășurat pe teritoriul său, cu mari jertfe umane și materiale din partea sa.\n\nPerspectiva unei Ucraine Mari, adică o Ucraină având același teritoriu și aceeași structură socio-economică și etno-culturală cu fosta RSS Ucraineană, înarmată de NATO / Occident până în dinți și îndatorată Occidentului / NATO până dincolo de capacitatea sa de rambursare, secătuită economic de război, dar cu o mândrie națională dusă de sentimentul victoriei până pe culmile narcisismului agresiv și exclusivist, învecinată la est cu o Rusie slăbită, umilită și rănită, dar nu anihilată, ci, foarte probabil, revanșardă, iar la vest cu state ale căror teritorii istorice ocupate de URSS le deține, locuite de minorități culturale oprimate sub aspect identitar, nu este o garanție a securității în regiunea Mării Negre.\n\nPOPORUL UCRAINEAN, STATUL UCRAINEAN ȘI SECURITATEA REGIONALĂ\n\nÎn anul 1997, ca ministru de externe al României, am declarat că securitatea și stabilitatea României depind de securitatea, stabilitatea, independența, suveranitatea și integritatea teritorială a Ucrainei. Cred și acum că aceasta a fost o declarație corectă, mai ales în contextul de atunci, când România, nefiind membru NATO și UE, și nedispundând de parteneriatul strategic cu SUA, trebuia să își constituie un sistem de securitate exclusiv la nivel subregional.\n\nNu reiau lista argumentelor pe care s-a bazat declarația. Pentru ca acea Ucraină, intrată după 2014 într-un război de secesiune la est, în Dombas, și la sud, în Crimeea, să rămână în securitate cu hotarele cu care s-a desprins din URSS, ea trebuia să se ocupe exclusiv de construirea unei națiuni civice și multiculturale ucrainene, aflată atât în afara sferei de influență ruse, cât și a alianțelor occidentale, respectiv „finlandizată”. Din păcate, nici Rusia, nici Occidentul colectiv nu au acceptat, în realitate, o asemenea soluție. Unii au căutat să aibă la Kiev un guvern pro-rus, care prin chiar această orientare era socotit ca fiind automat anti-occidental; alții un guvern pro-occidental, cu subînțelesul că era anti-rus. Securitatea noastră, în regiunea Mării Negre, depindea, de fapt, de existența unui guvern integral… pro-ucrainean.\n\nMă alătur observatorilor politici și experților americani, precum John Mearsheimer, Henry Kissinger, Jeffrey Sachs, Noam Chomsky, William Perry și mulți alții, care susțin că Occidentul a depășit linia roșie care despărțea aceste două orientări strategice permițându-le conviețuirea prin acceptarea multivectorialismului geostrategic al Ucrainei.\n\nAcest multivectorialism nu putea dura, însă, chiar dacă puterile străine concurente l-ar fi îngăduit, fără reforme interne care să pună în concordanță o asemenea politică externă ucraineană cu ordinea constituțională internă. Asta însemna neutralitate în raporturile externe (ceea ce nu ar fi exclus integrarea în UE, în contextul favorizant al unui parteneriat strategic convenit între UE și Rusia) și federalizare pe plan intern (ceea ce implica descentralizare, devoluție și autoguvernare locală).\n\nÎn 2014, Euromaidanul a apărut tocmai pe când UE convinsese Kievul să accelereze deplasarea pe o asemenea direcție. Dacă nu s-a întâmplat așa a fost și din cauza preferinței Occidentului colectiv pentru un stat ucrainean centralizat și condus autoritar, cu care putea lucra mai ușor, în condițiile în care acesta urma să fie avanpost occidental pe frontul cu rivalii euro-asiatici. Al doilea obstacol important a fost opțiunea americană neoconservatoare care în raporturile cu Ucraina a fost și este sintetizată în formula „totul sau nimic”, „my way or highway”.\n\nIntervenția militară rusă în Ucraina și războiul din Ucraina care inevitabil face ca armata rusă să supună suferințelor populația ucraineană, are cumva „meritul” de a forma o conștiință națională ucraineană și a separa din punct de vedere al identității naționale, națiunea ucraineană de cea rusă. Cu cât războiul se va prelungi, cu atât suferințele cetățenilor ucraineni de rând vor crește; cu cât aceste suferințe vor spori, cu atât se va amplifica ura față de ruși; cu cât rusofobia ucraineană se va amplifica cu atât conștiința de sine a ucrainenilor se va consolida excluzând posibilitatea unei antante ruso-ucrainene pe o durată de timp mare, dacă nu pe veșnicie. Cicatricile războiului din Ucraina, indiferent cum se va încheia, constituie pentru Occidentul euro-atlantic garanția securității intereselor sale în regiunea Mării Negre, în sensul că va înlătura pericolul unei alianțe ruso-ucrainene cu care să fie obligat a se confrunta. Rămâne de văzut în ce măsură acest câștig la nivel regional, compensează amenințarea alianței ruso-chineze, precum și a ascensiunii BRICS la nivel global. Aceasta este, însă, o altă temă.\n\nAsigurarea păcii la Marea Neagră prin asigurarea echilibrului de putere în regiune, cere existența unui stat ucrainean suveran și independent, civic și multicultural, neutru și descentralizat (federalizat).\n\nCu privire la frontierele acestui stat se poate invoca principiul integrității teritoriale. Nu trebuie uitat, însă, că, în dreptul internațional, acest principiu se află în concurență cu principiul autodeterminării. Or, autodeterminarea popoarelor europene s-a bazat pe criteriul naționalității; adică pe criteriul etno-cultural. Constituirea RSS Ucrainene a avut la bază, însă, alte criterii. Este vorba despre criteriile sovietice ale solidarității transnaționale a proletariatului în lupta împotriva capitalismului atât intern cât și extern. De aici a rezultat o logică geopolitică și geoeconomică, constituțională și administrativă, pe care Ucraina le-a preluat ca succesor al RSS Ucrainene, în procesul desprinderii ei din URSS.\n\nProblema acestei moșteniri sovietice trebuie rezolvată. Aceasta implică transformarea Ucrainei dintr-un stat post-sovietic succesor al Ucrainei sovietice, într-un stat-națiune, evident, democratic, cu recunoașterea dreptului la autodeterminare, internă sau externă, după caz, al celor cărora acest drept le-a fost negat de fostul imperiu sovietic.\n\nFără a se rezolva această problemă nu va fi securitate în regiunea Mării Negre, în Europa de est în general. Rezolvarea ei nu poate fi amânată pentru o dată ulterioară terminării actualului război; drumul către rezolvare trebuie început viguros, curajos, vizionar și consistent chiar acum.\n\nNU ORICE VICTORIE ÎN RĂZBOI ESTE ȘI DRUMUL CĂTRE PACE\n\nVictoria Occidentului în războiul din Ucraina și plasarea Ucrainei în tabăra învingătorilor Rusiei, nu aduce pur și simplu securitatea în regiunea Mării Negre, dacă aceasta nu este urmată de un tratat de pace acceptabil tuturor, învinși și învingători, și garantat de un sistem regional de echilibru al puterilor.\n\nÎn pregătirea acestuia trebuie stabilit ce înseamnă „victoria” în condițiile concrete.\n\nDacă la finele ostilităților se consacră consensual frontierele ucrainene existente în februarie 2022, adică la data la care „operațiunea specială” rusă a fost declanșată, se poate vorbi, în cel mai bun caz, despre o remiză, dar nu despre victorie. Aceasta ar fi, mai degrabă, o victorie a Rusiei.\n\nDacă Rusia ar accepta revenirea la frontiera ucraineană din 1991, deci la o frontieră asemănătoare celei stabilite prin umilitoarea pace de la Brest-Litovsk, Occidentul colectiv ar putea afirma că a înregistrat rezultatul cel mai bun la care realist ar fi putut spera. Ulterior nu ar mai fi nici un temei pentru menținerea sancțiunilor economice împotriva Rusiei, care, oricât de slăbită ar ieși, sub aspect militar și economic, și-ar păstra intacte resursele pentru a-și lua revanșa cu prima ocazie.\n\nSub aspect militar frontul ucrainean ar fi la fel de vulnerabil și NATO ar trebui să rămână mobilizat, cu cheltuielile aferente, pentru a face față riscurilor unei păci armate. Regiunea Mării Negre va rămâne astfel nesigură, supusă unor permanente teste de stres strategic, neprielnică pentru cooperare economică și neprietenoasă cu potențialii investitori. Am putea vorbi, practic, de o altă criză cronică, gestionată pe calea unui alt război hibrid oricând susceptibil de a se transforma într-un alt război clasic. Victoria tactică nu ar coincide cu victoria strategică și câștigarea războiului nu ar coincide cu câștigarea păcii.\n\nAlte scenarii ale victoriei occidentale sunt cu totul fanteziste. Nu cred că Moscova, Sankt Petersburg sau Volgograd (fostul Stalingrad) vor putea fi cucerite de armata ucraineană, oricât ar fi de dotată cu armament american. Fără asta, Rusia nu va accepta să capituleze și să se demilitarizeze. Mai degrabă, ar trece la un război nuclear ale cărui prime consecințe nefaste s-ar simți chiar în zona Mării Negre.\n\nÎmpingerea Rusiei dincolo de Urali sau aruncarea ei în Pacific, țin nu numai de filmele de ficțiune hollywoodiene, dar ar reprezenta o catastrofă geopolitică la scară globală. De aceea este de anticipat că puterile terțe – regionale sau globale, și în special cele emergente – se vor opune unui asemenea deznodământ.\n\nLa fel se pune problema cu dezmembrarea Federației Ruse într-un număr oarecare de state-națiune independente și suverane. Un asemenea proces, mai devreme sau mai târziu, ar antrena și dezmembrarea Ucrainei, tot pe criteriul național. Mai grav decât aceasta, va fi haosul geopolitic consecutiv dezmembrării și apariției unor entități statale care de secole nu s-au autoguvernat și, în cea mai mare parte, sunt lipsite de resursele necesare pentru a face față competiției geopolitice și geoeconomice la scară regională și globală. Dacă o asemenea transformare ar fi posibilă, ea este cu totul indezirabilă.\n\nÎn fine, orice revoltă internă care l-ar înlătura pe Vladimir Putin și echipa sa, în condițiile în care s-ar pune problema „capitulării” unei Rusii încă aptă de luptă, va aduce la putere lideri și mai intransigenți, gata nu să cedeze, ci să învingă prin orice mijloace.\n\nMai realist apare a fi scenariul unei „înfrângeri” a Occidentului în Ucraina. Chiar dacă înfrângerea nu va fi una tactică, ea poate fi una strategică. Ceea ce este și mai rău. Pentru securitatea și stabilitatea Mării Negre ursul sătul, iar nu ursul flămând este soluția optimă. O Rusie ale cărei interese geostrategice sunt satisfăcute la un nivel rezonabil este o garanție de securitate superioară celei reprezentate de o Rusie revizionistă cu degetul permanent pe trăgaci.\n\nPentru a fi o asemenea garanție Rusia nu trebuie numai slăbită în război, ci pusă și în situația de a aprecia că este mai profitabilă pentru ea pacea în condițiile convenite cu rivalii occidentali, decât războiul cu ei; ceea ce nu va fi cazul dacă interesele sale vitale, astfel cum ea însăși și le definește, iar nu cum vrea să i le definească Occidentul colectiv, vor fi sacrificate.\n\nRusia poate fi determinată să își revizuiască interesele, pentru a deveni mai compatibile cu interesele occidentale sau cu cele ale celorlalte state din regiunea Mării Negre, numai dacă echilibrul de putere din regiune, ca și statutul său în ordinea globală o stimulează în această direcție. Fără schimbarea contextului vechile interese ale Rusiei vor rămâne neschimbate, iar refuzul satisfacerii lor va croniciza insecuritatea în regiunea Mării Negre și va face din Marea Neagră locul unui șir nesfârșit de războaie alimentate unul de altul.\n\nRECUNOAȘTEREA INTERESELOR RUSIEI ȘI GARANȚIILE OFERITE UCRAINEI\n\nPe acest fundal este de distins între interesele regionale ale Rusiei și cele globale. Obiectul crizei ucrainene nu se reduce nici la neutralitatea Ucrainei (rămânerea Ucrainei în afara NATO sau a altor alianțe militare occidentale viitoare) nici la niște revendicări teritoriale. Mai presus de acestea, este vorba despre statutul post-sovietic al Rusiei ca putere de prim rang în ordinea globală post-bipolară și post-americană (unipolară), circumscris de principiul caracterului indivizibil al securității și garantat de echilibrul puterilor (simetria centrelor de putere) într-o ordine globală multipolară. Nu poate fi securitate la Marea Neagră dacă nu este securitate în Pacific, în Oceanul Indian, în Orientul Mijlociu și, în general, în lume. Dimpotrivă, regiunea Mării Negre se dovedește a fi veriga regională slabă în lanțul securității universale.\n\nÎn ceea ce privește poziția Rusiei la nivel regional, Occidentul euro-atlantic trebuie să înțeleagă că Marea Neagră este plămânul prin care Rusia respiră oxigenul strategic al Mediteranei. Pentru ca drumul ei către mările calde, ca și cel către Gurile Dunării să rămână deschis, dincolo de prevederile Tratatului de la Montreaux, ea are nevoie de poziția strategică oferită de Crimeea și de flota sa pontică adăpostită de secole în portul Sevastopol.\n\nSe prea poate ca acestea să nu ne convină. Ele explică de ce Rusia nu poate renunța la Crimeea precum și la un drum sigur care să îi permită legătura cu aceasta pe uscat. Cu alte cuvinte, explică de ce Rusia nu va renunța la război până la atingerea acestor obiective strategice, pentru ea vitale, iar dacă va fi obligată să își mute flota de la Sevastopol la Novorosiisk, acesta din urmă va fi un permanent revolver rusesc îndreptat spre inima Ucrainei și spre securitatea Mării Negre.\n\nÎn măsura în care este gata să recunoască interesele vitale ale Rusiei, Occidentul colectiv trebuie să negocieze cu fermitate garantarea lor, în condițiile în care, la rândul său, Rusia trebuie să ofere garanții privind menajarea intereselor celorlalți actori aflați în joc.\n\nAceasta ne duce la problema garanțiilor pe care le așteaptă și la care este îndreptățită Ucraina.\n\nArticolul 5 al Tratatului de la Washington oferă garanția solidarității exclusiv pentru membrii săi. Până acum NATO a evitat intrarea într-o confruntare directă cu Rusia. Dacă Ucraina ar fi primită în NATO, pe termen scurt aceasta ar însemna că NATO acceptă să își asume războiul cu Rusia, iar pe termen mediu și lung că își asumă un import de insecuritate care va greva asupra capacității sale de a apăra securitatea membrilor săi.\n\nÎn plus, NATO dispune în prezent de posibilitatea de a se confrunta, inclusiv militar, cu Rusia, prin intermediul Ucrainei, pe care o poate alimenta cu cele necesare pentru purtarea războiului exclusiv în funcție de interesele membrilor săi. Nu există nici un interes al alianței pentru ca această situație să se schimbe.\n\nIntrarea Ucrainei în UE, în situația sa actuală de țară cu datorii majore și o economice afectată de război, este o imposibilitate practică. A deveni membru UE în asemenea condiții înseamnă fie ca UE să se transforme într-o organizație de caritate, ceea ce nu își poate permite, fie ca Ucraina să își piardă orice bază a suveranității, economia sa ajungând fulgerător la faliment, în condițiile concurenței de pe piața internă europeană, și urmând a fi cumpărată pe nimic de corporațiile occidentale. Am avea de a face nu cu intrarea Ucrainei în UE, ci cu intrarea UE în Ucraina.\n\nÎn aceste condiții, se impune organizarea, sub egida ONU sau / și a OSCE, a unei conferințe internaționale privind Ucraina, la care să participe membrii permanenți ai ONU, statele vecine ale Ucrainei și, eventual reprezentanții UE, și care să stabilească atât condițiile de bază ale păcii în regiune, cât și garanțiile internaționale acordate Ucrainei, în contextul asumării statutului de neutralitate de către aceasta. Acordarea garanțiilor va trebui să aibă loc pe bază de reciprocitate, Ucraina angajându-se, la rândul său, să adopte politicile necesare pentru a susține viabilitatea arhitecturii de securitate convenite în regiunea Mării Negre și, în general, în vecinătatea sa.\n\nPrin urmare, cea mai bună garanție de securitate pentru Ucraina este un sistem de securitate colectivă în regiunea Mării Negre. Garanțiile așteptate de Ucraina nu au a fi date împotriva cuiva (Rusia sau altcineva), ci în favoarea stabilității și prosperității regionale.\n\n„ MAREA NEAGRĂ, MAREA RIVERANILOR”\n\nProblema securității în regiunea Mării Negre aduce în discuție și problema prezenței puterilor ne riverane în regiune.\n\nPrincipiul care ar trebui urmat este acela potrivit căruia „Marea Neagră trebuie să fie o mare a riveranilor”. Cu cât mai multe state din afara regiunii vor dori să își consolideze poziții de forță în regiune, cu atât insecuritatea regională va fi mai mare.\n\nCa alianță, NATO este deja prezentă în mod legitim aici prin România, Bulgaria și Turcia. UE, la rândul ei, ca uniune de state și cetățeni funcționând pe baze federale, a ajuns la Marea Neagră prin România și Bulgaria. Întărirea acestor state din punct de vedere militar și economic, în condițiile asocierii lor politice, trebuie să fie calea pentru a garanta securitatea regională în mod nemijlocit și prin aceasta securitatea entităților respective în integralitatea lor.\n\nÎn ultimii ani și mai ales în ultimele luni, NATO a transformat armata ucraineană într-o armată organizată și dotată aproape de standardele sale, capabilă să facă față intervenției militare ruse la un nivel remarcabil, fără a implica în război alianța. De ce dacă așa ceva s-a putut face pentru o țară care nu este aliată și care nu a vărsat nici o contribuție la bugetul comun al alianței, același lucru nu s-ar putea realiza, la un nivel încă și mai înalt, pentru state aliate?\n\nAstfel, bazele NATO și trupele străine ar putea fi retrase pe timp de pace de pe teritoriile statelor membre riverane ale Mării Negre, urmând ca armatele acestora să fie aduse, cu sprijin comun, în situația de a prelua funcția apărării granițelor externe ale alianței. La schimb, Rusiei i s-ar putea cere ca pe un teritoriu cuprins de la frontiera sa și până la o anumită distanță în adâncime să nu amplaseze forțe militare și tehnică de luptă depășind un anumit plafon.\n\nUn asemenea aranjament, ar trebui dublat de revitalizarea și actualizarea tratatelor privind controlul armamentului, neproliferarea armelor strategice și echilibrul forțelor armate, precum și de noi înțelegeri referitoare la creșterea încrederii.\n\nÎn acest context, un aport constructiv îl poate avea autonomia strategică a Turciei. Aceasta ar flexibiliza sistemul de securitate în regiunea Mării Negre, mărindu-i capacitatea de adecvare decizională prin adaptare la realități.\n\nPE SCURT DESPRE MOLDOVA ȘI TRANSCAUCAZIA\n\nUn cuvânt special trebuie spus și cu privire la Republica Moldova pe care, din diferite motive și în diverse feluri, atât Rusia, cât și Ucraina, ba chiar și SUA vor să o implice în războiul ucrainean, extinzând aria de desfășurare a acestuia. Deocamdată fiecare îi cere, dacă nu o intrare clară și netă în conflict, cel puțin o neutralitate binevoitoare. De asemenea, fiecare caută să instaleze la Chișinău o guvernare favorabilă lui, iar nu una pro-moldavă.\n\nMoldova nu poate face față unui război, dar poate complica ieșirea din război a altora. O idee care merită, însă, explorată este aceea de a folosi actuala confruntare din Ucraina pentru a rezolva „problema transnistreană”. În acest sens ar fi de conceput un schimb de teritorii care să restabilească situația anterioară modificărilor teritoriale impuse de fosta putere sovietică. Astfel Transnistria ar trebui să revină Ucrainei, iar Bugeacul și nordul Basarabiei (Hotinul) să fie restituite Republicii Moldova.\n\nAceasta ar așeza și Republica Moldova pe terenul identității naționale (etno-culturale), desprinzând-o de trecutul său sovietic și identitatea sa sovietică. Pornind de aici ar apărea oportunități sporite pentru o integrare rapidă a Republicii Moldova în UE, cu consecința consolidării politico-economice a frontierei de est a spațiului euro-atlantic.\n\nRăzboiul din Ucraina nu afectează în mod direct Georgia. El pare, însă, să creeze contextul favorabil reîncălzirii conflictului azero-armean. Un acord de pace bazat pe realizarea unui echilibru de putere la Marea Neagră ar putea și ar trebui să readucă în atenție și să deschidă drumul punerii în aplicare a ideii de a se realiza un Commonwealth Transcaucazian format prin asocierea politică și economică a Georgiei, Azerbaidjanului și Armeniei. Aceasta apare a fi singura cale pentru a se asigura pacea și prosperitatea în Caucazul de sud, inclusiv ca o soluție pentru consolidarea securității în regiunea Mării Negre.\n\nCRIZA, OPORTUNITATEA ȘI AMENINȚAREA\n\nOrice criză este o provocare. Orice provocare se poate transforma într-o oportunitate. Orice oportunitate poate deveni o istorie de succes. Criza care afectează în prezent nu numai Ucraina, ci întreaga regiune a Mării Negre și întreaga Europă, cu reverberații globale, poate oferi șansa de a redefini arhitectura de securitate regională, în Europa de est, la linia de demarcație între lumea euro-atlantică și lumea euro-asiatică, deschizând calea către o nouă ordine mondială. Dimpotrivă, ea poate fi preludiul unui dezastru geostrategic la scară globală din care nu se știe exact cine va învinge (probabil puterile asiatice), dar se poate prezice aproape cu certitudine că primatul mondial al Occidentului colectiv, circumscris de cultura sa euro-atlantică, se va sfârși. Depinde de înțelepciunea și voința politică a acestui Occident ca istoria măreției sale și a influenței sale la scară globală să continue, în ordinea multipolară a viitorului.\n\nAutor: Adrian Severin",
    "Semnalul care arată că războiul din Ucraina este departe de a se termina. Ce a declarat Putin în urmă cu puţin timp": "Semnalul care arată că războiul din Ucraina este departe de a se termina. Ce a declarat Putin în urmă cu puţin timp\n\nPreşedintele rus Vladimir Putin a cerut o stimulare a producţiei de arme în ţară, semnalând că Rusia ar putea să continue invazia în Ucraina pe termen lung.\n\nSemnalul care arată că războiul din Ucraina este departe de a se termina. Ce a delcarat Putin în urmă cu puţin timp\n\nPentru cele mai importante ştiri ale zilei, transmise în timp real şi prezentate echidistant, daţi LIKE paginii noastre de Facebook!\n\nUrmărește Mediafax pe Instagram ca să vezi imagini spectaculoase și povești din toată lumea!\n\nRăspunde pe site-urile Aleph News, Mediafax, Ziarul Financiar și pe paginile noastre de social media - ȘTIU și Aleph News. Vezi răspunsul la Știu, de la ora 19.55, Aleph News.\n\nConținutul website-ului www.mediafax.ro este destinat exclusiv informării și uzului dumneavoastră personal. Este interzisă republicarea conținutului acestui site în lipsa unui acord din partea MEDIAFAX. Pentru a obține acest acord, vă rugăm să ne contactați la adresa vanzari@mediafax.ro.",
    "LIVE Război în Ucraina: Rusia anunță „lovituri aeriene masive” pe tot frontul / UE va renunța la plafonarea prețului gazelor rusești /Armata ucraineană: Rușii nu mai pot folosi podul Antonovski": "Ultima știre - 00:10 Marți, 13 Septembrie 2022, 07:20\n\nHotNews.ro\n\nForțele ucrainene au recucerit 6.000 de kilometri pătrați în sudul și estul țării de la începutul lunii septembrie, afirmă președintele ucrainean Volodimir Zelenski. Kievul susține că Rusia a încetat să mai trimită noi trupe în Ucraina. Liderul de la Kiev face apel la Occident să accelereze livrările de armament, în timp ce trupele ucrainene încearcă să consolideze controlul asupra unei mari porțiuni din nord-estul teritoriului recucerit de la Rusia, care marchează cea mai gravă înfrângere a Moscovei de la începutul războiului.\n\nSoldați ucraineni în Harkov Foto: Kostiantyn Liberov / AP / Profimedia\n\nCele mai importante informații de marți, ziua 202 a războiului din Ucraina, LIVETEXT:\n\nNoul material LIVE, cu evenimentele de miercuri, îl găsiți aici\n\nScurtă recapitulare a celor mai importante știri ale zilei:\n\nRusia a trimis discret cel puțin 300 de milioane de dolari în total unor partide politice și candidați din peste 20 de țări\n\nUcraina pregătise inițial o altă contraofensivă cu ajutorul SUA și al aliaților / De ce s-a schimbat planul? - NYT\n\nNew York Times a vorbit cu mai mulți oficiali americani (sub rezerva anonimatului) și a încercat să reconstituie modul în care a fost planificată contraofensiva ucraineană. În special, a fost posibilă datorită pregătirilor îndelungate și comunicării cu SUA și aliații.\n\nUcraina deține controlul deplin asupra a peste 4.000 de km pătrați de teritoriu recucerit de la forțele ruse și alți 4.000 de km pătrați sunt în curs de stabilizare, a declarat marți președintele Volodimir Zelenski într-un discurs, relatează Reuters.\n\nLuni, el a spus că Ucraina a recuperat 6.000 km pătrați în recenta sa contraofensivă. Oficialii ucraineni, totuși, spun că este important să se facă o distincție între a ocupa un teritoriu și a se asigura că este complet sigur.\n\nRusia a trimis discret cel puțin 300 de milioane de dolari în total unor partide politice și candidați din peste 20 de țări după 2014 pentru a-și exercita influența, potrivit unei estimări ale serviciilor de informații americane publicate marți, relatează AFP.\n\nComisia Europeană vrea să adopte măsuri fără precedent de reducere a cererii de energie\n\nCorpuri decapitate ale militarilor ucraineni, fecale umane, adolescenți terorizați prea speriați pentru a părăsi subsolul în care s-au ascuns: aceasta este o mică parte a imaginii lăsate în urmă forțele ruse când trupele ucrainene au recucerit zone mari din regiunea Harkov, spune Lesia Vasilenko, membră a parlamentului ucrainean, relatează The Guardian.\n\nUcraina a declarat marți că se teme că Rusia va intensifica atacurile asupra sistemului său energetic, după o serie de bombardamente care au provocat întreruperi de curent, și că a cerut puterilor occidentale tehnologie de apărare aeriană pentru evitarea acestui lucru, relatează Reuters.\n\nO serie de lovituri devastatoare au lovit infrastructura electrică și de încălzire a Ucrainei în ultimele două zile, provocând întreruperi masive în mai multe regiuni din est.\n\n„Ne așteptăm să crească numărul acedtor tipuri de atacuri și suntem pregătiți pentru diverse scenarii”, a declarat pentru Reuters consilierul prezidențial principal Mihailo Podoliak.\n\nUn grup de politicieni locali din Sankt Petersburg care au cerut demiterea președintelui Vladimir Putin din cauza războiului din Ucraina se confruntă cu probabila dizolvare a consiliului lor districtual în urma unei decizii a unui tribunal de marți, a declarat unul dintre deputați, relatează Reuters.\n\nComisia Europeană vrea să adopte măsuri fără precedent de reducere a cererii de energie: 5% pentru orele de vârf\n\nForțele Aeriene ale Forțelor Armate ale Ucrainei au distrus marți două avioane de luptă ale Federației Ruse în două ore, relatează Ukrainska Pravda și Ukrinform.\n\nTrupele ucrainene au recucerit peste 300 de așezări în regiunea Harkov\n\nMoscova anunță \"lovituri masive\" ca răspuns la înaintarea ucraineană\n\nArmata rusă a anunțat marți \"lovituri masive\" pe toate fronturile, ca reacție la contraofensiva fulgerătoare a trupelor ucrainene pe care Kremlinul le acuză de abuzuri în zonele recucerite, în timp ce Kievul le reproșează soldaților ruși \"până la 200 de crime de război pe zi\", potrivit AFP.\n\nCancelarul german Olaf Scholz l-a îndemnat marți pe președintele rus Vladimir Putin, într-un apel telefonic, să găsească o soluție diplomatică pentru conflictul din Ucraina, bazată pe încetarea focului și retragerea completă a trupelor ruse cât mai curând posibil, a declarat un purtător de cuvânt al guvernului german, relatează Reuters.\n\nTrupele ucrainene au recucerit peste 300 de așezări în regiunea Harkov\n\nDin 6 septembrie, forțele ucrainene au recucerit peste 300 de așezări din regiunea Harkov, recuperând peste 3.800 de kilometri pătrați de teritoriu, a declarat Hanna Maliar, ministrul adjunct al Apărării.\n\nDanemarca a fost de acord să găzduiască antrenamentele soldaților ucraineni pe teritoriul danez, a raportat agenția de presă Ritzau, citându-l pe ministrul danez al Apărării Morten Bodskov în timpul vizitei sale la Kiev de marți.\n\nMinistrul Apărării din Estonia, Hanno Pevkur, vizitează Kievul, oferind Ucrainei un spital mobil. „Estonia a pus întotdeauna oamenii mai presus de orice. Aceasta este ceea ce fac ei acum, furnizând armatei ucrainene cel mai modern spital mobil, care va salva viețile soldaților și civililor noștri”, a spus ministrul ucrainean al Apărării, Oleksiy Reznikov, citat de Thee Kyiv Independent.\n\nAntony Blinken, secretarul de stat al SUA, a declarat marți că este îngrijorat de faptul că Rusia ar putea încerca să „agite apele” în conflictul dintre Azerbaidjan și Armenia pentru a distrage atenția de la Ucraina, potrivit The Guardian.\n\nBlinken a cerut „încetarea imediată a oricăror ostilități militare”.\n\n„Dacă Rusia încearcă într-un fel să agite apele, să creeze o diversiune pentru a distrage atenția de la Ucraina, este ceva ce ne îngrijorează”, a declarat Blinken pentru Reuters la un eveniment din Indiana. El a adăugat că Rusia și-ar putea folosi influența în regiune pentru a ajuta la „calmarea apelor”.\n\nVIDEO Cum arată orașul Izium, principalul bastion din nord-estul Ucrainei, după retragerea forțelor ruse\n\nPrimarul orașului Melitopol, Ivan Fedorov, a spus că trei explozii puternice au fost auzite marți, în jurul orei locale 14:30, pe un aerodrom ocupat de ruși în orașul ocupat de ruși în regiunea Zaporojie, relatează Kyiv Independent.\n\n„Un incident odios”: Două femei ucrainene atacate violent de un rus în Franța pentru că ascultau muzică în limba natală\n\nAliații Ucrainei ar trebui să își ia obligația să trimită arme la scară largă și să investească timp de câteva decenii în apărarea țării, potrivit unui raport care a analizat alternative la aspirațiile pe termen lung ale Kievului de a adera la Alianța NATO, relatează The Guardian.\n\nPremierul finlandez Sanna Marin a îndamnat la unitatea Uniunii Europene şi la impunerea unor noi sancţiuni împotriva Rusiei, în replică la ”şantajul” energetic al Moscovei.\n\n”Avem nevoie mai mult ca niciodată de unitate, în timp ce Rusia foloseşte energia ca armă împotriva Europei. Şantajarea societăţilor noastre prin aprovizionarea cu energie este un mijloc prin care Rusia să slăbească şi să distrugă susţinerea Ucrainei şi distrugerea unităţii noastre. Vom fi în măsură să ieşim din acest şantaj al Rusiei, însă avem nevoie de hotărâre şi curaj, de unitate, pentru a reuşi”, a spus ea în Parlamentul European.\n\nVIDEO Cum arată orașul Izium, principalul bastion din nord-estul Ucrainei din care au fugit rușii\n\nOfițerii de informații ucraineni raportează că invadatorii ruși efectuează o evacuare urgentă a familiilor lor din Crimeea și sudul Ucrainei, în timp ce ofițerii FSB încearcă să-și vândă în secret locuințele din peninsulă în contextul contraofensivei forțelor ucrainene, relatează Ukrainska Pravda.\n\nRomânia a depus, marţi, Declaraţia de intervenţie în procedurile iniţiate de Ucraina contra Federaţiei Ruse la Curtea Internaţională de Justiţie (CIJ), iar ministrul Afacerilor Externe, Bogdan Aurescu, va fi agent al ţării noastre în faţa CIJ.\n\nDecizia României de a interveni în aceste proceduri \"reflectă, o dată în plus, încrederea părţii române în rolul fundamental pe care instrumentele dreptului internaţional şi cadrul instituţional specific al justiţiei internaţionale, în care Curtea Internaţională de Justiţie, organul principal judiciar al ONU, ocupă un loc proeminent, îl au în scopul menţinerii şi restabilirii păcii şi securităţii internaţionale\", a transmis Ministerul Afacerilor Externe.\n\nArmata rusă susține că lansează atacuri aeriene „masive” împotriva trupelor ucrainene\n\nMinistrul de externe al Germaniei, Annalena Berbock, va merge miercuri într-o vizită în Ucraina, iar Ministerul ucrainean al Apărării a transmis că va fi abordată cu oficialul german problema livrării de armament greu, scrie The Guardian.\n\nVizita are loc în contextul în care diplomația ucraineană a vorbit marți despre noi „semnale dezamăgitoare” din partea Germaniei, ministrul de Externe Dmitro Kuleba întrebând retoric „De ce se teme Berlinul?”. „Semnale dezamăgitoare din Germania în timp ce Ucraina are nevoie de [tancuri] Leopard și [blindate] Marder - ca să își elibereze poporul și să-l salveze de genocid”, a scris marți Kuleba pe pagina sa de Twitter.\n\nArmata rusă susține că lansează atacuri aeriene „masive” împotriva forțelor ucrainene\n\n„Forţele aeriene, balistice şi de artileria ruse efectuează atacuri aeriene masive împotriva unităţilor forţelor armate ucrainene în toate zonele operaţionale”, a afirmat marți în raportul său zilnic Ministerul rus al Apărării.\n\nSerghei Lavrov a primit în cele din urmă o viză pentru Statele Unite\n\nÎncă o moarte suspectă în rândul magnaților ruși apropiați de Putin: Un director din sectorul energetic a căzut dintr-o ambarcațiune\n\nUcraina anunță noi „semnale dezamăgitoare” din Germania: „De ce se teme Berlinul?”\n\nKremlinul a afirmat marţi că nu există nicio discuţie despre mobilizare la nivel naţional în Rusia pentru a susţine campania militară din Ucraina, la câteva zile după ce o contraofensivă surpriză a forţelor ucrainene a pus pe fugă ruşii din aproape întreaga regiune Harkov, transmite Reuters.\n\nServiciile secrete ucrainene consideră că Rusia se pregătește să reia atacurile asupra centralei nucleare din Zaporojie, ca parte a eforturilor Kremlinului de a distruge infrastructura Ucrainei, în special sistemul energetic al țării, transmite The Kyiv Independent.\n\nAcest lucru vine după ce, timp de două zile, bombardamentele rusești au lăsat fără curent o mare parte din Harkov.\n\nCE renunță la plafonarea gazului rusesc\n\nLuptele continuă în regiunea Harkov, dar forțele ucrainene fac progrese bune, deoarece sunt foarte motivate și operațiunea este bine planificată, a declarat marți ministrul adjunct al apărării, Hanna Malyar, pentru Reuters.\n\n\"Scopul este de a elibera regiunea Harkov și dincolo de aceasta - toate teritoriile ocupate de Federația Rusă. Luptele continuă. Este încă devreme pentru a spune că s-a stabilit un control deplin asupra regiunii Harkov\", a declarat Malyar.\n\nComisia Europeană va renunța la plafonarea prețului gazelor naturale rusești (document)\n\nVIDEO Militari ruși din Ucraina, nevoiți să apeleze la cascadorii de Houdini să scape de artileria ucraineană ghidată din dronă\n\nServiciul Gărzii de Stat de Frontieră al Ucrainei a postat marți dimineață o înregistrare video cu titlul \"Vovchansk s-a întors acasă\", în care se vede cum trupele ucrainene îndepărtează steagurile și semnele rusești de pe clădirile din oraș, transmite The Kyiv Independent. Vovchansk a fost ocupat în prima zi a invaziei și se pare că a fost eliberat la 11 septembrie.\n\nRegiunea Harkov a rămas din nou fără curent electric\n\nRegiunea Harkov a rămas din nou fără electricitate după bombardamentele rusești, anunță șeful adjunct al biroului președintelui, Kyrylo Tymoshenko, precizând că energia electrică a fost întreruptă în oraș și în împrejurimi după ce o linie electrică de rezervă a cedat, transmite The Kyiv Independent.\n\nMinisterul de Externe al Chinei a refuzat să spună dacă președintele Xi Jinping se va întâlni cu președintele rus Vladimir Putin sau cu premierul indian Narendra Modi în timpul summitului blocului de securitate regională al Organizației de Cooperare de la Shanghai care va avea loc în Uzbekistan începând cu 15 septembrie, transmite Reuters.\n\nServiciile secrete din Rusia au reținut un manager de top al unei fabrici de aviație, suspectat că a transmis informații militare secrete Ucrainei, au anunțat marți agențiile de presă ruse, citând agenția federală de securitate FSB, transmite Reuters.\n\nVIDEO Lupte grele în regiunea Donețk, după eliberarea Harkovului / Soldații ucraineni au organizat o ambuscadă lângă orașul strategic Lîman\n\nFOTO ​Trupele ucrainene ar fi distrus o dronă iraniană lângă Kupiansk în timpul contraofensivei fulgerătoare din Harkov\n\nArmata ucraineană susține că aproximativ 53.300 de soldați ruși au fost uciși de la începutul invaziei.\n\nThese are the indicative estimates of Russia’s combat losses as of Sept. 13, according to the Armed Forces of Ukraine. pic.twitter.com/jrAZN8L2ao — The Kyiv Independent (@KyivIndependent) September 13, 2022\n\nUnitatea de elită a armatei lui Putin a suferit pierderi grele în Harkov - evaluare britanică\n\nRușii nu mai pot folosi podul Antonovskiy\n\nArmata ucraineană afirmă că podul Antonovskiy, care traversează râul Nipru, în apropiere de Hersonul ocupat de ruși, este acum inutilizabil de către militarii ruși, relatează Kyiv Independent.\n\nRomânia a susţinut vineri, la consiliul miniştrilor energiei de la Bruxelles, că nu trebuie plafonat doar preţul gazelor din Rusia, aşa cum a propus Comisia Europeană, ci al tuturor gazelor care vin în UE. Aceeaşi poziţie a fost îmbrăţişată şi de Ungaria, vechi aliat al Rusiei în chestiunea sancţiunilor, şi de alte 13 state din blocul comunitar.\n\nContraofensiva ucraineană strivește moralul soldaților ruși / Mișcarea pe care Rusia ar putea să o facă pentru a opri tăvălugul\n\nAmericanii nu se grăbesc să declare o victorie prematură după ce o ofensivă ucraineană a forțat trupele rusești să se retragă dezordonat în nordul țării, relatează Associated Press, citată de The Guardian.\n\nOficialii americani știu că președintele rus Vladimir Putin are încă trupe și resurse de exploatat, iar forțele sale controlează în continuare mari porțiuni din est și sud.\n\n\"Rusia încă mai are cărți pe care le poate juca\", a declarat Philip Breedlove, un general în retragere din forțele aeriene americane care a fost comandantul suprem al NATO între 2013 și 2016.\n\n\"Ucraina face acum în mod clar schimbări durabile în est și nord și cred că, dacă Occidentul va trimite echipament în Ucraina, va putea să-și păstreze câștigurile\", a conchis Philip Breedlove.\n\nGarda Națională a Ucrainei a anunțat oficial eliberarea orașului Sviatohirsk\n\nGermania este în discuţii pentru cumpărarea sistemului de apărare antirachetă Arrow 3 de la Israel, ca parte a eforturilor Berlinului de a-şi consolida forţele armate după invadarea Ucrainei de către Rusia, a declarat prim-ministrul israelian Yair Lapid, aflat luni într-o vizită la Berlin, transmite Reuters.\n\nGarda Naţională a Ucrainei a anunțat oficial că oraşul Sviatohirsk din regiunea Doneţk a fost eliberat, relatează Ukrinform.\n\n\"Unităţi ale Gărzii Naţionale, ale Forţelor Armate ale Ucrainei şi ale Apărării Teritoriale au intrat în oraşul Sviatohirsk. Pas cu pas, metru cu metru, ne eliberăm pământul de ocupanţi. Victoria va fi cu siguranţă a noastră. Glorie Ucrainei! Glorie Gărzii Naţionale a Ucrainei!\", spune un soldat ucrainean, într-un videoclip postat pe Facebook.\n\nZelenski va discuta marţi cu directorul general al FMI, Kristalina Georgieva / Fondul ar putea oferi Ucrainei un ajutor de urgenţă de 1,4 miliarde de dolari\n\nDouă femei ucrainene din Izium ar fi fost bătute de un rus în Roquebrune-Cap-Martin după ce acestea ar fi ascultat muzică ucraineană pe telefon, potrivit publicației de știri Nice-Matin. Ambasada Ucrainei în Franța a condamnat atacul\n\nEliberarea teritoriului ocupat de Rusia l-ar putea răsturna de la putere pe Vladimir Putin\n\nPe măsură ce trupele rusești din Ucraina se retrag în pripă, iar victoria Kievul se conturează, promisiunea lui Putin de a reconstitui URSS-ul pare să se dovedească imposibilă. Proiectul imperialist al lui Putin va fi nu doar eșecul lui personal, ci și un dezastru moral, politic și economic pentru întreaga țară. În acest context, este de neconceput ca el să rămână la putere, scrie Anne Applebaum, într-un editorial The Atlantic, potrivit Rador.\n\nFT: După eșecurile Rusiei începe o fază nouă și periculoasă a conflictului\n\nSă vezi trupele rusești din Ucraina retrăgându-se în pripă e un lucru uluitor - și totuși, n-ar trebui să fie și surprinzător, scrie Financial Times, citat de Rador.\n\nCele mai importante evenimente recente privind invazia rusă:\n\n------------\n\nEvenimentele de luni din Ucraina au fost aici LIVE pe HotNews.ro",
    "Război în Ucraina, ziua 198: Militarii ucraineni au ajuns lângă orașul-cheie Kupiansk / Armata lui Vladimir Putin pare că a rămas fără rezerve / Stoltenberg cere țărilor NATO echipamente de iarnă pent": "RĂZBOI ÎN UCRAINA Vineri, 09 Septembrie 2022, 06:09\n\nHotNews.ro\n\nForțele ucrainene înaintau vineri printr-o zonă tot mai mare de teritoriu deținut anterior de Rusia în estul țării, după o ofensivă-surpriză care ar putea marca un punct de cotitură major în război. „Simplul fapt că au deschis o breșă în apărarea noastră este deja o victorie substanțială pentru forțele armate ucrainene\", a declarat șeful administrației instalate de Moscova în provincia Harkov la televiziunea de stat rusă.\n\nRăzboi în Ucraina Foto: Evgeniy Maloletka / AP - The Associated Press / Profimedia\n\nCele mai importante informații de vineri, ziua 198 a războiului din Ucraina, LIVETEXT:\n\nNoul material LIVE, cu evenimentele de sâmbătă, este aici. (Articolul de față nu va mai fi actualizat)\n\nPrimarul Kievului, Vitali Klitschko, le cere europenilor să nu îşi piardă încrederea în Ucraina\n\nMiniştrii Energiei ai UE au respins plafonarea preţului gazelor ruseşti. Bruxelles-ul va limita veniturile producătorilor de energie din afara gazelor\n\nUE aprobă un nou ajutor financiar pentru Ucraina, de 5 miliarde de euro\n\nOficial de rang înalt din cadrul Departamentului american al Apărării: Contraofensiva ucraineană, care a început la 1 septembrie în regiunea Herson, a arătat că ucrainenii au fost „creativi\" în integrarea în operațiunile lor a capacităților militare furnizate de SUA și de alte țări.\n\n„Urmărim destul de atent progresul contraofensivei, după cum vă puteți imagina. ... Cred că am văzut unele semne încurajatoare, cu siguranță chiar și în ultima zi sau două\", a declarat vineri subsecretarul adjunct al apărării pentru politică al SUA, Sasha Baker, în cadrul unei întâlniri cu jurnaliștii. (CNN)\n\n„Dar, din nou spun, rușii sunt un adversar formidabil și cred că ne așteaptă o luptă lungă\", a adăugat el.\n\nForțele ucrainene au eliberat peste 30 de localități din regiunea Harkov, în cadrul contraofensivei împotriva Rusiei, a declarat vineri seară Zelenski.\n\nÎntr-un discurs video, el a mai spus că forțele Kievului continuă cu succes operațiunile active în mai multe zone. (Reuters)\n\nUn jurnalist militar rus din regiunea Harkov a raportat sosirea de întăriri în jurul a două locații cheie, amenințate în prezent de avansarea forțelor ucrainene.\n\nReporterul, Evgheni Poddubny, a prezentat pe canalul său de pe Telegram imagini video cu elicopterele de transport care sosesc în regiunea estică, cel puțin unul fiind văzut descărcând un vehicul blindat.\n\n\"Pentru redistribuirea trupelor de rezervă la Kupiansk și Izium, cartierul general al armatei ruse folosește elicoptere Mi-26, ducând trupe și vehicule blindate pentru întărirea unităților militare rusești din regiunea Harkov\", a spus el în videoclip. (CNN)\n\nVIDEO VIRAL Imagini cu un tanc rusesc ce încearcă să fugă, pierde 4 soldați pe drum și termină cursa într-un copac.\n\nȘeful NATO pune sub semnul întrebării logica politicii Germaniei privind livrarea de arme Ucrainei. „Asigurând că Rusia, preşedintele Putin, nu câştigă în Ucraina, sporim şi propria noastră securitate”, a spus Jens Stoltenberg, vineri, la o întâlnire cu secretarul de stat american Antony Blinken la Bruxelles.\n\nHaluk Bayraktar s-a dus la Kiev să discute cu Zelenski\n\nVIDEO Șeful companiei care face drone Bayraktar s-a întâlnit cu Zelenski la Kiev. Cadoul inedit primit de președintele ucrainean\n\nOmul de afaceri rus Mihail Fridman s-a oferit să transfere 1 miliard de dolari din averea sa personală într-o bancă ucraineană pe care a cofondat-o. Potrivit unor surse Wall Street Journal, el vrea astfel să convingă Marea Britanie să ridice sancțiunile împotriva sa.\n\nOferta lui Fridman face parte dintr-o serie de propuneri pe care directori de afaceri, bănci și companii aflate pe lista neagră le fac în mod discret autorităților occidentale, în timp ce aceste națiuni desfășoară o campanie de paralizare economică a Rusiei ca răspuns la războiul acesteia din Ucraina, potrivit oficialilor americani.\n\nExporturile rusești de alimente și îngrășăminte sunt „complet în linie, sau poate chiar în creștere, față de tendințele sale din 2021\", iar plângerile Moscovei că livrările sale sunt împiedicate de sancțiuni sunt dezinformări, a declarat vineri un oficial american de rang înalt.\n\n„Nu vedem nicio perturbare a capacității Rusiei de a trimite alimente pe piață. Îngrășămintele continuă să ajungă pe piețe în același ritm ca întotdeauna\", a declarat James O'Brien, șeful Biroului de coordonare a sancțiunilor din cadrul Departamentului de Stat. (Reuters)\n\nTot mai mulți dezertează, afirmă armata ucraineană\n\nArmata ucraineană a afirmat că dezertarea în rândul forțelor rusești este în creștere în sudul regiunii Herson, în fața contraofensivei ucrainene.\n\nStatul Major General al forțelor armate ucrainene, într-o actualizare operațională de vineri, a declarat că „din cauza pierderilor semnificative și a lipsei de dorință de a lupta, moralul și starea psihologică a unităților de ocupație se deteriorează semnificativ, iar numărul dezertorilor este în creștere\". (CNN)\n\nMiniștrii de finanțe ai Uniunii Europene au susținut vineri un împrumut de 5 miliarde de euro pentru Ucraina, pentru a ajuta la menținerea în funcțiune a școlilor, spitalelor și a altor operațiuni necesare în lupta împotriva invaziei Rusiei.\n\nÎn cadrul reuniunii de la Praga, miniștrii au discutat, de asemenea, despre opțiuni pe termen mai lung pentru a ajuta Ucraina să își finanțeze reconstrucția în viitor, precum și despre alte opțiuni posibile pentru a acorda finanțare pe termen scurt.\n\nZelenski urmează să vorbească în fața producătorilor de armament și a liderilor militari din SUA pe 21 septembrie, când se așteaptă ca președintele ucfrainean să facă un apel pentru mai multe arme pentru apărarea țării sale, potrivit unui anunț prealabil al discursului consultat de Reuters.\n\nZelenski ar urma să vorbească prin legătură video înaintea unei conferințe găzduite de Asociația Națională a Industriei de Apărare din Austin, Texas, în primul său discurs adresat vreodată industriei de apărare din SUA.\n\nO secțiune a podului din Kupiansk a fost distrusă, potrivit unor imagini de pe rețelele de socializare.\n\nÎncă este neclar ce s-a întâmplat: Unele surse speculează că a fost rupt de trupele rusești pentru a-și acoperi retragerea, altele că a fost lovit de ucraineni (posibil cu HIMARS) pentru a tăia retragerea forțelor Moscovei și a nu permite ca acestea să primească întăriri.\n\nThe noose tightens.\n\n\n\nWhat appears to be the bridge to the East of Kupiansk spanning the Oskil river is destroyed.\n\n\n\nRussian channels claim a HIMARS strike. pic.twitter.com/2XHazs0gx9 — Artoir (@ItsArtoir) September 9, 2022\n\nONU: Este complet inacceptabil ce se întâmplă la centrala Zaporojie\n\nAvertisment dur al ONU privind centrala nucleară Zaporojie: Nu mai are nicio sursă de energie externă. E complet inacceptabil. Nu poate rămâne așa\n\nUn clip postat pe Twitter arată o lovitură reușită cu un lansator ucrainean (se pare contra unui tanc rusesc) în timp ce pe fundal se aude cum un alt soldat întreabă câte ouă să pună la mâncarea de cartofi:\n\nUkrainian soldiers take out a Russian tank while guy in background (cooking) asks how many eggs to put in the potatoes. pic.twitter.com/uXh4oGcaPD — Jay in Kyiv (@JayinKyiv) September 9, 2022\n\nSalt spectaculos al exporturilor de carne de pui din Ucraina în UE. Francezii sunt supărați: „Am fost păcăliți”\n\nUnii soldați ucraineni au ales să onoreze memoria Reginei Elisabeta a II-a scriindu-i numele pe obuze ce vor fi trase contra ocupanților ruși.\n\nAstfel sunt exprimate „recunoștința și respectul sincer al artileriștilor ucraineni față de conducătorul remarcabil al unei mari națiuni”\n\n„RIP Queen Elizabeth” scrie pe un obuz, iar pe altul celebrul dicton britanic „Keep calm and carry on”.\n\n\\uD83C\\uDDFA\\uD83C\\uDDE6/\\uD83C\\uDDEC\\uD83C\\uDDE7 Українські артилеристи із вдячністю вшановують славетну лідерку великого народу / Ukrainian artillery men’s sincere gratitude and respect to the remarkable leader of a great nation pic.twitter.com/BGoUGCf1eF — Відбій пожизненной тривоги (@denintern) September 9, 2022\n\nBruxellesul cere țărilor UE să revizuiască cu mare atenție vizele acordate rușilor\n\nUn oficial instalat de Rusia în regiunea Harkov a spus vineri că civilii sunt evacuați din trei orașe controlate de Rusia în regiune, care au fost amenințate de o contraofensivă ucraineană.\n\nVitaly Ganchev a declarat în emisiunea zilnică în direct a prezentatorului televiziunii de stat Vladimir Soloviov că civilii sunt evacuați din orașele Izium, Kupiansk și Veliky Burluk. (Reuters)\n\nComisia Europeană solicită țărilor din UE și din spațiul Schengen să „revizuiască în detaliu\" vizele eliberate deja cetățenilor ruși pentru a se asigura că aceștia nu reprezintă un risc de securitate.\n\nRăzboiul împotriva Ucrainei este „și o amenințare la adresa securității noastre și nu trebuie să fim naivi, obiectivul lui Putin este de a distruge Uniunea Europeană\", a declarat Ylva Johansson\n\nPolonia este interesată să cumpere energie de la centrala nucleară ucraineană Khmelnytskyi, a declarat vineri, la Kiev, premierul polonez Mateusz Morawiecki, după discuții cu Zelenski.\n\n„Am putea folosi niște energie electrică din Ucraina. Am auzit de la președintele Zelenski că Ucraina va fi în curând pregătită să vândă energie electrică de la Khmelnytskyi și i-am mulțumit pentru asta\", a declarat Morawiecki.\n\nArmata lui Putin pare să fi rămas fără rezerve\n\nCel puțin 10 persoane au fost rănite când centrul celui de-al doilea oraș ucrainean, Harkov, a fost lovit vineri de tiruri de rachete rusești, au declarat oficialii locali, în timp ce principalul consilier al președintelui a declarat că atacurile au fost o răzbunare pentru succesul contraofensivei ucrainene.\n\nRachetele au lovit un centru de artă pentru copii și o școală, precum și case particulare, rănind cel puțin zece persoane, inclusiv trei copii, a spus primarul Ihor Terejov\n\nȘeful Statului Major prezidențial ucrainean, Andriy Yermak, a declarat că atacul a fost o răzbunare pentru succesul forțelor armate ucrainene: „Rusia este un stat terorist... veți răspunde (pentru acest lucru) și aproape sigur nu vă veți putea ascunde nicăieri\".\n\nUcraina a înregistrat cel mai mare număr record de căsătorii din ultimii șapte ani în prima jumătate a anului 2022, notează Kyiv Independent.\n\nUn număr total de 103.903 căsătorii au fost înregistrate în Ucraina în primele șase luni ale anului 2022, ceea ce reprezintă o creștere de 21% față de cifra de anul trecut și cea mai mare din 2016 încoace, potrivit datelor publicate de Ministerul Justiției.\n\nA rămas armata lui Vladimir Putin fără rezerve? Ce arată o hartă publicată chiar de militarii ruși\n\nStoltenberg cere echipamente de iarnă pentru armata ucraineană\n\nVladimir Putin a declarat vineri,la televiziune, că Rusia va exporta 30 de milioane de tone de cereale până la sfârșitul anului și că este pregătită să crească acest volum la 50 de milioane de tone.\n\n„Winter is coming”. Stoltenberg a îndemnat aliații să aprovizioneze Kievul cu echipament de iarnă, cum ar fi îmbrăcăminte, corturi și generatoare, pentru a permite trupelor ucrainene să continue lupta în sezonul rece.\n\nMinisterul rus al Apărării a susținut vineri că forțele sale au distrus un vehicul lansator de rachete HIMARS de fabricație americană în regiunea Harkov.\n\nPână acum Moscova a pretins că a distrus de peste două ori mai multe HIMARS-uri decât au primit ucrainenii, care spun că nu au pierdut niciunul până acum.\n\nVIDEO „Contraatac” rusesc în Harkov: Mai multe blindate amfibii s-au împotmolit în timpul traversării râului Doneț\n\nInvazia Rusiei a provocat pagube directe de peste 97 de miliarde de dolari Ucrainei până la 1 iunie, dar reconstrucția țării ar putea costa aproape 350 de miliarde de dolari, arată un raport publicat vineri de Banca Mondială, guvernul ucrainean și Comisia Europeană.\n\nPro-rușii din Harkov recunosc „victoria substanțială” a ucrainenilor\n\nPropunerea UE de a plafona prețul pe care Europa îl plătește pentru gazul rusesc nu a primit un sprijin larg din partea miniștrilor europeni ai energiei în cadrul reuniunii de vineri, au declarat pentru Reuters doi diplomați.\n\nUn oficial instalat de Moscova în partea ocupată de Rusia din regiunea ucraineană Harkov a spus vineri că forțele ucrainene au înregistrat o „victorie substanțială\" prin străpungerea apărării rusești din regiune.\n\nVorbind vineri la televiziunea de stat rusă, Vitaly Ganchev a declarat: „Simplul fapt că s-a produs o breșă în apărarea noastră este deja o victorie substanțială pentru forțele armate ucrainene\".\n\nKremlinul a refuzat să comenteze informațiile privind avansul ucrainean în regiunea Harkov, răspunzând Reuters că întrebările trebuie adresate către Ministerul rus al Apărării\n\nVIDEO Nou moment suprarealist la televiziunile rusești: „Noi purtăm războaie în scopuri pașnice”\n\nPresa rusă prezintă imagini cu forțe militare care sunt trimise ca întăriri în zona Harkov, teatrul spectaculoasei ofensive ucrainene din ultimele zile.\n\nRussian state media with footage of sizeable reinforcements heading toward Kharkiv region. Desperately needed considering the way Ukraine’s offensive is going. pic.twitter.com/xVtDNfIHT2 — Matthew Luxmoore (@mjluxmoore) September 9, 2022\n\nUcrainenii ar fi ajuns la marginea orașului Kupiansk\n\nPlayboy închide versiunea ucraineană a revistei, dar o menține pe cea din Rusia\n\nUngaria s-a opus plafonării prețului gazului rusesc la reuniunea de urgență a UE: „Nici măcar nu negociem”.\n\nUcraina va cere Rusiei 300 de miliarde de dolari despăgubiri de război, scrie DW.\n\nImagini apărute pe rețelele sociale arată militari ucraineni care ar fi ajuns deja la marginea orașului Kupiansk, o localitate cheie pentru ofensiva ucraineană. Cucerirea acestui oraș ar putea însemna secționarea fluxurilor logistice ale armatei ruse, astfel încât forțele rusești din Izium să fie înconjurate și fără legături directe cu restul armatei ruse. La est orașul Izium are râul și rezervorul Oskil ce-l separă de restul zonelor ocupate de ruși.\n\nLooks like Ukraine Armed Forces have reached Kupyansk. pic.twitter.com/ZmBmsMyeva — Aldin \\uD83C\\uDDE7\\uD83C\\uDDE6 (@tinso_ww) September 9, 2022\n\nL-au captura ucrainenii pe șeful armatei „Vest” a Rusiei?\n\nÎn teritoriile re-cucerite de trupele ucrainene din regiunea Harkov, activitățile autorităților - Poliție, servicii medicale de urgență se vor relua foarte rapid, urmând să începem și pregătirile pentru iarnă, a declarat Oleg Synegubov, șeful Administrației Militare Regionale Harkov, citat de Ukrinform\"\n\nVIDEO Speculații că ucrainenii l-au capturat pe comandantul armatei „Vest” a Rusiei în Harkov / Ce arată imaginile\n\nUcraina pierde până la 60 de milioane de hrivne (cca 1,6 mil euro) pe zi din cauza cozii de 58 de kilometri formate din camioanele care așteaptă să treacă în Polonia, a declarat ministrul ucrainean al Infrastructurii, Oleksandr Kubrakov, într-o conferință de presă\n\nTrupele Federației Ruse au efectuat un atac aerian asupra spitalului comunității Velikopysarov din regiunea Sumî. Spațiile au fost distruse, există victime, relatează Ukrinform.\n\nDe aproape patru luni, aviația Federației Ruse nu a zburat în spațiul aerian al Ucrainei\n\nDe aproape patru luni, aviația Federației Ruse nu a zburat în spațiul aerian al Ucrainei, a declarat purtătorul de cuvânt al Forțelor Aeriene ale Ucrainei, Yuri Ignat, într-un interviu pentru RBC-Ucraina , relatează Ukrinform\n\nReferendumul care urma să fie organizat în 11 septembrie în Melitopol pentru a „valida” alipirea cu Rusia ar putea fi amânat, potrivit primarului Ivan Fedorov, care spune cî mai puțin de 10% din locuitori sunt de acord să participe. De partea cealaltă, ziarul rus Pravda scrie că hackeri ucraineni atacă încontinuu sistemul electronic de votare, doar vineri dimineața fiind înregistrate peste 650 de atacuri informatice.\n\nMinisterul rus de Externe a anunțat luarea în considerare a problemei introducerii vizelor pentru ucraineni, scrie Pravda.ru\n\nUn agent rus a fost reținut în regiunea Herson. Acesta urma să arunce în aer un depozit cu muniții\n\nAir Moldova reia zborurile directe spre Moscova. Cum explică această mutare operatorul aerian, deși Moldova a primit statutul de țară candidată la UE la sfârșitul lunii iunie.\n\nPierderile Rusiei: Aproape 52.000 de militari, peste 2.100 de tancuri\n\nPierderile Rusiei, conform estimărilor armatei ucrainene:\n\n- 51.900 militari (+650)\n\n- 2.122 tancuri (+10)\n\n- 4.575 blindate de luptă (+18)\n\n- 1.237 sisteme de artilerie (+11)\n\n- 306 lansatoare multiple de rachete (+1)\n\n- 239 avioane\n\n- 211 elicoptere (+1)\n\n- 15 nave/ambarcațiuni\n\n- 888 drone (+4)\n\nThese are the indicative estimates of Russia’s combat losses as of Sept. 9, according to the Armed Forces of Ukraine. pic.twitter.com/LQDLi90MEd — The Kyiv Independent (@KyivIndependent) September 9, 2022\n\nPremierul polonez Mateusz Morawiecki se află la Kiev, unde va avea mai multe întâlniri și va discuta despre situația securității din Ucraina și din regiune. „Vor fi discutate chestiuni importante legate de situația geopolitică, inclusiv despre piața energiei, securitatea energetică și cea militară”, a declarat purtătorul de cuvânt al Guvernului polonez.\n\nPeste patru milioane de refugiați ucraineni au sosit în Rusia de la începutul operațiunii militare speciale (denuire folosită de Ruia pentru invadarea Ucrainei_n.red), scrie agenția de presă Tass (Rusia). Printre migranți se află 628.000 de copii\n\nDirectorului Centrului de Studii Militaro-Politice de la Moscova a acordat un interviu ziarului Pravda.ru, în care a explicat de ce nu se dau declarații oficiale despre situația din Balakleya, unde s-ar părea că ucrainenii au câștigat teren: „Pe 8 septembrie, pe rețelele de socializare și pe canalele Telegram au apărut o mulțime de informații contradictorii despre situația din Balakliya. Nu se poate evalua situația militară după doar 24 de ore, deoarece situația se poate schimba rapid. În aceste zile departamentul rus al Apărării va veni cu date complete despre ceea ce se întâmplă pe acest sector al frontului”, a spus acesta. Anterior, un istoric american a avertizat că armata ucraineană ar putea supraviețui doar la câteva ofensive ale armatei ruse, după care Forțele Armate ucrainene vor rămâne fără soldați.\n\nTrupele Ucrainene, aproape să captureze orașul-cheie Kupiansk\n\nInstitutul pentru Studiul Războiului: Este posibil ca trupele ucrainene să elibereze Kupiansk în următoarele 72 de ore, ceea ce va perturba serios rutele de aprovizionare rusești în estul Ucrainei.\n\nTrupele ruse au bombardat din nou Sloviansk, regiunea Donețk, potrivit unui anunț pe Facebook al șefului administrației militare-civile a orașului Sloviansk, Vadym Lyakh.\n\nÎn regiunea Zaporojie, armata rusă a bombardat infrastructura civilă în 23 de așezări, scrie\n\nAdministrația militară regională pe Telegram\n\nPeste 15 cazuri de dezertare a personalului trupelor ruse au fost depistate în ultimele 24 de ore, potrivit Statului Major al Forțelor Armate ale Ucrainei, citate de Pravda.ua. „Ocupanții încearcă să evacueze personalul rănit și echipamentul militar avariat în zonele din jurul Vilkhuvatka și Borodoyarske. Personalul forțelor de ocupație se îmbracă în haine civile și astfel deghizat încearcă să se întoarcă pe teritoriul Federației Ruse”, arată sursa citată\n\nForțele de apărare desfășoară o contraofensivă de succes în direcția Harkov, arată Statul Major al Forțelor Armate ale Ucrainei. Cu sprijinul populației locale, Forțele Armate au avansat aproape 50 de kilometri în trei zile.\n\nÎn regiunea Herson, rușii închid localitățile și folosesc civili ca „scuturi umane”, scrie Pravda.ua. Unitățile forțelor armate ale Federației Ruse trec la tactici teroriste împotriva civililor locali”, arată și Statul Major ucrainean. În Velyka Oleksandrivka, ocupanții folosesc populația locală ca „scut uman”, arată sursa citată.\n\nArmata ucraineană a bombardat Donețk, Mineralnoe și Makiivka, scrie ziarul rus Pravda în această dimineață. Potrivit acestuia, au fost trase în total 10 obuze de calibru 155 mm (model NATO), precum și șase obuze de calibru 152 mm. Armata ucraineană a efectuat atacuri vineri, 9 septembrie, între orele 03:08 și 05:33, ora Moscovei.\n\nDe la începutul războiului din Ucraina, rușii au avariat 826 de unități medicale. Alte 127 au fost complet distruse de ruși, transmite agenția Ukrinform.\n\nSinteza ultimelor 24 de ore de război\n\nSecretarul de stat al SUA, Antony Blinken, i-a spus președintelui Zelenskiy că războiul cu Rusia se află într-un „moment crucial”, pe măsură ce armata Ucrainei își continuă contraofensiva în sudul țării. Călătoria surpriză a lui Blinken la Kiev a avut loc după ce SUA a alocat circa 2,7 miliarde de dolari pentru Ucraina și alte țări europene amenințate de Rusia. Blinken s-a deplasat în secret a doua oară la Kiev de la începutul invaziei ruse.\n\nSUA se pregătesc pentru situația în care Rusia ar extinde războiul în țări membre NATO\n\nPartidul lui Putin propune referendumuri de anexare pe 4 noiembrie / De ce a ales această dată\n\nPreședintele ucrainean Volodimir Zelenski a declarat joi că forțele Kievului au eliberat peste 1.000 de km pătrați de teritoriu de la 1 septembrie și au recucerit zeci de așezări ca parte a unei contraofensive împotriva Rusiei, relatează Reuters. Separat, el a lansat un videoclip în care soldații ucraineni au spus că au recucerit orașul cheie Balaklia.\n\nNorvegia a anunțat joi că va dona Ucrainei aproximativ 160 de rachete Hellfire, platforme de lansare și unități de ghidare, potrivit unui comunicat de presă al guvernului de la Oslo. Armata ucraineană va primi, de asemenea, echipamente de vedere pe timp de noapte din stocurile forțelor armate.\n\nUcraina a recucerit peste 700 km pătrați din teritoriul său în est și sud în timpul unei contraofensive fulgerătoare, a declarat joi un general ucrainean, oferind prima evaluare oficială a operațiunii, relatează Reuters.\n\nPolonia și statele baltice au anunțat că vor restricționa temporar accesul cetățenilor ruși care dețin vize pentru UE. Decizia a fost luată pentru a calma „amenințările de securitate” care decurg din „afluxul substanțial și în creștere de cetățeni ruși” în UE.\n\n\n\nLupte intense au avut loc joi în apropierea centralei nucleare Zaporizhzhia, după ce Ucraina a avertizat că ar putea fi nevoită să închidă centrala pentru a evita un dezastru.\n\nÎn noaptea de 9/10 septembrie, rușii au bombardat cartierul Saltivsky din Harkov, obuzele lovind o instituție de învățământ, potrivit unui anunț al primarului din localitate, Ihor Terekhov\n\n„Emmanuel Macron a fost întotdeauna indulgent cu Vladimir Putin\", crede François Hollande.\n\nHollande consideră că președintele Republicii \"este imaginea unei părți a clasei politice franceze care a avut întotdeauna pentru Vladimir Putin, și nu pentru Rusia... indulgență\".\n\nPartidul lui Putin propune referendumuri de anexare pe 4 noiembrie / De ce a ales această dată.\n\nData propusă nu este deloc întâmplătoare. Ea corespunde, de fapt, cu ziua \"Unității Naționale\". Orașul Herson ar putea fi vizat, potrivit Le Point, citat de Rador.\n\nSUA se pregătesc pentru situația în care Rusia ar extinde războiul în țări membre NATO.\n\nDepartamentul de Stat al SUA a anunțat, joi, că dorește ca parlamentarii americani să aprobe fonduri pentru țările învecinate cu Ucraina, care „sunt potențial expuse riscului unei viitoare agresiuni ruse”, potrivit Newsweek, citat de Rador.\n\nPutin: Elisabeta a II-a avea \"dragoste, respect\" și \"autoritate\" globală\n\n\"Timp de multe decenii, Elisabeta a II-a s-a bucurat pe bună dreptate de dragostea și respectul supușilor săi, precum și de autoritate pe scena mondială\", a declarat Putin într-un comunicat emis de Kremlin.",
    "LIVE Război în Ucraina, ziua 189: Opinia publică nu va determina Germania să ridice sancțiunile / UE a decis restricționarea vizelor pentru ruși / O echipă a Agenției Internaționale pentru Energie Ato": "Ultima știre - 01:45 Miercuri, 31 August 2022, 06:54\n\nHotNews.ro\n\nÎn cea de-a 189-a zi de război, tensiunile escaladează, luptele fiind concentrate în zona Herson. Contraofensiva Ucrainei prin care vrea să preia Hersonul va fi o „operațiune lentă de macinare a inamicului”, a declarat consilierul prezidențial Oleksiy Arestovici.\n\nArtilerie ucraineană pe frontul războiului cu Rusia Foto: Twitter\n\nCele mai importante informații de miercuri, ziua 189 a războiului din Ucraina, LIVETEXT:\n\nRusia avertizează UE cu privire la „consecințele” suspendarii acordului de vize\n\n„Încălcarea, eludarea sau retragerea de către UE din acordul de facilitare a vizelor încheiat cu Rusia nu va rămâne fără consecințe. Vom decide singuri dacă măsurile vor fi simetrice, asimetrice sau ceva la care UE nu se așteaptă”, a declarat pentru RIA Novosti ministrul adjunct de externe rus Aleksandr Gruşko. „Dacă Bruxelles-ul decide să se împuște din nou în picior, e alegerea lor atunci”, a mai spus el.\n\nRusia menține în Marea Neagră trei nave înarmate cu 20 de rachete Kalibr\n\n​Ministerul Apărării din Ucraina le cere locuitorilor din Crimeea să furnizeze informații despre bazele și mișcările forțelor ruse\n\nPreşedintele Germaniei, Frank-Walter Steinmeier, le cere creştinilor să se delimiteze de Biserica Rusă, care s-a poziţionat de partea invaziei Kremlinului în Ucraina\n\nDouă avioane cu muniţii de artilerie destinate Ucrainei au decolat din Spania\n\nDouă avioane încărcate cu muniţii de artilerie de mare calibru, ce fac parte din ajutorul militar promis Ucrainei de către Spania, au decolat miercuri de la baza spaniolă Rota, livrarea urmând să fie efectuată cu sprijinul unei ţări aliate neprecizate, relatează agenţia spaniolă EFE, citând un anunţ al Ministerului Apărării de la Madrid.\n\nBaerbock: Opinia publică nu va determina Germania să ridice sancțiunile\n\nÎn cadrul conferinței Forum 2000 de la Praga, ministrul german de externe, Annalena Baerbock, a dat asigurări Ucrainei că Berlinul nu va ridica sancțiunile, chiar dacă protestele împotriva creșterii prețurilor la energie se vor intensifica.\n\n\"Vă susținem și vă vom susține atâta timp cât va fi nevoie, indiferent de ceea ce crede electoratul german\", a declarat Baerbock, potrivit Kyiv Independent.\n\nSUA vor anunţa „în zilele următoare” noi ajutoare militare pentru Ucraina\n\nSBU: Oligarhul Medvedciuk și fostul consilier al lui Putin, Surkov, implicați în complotul rusesc de lovitură de stat\n\nPotrivit Serviciului de Securitate al Ucrainei (SBU), două persoane anonime au fost acuzate că au pregătit o lovitură de stat în 2019 în strânsă cooperare cu oligarhul Viktor Medvedciuk, legat de Kremlin, cu organizația sa Alegerea Civică și cu Vladislav Surkov, pe atunci consilier prezidențial rus, potrivit Kyiv Independent.\n\nZelenski cere UE să interzică presa de stat rusă\n\nPreședintele Volodimir Zelenski a făcut această remarcă prin video în timpul Forumului 2000 de la Praga. \"Nici un singur propagandist rus nu ar trebui să rămână pe teritoriul UE. Nici un singur canal de televiziune de stat rusesc nu ar trebui să fie lăsat să continue să lucreze pe teritoriul UE\", a declarat Zelenski, potrivit Reuters.\n\nDecizia UE de a restricționa vizele de călătorie pentru ruși este un pas „în direcția bună”, spune ministrul de Externe al Finlandei, Pekka Haavisto, conform The Guardian.\n\nFinlanda și alți membri ai blocului european care au graniță terestră cu Rusia, inclusiv statele baltice și Polonia, au cerut interzicerea vizelor turistice pentru ruși în Uniunea Europeană.\n\n\"Măsura este în direcția bună, dar încă o dată am văzut că până acum s-a vorbit mult și s-a făcut puțin. Când Rusia invadează Ucraina și primim refugiați din Ucraina și încercăm să ajutăm Ucraina în toate felurile, acesta nu este un moment pentru vacanță și turism de lux pentru ruși\", a afirmat ministrul de Externe al Finlandei, după ceminiștrii de externe din UE au decis miercuri să îngreuneze procedura prin care cetățenii ruși pot obține vize de călătorie în Uniunea Europeană - făcând-o mai costisitoare și de mai lungă durată, dar nu au căzut de acord asupra unei interdicții complete, cerută de Ucraina și de mai multe state membre.\n\n​Ministerul german al Economiei a cerut serviciilor germane de informații să investigheze doi înalți oficiali ai ministerului în legătură cu acuzații de spionaj în favoarea Rusiei, scrie Die Zeit, conform Reuters și The Guardian.\n\nAvertismentul Germaniei: Forţa militară a Rusiei nu trebuie subestimată. Rusia e capabilă să extindă conflictul la nivel regional\n\nRusia are potențialul de a deschide un „al doilea teatru de război” dacă alege să facă asta și nu ar trebui subestimată, a avertizat şeful Statului Major General al Germaniei, general Eberhard Zorn, într-un interviu pentru Reuters.\n\nDouă avioane încărcate cu muniţii de artilerie de mare calibru, care fac parte din ajutorul militar promis Ucrainei de către Spania, au decolat miercuri de la baza spaniolă Rota, livrarea urmând să fie făcută cu sprijinul unei ţări aliate, scrie EFE, citând un anunţ al Ministerului spaniol al Apărării.\n\nAceste două avioane sunt primele din cele cinci sau şase transporturi prin care Spania va trimite Ucrainei 75 de paleţi de muniţii, ajutor cerut de Kiev ''cu cea mai înaltă prioritate'', armata ucraineană având nevoie de mari cantităţi de muniţii în războiul declanșat de Rusia.\n\nÎn plus, răspunzând cererii Kievului de a-i furniza urgent materiale şi uniforme militare adaptate condiţiilor de iarnă, din Spania au plecat deja primele şase camioane cu astfel de transporturi. Alte patru camioane, dintr-un total de 25, vor pleca luni, livrările fiind eşalonate în aşa fel încât autorităţile ucrainene să nu-şi satureze capacităţile de stocare şi distribuţie.\n\nDe asemenea, tot în urma solicitării venite din partea Kievului la reuniunea de la Praga a miniştrilor europeni ai apărării, Spania va trimite Ucrainei până pe 6 septembrie un ajutor constând în materiale sanitare.\n\nMiniștrii de externe din UE au decis miercuri să îngreuneze procedura prin care cetățenii ruși pot obține vize de călătorie în Uniunea Europeană - făcând-o mai costisitoare și de mai lungă durată, dar nu au căzut de acord aspra unei interdicții complete, cerută de Ucraina și de mai multe state membre, informează Reuters.\n\nȘeful Agenției Internaționale pentru Energie Atomică (AIEA), Rafael Grossi, a declarat miercuri că vizita pe care o echipă a agenției o face la centrala nucleară Zaporojie este o „misiune tehnică” ce are ca scop prevenirea unui accident nuclear, conform Reuters.\n\nDelegația Agenției Internaționale pentru Energie Atomică a ajuns în orașul Zaporojie\n\nPolonia, Estonia, Letonia și Lituania iau în considerare să interzică accesul turiștilor ruși în țările lor în cazul în care Uniunea Europeană nu adoptă o interdicţie valabilă pentru întreg blocul comunitar. Într-o declarație comună obținută de AFP, cele patru țări, care se învecinează cu Rusia, spun că suspendarea unui acord de facilitare a vizelor din 2007 dintre UE și Rusia este „un prim pas necesar”.\n\nDemersul, susținut de multe state ale Uniunii Europene, ar face vizele UE mai costisitoare pentru turiștii ruși și ar ridica un termen limită pentru termenele de eliberare a vizelor. \"Dar trebuie să limităm drastic numărul de vize eliberate, mai ales vize turistice, pentru a reduce fluxul de cetățeni ruși în Uniunea Europeană și în spațiul Schengen. Măsura ar trebui să conțină excepții „pentru dizidenți, precum și pentru cazuri umanitare”, spun semnatarii.\n\nSuedia va dona Ucrainei muniție pentru artilerie în valoare de aproximativ 500 de milioane de coroane (40 de milioane de lire sterline), a anunțat guvernul suedez, citat de The Guardian.\n\nAnunțul vine după ce ministrul de Externe al Ucrainei, Dmitro Kuleba, a cerut Suediei să furnizeze Ucrainei sisteme de artilerie Archer, sisteme de apărare aeriană RBS-70 și mai multe obuze de artilerie.\n\nSilozuri de cereale din al doilea cel mai mare port al Ucrainei, Nikolaev, au luat foc în urma bombardamentelor lansate de ruși asupra orașului, a anunțat serviciul ucrainean de urgență, citat de The Guardian.\n\n\"Ca urmare a bombardării Nikolaevului, silozurile de cereale din districtul Korabelny au luat foc. Intervențiile la incendiu continuă\", a anunțat Serviciul de Urgență al Ucrainei, care a publicat fotografii ce arată găuri în acoperișurile metalice ale cel puțin două silozuri și pompieri care turnau apă pe instalațiile avariate.\n\nDelegația Agenției Internaționale pentru Energie Atomică a ajuns miercuri după-amiază în orașul Zaporojie, înaintea vizitei pe care o va face la centrala nucleară, aflată sub controlul forțelor ruse, scrie The Guardian.\n\nEchipa, formată din 14 persoane și condusă de șeful AIEA, Rafael Grossi, a ajuns la Zaporojie într-un convoi, dat fiind pericolul tranzitării zonelor aflate sub controlul trupelor rusești. Înainte de a pleca spre Zaporojie, miercuri dimineață, Grossi le-a spus jurnaliștilor că echipa plănuiește să petreacă „câteva zile” la centrala nucleară.\n\nTrei morți după ce soldați ruși beți au deschis focul asupra ofițerilor FSB din Herson\n\nUnitățile militare ruse închid recruți în camere fierbinți, fără apă, până când aceștia sunt de acord să se înscrie pentru a lupta în Ucraina, a informat The Guardian, citând surse media din Rusia. Publicația rusă Ridus a raportat că un centru local de recrutare militară din regiunea Tver a primit plângeri conform cărora recruții sunt constrânși prin presiunea psihologică să semneze contracte militare, fiind citată mama unui recrut din regiunea Tver\n\nSoldați ruși beți au deschis focul asupra ofițerilor FSB din Herson: 3 morți și doi răniți într-un incident demn de filmele western\n\nForțele ucrainene înregistrează succese în luptele din regiunea Herson ocupată de ruși, potrivit unui oficial ucrainean. Yuriy Sobolevskyi, șeful adjunct al consiliului regional din Hersonu a declarat că trupele ucrainene s-au bucurat de succese în districtele Herson, Beryslav și Kakhovka, dar nu a oferit detalii despre presupusul succes al trupelor ucrainene.\n\nComentariile sale au venit imediat după ce ministerul rus al apărării a susținut că încercările Ucrainei de a organiza o contraofensivă în sudul țării au eșuat. În briefing-ul zilnic, ministerul rus al apărării a spus că forțele ucrainene au suferit pierderi mari de echipamente și oameni. De asemenea, rușii ar fi doborât trei elicoptere ucrainene și patru avioane de luptă în ultimele două zile.\n\nVIDEO Armata ucraineană a început să folosească o muniție „neortodoxă” împotriva invadatorilor ruși\n\nInspectorii nucleari ONU care au pornit în această dimineață de la Kiev spre centrala nucleară Zaporojie din Ucraina ar putea începe vizita joi dimineața.\n\nMai multe imagini despre un incendiu al unui depozit de combustibil ( din apropierea orașului Dzhankoy, în Crimeea) circulă pe rețelele de social media, autoritățile nu au confirmat oficial .\n\nLocal Telgeram channels report that explosions could be heard in occupied #Krasnohvardiiske, #Crimea. pic.twitter.com/wPGd385shJ — NEXTA (@nexta_tv) August 31, 2022\n\nContraofensiva ucraineană din regiunea Herson aflată în sudul țării a intrat în a treia zi, forțele blindate ale Kievului continuând să atace liniile de apărare ale armatei ruse pe mai multe axe de înaintare\n\nTrei nave rusești se plimbă prin Marea Neagră, având la bord 20 de rachete Kalibr\n\nTrei nave rusești se plimbă prin Marea Neagră, având la bord 20 de rachete Kalibr, a transmis miercuri serviciul de presă al Forțelor Navale ale Forțelor Armate Ucrainene.\n\nRecomandările misiunii Agenției Internaționale pentru Energie Atomică, care a mers miercuri la Centrala Nucleară Zaporijia (ZAEP) vor fi puse în aplicare atunci când centrala va fi readusă sub controlul Ucrainei, a declarat ministrul ucrainean al Energiei, potrivit Ukrinform\n\nGazprom a suspendat „în totalitate” livrările de gaz către Europa prin Nord Stream, invocând lucrări de întreținere\n\nDe la începutul invaziei Federației Ruse în Ucraina, 230 de copii ucraineni sunt considerați dispăruți, notează agenția ucraineană de știri Ukrinform.\n\nUn senator rus vrea schimbarea denumirii „operațiune specială” în „operațiune antiteroristă”,\n\nUn senator rus vrea schimbarea denumirii „operațiune specială” în „operațiune antiteroristă”, scrie Pravda.ru Ucraina a devenit „un focar al terorismului internațional” și, prin urmare , operațiunea specială de la Nezalejnaia trebuie să-și schimbe statutul, a declarat deputatul Dumei de Stat din regiunea Crimeea Mihail Sheremet . Potrivit parlamentarului, statutul unei operațiuni antiteroriste este mai potrivit. \"Cred că ar trebui schimbată natura operațiunii militare speciale din Ucraina. Aceasta nu mai este doar o operațiune specială, ci o operațiune antiteroristă\", a explicat Sheremet într-un interviu acordat RIA Novosti.\n\nForțele de ocupație ruse au efectuat 4 bombardamente în districtul Nikopol, cu artilerie grea. O femeie de 57 de ani a fost rănită. Obuzele au avariat 12 clădiri, mai multe magazine și mai multe farmacii, un colegiu, o școală de sport pentru copii și tineret și un complex cultural și sportiv , potrivit Ukrinform.\n\nMiercuri dimineața mai multe explozii au izbucnit în orașul rus Belgorod, a scris pe contul său de Telegram Guvernatorul Regiunii Belgorod Vyacheslav Gladkov\n\nPreşedintele Volodimir Zelenski s-a întâlnit cu senatorul american Robert Portman, copreşedinte al Grupului de sprijin pentru Ucraina din Senat, şi cu senatorul american Amy Klobuchar, membru al Grupului de sprijin pentru Ucraina, a transmis preşedinţia ucraineană, potrivit news.roa. Oficialii americani s-au aflat în vizită în Ucraina. Preşedintele ucrainean şi-a exprimat convingerea că Statele Unite ale Americii vor continua să susţină Ucraina şi a subliniat necesitatea de a consolida politica de sancţiuni împotriva Rusiei.\n\nPotrivit presei ucrainene, explozii puternice se aud încă din zorii zilei în Herson\n\nMisiunea AIEA a părăsit Kievul spre centrala nucleară Zaporijia\n\nMihail Gorbaciov, care a încheiat Războiul Rece fără vărsare de sânge, dar nu a reușit să prevină prăbușirea Uniunii Sovietice, a murit la vârsta de 91 de ani, au relatat marți agențiile de presă ruse, citând oficiali ai spitalului, relatează Reuters și AFP.\n\nO vizită planificată a Agenției Internaționale pentru Energie Atomică la centrala nucleară Zaporojie din sudul Ucrainei este proiectată să dureze o zi, a declarat marți șeful administrației locale instalate de Rusia pentru Interfax, scrie Reuters.\n\nEvgheni Balitsky, care luni a declarat că nu se așteaptă la mare lucru de la vizita AIEA, a declarat agenției că inspectorii „trebuie să vadă activitatea centralei într-o singură zi”.\n\nSzijjarto: 'Dacă războiul nu se încheie curând în Ucraina, consecinţele vor fi imprevizibile'\n\nEuropa se va confrunta cu \"riscuri imprevizibile\" dacă războiul nu se termină curând în Ucraina, în timp ce continentul va vedea noi valuri de migraţie pe lângă consecinţele directe ale războiului, a declarat ministrul ungar de externe înaintea unei reuniuni informale a miniştrilor de externe din UE marţi la Praga, transmite agenţia MTI.\n\nUltimele 24 de ore de război, pe scurt:\n\nContraofensiva Ucrainei prin care vrea să preia Hersonul va fi o „operațiune lentă de macinare a inamicului”, a declarat consilierul prezidențial Oleksiy Arestovici. „Desigur, mulți ar dori o ofensivă la scară largă cu știri despre capturarea de către armata noastră a unei așezări într-o oră”, a scris el. „Dar noi nu luptăm așa... Fondurile sunt limitate.\n\n\n\nFostul șef al Serviciului Secret de Informații al Marii Britanii, MI6, a salutat contraatacurile Ucrainei de la Herson, spunând că este un moment cheie al războiului. Sir Alex Younger a declarat pentru BBC că reacția Kievului confirmă că cele două forțe „au atins un fel de echilibru, ceea ce este o situație neașteptată și sincer binevenită”.\n\nUcraina folosește momeli din lemn care imită sistemele avansate de rachete americane pentru a păcăli Rusia să-și irosească rachetele pe ele, potrivit The Washington Post. Falsele sisteme de rachetă au atras cel puțin 10 rachete de croazieră rusești Kalibr\n\nAgenția culturală a ONU a declarat că sprijină cererea Ucrainei de a înscrie orașul -port Odesa pe lista patrimoniului mondial UNESCO a ariilor protejate. Agenția ONU a mai spus că dorește să adauge Odesa, Kiev și Lviv pe lista patrimoniului mondial „în pericol”. Oficialii ucraineni au declarat că forțele Moscovei se apropie de Odesa, iar analiștii cred că Rusia ar putea viza în curând orașul pentru a bloca complet accesul Ucrainei la Marea Neagră.\n\nParlamentul Ucrainei a aprobat marți mai multe legi și ratificări pentru a aduce țara mai aproape de Uniunea Europeană, a spus Volodymyr Zelenskiy. „Ne îndreptăm pas cu pas către aderarea deplină la UE”, a adăugat el.\n\nZelenski s-a întâlnit săptămâna aceasta cu șeful echipei de experți care va inspecta centrala nucleară Zaporizhzhia, aflată în proprietatea Rusiei, în sudul Ucrainei. „Este o misiune importantă și facem tot ce putem pentru ca aceasta să fie în siguranță și să funcționeze la capacitate maximă”, a spus el în timpul unei întâlniri cu directorul general al Agenției Internaționale pentru Energie Atomică (AIEA), Rafael Grossi, marți. Șeful administrației locale instalate de Rusia, Evgheni Balitsky, a spus că nu se aștepta la mare lucru de la vizita AIEA și a declarat agenției de știri Interfax că inspectorii „trebuie să-și încheie inspecția în 24 de ore”.\n\nUcraina acuză Rusia că a bombardat în mod deliberat coridoarele prin care trec inspectorii AIEA. Consilierul prezidențial Andriy Yermak a declarat că Rusia vrea să forțeze echipa ONU să treacă prin Crimeea și părți din regiunile Lugansk și Donețk ocupate temporar de forțele Moscovei. „Rusia încearcă să perturbe vizita misiunii AIEA la centrala nucleară, simulând operațiuni de luptă în Energodar și bombardând zona din apropierea centralei nucleare”, a spus el.\n\n",
    "Război în Ucraina, ziua 206 | Explozii puternice în Hersonul ocupat. „O operațiune antiteroristă”, scrie presa rusă": "Relatarea LIVETEXT Libertatea a războiului din Ucraina s-a mutat aici: Război în Ucraina, ziua 207.\n\n17 sept. - Acum o saptamana Zelenski: Am putea recurge la mijloace diplomatice pentru a recupera Crimeea Președintele Volodimir Zelenski a declarat, într-un interviu acordat Reuters, că Ucraina ar putea recurge la mijloace diplomatice pentru a prelua din nou controlul asupra Peninsulei Crimeea, scrie Ukrainska Pravda. „Nu există o altă opțiune, o altă soluție: trebuie să eliberăm teritoriul [Crimeei]. S-ar putea întâmpla ca [Ucraina] să recurgă la mijloace diplomatice pentru a recupera Crimeea. Este de netăgăduit faptul că oamenii din Ucraina sunt mai degrabă în favoarea căii diplomatice de rezolvare a acestei probleme. Cine va fi implicat în aceste discuții și când, nu pot spune acum. Dar, cu toate acestea, asta este ceea ce cred eu”, a răspuns Zelenski, întrebat dacă Ucraina poate recupera peninsula anexată de Rusia în 2014. Liderul de la Kiev a subliniat că „Ucraina își va găsi pacea doar atunci când își va lua înapoi tot teritoriul”.\n\n17 sept. - Acum o saptamana Zelenski: Armata ucraineană a luat prizonieri sute de soldați ruși în timpul contraofensivei Forțele armate ucrainene au capturat câteva sute de soldați ruși în timpul contraofensivei din regiunea Harkov, îmbunătățind astfel semnificativ “fondul” Ucrainei de schimb de prizonieri de război, afirmă președintele Volodimir Zelenski, într-un interviu acordat agenției Reuters, potrivit Ukrainska Pravda. Recomandări Pensionarii români renunță la medicamente, murături și carne ca să-și plătească facturile la iarnă. „Am trecut prin perioade şi mai grele, ştim cum e” „În orice caz, pot să vă spun cu sinceritate că Rusia a luat prizonieri mai mulți soldați de-ai noștri decât deținem noi soldați ruși sau mercenari – teroriștii – care lucrează pentru Federația Rusă. Așa că obiectivul nostru este de a reîntregi acest fond [fondul de schimb de prizonieri – n.r.]”, a afirmat liderul de la Kiev. “Mă adresez soldaților ruși: va fi bine pentru ei dacă se vor predea. Îi tratăm ca prizonieri de război în conformitate cu Convențiile de la Geneva. Scopul nostru este să avem mai mulți dintre ei, astfel încât să ne putem aduce înapoi soldații deținuți în Rusia. Deci avem obiectivul de a alimenta fondul”, a precizat Zelenski. “Și, ca să fiu sincer, această operațiune [contraofensiva din regiunea Harkov – n.r.] ne-a permis să aducem o contribuție semnificativă la fondul de schimb de prizonieri”, a mai spus președintele ucrainean. Întrebat câți soldați ruși au fost luați prizonieri în timpul contraofensivei, Zelenski a spus că este vorba de „sute” dintre ei. Recomandări Ce înseamnă să fii bărbat. De la Zidane la Federer și Nadal\n\n17 sept. - Acum o saptamana Zelenski: A negocia cu Rusia din cauza fricii de arme nucleare este începutul celui de-al Treilea Război Mondial Președintele ucrainean Volodimir Zelenski nu crede că Rusia va folosi arme nucleare în războiul din Ucraina, dar a lansat, într-un interviu acordat Reuters, un apel către liderii mondiali să oprească amenințările Rusiei, scrie Ukrainska Pravda. „Este vorba de distrugerea planetei, de începutul acestui proces. Nu pot să înțeleg cum serviciile speciale, agențiile de informații ale lumii, mințile puternice ale lumii pot permite Rusiei să aibă măcar o șansă să se gândească la asta. Sincer să fiu, mi se pare că acest lucru nu se va întâmpla (utilizarea armelor nucleare de către Rusia, n.r.). Cu toate acestea, nu putem prezice nimic definitiv în legătură cu acest stat”, a afirmat liderul de la Kiev. “Dar, îmi pare rău că spun asta, să vă fie frică de ceva ce poate face acest stat și, prin urmare, să ajungeți la un acord cu el într-un fel sau altul, este cel mai rău rezultat posibil. Tocmai atunci acesta va fi începutul celui de-al treilea război mondial”, a precizat președintele ucrainean. Zelenski a subliniat că „nu poate exista un dialog cu oameni care amenință cu armele nucleare”. Recomandări Emilia Șercan publică plagiatul comis de ministrul educației, Sorin Cîmpeanu, care și-a însușit 92 de pagini din munca a doi profesori într-un curs universitar. Apoi le-a furat de tot lucrarea, semnându-se el „Trebuie să ne gândim cum să continuăm să trăim în lume fără astfel de oameni”, a spus el. Potrivit președintelui ucrainean, atunci când cunoscuți politicieni ruși spun în ce cazuri Rusia ar putea folosi arme nucleare, „tot ceea ce urmează după cuvintele «în caz de», «în anumite condiții», nici măcar nu ar trebui ascultat”. „Este necesar să înțelegem cine a spus-o și să facem tot posibilul pentru ca această persoană să nu mai spună nimic și să nu mai amenințe pe nimeni”, a subliniat Zelenski.\n\n17 sept. - Acum o saptamana Exploziile din Herson, produse în urma unui incident „antiterorist”, anunță presa rusă Forțele ruse au fost implicate sâmbătă seară într-o operațiune „antiterorist” în orașul ocupat Herson, din Ucraina, relatează publicația EuroWeekly News, care citează presa rusă. Potrivit sursei citate, „militanții” care se instalaseră într-o clădire nerezidențială din oraș au fost eliminați. Imagini video încărcate pe rețelele de socializare arată trupe ruse în vehicule blindate trăgând asupra unor ținte încă necunoscute. ? A „counter-terrorist operation” is underway near the railway station in #Kherson. Heavy military equipment is involved. Russian security forces „destroy militants” who have settled in a non-residential building. – Russian media pic.twitter.com/8uThS5dvOi — Breaking News 24/7 (@Worldsource24) September 17, 2022 Potrivit jurnalistului independent independent Sotiri Dimpinoudis, mai multe surse locale au confirmat activitatea militară în oraș și în jurul acestuia. Focuri de armă și explozii au avut loc în diferite părți ale orașului. Confruntările de sâmbătă seară vin în contextul în care forțele ucrainene se apropie tot mai mult de orașul care în prezent este apărat de trupele ruse. #Breaking: Update – Confirmed by multiple locals in the city of #Kherson in #Ukraine, they say #Russia{n occupied troops started shooting heavy at multiple targets around and in the city, would there be an armed civilian insurrection, or is the UKR Army closing in their positions pic.twitter.com/e1NOfRdOFv — Sotiri Dimpinoudis (@sotiridi) September 17, 2022 În acest moment, nu este clar dacă armata ucraineană a intrat în oraș sau dacă este vorba de o insurecție a locuitorilor Hersonului împotriva ocupanților.\n\n17 sept. - Acum o saptamana O nouă cameră de tortură, descoperită într-un oraș eliberat din Harkov Armata rusă a torturat civili într-o pivniță a „miliției populare” din orașul Kozacha Lopan, în perioada în care acesta s-a aflat sub ocupație, a anunțat procuratura din regiunea Harkov, potrivit Ukrainska Pravda. „Forțele de ordine au descoperit că, în perioada în care așezarea (Kozacha Lopan, n.r.) s-a a aflat sub ocupație, reprezentanții Rusiei au creat o pseudo-agenție de aplicare a legii. În pivnița clădirii în care se afla agenția a fost organizată o cameră de tortură în care civilii erau supuși la torturi inumane”, a transmis Biroul procurorului regional din Harkov, într-un comunicat publicat pe Facebook. Mai multe detalii: O nouă cameră de tortură, descoperită în Harkov, în beciul unei clădiri a poliției separatiștilor. Civilii, curentați cu un aparat special\n\n17 sept. - Acum o saptamana Explozii puternice în Hersonul ocupat Patru explozii puternice au fost auzite, sâmbătă seară, în orașul Hersonul, aflat sub ocupația trupelor ruse, scrie Ukrainska Pravda, citând publicația locală Most. Conform sursei citate, locuitorii din Herson afirmă că au văzut fum negru înâlțându-se de pe teritoriul fabricii Petrovskyi, acolo unde era baza trupelor de ocupație. Se știe că acolo se aflau personal și echipamente militare rusești. Un nou lot de echipamente a ajuns recent pe teritoriul fabricii, precum și o unitate de “kadîroviți” (termen care desemnează unitățile Forțelor Armate Ruse aflate în subordinea lui Ramzan Kadîrov, liderul autoritar al Ceceniei), notează Most.\n\n17 sept. - Acum o saptamana Forțele ruse au bombardat regiunea sudică Mikolaiv Mai multe sate din regiunea sudică Mikolaiv au fost lovite de bombardamentele rușilor, a anunțat guvernatorul acestei regiuni, Vitaliy Kim, pe canalul său de Telegram, potrivit Al Jazeera. Orașele de coastă Oceacov și Baștanka, inclusiv zonele din jur, au fost bombardate vineri și sâmbătă, inclusiv în timpul nopții, a precizat oficialul, adăugând că o persoană a murit. Oceacov a rămas acum fără apă și electricitate.\n\n17 sept. - Acum o saptamana Rușii au bombardat orașul Kramatorsk din regiunea Donețk. 5 civili au fost răniți Guvernatorul regiunii Donețk, Pavlo Kyrylenko, a anunțat sâmbătă că trupele ruse au bombardat orașul Kramatorsk cu rachete S-300, cinci civili fiind răniți în urma atacului, informează Ukrainska Pravda. Poliția din regiunea Donețk a anunțat că o fată de 16 ani se numără printre persoanele rănite în urma bombardamentelor din Kramatorsk. Cel mai în vârstă civil rănit are 72 de ani. Rușii au avariat 32 de clădiri rezidențiale și au distrus complet două case, a pecizat guvernatorul regiunii Donețk, Pavlo Kyrylenko, pe contul său de Telegram. Anterior în cursul zilei de sâmbătă, rușii au bombardat Kosteantînivka, un alt oraș din regiunea Donețk. În acest atac, au fost rănite cinci persoane, inclusiv un copil.\n\n17 sept. - Acum o saptamana Statul Major General al Ucrainei: Rușii își pregătesc rutele de retragere din regiunea Herson Rușii pregătesc o serie de rute de retragere în regiunea Herson, mai ales în apropiere de Centrala Hidroelectrică de la Kahovka (HPP), acolo unde au scufundat nouă vagoane pentru construirea unei treceri, a anunțat sâmbătă Statul Major General al forțelor armate ucrainene, în actualizarea zilnică a operațiunilor de pe front, potrivit Ukrainska Pravda. „În urma acțiunilor de succes ale Forțelor Armate ale Ucrainei de a dezactiva toate punctele de trecere peste Nipru, pe frontul din Herson, ocupanții își pregătesc rutele de retragere. Astfel, ei au scufundat 9 vagoane în apropiere de Centrala Hidroelectrică de la Kahovka, pentru construcția unei noi treceri”, a transmis conducerea armatei ucrainene. Statul Major General a confirmat, de asemenea, că forțele ucrainene au ucis peste 180 de ocupanți în Herson pe data de 10 septembrie. Trupele ucrainene au lovit clădirea „Alkoservis” LLC, unde se aflau personalul și echipamentele militare ale forțelor de ocupație rusești. „Timp de cinci zile, unități ale Gărzii Naționale Ruse și ale Serviciului Federal de Securitate al Federației Ruse (FSB, n.r.) au îndepărtat dărâmăturile și au recuperat cadavrele celor morți, încercând să ascundă pierderile”, scrie în raportul publicat de conducerea armatei ucrainene. În plus, potrivit Statului Major General, autoritățile de ocupație continuă în regiunea Herson să forțeze antreprenorii locali să utilizeze conturi deschise în ruble rusești. De asemenea, acestea efectuează inspecții săptămânale și amenință că vor „naționaliza” afacerea în cazul în care antreprenorii refuză să coopereze cu ocupanții.\n\n17 sept. - Acum o saptamana Germania a aprobat vânzarea a 18 obuziere ACS RCH-155 către Ucraina Guvernul federal german a aprobat vânzarea către Ucraina a 18 obuziere autopropulsate RCH-155, pe care Kievul le-a solicitat în urmă cu două luni, scrie Ukrainska Pravda. Potrivit ziarului german Welt am Sonntag, contractul încheiat cu cu Krauss-Maffei Wegmann pentru furnizarea celor 18 obuziere are o valoare de 216 milioane de euro. Contractul a fost negociat încă de la jumătatea lunii iulie de către miniștrii de apărare din Ucraina și Germania, Alexei Reznikov și Christine Lambrecht. Încă de vineri, ambasadorul ucrainean în Germania, Andriy Melnyk, a confirmat că guvernul german a dat undă verde vânzării obuzierelor RCH-155. „Aceasta (contractul, n.r.) va fi o contribuție semnificativă la creșterea eficienței armatei ucrainene. Sper că guvernul federal va continua să urmeze în mod consecvent această cale”, a declarat diplomatul, adăugând că speră în aprobarea altor contracte similare. RCH-155 este un suport de artilerie autopropulsat pe roți. Acesta este echipat cu un tun L52 de 155 mm care are cu o rază de acțiune de până la 54 de kilometri și trage cu proiectile de precizie V-LAP, cu o rată de nouă gloanțe pe minut.\n\n17 sept. - Acum o saptamana Deshumarea cadavrelor descoperite în groapa comună de la Izium a continuat Autoritățile ucrainene au exhumat sâmbătă alte cadavre din locul de înmormântare în masă descoperit lângă cimitirul din orașul Izium, unde oficialii spun că sute de persoane au fost îngropate acolo după ce au fost torturate și ucise, scrie The Guardian citând Reuters. Aproximativ 30 de ofițeri ai serviciilor de urgență au dezgropat cu grijă, cu ajutorul unor lopeți, cadavrele din groapa comună de la Izium. Experții poliției și anchetatorii au înregistrat procesul de deshumare pe cameră și au inspectat cadavrele. Unele cadavre deshumate până acum sunt ale unor soldați ucraineni, în timp ce altele sunt ale unor civili.\n\n17 sept. - Acum o saptamana Cum au trăit locuitorii din orașul Balaklia timp de 6 luni sub ocupația rusă Orașul Balaklia și satul Verbivka din regiunea Harkov din apropiere au fost sub ocupație rusă timp de aproape șase luni, perioadă în care localnicii și-au riscat adesea viața pentru a face rost de hrană. Ei au povestit jurnaliștilor ucraineni cum au trăit și supraviețuit în această perioadă, relatează publicația rusă independentă Meduza, care citează site-ul ucrainean Hromadske. „Viața a fost foarte grea”, a spus o femeie de 62 de ani, pe nume Olha. „Toți cei care au fost aici au lucrat în grădini în mijlocul focurilor de armă. Ne-au spus chiar că avem «femei kamikaze», femei care vor continua să grădinărească chiar și după ce se trage în ele, pentru a avea niște cartofi și a nu muri de foame”. Mai multe detalii: „Ne-au spus că avem «femei kamikaze»”. Curajul locuitorilor din Balaklia, eliberat după șase luni de ocupație rusă\n\n17 sept. - Acum o saptamana Linia electrică principală alimentează din nou centrala nucleară din Zaporojie Una dintre cele patru linii electrice principale ale centralei nucleare din Zaporojie, aflată sub controlul rușilor, a fost reparată și alimentează din nou centrala cu electricitate de la rețeaua ucraineană, la două săptămâni după ce a căzut, a anunțat sâmbătă organismul de supraveghere nucleară al ONU, potrivit Reuters. „Odată cu reconectarea liniei principale ieri după-amiază, cele trei linii electrice de sprijin sunt din nou ținute în rezervă”, a transmis sâmbătă Agenția Internațională pentru Energie Atomică (AIEA), într-un comunicat de presă. „Celelalte trei linii electrice principale externe de 750 kV (kilovolți), care au fost pierdute mai devreme în timpul conflictului, sunt în continuare indisponibile”, a adăugat AIEA. Mai multe detalii: Principala linie electrică a fost reparată și alimentează din nou centrala nucleară de la Zaporojie, anunță AIEA\n\n17 sept. - Acum o saptamana SBU susține că locuitorii din Kupiansk au fost torturați de agenți FSB Serviciul de Securitate al Ucrainei (SBU) susține că ofițerii Serviciului Federal de Securitate din Rusia (FSB) i-au torturat pe locuitorii din Kupiansk, oraș din regiunea Harkov, recent eliberat, informează The Kyiv Independent. Aflați în Kupiansk, pe vremea când orașul se afla sub ocupația trupelor ruse, agenții FSB au torturat rezidenți de aici, amenințându-i că îi vor trimite pe un câmp minat și că le vor ucide familiile, a transmis sâmbătă Serviciul de Securitate al Ucrainei. Una dintre victime a declarat, potrivit SBU: „Timp de 40 de minute, au folosit un pistol cu electroșocuri asupra mea, apoi au tras în mine ori cu o armă cu aer comprimat, ori cu un pistol cu gaz, nu știu – eram într-un sac”. Pe măsură ce trupele ucrainene recuceresc așezările din regiunea Harkov, forțele de ordine au început să descopere infracțiunile și atrocități pe care soldații ruși le-ar fi comis în timpul ocupației.\n\n17 sept. - Acum o saptamana 5 civili, răniți în urma bombardamentelor rusești asupra regiunii Donețk Guvernatorul regiunii Donețk a anunțat sâmbătă că bombardamentele rusești au rănit cinci persoane în această regiune, informează The Kyiv Independent. Forțele ruse au vizat orașul Kosteantînivka, avariind clădiri rezidențiale și rănind cinci civili, inclusiv un copil, a precizat guvernatorul regional Pavlo Kyrylenko.\n\n17 sept. - Acum o saptamana O fetiță de 11 ani, ucisă în urma unui atac cu rachete rusești în regiunea Harkov Guvernatorul Harkovului, Oleg Sinegubov, a anunțat sâmbătă că o fetiță de 11 ani a fost ucisă în urma unui atac cu rachete rusești în orașul Ciuhuiiv, din regiunea Harkov din estul Ucrainei, informează The Guardian. Sinegubov a adăugat că rachetele au provocat, de asemenea, daune „infrastructurii critice, sectorului privat, unei întreprinderi și unei benzinării”. “Un copil nevinovat a murit din cauza terorii rusești. Din nefericire, fetița de 11 ani, care a fost spitalizată la Ciuhuiiv, a murit din cauza rănilor suferite. O altă femeie a fost rănită în urma atacurilor de la Ciuhuiiv, starea victimei este medie”, a scris guvernatorul regional, pe Telegram.\n\n17 sept. - Acum o saptamana Președinția UE cere crearea unui tribunal pentru crime de război, după descoperirea gropii comune din Izium Republica Cehă, țară care asigură în prezent preşedinţia prin rotaţie a Uniunii Europene, a cerut sâmbătă crearea unui tribunal internaţional pentru crime de război, după descoperirea a sute de corpuri înhumate sumar în nord-estul Ucrainei, scrie Agerpres citând AFP. „În secolul al XXI-lea, astfel de atacuri împotriva populaţiei civile sunt de neconceput şi odioase”, a scris ministrul ceh de externe, Jan Lipavsky, pe Twitter. „Nu trebuie să trecem peste asta. Suntem pentru pedepsirea tuturor criminalilor de război”, a adăugat el. „Cer crearea rapidă a unui tribunal internaţional special care să urmărească crima de agresiune”, a insistat Lipavsky. Russia left behind mass graves of hundreds of shot and tortured people in the Izyum area. In the 21st century, such attacks against the civilian population are unthinkable and abhorrent. We must not overlook it. We stand for the punishment of all war criminals. #StandwithUkraine — Jan Lipavský (@JanLipavsky) September 17, 2022 Apelul intervine după descoperirea a circa 450 de morminte la periferia Iziumului, oraş în nord-estul Ucrainei recucerit de la ruşi săptămâna trecută, unele dintre corpurile exhumate prezentând urme de tortură. Potrivit anchetatorilor, unele corpuri exhumate aveau mâinile legate la spate. Cadavre de copii au fost de asemenea găsite în pădurea de lângă Izium.\n\n17 sept. - Acum o saptamana Ucraina negociază, în culise, cu SUA trimiterea de avioane F-16 și sisteme Patriot Ucraina continuă, discret, în culise, negocierile cu SUA pentru a primi arme americane de înaltă performanță, scrie Politico. În timp ce Ucraina a încetat să mai ceară în mod public livrarea de sisteme de apărare antiaeriană și de avioane de luptă care ar putea schimba cursul războiului, Kievul și Washingtonul negociează în culise trimiterea a trei elemente cheie – sistemele de apărare antiaeriană Patriot, avioanele de luptă F-16 și dronele Gray Eagle – sub forma unor acorduri de finanțare pe termen lung, precizează Politico, citând surse ucrainene și americane.\n\n17 sept. - Acum o saptamana Șeful serviciului de informaţii militare al SUA: Putin nu-și poate atinge obiectivele în Ucraina Scott Berrier, șeful serviciilor de informaţii ale Pentagonului, susține că eşecurile şi resursele limitate ale Rusiei în Ucraina arată că forţele Moscovei sunt incapabile să atingă obiectivele iniţiale ale preşedintelui Vladimir Putin privind invadarea ţării vecine, după cum stau lucrurile în prezent, scrie Agerpres. „Ajungem într-un punct când cred că Putin va trebui să-şi revizuiască obiectivele pentru această operaţiune”, a declarat vineri generalul locotenent Scott Berrier, şeful Agenţiei de Informaţii pentru Apărare (Defense Intelligence Agency – DIA). „Este destul de clar în acest moment că nu va putea face ceea ce intenţiona iniţial”, a afirmat el, potrivit ABC News, care preia The Associated Press. „Rusia plănuise o ocupaţie, nu neapărat o invazie, şi asta a aruncat-o înapoi”, a declarat Berrier, evocând reticenţa lui Putin de a declara mobilizarea generală pentru a creşte numărul trupelor în Ucraina. Mai multe detalii: Putin nu mai poate să cucerească Donbasul, obiectivul inițial al invaziei din Ucraina, susține șeful seviciului secret al Pentagonului\n\n17 sept. - Acum o saptamana Spania a trimis 5 avioane cargo cu muniție de artilerie în Ucraina, anunță Statul Major General Statul Major General al forțelor armate ucrainene a anunțat sâmbătă că Spania a trimis 5 avioane cargo cu muniție de artilerie în Ucraina, informează The Kyiv Independent În total, Spania a livrat Ucrainei 75 de paleți de muniție pentru sisteme de artilerie de calibru mare în „ultimele câteva zile”, potrivit Statului Major General al Ucrainei. De asemenea, Madridul livrează în prezent echipament militar pentru vreme rece Ucrainei. „(Aceasta) este un exemplu al sprijinului decisiv și constant al Spaniei pentru poporul ucrainean”, a declarat ministrul spaniol al Apărării, Margarita Robles.\n\n17 sept. - Acum o saptamana Institutul pentru Studiul Războiului: Trupele ucrainene au trecut pe malul estic al râului Oskil, în orașul Kupiansk Forțele ucrainene continuă să traverseze râul cheie Oskil, din regiunea Harkov, în timp ce încearcă să forțeze contraofensiva care vizează eliberarea teritoriilor ocupate de trupele ruse, potrivit Institutului pentru Studiul Războiului (ISW), un tink thank cu sediul la Washington, scrie The Guardian. ISW a precizat în raportul de sâmbătă că imaginile din satelit pe care le-a examinat sugerează că forțele ucrainene au trecut pe malul estic al râului Oskil, în orașul Kupiansk, plasându-și artileria acolo. Râul, care curge spre sud, dinspre Rusia spre Ucraina, a reprezentat o ruptură naturală în liniile de front nou apărute de când Ucraina și-a lansat ofensiva în urmă cu aproximativ o săptămână, relatează The Associated Press. “Forțele ruse sunt probabil prea slabe pentru a împiedica noi avansuri ucrainene de-a lungul întregului râu Oskil, dacă forțele ucrainene aleg să reia operațiunile ofensive”, a precizat ISW. Eastern #Ukraine Update:\n\n\n\nUkrainian forces captured all of #Kupyansk City on September 16, continuing offensive operations east of the #Oskil River. /1https://t.co/6Txay9PZV3 pic.twitter.com/2TwVvuSQ5G — ISW (@TheStudyofWar) September 17, 2022\n\n17 sept. - Acum o saptamana Kievul susține că Rusia a pierdut peste 54.200 de soldați în Ucraina, de la începutul războiului Ministerul ucrainean al Apărării a oferit sâmbătă cea mai recentă actualizare a pierderilor totale de luptă înregistrate de Rusia de la începutul războiului, în luna februarie a acestui an, scrie The Guardian. Cifrele arată că forțele militare ale lui Vladimir Putin au pierdut 54.250 de soldați, 2.202 tancuri și 4.701 vehicule blindate de luptă. De asemenea, forțele ucrainene au doborât 251 de avioane militare, 216 elicoptere și 911 drone ale rușilor. Publicația britanică notează că cifrele oferite de Kiev nu au putut fi verificate în mod independent. „Sometimes it seems that russia is destined only to show the whole world how not to live and what not to do.”\n\nPetr Chaadaev\n\n\n\nTotal combat losses of the enemy from Feb 24 to Sep 17: pic.twitter.com/wykj2QHtYD — Defense of Ukraine (@DefenceU) September 17, 2022\n\n17 sept. - Acum o saptamana O navă cu 30.000 de tone de cereale pentru Etiopia a plecat din portul Odesa O nava încărcată cu 30.000 de tone de cereale pentru Etiopia a părăsit sâmbătă postul Odesa, informează The Kyiv Independent. Navă cargo se îndreaptă spre portul Djibouti, după care cerealele pe care le transportă vor fi trimise în Etiopia, potrivit Administrației militare regionale din Odesa. Sâmbătă, Ministerul turc al Apărării a anunțat că cinci nave cargo au părăsit regiunea Odesa prin „coridorul de cereale”. Ucraina a exportat cel puțin 3,33 milioane de tone de cereale de când a fost semnat de către Moscova și Kiev acordul intermediat de ONU și Turcia, pe 1 august, care permite reluarea exporturilor de cereale prin porturile ucrainene de la Marea Neagră.\n\n17 sept. - Acum o saptamana O persoană a fost ucisă în urma unui bombardament în apropierea orașului rus Belgorod O persoană a fost ucisă și alte două au fost rănite în apropiere de orașul rus Belgorod, nu departe de granița cu Ucraina, a anunțat sâmbătă agenția de presă TASS, care a citat autoritățile locale, potrivit Reuters. Între timp, Alexey Kulemzin, primarul orașului Donețk din estul Ucrainei, care este controlat de separatiștii proruși, a anunțat că patru persoane au fost ucise de bombardamente într-o zonă centrală a orașului, relatează Sky News. La fața locului au fost găsite fragmente de obuze Caesar de fabricație franceză, a afirmat el.\n\n17 sept. - Acum o saptamana 80.000 de ucraineni, evacuați din regiunile devastate de război, începând din august Ministerul pentru Reintegrarea Teritoriilor Ocupate Temporar a anunțat, sâmbătă, că peste 80.000 de ucraineni au fost evacuați din regiunile devastate de război începând cu luna august, relatează The Kyiv Independent. Ministerul ucrainean a precizat că peste 30.000 de persoane din regiunea Zaporojie au fost evacuate, precum și peste 24.000 de persoane din regiunea Herson, 17.000 de oameni (inclusiv 3.000 de copii) au fost scoși din regiunea Donețk, iar alți 5.000 din regiunea Harkov.\n\n17 sept. - Acum o saptamana Conducerea armatei ucrainene: Ofensiva rușilor în regiunea Donețk, fără niciun rezultat Statul Major General al forțelor armate ucrainene susține că Rusia desfășoară o ofensivă în regiunea Donețk care nu a avut până acum niciun rezultat, informează The Kyiv Independent. Conducerea armatei ucrainene a anunțat, în actualizarea situației operaționale de pe front, că forțele sale au respins sâmbătă ofensiva rusă în direcția orașelor Bahmut, Avdiivka, Zaitseve, Mikolaivka Druha și Novomykhailivka din regiunea Donețk.\n\n17 sept. - Acum o saptamana Marina ucraineană: 4 nave de război rusești, cu rachete Kalibr, pregătite de luptă în Marea Neagră Marina ucraineană a anunțat sâmbătă că patru nave de război rusești echipate cu până la 32 de rachete Kalibr sunt pregătite de luptă în Marea Neagră, informează The Kyiv Independent. Forțele navale ucrainene au precizat că Rusia are până la șase nave de război în Marea Azov și alte cinci portavioane cu rachete de croazieră în Marea Mediterană.\n\n17 sept. - Acum o saptamana Trupele ruse au lansat atacuri în mai multe părți ale Ucrainei, anunță Moscova Ministerul rus al Apărării a anunțat sâmbătă că forțele sale au lansat lovituri asupra mai multor părți din Ucraina, relatează Reuters. De asemenea, Moscova a acuzat Kievul că a efectuat bombardamente în apropierea centralei nucleare din Zaporojie. Forțele ruse au efectuat atacurile în regiunile Herson, Mikolaiv, Harkov și Donețk, potrivit ministerului. Instituția a precizat că trupele ucrainene au desfășurat o ofensivă nereușită în apropiere de localitatea Pravdîne, din Herson. Situația radiațiilor la centrala Zaporojie, cea mai mare centrală nucleară din Europa, rămâne normală, potrivit ministerului rus. Acesta a precizat că sâmbătă au fost înregistrate două bombardamente ucrainene în apropierea uzinei. Un purtător de cuvânt al Ministerului ucrainean de Externe a negat că forțele ucrainene ar fi efectuat bombardamente în apropierea sitului nuclear. Rusia și Ucraina s-au acuzat reciproc în repetate rânduri de bombardarea centralei nucleare de la Zaporojie. Agenția Internațională pentru Energie Atomică din cadrul ONU a adoptat joi o rezoluție prin care cere Rusiei să pună capăt ocupației de la centrală.\n\n17 sept. - Acum o saptamana Doi civili, uciși în urma unui bombardament rusesc în regiunea Donețk Pavlo Kyrylenko, guvernatorul regiunii Donețk din estul Ucrainei, a anunțat că doi civili au fost uciși vineri în urma bombardamentelor rusești asupra orașelor Bkhmut și Sviatohirsk, informează The Guardian. Într-o actualizare a situației operaționale, Kyrylenklo a adăugat că noaptea în regiune „a decurs relativ calm” și că au existat doar bombardamente „izolate” pe linia frontului. “Pe 16 septembrie, rușii au ucis 2 civili din regiunea Donețk: în Sviatohirsk și Bahmut. Alte 11 persoane au fost rănite. În prezent, este imposibil de stabilit numărul exact al victimelor din Mariupol și Volnovas”, a adăugat guvernatorul din Donețk, într-un mesaj publicat pe Telegram.\n\n17 sept. - Acum o saptamana Ucraina a primit un nou ajutor financiar internaţional, de 1,5 miliarde de dolari Premierul ucrainean Denis Şmihal a mulţumit sâmbătă Statelor Unite pentru sprijinul acordat, după ce Ucraina a primit o nouă asistenţă financiară internaţională, de 1,5 miliarde de dolari, relatează Reuters. “Bugetul de stat al Ucrainei a primit un grant de 1,5 miliarde de dolari. Aceasta este ultima tranşă dintr-un ajutor de 4,5 miliarde de dolari din partea Statelor Unite, prin intermediul WorldBank Trust Fund”, a scris Şmihal, pe Twitter. Șeful guvernului de la Kiev a precizat că fondurile vor fi folosite pentru a rambursa cheltuielile bugetare pentru plata pensiilor şi a programelor de asistenţă socială.\n\n17 sept. - Acum o saptamana Atac asupra unei termocentrale din Donețk Trupele ruse au lovit sâmbătă dimineața termocentrala Slavyanskaya din regiunea Donețk, anunță guvernatorul Pavel Kirilenko, citat de Ukrainska Pravda. „Echipamentul de pe teritoriul stației este deteriorat. Incendiul, care a izbunict în urma bombardamentelor, va fi controlat de salvatori. Din cauza bombardamentelor din orașul Mykolaivka, au început întreruperi în alimentarea cu apă. Ocupanții vizează în mod deliberat infrastructura din regiune, încercând să provoace cât mai multe pagube, în primul rând populației civile”, a precizat oficialul.\n\n17 sept. - Acum o saptamana Oficial de la Pentagon: Putin va trebui să-și revizuiască obiectivele în Ucraina Eșecurile recente ale forțelor militare ruse și resursele Ucrainei arată că forțele Moscovei sunt incapabile să atingă obiectivele inițiale privind invazia, stabilite de președintele Vladimir Putin, spune generalul locotenent Scott Berrier, director al Agenției de Informații pentru Apărare, citat de Al Jazeera. „Ajungem chiar acum la un punct în care cred că Putin va trebui să-și revizuiască obiectivele pentru această operațiune. Este destul de clar acum că el nu va putea face ceea ce a intenționat inițial să facă”, a declarat, vineri, oficialul de la Pentagon. Forțele ruse au fost nevoite să se retragă din zone întinse din nord-estul Ucrainei, după ce Kievul a lansat o contraofensivă în regiunea Harkov. „Rușii au plănuit o ocupație, nu neapărat o invazie, iar asta i-a dat înapoi”, a spus Berrier, invocând reticența lui Putin de a mobiliza pe deplin forțele ruse pentru a aduce mai mult personal pe câmpul de luptă. Președintele american Joe Biden și alți oficiali ai administrației de la Washington au evitat să numească eliberarea teritoriilor ocupate drept o victorie ucraineană sau un punct de cotitură în război, iar analiștii avertizează că este imposibil de evaluat ce ar putea urma în conflict. Putin ”ajunge într-un punct în care va trebui să ia o decizie. Care va fi acea decizie, nu știm. Dar asta va determina în mare măsură cât va dura acest conflict”, a mai spus Berrier. Pe de altă parte, directorul adjunct al CIA, David Cohen, a avertizat că „apetitul pentru risc” al lui Putin nu trebuie subestimat. Prezent vineri la summit-ul Organizației de Cooperare de la Shanghai, din Uzbekistan, Vladimir Putin a promis că va continua atacurile asupra Ucrainei și a avertizat că Moscova ar putea intensifica loviturile asupra infrastructurii țării dacă forțele ucrainene țintesc instalațiile din Rusia. Putin a spus că „eliberarea” întregii regiuni Donbas, din estul Ucrainei, este principalul obiectiv militar al Rusiei și că nu consideră că e nevoie să-l revizuiască.\n\n17 sept. - Acum o saptamana NATO dă asigurări că sprijinul pentru Ucraina va continua și pe parcursul iernii Şeful Comitetului Militar al NATO, amiralul Rob Bauer, a declarat sâmbătă că sprijinul alianței pentru Ucraina nu se va schimba odată cu începutul iernii, relatează Ukrainska Pravda. ”Curajul extraordinar al forțelor armate ucrainene și al poporului ucrainean va birui asupra adversarului din nou și din nou. Aliații NATO îi vor sprijini atâta timp cât va fi necesar. Vine iarna, dar sprijinul nostru va rămâne de nezdruncinat”, a declarat Rob Bauer în cadrul unei conferințe. Oficialul NATO a adăugat că războiul Rusiei împotriva Ucrainei a marcat începutul unei noi ere a securității globale și este „mai mare decât Ucraina însăși”. „Întreaga ordine internațională bazată pe reguli a fost atacată. Acest lucru, precum și grupurile teroriste care folosesc mijloace de război asimetrice și creează crize globale și locale, precum și China, care sporește masiv eforturile militare și recurge la o retorică periculoasă, toate acestea ne îngrijorează”, a mai spus amiralul. Conferința Comitetului Militar NATO a început vineri la Tallinn, capitala Estoniei. La eveniment participă comandanții forțelor armate ale aliaților, care discută despre dezvoltarea strategică a Alianței. Pentru prima dată la conferință sunt prezenți reprezentanți ai Finlandei și Suediei.\n\n17 sept. - Acum o saptamana Bombardamente în trei regiuni ucrainene în timpul nopții. Cel puțin două persoane au fost ucise În ultimele 24 de ore, forțele ruse au lansat patru lovituri cu rachete, 24 de lovituri aeriene și au bombardat Ucraina de 72 de ori, potrivit Statului Major General al Forțelor Armate ucrainene, relatează The Kyiv Independent. 58 de așezări au fost atacate. Guvernatorul regiunii Donețk, Pavlo Kirilenko, a anunțat pe 17 septembrie că doi civili au fost uciși în orașele Bakhmut și Sviatohirsk în ultimele 24 de ore, în timp ce alți 11 au fost răniți. Și guvernatorul regiunii Dnipropetrovsk, Valentin Reznichenko, a precizat că forțele ruse „au tras peste 90 de obuze în orașe și sate pașnice”, Nikopol, Marhanetska și Myrivska fiind atacate. Atacurile rusești asupra Nikopolului și a împrejurimilor sale s-au intensificat în ultimele două săptămâni, orașul fiind situat la 10 kilometri vest de centrala nucleară Zaporojie, ocupată de ruși. În regiunea Zaporojie, guvernatorul Oleksandr Starukh a raportat că forțele ruse au tras patru rachete asupra satului Tavriiska, distrugând un centru cultural local, o sală de sport și un club sportiv. Orașele Stepnohirsk și Orihiv, situate pe malul est al râului Nipru, au fost, de asemenea, bombardate, un civil fiind rănit.\n\n17 sept. - Acum o saptamana Un consilier al lui Zelenski cere Occidentului sisteme de apărare antirachetă „moderne și eficiente” Consilierul principal al președintelui Volodimir Zelenski, Mihailo Podoliak, a cerut țărilor occidentale să ofere Ucrainei sisteme de apărare antirachetă „moderne și eficiente” după ce Vladimir Putin a avertizat că Moscova și-ar putea intensifica atacurile asupra infrastructurii vitale din Ucraina dacă forțele Kievului țintesc instalațiile din Rusia, relatează The Guardian. ”Țările occidentale au multe sisteme moderne și eficiente de apărare antirachetă/aeriană. Dar rachetele nu zboară peste Paris, Roma sau Berlin. Ei zboară deasupra orașelor. Poate că este timpul să protejăm civilii și infrastructura critică? Sau vom aștepta un dezastru pe scară largă provocat de om?”, a scris Podoliak pe Twitter. Western countries have many modern and effective missile/air defense systems. But missiles do not fly over Paris, Rome or Berlin. They fly over ?? cities. Maybe it is time to protect civilians and critical infrastructure? Or will we wait for a large-scale man-made disaster? — Михайло Подоляк (@Podolyak_M) September 17, 2022\n\n17 sept. - Acum o saptamana Ce a răspuns Dmitri Peskov când a fost întrebat despre posibilitatea folosirii armelor nucleare în Ucraina „Citiți doctrina, totul este scris acolo”, a spus purtătorul de cuvânt al Kremlinului, Dmitri Peskov, atunci când a fost întrebat despre posibilitatea ca Rusia să folosească arme nucleare în Ucraina, relatează Ukrainska Pravda care citează agenția rusă RIA Novosti. Potrivit doctrinei ruse, armele nucleare pot fi folosite în caz de agresiune împotriva Rusiei sau a aliaților săi cu utilizarea armelor de distrugere în masă sau când existența statului însuși este amenințată, precizează agenția rusă. Președintele american Joe Biden l-a avertizat pe omologul său rus, Vladimir Putin, să nu folosească armele nucleare pentru că acest lucru ”ar schimba fața războiului cum nu s-a mai întâmplat de la Al Doilea Război Mondial”.\n\n17 sept. - Acum o saptamana Informații britanice: Forțele ruse ar putea să nu reziste unui nou atac concertat al ucrainenilor Ministerul britanic al apărării precizează într-un nou raport despre evoluția războiului că în timp ce Ucraina continuă ofensiva din nord-estul țării, forțele ruse au stabilit o linie defensivă între râul Oskil și orașul Svatove, relatează The Guardian. Menținerea controlului în această zonă este considerată importantă de Moscova pentru că este tranzitată de una dintre puținele rute principale de aprovizionare pe care Rusia încă le controlează din regiunea Belgorod, de pe teritoriul țării lor. Totodată, ”această linie se află de-a lungul graniței regiunii Luhansk, parte a Donbasului, pe care Rusia își propune să-l «elibereze» ca unul dintre scopurile sale imediate de război”, iar ”orice pierdere substanțială de teritoriu în Luhansk va submina fără ambiguitate strategia Rusiei”, precizează instituția britanică, citând date ale serviciilor de informații de la Londra. ”Probabil că Rusia va încerca să conducă o apărare fermă a acestei zone, dar nu este clar dacă forțele ruse din prima linie au suficiente rezerve sau un moral adecvat pentru a rezista unui alt atac ucrainean concertat”, mai scrie în raportul citat. Latest Defence Intelligence update on the situation in Ukraine – 17 September 2022\n\n\n\nFind out more about the UK government’s response: https://t.co/6uJ9hVTrLq\n\n\n\n?? #StandWithUkraine ?? pic.twitter.com/e6OKSzJF08 — Ministry of Defence ?? (@DefenceHQ) September 17, 2022\n\n17 sept. - Acum o saptamana Mexicul anunță că va prezenta la ONU un plan de pace pentru Ucraina Președintele mexican Andres Manuel Lopez Obrador a anunțat că săptămâna viitoare va prezenta, la Adunarea Generală a Națiunilor Unite, un plan de pace pentru Ucraina, criticând ONU pentru că este „inactivă” în fața conflictului, relatează AFP, citată de The Guardian. Propunerea este ca Papa Francisc, secretarul general al ONU, Antonio Guterres, și premierul indian, Narendra Modi, să formeze un comitet de dialog și pace. ”Este o problemă de a căuta urgent un acord pentru a opri războiul din Ucraina. Misiunea de menținere a păcii ar trebui să urmărească imediat încetarea ostilităților în Ucraina și începerea discuțiilor directe cu președintele ucrainean Zelenski și președintele rus Putin”, a spus Lopez Obrador într-un discurs care a marcat Ziua Independenței țării sale. Președintele mexican a precizat că ministrul său de externe, Marcelo Ebrard, va prezenta propunerea Adunării Generale a ONU de la New York. Mexic este membru nepermanent al consiliului de securitate al ONU.\n\n17 sept. - Acum o saptamana Primar: O bază militară rusă a ars lângă Melitopol O bază militară rusă a ars în noaptea de vineri spre sâmbătă, 17 septembrie în regiunea ucraineană Zaporojie, anunță primarul din orașul Melitopol, citat de publicația Ukrainska Pravda. ”Astăzi (17 septembrie – n.r.) la ora 4.00 o bază militară inamică mai puțin în rezervația Radivonovsky de lângă estuarul Molochny. Ei fumează atât de puternic încât încă iese fum”, a spus primarul Ivan Fedorov. Vineri, pe aerodromul din Melitopol ocupat de forțele ruse a avut loc o explozie puternică, adaugă sursa citată.\n\n17 sept. - Acum o saptamana Institutul pentru Studiul Războiului: Rusia poate lansa atacuri sub steag fals în teritoriile ocupate din Ucraina Forțele ruse pot desfășura atacuri cu steag fals împotriva populației civile din teritoriile ucrainene ocupate, în perioada 17 și 20 septembrie, precizează Institutul pentru Studiul Războiului în cel mai recent raport despre evoluția conflictului, citând Centrul de rezistență ucrainean, relatează The Kyiv Independent. Autoritățile ucrainene le-au recomandat astfel civililor din aceste zone ca în perioada menționată să evite locurile publice. Centrul de Rezistență a sugerat că astfel de atacuri sub steag fals ar putea fi încercări de „a distrage atenția comunității internaționale de la înfrângerea de la Harkov și de la descoperirea crimelor de război rusești” în zonele eliberate.\n\n17 sept. - Acum o saptamana 41 de australieni au primit interdicție de a intra pe teritoriul Rusiei Rusia a refuzat intrarea pe teritoriul ei a 41 de personalități din Australia, ca răspuns la sancțiunile impuse de această țară la adresa Moscovei în contextul războiului din Ucraina, relatează AFP, citată de Agerpres. Printre cei 41 de numără jurnaliști, inclusiv Sarah Ferguson, o celebră prezentatoare de la televiziunea ABC, precum și angajați ai unor companii de armament, a precizat Ministerul rus al Externelor. Măsura luată acum vine după ce în această vară, Rusia a refuzat accesul pe teritoriul său altor 159 de australieni, tot ca represalii la sancțiunile anunțate de Canberra.\n\n17 sept. - Acum o saptamana Olaf Scholz spune că Germania ar fi trebuit să reacționeze ”mai dur” la anexarea Crimeei Cancelarul german Olaf Scholz spune că, privind retrospectiv, crede că ar fi fost nevoie de o reacție mai dură atunci când Rusia a anexat regiunea ucraineană Crimeea, în 2014, relatează publicația Welt, citată de The Kyiv Independent. „Vreau să spun foarte clar că probabil ar fi fost corect, cel puțin retrospectiv, să reacționăm mai dur la anexarea Crimeei”, a declarat cancelarul vineri în timpul ueni conferințe la Berlin. Atunci ideea de a încerca din nou un astfel de atac asupra Ucrainei s-ar putea să nu fi rămas atât de ferm în mintea președintelui rus Vladimir Putin, a adăugat Scholz. Comunitatea internațională a impus sancțiuni la adresa Rusiei după anexarea peninsulei ucrainene de la Marea Neagră. Cu toate acestea, Germania nu a rupt relațiile economice și diplomatice cu Rusia.\n\n17 sept. - Acum o saptamana Casa Albă: Rusia nu a răspuns propunerii SUA referitoare la un schimb de prizonieri Rusia încă nu a răspuns ofertei SUA privind organizarea unui schimb de prizonieri, însă discuțiile continuă, a precizat John Kirby, purtător de cuvânt al Consiliului Naţional de Securitate de la Casa Albă, relatează agenția ucraineană Ukrinform. ”Nu au răspuns la oferta noastră. Am făcut o ofertă serioasă pentru a-i aduce acasă pe Brittney Griner și Paul Whelan. Rușii nu au răspuns la această ofertă. Dar asta nu înseamnă că nu suntem încă în negocieri și nu încercăm”, a declarat oficialul american într-o conferință de presă. Președintele american Joe Biden s-a întâlnit vineri cu membrii familiei jucătoarei de baschet Brittney Griner și cu rudele lui Paul Whelan, un alt american deținut în Rusia. Într-o declarație de după întâlnirile care au avut loc separat, secretarul de presă al Casei Albe, Karine Jean-Pierre, a spus că președintele a subliniat „angajamentul său continuu de a lucra prin toate căile disponibile pentru a-i aduce acasă în siguranță pe Brittney și Paul”, relatează The Guardian.\n\n17 sept. - Acum o saptamana Macron, despre cadavrele descoperite la Izium: ”Autorii vor trebui să răspundă pentru faptele lor” Președintele francez Emmanuel Macron condamnă atrocitățile descoperite în orașul ucrainean Izium după eliberarea de sub ocupația rusă, precizând, într-un mesaj pe Twitter, că cei care au comis aceste fapte trebuie să fie trași la răspundere. ”Condamn cu cea mai mare fermitate atrocitățile comise la Izium, în Ucraina, sub ocupația rusă. Autorii vor trebui să răspundă pentru faptele lor. Nu există pace fără dreptate”, a transmis liderul francez. Je condamne avec la plus grande fermeté les atrocités commises à Izioum, en Ukraine, sous occupation russe. Leurs auteurs devront répondre de leurs actes. Il ny a pas de paix sans justice. — Emmanuel Macron (@EmmanuelMacron) September 16, 2022 Autoritățile ucrainene au găsit un loc de înmormântare în masă cu peste 440 de cadavre în orașul Izium, din estul țării, care a fost recucerit recent de forțele Kievului. Potrivit armatei ucrainene, trupurile prezentau urme de tortură.\n\n17 sept. - Acum o saptamana Avertismentul lui Biden pentru Putin privind folosirea armelor nucleare tactice Președintele american Joe Biden a declarat într-un interviu în cadrul emisiunii ”60 minutes”, difuzată de postul american CBS News, că dacă Rusia ar utiliza armele chimice sau armele nucleare tactice în conflictul din Ucraina, acest lucru ”ar schimba fața războiului, cum nu s-a mai întâmplat de la cel de-Al Doilea Război Mondial”, relatează BBC. Întrebat de jurnalistul Scott Pelley ce i-ar spune omologului său rus, Vladmir Putin, dacă acesta s-ar gândi să recurgă la astfel de arme, Joe Biden a răspuns: ”Nu. Nu. Nu. Va schimba fața războiului cum nu s-a mai întâmplat de la Al Doilea Război Mondial”. De asemenea, chestionat în legătură cu posibilele consecințe ale unei mișcări de acest fel, liderul de la Casa Albă a spus: ”Crezi că ți-aș spune dacă aș ști exact ce va fi? Desigur, nu o să-ți spun. Vor fi consecințe. Vor deveni mai mult un paria în lume decât au fost vreodată. Și amploarea a ceea ce fac va determina răspunsul”. Mai multe informații: Biden îl avertizează pe Putin să nu folosească armele nucleare: ”Ar schimba fața războiului cum nu s-a mai întâmplat de la Al Doilea Război Mondial”\n\n17 sept. - Acum o saptamana Ursula von der Leyen: Ar fi trebuit să îl luăm mai în serios pe Vladimir Putin Președinta Comisiei Europene, Ursula von der Leyen, este de părere că înainte de declanșarea războiului din Ucraina ”ar fi trebuit să ascultăm mai mult țările din Europa Centrală și de Est”. ”Ar fi trebuit să ascultăm mai mult Ucraina. De asemenea, ar fi trebuit să ascultăm mai mult – sau să luăm mai în serios – ceea ce spunea Putin pentru că și-a expus punctele de vedere cu câteva luni înainte de a începe acest război”, a declarat șefa executivului comunitar într-un interviu pentru publicația The Kyiv Independent. Ursula von der Leyen a dat asigurări că, în ciuda crizei energetice și a creșterii inflației, UE va continua să sprijine Ucraina și s-a declarat convinsă că țara condusă de Volodimir Zelenski va câștiga războiul. „Sunt profund convins că veți câștiga acest război. Desigur, vor fi mulți, mulți ani de reconstrucție. Dar și asta ar trebui să facem împreună”, spune Ursula von der Leyen, subliniind că depinde doar de Ucraina să decidă în ce condiții se încheie războiul. Mai multe informații: Ursula von der Leyen: Ar fi trebuit să îl luăm mai în serios pe Vladimir Putin. Ucraina va câștiga acest război\n\n17 sept. - Acum o saptamana Zelenski: ”Există dovezi că soldaţii ruşi au împuşcat oameni doar pentru amuzament” la Izium ”Rusia a repetat la Izium ceea ce a făcut la Bucha”, spune președintele ucrainean Volodimir Zelenski, precizând că există dovezi că soldații Moscovei au ”împuşcat oameni doar pentru amuzament” în orașul unde recent au fost găsite 440 de morminte, relatează agenția News.ro și publicația Obozrevatel. „Până acum, au fost găsite peste 440 de morminte. Este prea devreme să stabilim numărul de persoane îngropate acolo, investigaţiile sunt în desfăşurare”, a spus liderul de la Kiev în mesajul său de vineri seară. „Există deja dovezi clare de tortură, tratament umilitor al oamenilor… Mai mult, există dovezi că soldaţii ruşi, ale căror poziţii nu erau departe de acest loc, au împuşcat oameni doar pentru amuzament”, a adăugat Zelenski. Mai multe informații: Volodimir Zelenski, despre groapa comună de la Izium: „Există dovezi că soldaţii ruşi au împuşcat oameni doar pentru amuzament”\n\n16 sept. - Acum o saptamana SBU: Peste 400 de persoane, ținute într-o închisoare supraaglomerată din Kupiansk Peste 400 de oameni au fost ținuți în celule concepute pentru doar 140 de persoane în orașul Kupiansk, în perioada în care acesta s-a aflat sub ocupație rusă, susține Serviciul de Securitate al Ucrainei, SBU, potrivit Sky News. SBU afirmă că forțele ruse i-au încarcerat și torturat pe locuitorii acestui oraș care au refuzat să coopereze cu ele. Așa-zisa închisoare a fost amenajată într-o secție de poliție și a devenit supraaglomerată, pentru că foarte mulți oameni au refuzat să-i ajute pe ocupanți, a precizat SBU. Anchetatorii din regiune caută dovezi ale atrocităților și crimelor de război comise de trupele ruse, după ce zone întinse din regiunea Harkov au fost recucerite de forțele ucrainene în ultimele zile.\n\n16 sept. - Acum o saptamana Ucraina va primi 40 de vehicule de luptă BMP-1 din Grecia Grecia va furniza Ucrainei 40 de vehicule de luptă pentru infanterie BMP-1, informează The Kyiv Independent. Conform unui acord finalizat cu Germania, Grecia va primi același număr de vehicule blindate de luptă Marder din Germania în schimbul vehiculelor BMP-1 furnizate Ucrainei, a anunțat Ministerul grec al Apărării. Germania și Grecia au avut nevoie de patru luni pentru a ajunge la un acord asupra acestui schimb.\n\n16 sept. - Acum o saptamana Zelenski nu se așteaptă ca războiul să se termine prea curând Președintele ucrainean Volodimir Zelenski a acuzat vineri Rusia de comiterea de crime de război în nord-estul Ucrainei și a declarat, într-un interviu acordat agenției Reuters, că este prea devreme pentru a spune că soarta războiului s-a schimbat, în ciuda câștigurilor teritoriale rapide realizate de forțele sale în această lună, informează Reuters. Liderul ucrainean a mai afirmat în interviu că rezultatul războiului cu Rusia, intrat deja în a șaptea lună, depinde de livrarea rapidă de armament străin către țara sa. Zelenski a comparat situația din zonele recent eliberate din nord-estul țării „cu telenovela sângeroasă de după Bucha”, un oraș din apropierea Kievului, acolo unde forțele ruse au fost acuzate de comiterea a numeroase crime de război în prima fază a războiului. Moscova a negat în mod repetat acuzațiile. „Până în prezent, există 450 de morți, îngropați (în regiunea nord-estică Harkov, n.r.). Dar mai sunt și altele, multe persoane au fost îngropate separat. Oameni torturați. Familii întregi în anumite teritorii”, a afirmat liderul ucrainean. Mai multe detalii: Zelenski acuză Rusia de crime de război și spune că nu se așteaptă la o încetare rapidă a conflictului militar\n\n16 sept. - Acum o saptamana Zelenski cere ca Rusia să fie desemnată drept „stat sponsor al terorismului”, Biden nu este de acord Președintele ucrainean Volodimir Zelenski a cerut din nou, vineri după-amiază, ca Rusia să fie desemnată drept stat sponsor al terorismului, relatează Sky News. Comentariile sale au fost făcute pe fondul protestelor internaționale față de descoperirea unui sit de înmormântare în masă în orașul Izium, recent eliberat. „Astăzi, lumea trebuie să vadă ce a lăsat în urmă armata rusă…”, a scris, pe Telegram, Zelenski. „Rusia a devenit deja cea mai mare sursă de terorism din lume și nicio altă putere teroristă nu lasă în urmă atât de mulți morți”, a continuat liderul de la Kiev. „Acest lucru trebuie să fie recunoscut din punct de vedere legal. Lumea trebuie să acționeze. Rusia trebuie să fie recunoscută ca stat sponsor al terorismului”, a insistat Zelenski. Ulterior în cursul zilei, purtătorul de cuvânt al Casei Albe, John Kirby, a declarat că președintele Joe Biden a fost clar că există alternative mai bune pentru a trage Rusia la răspundere decât desemnarea acesteia ca stat sponsor al terorismului. Kirby a reiterat sprijinul SUA pentru Ucraina, afirmând că Washingtonul va continua să îi ofere ajutor în domeniul apărării.\n\n16 sept. - Acum o saptamana Casa Albă califică drept „respingătoare” și „îngrozitoare” informațiile privind groapa comună de la Izium Casa Albă a afirmat vineri că relatările privind existența unui sit de înmormântare în masă în orașul Izium, din estul Ucrainei, sunt „îngrozitoare” și „respingătoare”, relatează CNN. John Kirby, consilierul pe probleme de comunicare strategică din cadrul Consiliului Național de Securitate, a declarat că descoperirea celor 440 de morminte în acest loc este „în concordanță cu tipul de depravare și cu brutalitatea cu care forțele ruse au dus acest război împotriva Ucrainei și a poporului ucrainean”. Kirby a precizat că Statele Unite vor continua să „sprijine în mod activ eforturile de documentare a crimelor de război și a atrocităților pe care forțele ruse le comit în Ucraina și să sprijine eforturile naționale și internaționale de identificare și tragere la răspundere a rușilor”. Centrul ucrainean pentru comunicare strategică a anunșat joi că unele dintre mormintele descoperite la Izium erau „proaspete” și că trupurile îngropate acolo erau „în mare parte ale civililor”.\n\n16 sept. - Acum o saptamana Ucraina își „consolidează câștigurile” în jurul Harkovului, afirmă Pentagonul SUA apreciază că ucrainenii „își consolidează câștigurile” obținute în urma recuceririlor teritoriale din zona Harkov, a transmis vineri Departamentul american al Apărării, potrivit CNN. „În nord, ceea ce evaluăm este că ucrainenii își consolidează câștigurile după ce au recucerit un teritoriu semnificativ, iar rușii încearcă să își consolideze liniile defensive după ce au fost împinși înapoi”, a declarat secretarul de presă al Pentagonului, generalul de brigadă Pat Ryder, în cadrul unui briefing de presă. Ryder a mai spus că forțele ucrainene avansează în zona Herson cu mișcări „deliberate și calculate” în cadrul contraofensivei lor. „Ca întotdeauna, obiectivul nostru continuă să rămână acela de a le oferi sprijinul de care au nevoie în lupta lor”, a precizat Ryder.\n\n16 sept. - Acum o saptamana UE “condamnă aceste atrocități”, după descoperirea sutelor de morminte de la Izium UE este „profund şocată” de descoperirea sutelor de cadavre îngropate sumar lângă Izium, în Ucraina, şi „condamnă aceste atrocităţi în termenii cei mai puternici”, a declarat vineri şeful diplomaţiei europene, Josep Borrell, potrivit agenției France Presse, citată de Agerpres. „Războiul de agresiune al Rusiei împotriva Ucrainei a lăsat o urmă de sânge şi distrugere (…). Rusia, liderii săi politici şi toţi cei implicaţi în încălcările continue ale dreptului internaţional şi ale dreptului umanitar internaţional în Ucraina trebuie traşi la răspundere”, a afirmat Borrell, într-un comunicat de presă. „UE sprijină toate eforturile în acest sens”, a subliniat șeful diplomației europene. „Mii de civili au fost deja asasinaţi, mulţi alţii au fost torturaţi, hărţuiţi, agresaţi sexual, răpiţi sau strămutaţi forţat. Acest comportament inuman al forţelor ruse (…) trebuie să înceteze imediat”, a mai spus Borrell.\n\n16 sept. - Acum o saptamana Detalii șocante despre groapa comună de la Izium Anchetatorii ucraineni au început vineri exhumarea a celor aproximativ 440 de cadavre găsite în Izium, după eliberarea orașului de sub ocupația rusă, relatează Reuters și The New York Times. Unele cadavre aveau mâinile legate, frânghii în jurul gâtului și urme de violență, imagini care amintesc de atrocitățile din Bucha. Într-o pădure de pini, aflată în apropiere de un cimitir, au fost găsite zeci de cruci de lemn. Pe unele era scris doar un număr. Pe o alta scria „Șaptesprezece soldați ai armatei ucrainene”. Unele morminte individuale aveau pe ele numele unor persoane, precum și data nașterii și a morții. Lângă mormintele unora dintre persoanele a căror identitate a fost stabilită au fost depuse flori. Mai multe detalii: „Aici sunt vecinii și prietenii mei”. Cadavre cu mânile legate la spate, descoperite în groapa comună cu 440 de cadavre de la Izium\n\nUrmărește-ne pe Google News\n\nGSP.RO Cum arăta impresara după bătaia cu Reghecampf. Este ajutată de o prietenă să meargă, primele imagini\n\nPlaytech.ro ȘOC! Meghan Markle l-a AMENINȚAT pe Prințul Harry. SCANDALUL uriaș despre care tocmai s-a aflat: 'I-a spus că...'\n\nViva.ro Mesajul transmis de Sarah, fiica vitregă a lui Reghe, după ce antrenorul a bătut-o pe Prodanca în plină stradă. Cuvintele ei au stârnit un val de reacții\n\nObservatornews.ro Situaţia e-commerce-ului în România: de ce ţara noastră este mult înaintea Bulgariei, însă în spatele Ungariei\n\nFANATIK.RO Invitații nu s-au uitat la bani. Cât a fost darul la botezul lui Liam, fiul lui Laurențiu Reghecampf\n\nOrangesport.ro Revolta oligarhilor! Cunoscutul lui Putin anunţă data la care va fi dat jos preşedintele Rusiei. Cât de aproape e momentul istoric\n\nHOROSCOP Horoscop 27 septembrie 2022. Scorpionii trebuie să aibă puțin mai multă răbdare, dar dacă nu vor reuși, o abordare mai pozitivă e soluția\n\nPUBLICITATE Care este diferența dintre precalificarea creditului ipotecar și preaprobarea?",
    "Ucraina vrea tancuri americane M1 Abrams. Generalii americani se opun: \"Nu sunt tancuri potrivite pentru relieful ucrainean!\"": "Tancurile au urcat în fruntea listei de dorinţe a Kievului.\n\nUcraina îşi presează câştigurile în regiunea Donbas din nord-estul ţării pe fondul prăbuşirii forţelor Rusiei din luna septembrie.\n\nSolicitarea a căpătat o nouă urgenţă săptămâna aceasta după ce Putin a anunţat că va mobiliza 300.000 de soldaţi suplimentari pentru lupta din Ucraina.\n\nCele mai moderne tancuri M-1 Abrams de producţie americană şi tancuri Leopard de producţie germană ar da o lovitură puternică care ar putea ajuta forţele Kievului să captureze mai multe obiective, scrie POLITICO.\n\nTancurile americane sunt mult mai eficiente în comparaţie cu vechile tancuri din epoca sovietică pe care le operează în prezent, spun experţii şi consilierii ucraineni.\n\nDar oficialii de top din domeniul securităţii naţionale din ambele ţări au ezitat să furnizeze tancurile, în parte din cauza provocărilor legate de instruire şi logistică potrivit oficialilor americani, consilierilor ucraineni şi consilierilor din Congres.\n\nM-1, de exemplu, sunt un sistem complet diferit de tancurile din epoca sovietică pe care le operează în prezent Ucraina şi necesită un sprijin logistic şi întreţinere semnificativă.\n\n\"Este un obstacol destul de mare pentru ca Ucraina să obţină nu numai tancuri fabricate în SUA, ci şi piesele necesare pentru a le întreţine\", a declarat un oficial american care a vorbit sub anonimat.\"Nu vreţi să le daţi ceva care se va strica şi va rămâne fără benzină, iar ei nu vor putea să le realimenteze\".\n\n\"Tancurile de tip occidental ar oferi o îmbunătăţire majoră pentru forţele blindate ale Kievului în ceea ce priveşte raza de acţiune, viteza şi controlul focului. Şi ar permite forţelor ucrainene să lovească o ţintă rusă aflată la o distanţă de până la un kilometru şi jumătate şi să se deplaseze înainte ca inamicul să poată riposta\", a declarat generalul-locotenent în retragere Ben Hodges, fost comandant al armatei americane din Europa.\n\n\"Dar o divizie de tancuri M-1 poate consuma până la 600.000 de galoane de combustibil pe zi, ceea ce ar putea încetini avansul Ucrainei\", a avertizat el.\n\n\"Tancurile M1 Abrams nu sunt maşini de închiriat\", a spus Hodges. \"Practic, adăugaţi sute de lucruri suplimentare care ar trebui să fie transportate de-a lungul drumului.... Dacă vă uitaţi la o companie de tancuri a armatei americane astăzi, sunt mii de galoane de combustibil care le transportă în fiecare zi\".\n\nMai jos vedeţi un clip video din 2010 cu un tanc M1 Abrams împotmolit în noroi. Pare să fi fost realizat din amuzament pentru că tancul poate să iasă din noroi, dar dacă s-ar întâmpla un asemenea incident în Ucraina, acesta ar deveni o ţintă pentru artileria anti-tanc şi aviaţia rusească pentru a-l incapita.\n\nDacă ruşii ar ajunge şi să colecteze rămăşiţele celui mai avansat tanc din istorie, ar putea fi o problemă gravă pentru securitatea NATO, cu toate că ar costa enorm să-l repare.\n\nRachetele anti-tanc Javelin pot doar să avarieze şi să incapaciteze tancurile cu un înveliş protector aşa cum are tancul M1 Abrams.\n\nSteven Anderson, un general american de brigadă în retragere a explicat pe CNN că tancurile M1 Abrams au fost mai degrabă fabricate în anii 80 pentru a duce lupte pe terenurile întinse şi aride din Irak şi Afganistan, nu pentru pădurile, terenurile noroioase şi podurile înguste din Ucraina.\n\n\"Tancul M1 Abrams este o bestie de 60 de tone, bun pentru spaţiile deschise. Tancurile sovietice sunt mici şi mobile. M1 Abrams este prea mare ca să traverseze râurile şi podurile din Ucraina. M1 are un alt fel de motor şi alimentare cu combustibil\", a avertizat generalul.\n\nEl a sugerat ca administraţia Biden să livreze în continuare rachetele HIMARS, fiind mai eficiente şi având capacitatea de a ţinti obiective aflate la 250 mile depărtare.\n\n\"Sunt mulţi contractori care le oferă expertiză. Noi îi ajutăm pe ucraineni pentru că sunt de încredere şi duc un război cu ruşii pentru noi toţi\", a conchis generalul.\n\nUn alt motiv pentru care americanii ezită să le livreze tancuri ucrainenilor este teama de o escaladare a conflictului la scară globală.\n\nAcum, imaginaţi-vă o confruntare directă între un tanc M1 Abrams de fabricaţie americană (chiar dacă este operat de militari ucraineni) şi un tanc rusesc T-90.\n\nLupta ar putea fi interpretată de regimul putinist ca o declaraţie de război din partea NATO şi ar provoca Rusia să scoată la înaintare artileria grea, poate chiar arsenalul nuclear. Kremlinul a ameninţat Washingtonul cu represalii dure dacă vor fi livrate Ucrainei arme cu putere de distrugere mare şi cu capacitatea de a ameninţa teritoriul Rusiei.\n\nDictatorul rus Vladimir Putin a declarat: „Dacă cineva are intenţia să intervină din exterior în evenimentele în curs de desfăşurare în Ucraina şi să creeze ameninţări strategice pentru Rusia care sunt inacceptabile pentru noi, ar trebui să ştie că loviturile noastre de răspuns vor fi fulgerătoare”.\n\nRuşii au ezitat să-şi trimită tancurile robotice T-14 Armata de ultimă generaţie în Ucraina din trei motive:\n\nsunt prea puţine exemplare fabricate ruşilor le este frică că ucrainenii pot distruge şi/sau pot captura unul întreg sau puţin avariat şi ar afla secretele de fabricaţie ce pot fi transmise mai departe serviciilor informaţionale din statele membre NATO ca să afle punctele vulnerabile încă sunt în testare şi dincolo de propaganda kremlineză, se defectează cam des pentru nişte tancuri pe care Putin le cosideră cu 20 ani mai avansate decât cele occidentale\n\nDeci, concluzia este că epoca tancurilor s-a încheiat sau este pe cale de a se încheia.",
    "Unde ajung cerealele exportate din Ucraina": "Unde ajung cerealele exportate din Ucraina\n\nDe la reluarea transporturilor de cereale prin Marea Neagră, în septembrie 2022, peste 3,5 milioane de tone de cereale au fost exportate din Ucraina, potrivit datelor oficiale comunicate de instituțiile UE.\n\nO prioritate majoră pentru țările UE în abordarea insecurității alimentare în creștere este să ajute Ucraina să-și exporte producția agroalimentară, care a fost grav compromisă de invazia rusă.\n\nUcraina este considerată coșul de pâine al Europei. Este al cincilea cel mai mare exportator de grâu la nivel mondial și al patrulea pentru porumb. Împreună cu Rusia, un alt exportator major, Ucraina acoperă aproximativ 30% din oferta mondială de porumb și grâu și mai mult de jumătate din oferta mondială de ulei de semințe de floarea-soarelui.\n\nÎntre 2016 și 2021, 58% din toate exporturile de grâu ale Ucrainei au mers în Asia și 34% în Africa.\n\nOdată cu blocarea de către Rusia a porturilor Ucrainei, aproximativ 20 de milioane de tone de cereale au fost blocate în porturile de pe malul Mării Negre, în condițiile în care, în mod normal, 90% din produsele agricole ucrainene sunt exportate pe Marea Neagră.\n\nAstfel, din mai 2022, aproximativ 10 milioane de tone de cereale, semințe oleaginoase și alte produse ucrainene au fost exportate pe culoarele de solidaritate UE-Ucraina stabilite pentru a facilita exporturile agricole ale Ucrainei și schimburile comerciale bilaterale cu UE.\n\nDe la reluarea transporturilor de cereale pe Marea Neagră, în septembrie 2022, Ucraina a exportat peste 3,5 milioane de tone de cereale, mai ales porumb și grâu, care au fost direcționate către Asia (peste 40%, 17% către Turcia), Africa (16%), precum și către țările UE. UE importă din Ucraina în special ales porumb.\n\nPe 26 septembrie, miniștrii agriculturii din UE discută, la Bruxelles, despre situația producției agricole și a logisticii din Ucraina, precum și despre implementarea rutelor de transport către UE, în cadrul Consiliului Agricultură și Pescuit (AGRIFISH), la care participă și ministrul ucrainean pentru politică agrară și alimentație, Mykola Solsky.\n\nDetalii AICI: Ministrul ucrainean al Agriculturii participă la Consiliul AGRIFISH\n\nSursa: https://www.consilium.europa.eu/"
}