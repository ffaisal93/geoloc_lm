{
    "Lula, Bolsonaro e l’Amazzonia: i protagonisti delle elezioni in Brasile": "Lula o Bolsonaro? Questo il dilemma che divide milioni di cittadini in Brasile, chiamati a eleggere presidente, vicepresidente e Congresso Nacional della seconda democrazia più grande dell’emisfero occidentale. Il primo round sarà il “Super Domingo” del prossimo 2 ottobre. In una campagna con 11 candidati (di cui 4 donne), pare che circa l’80% dei consensi sarà catalizzato sui due ex presidenti.\n\nIl Brasile diviso al voto\n\nAvanti nei sondaggi con un solido 47% è Luiz Inácio Lula da Silva, leader socialista del Partido dos Trabalhadores (PT), che ha guidato il Brasile dal 2003 al 2010. Il popolarissimo Lula, riabilitato dalla giustizia dopo un anno e mezzo di carcere per corruzione nell’ambito della maxi inchiesta Lava Jato, insegue un terzo mandato presidenziale. Per ottenerlo, è riuscito a unire varie frange della sinistra verdeoro in un fronte per fermare la rielezione del presidente uscente. Quest’ultimo, il leader del Partido Liberal (PL) Jair Bolsonaro, sta registrando una crescita di consensi negli ultimi giorni di una campagna da inseguitore (oggi al 31%). Bolsonaro sta infatti pagando in preferenze gli errori della sua amministrazione, come la gestione negazionista della pandemia, costata al Brasile più di 600mila morti. Nonostante ciò, il presidente uscente può contare su una solida base di sostenitori, tra cui le comunità agrarie ed evangeliche del Brasile rurale.\n\nIl più accreditato degli altri contendenti è Ciro Gomes (8%), ex ministro di Lula, pronto ad accogliere i voti dei delusi da entrambi i frontrunner. A meno di una sua clamorosa rimonta però, al ballottaggio decisivo del 30 ottobre circa 156 milioni di brasiliani, il più grande bacino elettorale della storia del paese, dovranno scegliere tra Lula e Bolsonaro.\n\nDibattiti e tensioni\n\nI due politici “più amati e odiati del del paese”, come li ha definiti El País, hanno impostato le loro rispettive campagne elettorali sui meriti dei propri governi e sulle malefatte dei governi dell’avversario, lasciando sullo sfondo le poche proposte di riforma. “Vuoi tornare al potere per rifare ciò che hai fatto con Petrobras?”, ha accusato Bolsonaro durante il dibattito TV dello scorso 28 agosto, riferendosi agli scandali di corruzione tra la compagnia petrolifera pubblica e il governo di Lula. Il leader del PT ha risposto sul piano dell’economia, accusando Bolsonaro di aver “distrutto il paese”. Lula ha ricordato le sue riforme per la riduzione della povertà (tra cui l’assegno Bolsa Família), e promesso di investire in educazione, inclusione sociale e infrastrutture, creando posti di lavoro. Nelle ultime settimane invece, Bolsonaro ha stanziato 7,5 miliardi di dollari per aumentare in chiave elettorale Auxilio Brasil, il sussidio mensile che il governo assegna ai bisognosi.\n\nSecondo alcuni osservatori, un tema cruciale della corsa ai voti sarà l’Amazzonia, decisiva per il voto del 64% dei brasiliani. Proprio per questo, Lula ha ricordato gli accordi internazionali per la salvaguardia dell’ambiente firmati dai suoi governi, e dichiarato di voler fermare le miniere illegali e la deforestazione promossa dal governo in carica. Per Bolsonaro, i temi chiave restano invece quelli legati all’identità: famiglia tradizionale cristiana, libera circolazione delle armi, contrasto alla droga e all’ “ideologia gender”.\n\nCome spesso è accaduto in passato in Brasile, per conquistare la presidenza sarà essenziale il supporto delle élite economiche del paese. La maggioranza dei gruppi commerciali e finanziari sembra preferire una permanenza di Bolsonaro a Brasília, anche se alcuni hanno espresso un inaspettato supporto per Lula.\n\nIn questo scenario di intensa polarizzazione, a influire sulla campagna elettorale brasiliana si sono aggiunte la dirompente disinformazione sui social media e le violenze politiche, aumentate nel paese del 67%. La scorsa estate, due membri del PT sono stati uccisi da bolsonaristi per motivazioni politiche. Lo stesso Bolsonaro ha poi sollevato dubbi sulla validità del sistema di votazioni elettronico e sulla neutralità del tribunale elettorale (TSE), minacciando, sulla scia dell’omologo Trump, di non riconoscere il voto in caso di sconfitta. Bolsonaro ha successivamente ritrattato, cercando più consenso tra gli elettori moderati.\n\nIl futuro delle alleanze internazionali\n\nMolti osservatori a nord e a sud dell’equatore si chiedono che Brasile sarà da novembre in avanti.\n\nNonostante la democrazia nel paese non sembri a rischio, bisogna notare come le minacce di Bolsonaro non siano seminate in un terreno totalmente ostile. Secondo dati raccolti da Latinobarómetro nel 2020, il 40% dei brasiliani è convinto della democrazia, mentre al 36% non farebbe differenza vivere sotto una dittatura, che l’11% preferirebbe. Gli esperti dubitano però che Bolsonaro abbia il supporto dell’esercito per indire un colpo di stato, temuto sia nel paese che all’estero.\n\nInoltre, la comunità internazionale osserva con attenzione il posizionamento del nuovo presidente brasiliano nello scacchiere internazionale. Da un lato, Bolsonaro ha dimostrato in più occasioni la sua vicinanza alla Russia di Putin, recandosi a Mosca pochi giorni prima dell’invasione dell’Ucraina e continuando a importare fertilizzante russo nonostante le sanzioni internazionali. Ma anche Lula è stato ambiguo sulla guerra, colpevolizzando il presidente ucraino Zelensky. Entrambi i leader hanno ottime relazioni con la Cina, e Lula ha proposto di rinegoziare il trattato commerciale tra l’Unione Europea e il Mercosur.\n\nSempre per Latinobarómetro, pur avendo opinioni favorevoli sui commerci con Stati Uniti e Unione Europea, i brasiliani sono polarizzati anche sulle relazioni con Russia e Cina, che registrano ampio favore. Tutto ciò avviene mentre il Brasile è in prima linea per rafforzare l’alleanza dei BRICS, sponsorizzando l’entrata dei vicini-rivali argentini. La sensazione è che chiunque venga eletto, il Brasile del futuro avrà relazioni intricate con l’Occidente.",
    "Brasile, pugnalato a morte sostenitore di Lula": "Aggressione mortale durante la campagna elettorale in Brasile. Un uomo ha pugnalato a morte un sostenitore di Luiz Inacio Lula da Silva, ex presidente e candidato in testa ai sondaggi delle presidenziali del prossimo due ottobre. L'incidente è avvenuto nello stato di Paranà, dove l'aggressore, un uomo di 59 anni di cui il giornale locale 'O Povo' non riporta il nome, è entrato in un bar gridando 'chi vota per Lula qui?'. A questo punto si è fatta avanti la vittima, rivendicando il suo sostegno per il leader del Partido de los Trabajadores, provocando la reazione dell'aggressore che l'ha pugnalato a morte.",
    "Brasile: Lula criticato dagli altri candidati per la mancata partecipazione al dibattito elettorale": "I principali candidati alle elezioni presidenziali in Brasile, in programma il prossimo 2 ottobre, hanno criticato duramente il leader del Partito dei lavoratori (Pt) Lula da Silva, considerato il favorito per la corsa alla presidenza, per essersi rifiutato di partecipare al secondo dibattito elettorale, avvenuto ieri sera. “Non è venuto perché non sa come spiegare le accuse di corruzione che pendono sul suo capo”, ha attaccato il candidato del Partito democratico del lavoro (Pdt), Ciro Gomes, come riportato dal quotidiano “Folha de San Paolo”. Sulla stessa linea la leader del Movimento democratico brasiliano (Mdb), Simone Tebet, secondo cui Lula “non ha avuto il coraggio” di presentarsi al confronto. Soraya Thronicke, dell’Union Brasil, ha definito l’ex presidente “qualcuno a cui non piace lavorare”.\n\nCome riferisce “O Globo”, il dibattito si è contraddistinto anche per i tentativi del presidente uscente, Jair Bolsonaro, di difendersi dalle accuse di corruzione che gravano sul suo conto. “Mi accusano di essere corrotto, ma non spiegano da dove arrivano quei soldi”, ha dichiarato il presidente brasiliano rivolgendo duri attacchi a Ciro Gomes, invitato a “guardarsi allo specchio” e a ricordare che la polizia federale “ha bussato anche alla sua porta”. Il riferimento è a una perquisizione subita da Ciro Gomes nel quadro di un’indagine sulla costruzione di uno stadio di calcio.\n\nL’ultimo sondaggio dell’istituto di ricerca Ipespe in vista delle elezioni generali del Brasile assegna all’ex presidente Lula il 46 per cento dei consensi, contro il 35 per cento del capo dello Stato in carica, Bolsonaro. Un margine in linea con quello degli altri principali sondaggi, cresciuto di tre punti rispetto alla precedente rilevazione Ipespe, quando l’ex sindacalista aveva il 43 per cento dei favori. In caso di ballottaggio tra i due, Lula sarebbe votato dal 54 per cento del campione, contro il 37 per cento di Bolsonaro.\n\nDalla corsa sembrano sempre più escluse altre opzioni. Secondo il sondaggio, al terzo posto si classificherebbe il candidato del Partito democratico laburista (Pdt), Ciro Gomes con il 7 per cento delle preferenze, in calo di 2 punti percentuali rispetto ala precedente rilevazione, seguito dalla senatrice Simone Tebet del Movimento della democrazia brasiliana (Mdb) al 4 per cento, in calo dell’1 per cento rispetto alla rilevazione di luglio. La candidata Soraya Thronicke del partito Unione Brasile hanno ottenuto l’1 per cento delle preferenze, mentre i candidati Luiz Felipe D’ávila del Partito nuovo (Novo), Vera Lucia del Partito socialista dei lavoratori unificato (Pstu), José Maria Eymael della Democrazia Cristiana (Dc), Leonardo Pericles di Unità popolare (Up), Padre Kelmon del Partito laburista brasiliano (Ptb) e Sofia Manzano del Partito comunista brasiliano (Pcb) hanno raccolto meno dell’1 per cento.\n\nIn generale, il vantaggio di Lula è accreditato da tutti i sondaggi sin qui pubblicati. Dall’inizio della campagna elettorale, il 16 agosto, Bolsonaro ha recuperato alcuni punti di consenso, non tale però da erodere la quota elettori che non lo voterebbero in nessun caso. Una tendenza che si riflette nelle simulazioni di ballottaggio, dove Bolsonaro risulta perdente con tutti gli avversari possibili, anche contro la candidata Simone Tebet che al primo turno è accreditata tra il 3 e il 6 per cento delle preferenze. Il candidato della sinistra è invece al momento dato per vincente in tutti gli eventuali duelli. Per Lula si tratta del sesto assalto alla presidenza: dopo aver perso nel 1989, 1994 e 1998, Lula ha vinto le elezioni del 2002 e del 2006, anno in cui ha sconfitto al ballottaggio Geraldo Alckmin, oggi suo candidato vice. Bolsonaro, che cerca la riconferma dopo la vittoria nel 2018, ha scelto come aspirante vice il generale, Walter Braga Netto, già ministro della Difesa.\n\nIl primo turno delle elezioni è previsto per legge il 2 ottobre. Il diritto di voto è concesso ai cittadini che abbiano compiuto 16 anni ed è obbligatorio tra i 18 e i 70 anni. Le stime fornite dalle autorità elettorali parlano di un bacino di 156,4 milioni di elettori. Nel caso nessuno degli aspiranti presidenti ottenga il 50 per cento dei voti più uno, si ricorrerà a un ballottaggio tra i due candidati più votati, il 30 ottobre. I brasiliani all’estero voteranno solo per il presidente. In palio ci sono poi i 513 seggi della Camera dei deputati e 27 degli 81 scranni del Senato. Le urne si apriranno inoltre per l’elezione di governatore e vice governatore dei 26 Stati e del Distretto federale di Brasilia, con l’eventuale ricorso al ballottaggio nelle stesse modalità e calendario della corsa alla presidenza. Verranno rinnovate infine anche le rispettive assemblee legislative statali.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Usa, 'fiducia nelle istituzioni elettorali democratiche Brasile' - America Latina": "(ANSA) - SAN PAOLO, 25 SET - Gli Stati Uniti esprimono fiducia nel processo elettorale di domenica 2 ottobre in Brasile. In un comunicato dell'ambasciata americana a Brasilia viene evidenziata \"l'integrità\" del Tribunale elettorale superiore (Tse), giurisdizione che sovrintenderà allo spoglio dei voti. \"La nostra fiducia nelle elezioni brasiliane rimane invariata\", si legge nella nota, dove si spiega che l'eventuale riconoscimento andrà a chi \"vincerà le elezioni presidenziali come risultato del processo elettorale guidato dal Tse e non sulla base di un negoziato con qualche candidato o partito politico\".\n\nIl presidente e candidato alla rielezione, Jair Bolsonaro (Pl, destra), ha più volte espresso riserve sul voto elettronico e sul Tse, sostenendo la necessità di tenere un conteggio parallelo. Una delle preoccupazioni degli osservatori politici è che il presidente in carica possa seguire l'esempio di Donald Trump e rifiuti di riconoscere il risultato elettorale.\n\nSecondo il senatore Patrick Leahy, uno dei cinque senatori alleati di Bernie Sanders nella proposta al Congresso Usa di una risoluzione a sostegno delle istituzioni democratiche brasiliane, \"il destino della democrazia del Brasile e del suo rapporto con gli Stati Uniti si deciderà alle elezioni\" che si terranno tra una settimana. (ANSA).\n\n",
    "Bremer conquista il Brasile: dalla Tour Eiffel alla Juventus promosso": "TORINO - (e.e.) «Ho realizzato un sogno». Così il ragazzone di Bahia dopo aver debuttato con la maglia del Brasile nel 3-0 al Ghana a Le Havre (i gol: Marquinhos al 9', Richarlison al 28' e al 40' su assist di Neymar ). Un esordio nella ripresa che ha convinto anche i critici dall’altra parte dell’oceano. Bremer lì lo hanno visto giocare davvero poco, praticamente è cresciuto e diventato difensore con i fiocchi, il migliore della scorsa Serie A, grazie al Torino che lo ha preso da sconosciuto fino a farlo diventare una stella di prima grandezza. La Juventus ha tirato fuori ben 41 milioni più bonus per sostituire Matthijs De Ligt e Bremer cerca di trovare equilibrio tra crisi di risultati in bianconero e gioia per far parte della Seleça. Il ct Tite può portarlo in Qatar per davvero.\n\nCHE DIFESA? L'ex granata ha preso il posto di Thiago Silva nella difesa a 4 in stile Juve: col Brasile si spinge di più, il baricentro si alza e lui può andare in pressione, come preferisce giocare, in una linea formata da Militao, Bremer appunto, Marquinhos e Telles. Militao terzino destro è una novità. Ma quando Telles si alza, diventa una barriera a tre. Dove Bremer si trova a meraviglia. Intanto, per festeggiare e in attesa della prossima amichevole con la Tunisia, eccolo a Parigi - il Brasile giocherà martedì al Parco dei Principi, stadio del Psg di Neymar e Marquinhos - con la moglie Deborah Claudino (che gli consentirà di prendere il passaporto italiano) e la piccola di casa. Foto ricordo, anche questa da sogno. Come il debutto nella Seleçao.",
    "Segredifesa vola in Brasile. Nuove sinergie per l’industria": "Il segretario generale della Difesa, il generale Portolano, si è recato in visita istituzionale in Brasile per fare il punto delle collaborazioni bilaterali già in atto nel settore della Difesa e per parlare di nuove opportunità di cooperazione industriale, facilitate dallo strumento degli accordi G2G\n\nIntensificare la cooperazione in materia di Difesa tra Brasilia e Roma. È stato il tema al centro della visita della delegazione di Segredifesa in Brasile, presieduta dal segretario generale della Difesa e direttore nazionale degli armamenti, Luciano Portolano. Gli incontri istituzionali oltremare mirano a rafforzare la collaborazione bilaterale nei settori della Difesa, della sicurezza e dell’aerospazio tra l’Italia e il Paese sudamericano. Così da aprire anche nuove opportunità sul fronte degli accordi G2G (governo-governo), che permettono agli Stati di approvvigionarsi di beni e servizi presso le imprese produttrici per venderli alla controparte contrattuale, con la garanzia dello Stato venditore, che ha capacità negoziale e di firma.\n\nLa visita\n\nIl generale Portolano è stato ricevuto dall’ambasciatore italiano in Brasile, Francesco Azzarello, intrattenendo poi diversi incontri istituzionali con alcune personalità dei massimi vertici della Difesa del Paese. Tra questi spiccano il ministro della Difesa brasiliana, Paulo Sergio, il segretario per i prodotti della Difesa, Luis Antonio Duizit Brito, il direttore generale dei materiali della Marina militare, José Augusto Vieira da Cunha, il capo di Stato maggiore della Difesa del Paese sudamericano, Laerte de Souza Santos, nonché altri rappresentanti in vece degli Stati maggiori di Esercito, Marina e Aeronautica. Il numero uno di Segredifesa ci ha tenuto a sottolineare come tali incontri siano avvenuti in un clima di amicizia, a riprova della cooperazione già solida che esiste tra i due Paesi, e all’insegna della volontà di rafforzarla. La visita ha infatti buttato le basi affinché si possano sviluppare ulteriori opportunità per un possibile partenariato strategico di medio-lungo periodo.\n\nIntensificare la cooperazione bilaterale\n\nIl focus degli incontri si è rivolto alle possibilità riguardanti la partecipazione ad attività congiunte di cooperazione scientifica e tecnologica, nonché alla promozione e scambio di conoscenze ed esperienze tra le industrie nazionali della Difesa. Non sono mancati gli apprezzamenti delle autorità brasiliane alle eccellenze del nostro Paese. Dalle tecnologie ai prodotti del comparto industriale italiano dei settori della difesa, sicurezza e aerospazio, con un particolare riferimento allo spazio e al cyber. Particolare attenzione è stata dedicata anche al dominio terrestre, e al nuovo veicolo blindato medio 8×8, derivato dal Centauro, dotato di torretta Oto Melara e in grado di trasportare otto fanti completamente equipaggiati, nonché il primo a essere interamente digitalizzato. Proprio per questo prodotto è infatti sul tavolo l’opzione per un’acquisizione da parte del Brasile di un lotto di 98 esemplari entro il 2026, con possibilità di estendere l’accordo. Citati in questo frangente anche gli off-shore e in-shore patrol vessel, sistemi navali contro-mine e sistemi di comando e controllo.\n\nL’industria della difesa brasiliana\n\nLa circostanza della visita ha permesso, inoltre, al generale Portolano di visitare alcune delle più importanti industrie brasiliane strategiche nel settore della Difesa, quali il complesso navale di Itaguaì e le aziende Emgeprom e Condor. La potenza industriale brasiliana in tale comparto è stata sottolineata dalle autorità del Paese nel corso degli incontri. Ad oggi, infatti, la base industriale della Difesa nazionale rappresenta il 4,78% del Pil del Paese sudamericano e genera circa 2,9 milioni di posti di lavoro diretti e indiretti. La cooperazione con il Brasile, come detto, è già solida e in particolare in riferimento ai programmi già in atto. Tra questi si ricordano ad esempio i velivoli da combattimento italo-brasiliani Amx, i veicoli tattici protetti Lvm Lince, i blindati 6×6 Vbtp-Mr Guaranì, frutto del lavoro congiunto di Iveco defence vehicles e l’Esercito brasiliano e i cannoni da 105 millimetri Oto mod.56, in dotazione al corpo dei paracadutisti e alla fanteria leggera. A questo scenario si aggiungono anche le ultime intese raggiunte sui fronti elicotteristico e satellitare con Leonardo e Thales Alenia Space.\n\n(Foto: Segredifesa)",
    "Brasile: studio, oltre 33mln patiscono fame - America Latina": "È scontro, in Brasile, sugli indici di povertà. Oltre un sesto della popolazione (33,1 milioni) soffre la fame, secondo un'indagine della Rete di ricerca brasiliana sulla sovranità alimentare e nutrizionale (Penssan), presentata la prima volta a giugno e riproposta in questi giorni da alcuni media. Il dato è stato contestato seccamente dal ministro dell'Economia, Paulo Guedes.\n\n\"È impossibile avere 33 milioni di persone che soffrono la fame.\n\nNonostante l'inflazione, il potere d'acquisto è preservato grazie a questo nuovo trasferimento di reddito\", ha detto il ministro riferendosi ad 'Ausilio Brasile', il programma di welfare, lanciato dal governo di Jair Bolsonaro, che destina 600 reais mensili alle famiglie più colpite dalla crisi seguita alla pandemia di coronavirus.\n\nNel suo studio, condotto tra novembre 2021 e aprile 2022, Penssan evidenzia che 33,1 milioni di brasiliani affrontano un livello \"grave\" di insicurezza alimentare, 14 milioni in più rispetto al 2020, anno dello scoppio della pandemia.\n\nAffermare che \"33 milioni di persone hanno fame è una bugia: stiamo trasferendo denaro ai più poveri con Ausilio Brasile, che è l'1,5% del Pil\", ha ribadito Guedes.",
    "Elezioni in Brasile (2 ottobre): 182 indigeni si presentano come candidati": "Quest’anno sono 182 i candidati di 45 popoli indigeni che si presenteranno alle elezioni brasiliane del 2 ottobre.\n\nProvengono da un totale di 24 Stati della regione amazzonica, del nordest e del sudest, dell’ovest e del sud del Brasile. Oltre al presidente, la popolazione brasiliana elegge i nuovi governatori e i membri del Senato e del Congresso.\n\nSi vota anche per i parlamenti statali di tutti i 26 Stati federali. Qui, 30 indigeni sono in corsa, altri 21 sono in corsa per la Camera dei Deputati a Brasilia, tre sono in corsa per i governatorati, uno per il Senato. Un’altra donna indigena è in corsa per la vicepresidenza insieme alla candidata presidenziale socialista Vera Lucia.\n\nQuattro anni di politica anti-indigena sotto Jair Bolsonaro hanno politicizzato ancora di più il movimento indigeno in Brasile.\n\nI rappresentanti indigeni vogliono essere presenti attivamente a tutti i livelli politici e rappresentare direttamente i loro diritti.\n\nDa quando Bolsonaro si è insediato, le popolazioni indigene brasiliane hanno subito un enorme regresso e non poche violazioni dei diritti umani e spesso attacchi mortali alle loro comunità.\n\nL’invasione dei territori indigeni, l’accaparramento delle terre e gli omicidi difficilmente\n\nvengono puniti.\n\nSoprattutto durante la pandemia di Coronavirus, la violenza e le invasioni sono aumentate.\n\nSenza il sostegno delle autorità competenti, le popolazioni indigene brasiliane hanno dovuto fare affidamento su organizzazioni partner nazionali e internazionali per rendere pubblici gli attacchi e le violazioni dei diritti umani.\n\nÈ tempo che il Brasile elegga un presidente migliore e più umano. Allo stesso tempo, per l’Associazione per i popoli minacciati (APM) è importante che venga eletto il maggior numero possibile di candidati indigeni, affinché possano difendere i loro diritti e contrastare gli interessi delle grandi aziende. Nessuno può rappresentare politicamente gli interessi indigeni meglio di loro stessi.\n\nLa rappresentante mbya guarani Kerexu, candidata come deputato a Brasilia, spiega: “Se Joenia Wapichana da sola [eletta deputata nel 2018] è riuscita a mobilitare parte del parlamento per difendere i diritti indigeni e l’ambiente, immaginatevi due, tre, quattro donne indigene in parlamento!”. È riuscita a lavorare come lavora un rappresentante indigeno, collettivamente”.\n\nSônia Guajajara, candidata al Parlamento di Brasília, afferma: “Le nostre candidature non sono una ricerca del potere per avere il potere. Siamo le voci che devono essere ascoltate.\n\nMa la nostra lotta non è solo a livello politico, è una lotta permanente per la sopravvivenza”.",
    "Brasile, sfida elettorale Bolsonaro-Lula: sigilli anti-brogli per il voto elettronico": "Ultimi preparativi per il primo turno delle elezioni presidenziali in Brasile, il più grande Paese dell'America Latina, in programma domenica 2 ottobre (eventuale ballottaggio, il 30 ottobre).\n\nC'è grande attesa per la sfida tra l'ex presidente Lula (76 anni) e l'attuale presidente Jair Bolsonaro (67 anni), vincitore delle elezioni del 2018.\n\n⏩ Per saperne di più: L'arma di Bolsonaro per vincere le elezioni\n\nAttenti ai brogli!\n\nGli assistenti della Corte elettorale di Brasilia, la Capitale, applicano ben otto sigilli di sicurezza alle urne elettroniche (modello UE2020), che in Brasile vengono usate dal 1996, ma che - ultimamente - sono diventate oggetto di polemica. dopo le accuse da parte del presidente Bolsonaro di possibili brogli a favore dello sfidante Lula.\n\nLavoro frenetico alla Corte elettorale di Brasilia. AFP\n\n\"Saranno i sigilli a certificare l'affidabilità delle urne elettroniche\"\n\nDichiara Roberval Belinati, Presidente del Tribunale elettorale regionale del Distretto Federale di Brasilia:\n\n\"Questo momento è molto importante per la giustizia elettorale, perché stiamo preparando queste urne per il giorno delle elezioni: e dopo l'inserimento dei dati degli elettori e dei candidati, mettiamo otto sigilli su ciascuna delle urne, firmati dal giudice elettorale di zona. E questi sigilli verificheranno l'integrità, la sicurezza, l'affidabilità delle urne elettroniche\".\n\n\"Un momento importante per la giustizia elettorale\". AFP\n\nTutte le attrezzature necessarie per il voto elettronico sono conservate in luoghi con sorveglianza 24 ore su 24. Saranno distribuite ai seggi elettorali il giorno prima o nelle prime ore del giorno stesso delle elezioni.\n\nDiversi enti controllano la procedura di caricamento e \"autenticazione\" delle urne, come i pubblici ministeri, gli stessi partiti politici e le missioni di osservazione accreditate, come \"Electoral Transparency Brazil\" e l'Associazione brasiliana dei giuristi per la democrazia.\n\nIl caso-Minas Gerais\n\nIn particolare, 55.435 urne elettroncihe saranno utilizzate nel solo grande Stato minerario di Minas Gerais (sud-est del Brasile), per consentire ad oltre 16 milioni di minatori, che vi vivono e lavorano, di esercitare il loro diritto di voto.\n\nIl giudice Carlos Donizetti Ferreira, Direttore del Forum elettorale di Belo Horizonte (capitale del Minas Gerais), ha evidenziato l'affidabilità del processo di voto elettronico: “Utilizziamo questo metodo da 26 anni e mai si è verificato alcun tipo di problema\".",
    "Brasile, tris al Ghana: doppietta di Richarlison con due assist di Neymar": "In Francia la squadra di Tite vince l'amichevole pre-Mondiale 3-0: primo gol di Marquinhos. Nella ripresa esordio verdeoro per Bremer e traversa di Ayew\n\nMauricio Cannone\n\nIl Ghana non è avversaria all’altezza del Brasile, che passeggia a Le Havre, in Francia. I sudamericani stravincono 3-0 nell’amichevole con gli africani, davanti ai 24.112 spettatori dello stadio Océane. Basta il primo tempo alla squadra verdeoro per far valere la netta superiorità tecnica con una rete dell’ex romanista Marquinhos e la doppietta di Richarlison. Quest’ultimo viene assistito in entrambe le occasioni da due assist di Neymar, in serata in versione rifinitore. Mica male pure l’ex milanista Paquetá, che si è ben difeso a centrocampo.\n\nTroppo offensivo — Il Brasile è nel girone G del Mondiale, insieme a Serbia, Svizzera e Camerun. Il test di stasera aveva un notevole peso specifico: il c.t. Tite voleva affrontare in amichevole una nazionale africana. Il Ghana giocherà la prima fase nel girone H, affrontando Portogallo, Corea del Sud ed Uruguay. In base al sorteggio, brasiliani e ghanesi potrebbero ritrovarsi da avversari di nuovo agli ottavi mondiali in Qatar. Tite ha schierato la squadra con tre punte, Raphinha, Richarlison e Vini Júnior. Alle loro spalle Neymar da trequartista. Il c.t. del Ghana, Otto Addo, fa scendere in campo Afena-Gyan (Cremonese) da uomo più avanzato.\n\nPressing asfissiante — Fin dalle prime battute il Brasile pressa furiosamente. E il gol sudamericano arriva già dopo 8 minuti: colpo di testa vincente di Marquinhos su calcio d’angolo battuto da Raphinha. I brasiliani continuano a mantenere il dominio del campo e sono padroni del match. Al 27’ Richarlison raddoppia dal limite dopo ottimo assist di Neymar. E prima dell’intervallo ancora Richarlison devia di testa una punizione-cross magnificamente piazzata ancora da Neymar, al 39’. Match chiuso a fine primo tempo: il 3-0 non ammette repliche.\n\nDebutto — All’inizio del secondo tempo esordio per Bremer in nazionale. Il difensore juventino rimpiazza l’ex milanista Thiago Silva. Mentre Afena-Gyan viene sostituito da Salisu. La squadra di Tite rallenta, il Ghana ha più coraggio e Jordan Ayew colpisce pure la traversa si testa al 11’. Ma della ripresa c’è poco altro da raccontare. Piove, il Brasile fa tante sostituzioni e si risparmia: martedì lo aspetta un altro test con una nazionale africana, la Tunisia.",
    "In vista delle elezioni in Brasile, Bolsonaro è scatenato all'Assemblea dell'Onu": "Il presidente brasiliano dice che le sanzioni contro Putin sono sbagliate, ma è in campagna elettorale\n\n\n\nPrimo capo di stato a parlare alla 77esima Assemblea generale dell’Onu dopo il segretario António Guterres, il presidente brasiliano Jair Bolsonaro ne ha approfittato per tenere un comizio, esattamente come aveva fatto a Londra in occasione dei funerali di Elisabetta II, dal balcone dell’ambasciata brasiliana. In Brasile si vota il 2 ottobre con ballottaggio il 30, i sondaggi gli danno fra i 3 e i 15 punti di distacco da un Lula a cui potrebbero mancare 3 o 4 punti per vincere al primo turno, ed evidentemente ogni occasione per lui è buona per cercare di recuperare.",
    "Brasile. Bolsonaro scatena “l’anima nera” del paese. Lula in vantaggio nei sondaggi": "La campagna elettorale in Brasile è iniziata formalmente martedì 15 agosto con Lula che ha visitato lo stabilimento automobilistico della Volkswagen nella cintura industriale di San Paolo dove ha ricordato le sue origini di leader metalmeccanico, mentre Bolsonaro ha scelto di ricandidarsi a Juiz de Fora, la città dell’interno di Minas Gerais dove è stato accoltellato nel 2018, un mese prima delle elezioni che lo hanno portato alla presidenza.\n\nMa il clima politico si va facendo sempre più pesante nel principale paese dell’America Latina.\n\nIl presidente brasiliano di ultradestra Jair Bolsonaro sta ricorrendo a tutti i mezzi possibili per vincere la rielezione: dalla minaccia di ignorare i risultati elettorali se non gli saranno favorevoli, a un colpo di Stato, a un bombardamento permanente di fake news da parte dei social network e dei media, fino a scatenare una guerra religiosa da parte del governo e delle chiese pentecostali per impedire la vittoria dell’ex presidente progressista Luiz Inacio Lula da Silva.\n\nI candidati alla presidenza saranno dodici, tra cui quattro donne: Simone Tebet, del Movimento Democratico Brasiliano; Vera Lúcia Salgado, del Partito Socialista Operaio Unificato; Soraya Thronicke, di Unione Brasile; e Sofia Manzano, candidata del Partito Comunista Brasiliano.\n\nTuttavia, i due grandi favoriti sono l’ex presidente progressista Luiz Inácio Lula da Silva del Partito de Trabjadores e l’attuale leader dell’ultradestra e neopentacostale Jair Bolsonaro, che martedì ha dato il via a un’accesa fase finale di campagna elettorale, in cui il governo sta investendo milioni di dollari.\n\nLa campagna di Bolsonaro per la rielezione sta investendo nel pericoloso percorso di quella che viene definita “la Jihad di Bolsonaro”, la guerra religiosa, come parte della guerra totale condotta contro l’ex presidente Lula, afferma l’analista Jeferson Miola. Sabato 13, a Rio, Bolsonaro ha completato la sua undicesima partecipazione dell’anno alla Marcia per Gesù: un evento evangelico che si tiene ogni 20 giorni.\n\nNelle ultime settimane Bolsonaro ha ripreso le sue frequentazioni con i leader evangelici più settari, fondamentalisti e radicalizzati. La campagna di Bolsonaro ha anche intensificato la presenza del presidente e di sua moglie Michelle in cerimonie e funzioni evangeliche, in cui non mancano appelli incendiari.\n\nLa partecipazione di Bolsonaro alle attività evangeliche, così come alle lauree e alle decorazioni per la polizia e i militari, fa parte del suo programma principale. Questa singolare routine presidenziale funge da bussola che segnala la strategia della sua campagna.\n\nQuesta settimana è andato in onda un servizio sulla stazione radiofonica di Radio Globo sul come i pastori neopentecostali abbiano trasformato i culti in spazi di agitazione politica dove diffondono notizie false. Il più ripetuto è che ci sarà una massiccia chiusura di chiese se il “comunismo” vincerà grazie a Lula.\n\nRecenti sondaggi concordano sul fatto che il presidente di ultradestra ha con sé la maggioranza degli elettori evangelici, mentre Lula sta vincendo tra quelli cattolici.\n\nL’agenzia Quaest ha pubblicato questa settimana un sondaggio in cui Lula ha il 45% delle intenzioni a livello generale contro il 33% del suo avversario in vista del primo turno del 2 ottobre, e in caso di ballottaggio l’ex presidente sarebbe eletto con il 51% contro il 38% di Bolsonaro. Ma lo stesso sondaggio avverte la crescita di Bolsonaro a Rio de Janeiro\n\nAlcuni giorni fa è stato insediato ilnuovo capo del tribunale elettorale, il giudice Alexandre de Moraes, sotto la cui giurisdizione si svolgeranno le elezioni in cui potranno votare 156 milioni di cittadini, un numero che supera le popolazioni di Messico e Venezuela messe insieme. Ma proprio contro de Moraes la destra sta montando una campagna demolitrice a causa di una inchiesta giudiziaria.\n\nIl Supremo Tribunal Federal, il massimo organismo della giustizia del Paese, ha autorizzato le perquisizioni nelle case e il blocco ai profili social di otto imprenditori vicini al presidente Jair Bolsonaro. Gli uomini d’affari sono stati accusati di aver inneggiato a un possibile colpo di Stato per contrastare l’eventuale vittoria del leader dell’opposizione Luiz Inácio Lula da Silva alle elezioni presidenziali, in programma il prossimo 2 ottobre, sulla base di alcune rivelazioni del quotidiano online Metrópoles.\n\nL’azione della polizia federale ai danni degli imprenditori è stata infatti avviata dopo che il giornale ha reso pubbliche una serie di affermazioni che gli imprenditori si sono scambiati su un gruppo Whatsapp.\n\nFonti: Resumen Latinoamericano, agenzia Dire\n\n29 Agosto 2022 - © Riproduzione possibile DIETRO ESPLICITO CONSENSO della REDAZIONE di CONTROPIANO",
    "Bannon, elezioni Brasile tra le più drammatiche del 21mo secolo - America Latina": "(ANSA) - SAN PAOLO, 21 SET - \"Uno scontro testa a testa tra due politici carismatici di statura globale\". In un'intervista alla Bbc, Steve Bannon, ideologo della destra radicale populista e già stratega dell'ex presidente degli Stati Uniti, Donald Trump, definisce così le elezioni in Brasile, che vedono l'ex presidente Luiz Inácio Lula da Silva (Pt) in testa ai sondaggi per le intenzioni di voto, seguito da Jair Bolsonaro (Pl).\n\nL'elezione, secondo Bannon è \"una delle elezioni più intense e drammatiche del 21mo secolo\". (ANSA).\n\n",
    "L'elezione più importante nelle Americhe è in Brasile — L'Indro": "L’ex Presidente brasiliano Luíz Inácio Lula da Silva (noto come Lula) corre sul palco del Memoriale dell’America Latina a San Paolo. Era lì il 22 agosto 2022, parlando alla presentazione di un libro con fotografie di Ricardo Stuckert sui viaggi di Lula in giro per il mondo quando era Presidente del Brasile dal 2003 al 2010. Lula è un uomo con una grande energia. Racconta la storia di quando era in Iran con il suo Ministro degli Esteri Celso Amorim nel 2010, cercando di mediare e porre fine al conflitto imposto dagli Stati Uniti sulla politica energetica nucleare iraniana. Lula è riuscito a ottenere un accordo nucleare nel 2010 che avrebbe impedito la campagna di pressione in corso che Washington sta conducendo contro Teheran. C’era sollievo nell’aria. Poi, Lula ha detto: “Obama ha incazzato fuori dal piatto”. Secondo Lula, l’allora Presidente USA Barack Obama non accettò l’accordo e ha schiacciato il duro lavoro della leadership brasiliana nel portare tutte le parti a un accordo.\n\nLa storia di Lula mette sul tavolo due punti importanti: è stato in grado di rafforzare il ruolo del Brasile in America Latina offrendo la leadership nel lontano Iran durante il suo precedente incarico di presidente, e non ha paura di esprimere la sua antipatia per il modo in cui gli Stati Uniti stanno affondando la possibilità di pace e progresso in tutto il mondo per i propri ristretti interessi.\n\nLa pubblicazione del libro è avvenuta durante la campagna presidenziale di Lula contro l’attuale presidente in carica e profondamente impopolare Jair Bolsonaro. Lula è ora in testa ai sondaggi in vista del primo turno delle elezioni presidenziali brasiliane che si terranno il 2 ottobre.\n\nFernando Haddad, che si è candidato contro Bolsonaro nel 2018 e ha perso dopo aver ricevuto meno del 45% dei voti, mi ha detto che queste elezioni restano “rischiose”. I sondaggi potrebbero mostrare che Lula è in testa, ma Bolsonaro è noto per fare politica sporca per assicurarsi la vittoria. L’estrema destra in Brasile, come l’estrema destra in molti altri Paesi, è feroce nel modo in cui si contende il potere statale. Bolsonaro, ha detto Haddad, è disposto a mentire apertamente, dicendo cose offensive ai media di estrema destra e poi quando viene sfidato dai media mainstream, tende a fingere ignoranza. ‘Fake news’ sembra essere la migliore difesa di Bolsonaro ogni volta che viene attaccato. La sinistra è molto più sincera nel suo discorso politico; la sinistra non è disposta a mentire e desiderosa di portare le questioni della fame e della disoccupazione, della disperazione sociale e del progresso sociale al centro del dibattito politico. Ma c’è meno interesse per questi problemi e meno rumore su di essi in un panorama mediatico che prospera sulle rappresentazioni teatrali di Bolsonaro e dei suoi seguaci. La vecchia destra tradizionale è svuotata rispetto all’estrema destra in Brasile, che è uno spazio che ora è comandato da Bolsonaro (la vecchia destra tradizionale, gli uomini in abito scuro che hanno preso decisioni su sigari e cachaça, non sono in grado di soppiantare Bolsonaro).\n\nSia Bolsonaro che Lula affrontano un elettorato che o li ama o li odia. C’è poco spazio per l’ambiguità in questa gara. Bolsonaro rappresenta non solo l’estrema destra, di cui difende apertamente le opinioni, ma rappresenta anche ampie fasce della classe media, le cui aspirazioni alla ricchezza rimangono in gran parte intatte nonostante la realtà che la loro situazione economica sia peggiorata nell’ultimo decennio. Il contrasto tra il comportamento di Bolsonaro e Lula durante le rispettive campagne presidenziali è stato netto: Bolsonaro è stato rozzo e volgare, mentre Lula raffinato e presidenziale. Se la vittoria delle elezioni andrà a Lula, è probabile che otterrà più voti da chi odia Bolsonaro che da chi lo ama.\n\nL’ex Presidente brasiliana Dilma Rousseff riflette sulla strada da seguire. Mi ha detto che Lula probabilmente prevarrà alle elezioni perché il Paese è stufo di Bolsonaro. La sua orribile gestione della pandemia di COVID-19 e il deterioramento della situazione economica nel Paese segnano Bolsonaro come un manager inefficiente dello Stato brasiliano. Tuttavia, Rousseff ha sottolineato che circa un mese prima delle elezioni, il governo di Bolsonaro e i governi regionali hanno avviato politiche che hanno iniziato ad alleggerire il peso della classe media, come la revoca della tassazione sulla benzina. Queste politiche potrebbero indurre alcune persone a votare per Bolsonaro, ma anche questo non è probabile. La situazione politica in Brasile resta fragile per la sinistra, con i principali blocchi di destra (agro-imprenditoriali, religiosi e militari) disposti a usare qualsiasi mezzo per mantenere il potere; è stata questa coalizione di destra che ha condotto un “colpo di stato legislativo” contro Rousseff nel 2016 e ha usato il “lawfare“, l’uso della legge per motivi politici, contro Lula nel 2018 per impedirgli di correre contro Bolsonaro. Queste frasi (colpo di stato legislativo e legislatore) fanno ormai parte del vocabolario della sinistra brasiliana, che comprende chiaramente che il blocco di destra (quello che viene chiamato centrão) non smetterà di perseguire i propri interessi se si sentirà minacciato.\n\nJoão Paulo Rodrigues, un leader del Movimento dei lavoratori senza terra (MST) è uno stretto consigliere della campagna di Lula. Mi ha sottolineato che nelle elezioni presidenziali del 2002, Lula ha vinto contro l’incumbent Fernando Henrique Cardoso a causa di un odio immenso per le politiche neoliberiste che Cardoso aveva sostenuto. La sinistra era frammentata e demoralizzata in quel momento delle elezioni. Il periodo di Lula in carica, tuttavia, ha aiutato la sinistra a mobilitarsi e organizzarsi, sebbene anche durante questo periodo l’attenzione popolare fosse più concentrata su Lula stesso piuttosto che sui blocchi che comprendevano la sinistra. Durante l’incarcerazione di Lula con l’accusa di corruzione, che la sinistra dice essere fraudolenta, divenne una figura che unificava la sinistra: Lula Livre, “Lula libero”, era lo slogan unificante, e la lettera L (per Lula) divenne un simbolo (un simbolo che continua ad essere utilizzato in campagna elettorale). Mentre ci sono altri candidati della sinistra brasiliana nella corsa presidenziale, non c’è dubbio per Rodrigues sul fatto che Lula sia il portabandiera della sinistra ed è l’unica speranza per il Brasile di cacciare la leadership altamente divisiva e pericolosa del presidente Bolsonaro. Uno dei meccanismi per costruire l’unità delle forze popolari attorno alla campagna di Lula è stata la creazione dei Comitati popolari (comités populares), che hanno lavorato sia per unificare la sinistra sia per creare un’agenda per il governo Lula (che includerà la riforma agraria e una politica più solida per le comunità indigene e afro-brasiliane).\n\nLe condizioni internazionali per una terza presidenza Lula sono fortuite, mi ha detto Rousseff. Un’ampia gamma di governi di centrosinistra è salito al potere in America Latina (compresi Cile e Colombia). Sebbene questi non siano governi socialisti, sono comunque impegnati a costruire la sovranità dei loro paesi ea creare una vita dignitosa per i loro cittadini. Il Brasile, il terzo paese più grande delle Americhe (dopo Canada e Stati Uniti d’America), può svolgere un ruolo di leadership nel guidare questa nuova ondata di governi di sinistra nell’emisfero, ha affermato Rousseff. Haddad mi ha detto che il Brasile dovrebbe guidare un nuovo progetto regionale, che includerà la creazione di una valuta regionale (sur) che può essere utilizzata non solo per il commercio transfrontaliero, ma anche per detenere riserve. Haddad è attualmente in corsa per essere il governatore di San Paolo, la cui città principale è la capitale finanziaria del Paese. Una tale valuta regionale, credeva Haddad, risolverà i conflitti nell’emisfero e costruirà nuovi collegamenti commerciali che non devono fare affidamento su lunghe catene di approvvigionamento che sono state destabilizzate dalla pandemia. “Se Dio vuole, creeremo una valuta comune in America Latina perché non dobbiamo dipendere dal dollaro”, ha affermato Lula nel maggio 2022.\n\nRousseff è impaziente che il Brasile torni sulla scena mondiale attraverso il blocco BRICS (Brasile, Russia, India, Cina e Sud Africa) e offra il tipo di leadership di sinistra che Lula e lei avevano dato a quella piattaforma dieci anni fa. Il mondo, ha detto Rousseff, ha bisogno di una tale piattaforma per offrire una leadership che non si basi su minacce, sanzioni e guerre. L’aneddoto di Lula sull’accordo con l’Iran è significativo poiché mostra che un Paese come il Brasile sotto la guida della sinistra è più disposto a risolvere i conflitti piuttosto che ad esacerbarli, come hanno fatto gli Stati Uniti. C’è speranza, ha osservato Rousseff, che una Presidenza Lula offra una solida leadership per un mondo che sembra sgretolarsi a causa di una miriade di sfide come la catastrofe climatica, la guerra e la disuguaglianza sociale.",
    "Falcao e Zico, il Brasile dei fenomeni": "\"Quando segnai il gol del 2 a 2 pensavo fosse fatta - ricorda Falcao - ma il calcio non è questione di giustizia, è solamente un gioco. Nonostante la sconfitta quel Brasile incantò tutti\". Zico fu ben controllato dal “mastino” Claudio Gentile, che oggi tiene in casa la maglia strappata in uno degli scontri di gioco di quel giorno. \"Oggi con il Var questa cosa non sarebbe successa - sorride l’ex numero 10 - ma nel calcio sono cose che capitano, non è certo per questo che abbiamo perso. Sapevamo che l’Italia era forte, da parte nostra non c’è stata nessuna presunzione. Ai Mondiali può succedere di tutto. Su 88 partite in nazionale quella è stata l’unica in cui ho perso e ho preso tre gol\".\n\nTanti retroscena dietro una partita che è diventata leggenda. \"Ci ho scritto un libro - dice Falcao - dove ogni mio compagno ha dato la sua versione sul motivo per cui abbiamo perso\". Il ricordo cade inevitabilmente sul principale protagonista della partita, che oggi non c’è più. \"Paolo Rossi mi raccontò che un giorno un tassista brasiliano lo conobbe e lo fece scendere dall’auto. Ha fatto piangere il Brasile due volte: con la sua tripletta in Spagna e quando se n’è andato in cielo\".\n\nSul palco sale anche Franco Causio, che quella partita la vide dalla panchina. Con Zico lo lega una grande amicizia, nata a Udine, nell’unica stagione giocata assieme. Il discorso si sposta sul campionato italiano di oggi ma il pensiero di Falcao corre all’indietro nel tempo, al gol fantasma annullato al difensore della Roma Turone. \"Quel gol ci avrebbe permesso di superare la Juventus e di vincere lo scudetto (che la Roma vinse due anni dopo, nel 1983)\" dice Falcao, mentre Causio è di un altro parere e se la ride. Il rimpianto è la finale di Coppa Campioni persa contro il Liverpool nel 1984. \"Mi faceva male la gamba, non sono arrivato a tirare il quinto rigore, però penso che non fossimo ancora pronti per una partita così importante\".\n\nAlla fine il discorso ritorna sul campionato italiano. La sorpresa Udinese e la Roma possono vincere lo scudetto? \"Oggi è una squadra forte, ma non penso ce la farà\" ammette Zico, \"i giallorossi possono riuscirci, ma è il Napoli la squadra che mi è piaciuta di più finora\" dice l’ex romanista.\n\nTra un paio di mesi comincia il mondiale in Qatar e le stelle brasiliane puntano sul Brasile. \"Anche se l’Italia del 1982 sarebbe stata la favorita\". E la mente ritorna a quel pomeriggio di luglio di quaranta anni fa.",
    "Tim scatta in Borsa: rumors su Brasile e attesa scelte nuovo governo": "Ascolta la versione audio dell'articolo\n\n2' di lettura\n\n(Il Sole 24 Ore Radiocor Plus) - Brillante Telecom Italia a Piazza Affari. Le quotazioni, spiegano dalle sale operative, reagiscono all'esito delle elezioni politiche italiane e beneficiano dei rumor sulla possibile vendita di Tim Brasil.\n\nAttesa per le mosse del nuovo governo su riassetto\n\n\n\n«Ricordiamo che durante la campagna elettorale esponenti di Fratelli d'Italia hanno sottolineato che il partito sta lavorando su un progetto, chiamato Minerva, per creare un operatore nazionale wholesale controllato dallo Stato, con la possibile scalata di Tim da parte di Cdp e un successivo spezzatino», scrivono gli analisti di Intesa Sanpaolo, notando che lo scenario ha «appeal speculativo», ma presenta punti interrogativi sul fronte regolamentare e della valutazione degli asset.\n\nLoading...\n\nL'ipotesi della cessione del Brasile\n\nSecondo indiscrezioni di stampa pubblicati nel week end, inoltre, l'a.d. Pietro Labriola starebbe valutando la cessione di Tim Brasil puntando a un incasso di 5-6 miliardi per la quota in mano alla capogruppo, che vale 3,8 miliardi agli attuali prezzi di mercato. Labriola sarebbe già in contatto con alcuni potenziali acquirenti interessati all'operazione, che avrebbe il sostegno dell'azionista Vivendi. «Se confermato, si tratterebbe di uno scenario inedito per il gruppo, considerando anche la posizione espressa dal management nell’ultimo capital market day del 7 luglio a favore del rafforzamento di Tim nel Paese dopo l’acquisizione degli asset di Oi, ma riteniamo che un’eventuale semplificazione del perimetro societario potrebbe favorire future operazioni di takeover sul gruppo da parte di potenziali acquirenti», commentano gli analisti di Intermonte. «Considerando il basso livello di indebitamento di Tim Brasil - aggiungono - il deleverage associato al solo deconsolidamento del debito è oggi trascurabile rispetto al ratio di Gruppo, ma le valutazioni per l’asset potrebbero essere particolarmente interessanti».",
    "Volley femminile, Mondiali 2022. Ostacolo Argentina per il Brasile. Stati Uniti all’esame Canada": "Tris di derby continentali che potrebbe regalare qualche emozione nella quarta giornata del Mondiale di Polonia e Germania che vede anche il ritorno in campo dell’Italia contro il Portorico. Cinque le altre sfide in programma con il sorteggio che ha deciso di rinverdire antiche rivalità come quelle tra Brasile e Argentina e tra Stati Uniti e Canada che chiuderanno la giornata.\n\nGiornata che invece sarà aperta alle 14.15 da Giappone-Repubblica Ceca che si preannuncia sfida con qualche piccola incertezza. Il Giappone parte con i favori del pronostico ma la Repubblica Ceca non ha sfigurato contro il Brasile e per alcuni tratti del match ha saputo imbrigliare le forti sudamericane, dunque proverà a ripetersi anche contro le spumeggianti asiatiche.\n\nAlle 15.30 la Germania va a caccia di conferme e di punti contro il Kazakistan. La squadra di Vital Heynen parte con i favori del pronostico anche perchè il Kazakistan visto con gli Stati Uniti è apparso poca cosa e una prova convincente potrebbe servire alle tedesche anche in vista delle prossime sfide molto più complicate. Torna in campo per il secondo match mondiale anche la Serbia che alle 16 affronta la Bulgaria in una sfida che non dovrebbe presentare particolari problemi per la squadra di Santarelli che in Nations League vinse la sfida diretta in tre set ma faticando forse più del previsto con primo e terzo parziale chiusi ai vantaggi non senza qualche patema (mancava però Boskovic tra le serbe).\n\nLa serata si preannuncia divertente con un Brasile-Argentina che alle 18.30 promette scintille almeno dal punto di vista dell’atteggiamento delle due squadre che non vogliono mai lasciare nulla all’avversario in questi casi. Il Brasile parte ovviamente con i favori del pronostico ma qualcosa alle rivali (vedasi match con la Repubblica Ceca) la squadra di Ze Roberto concede quasi sempre e l’Argentina proverà a fiondarsi dentro alle falle del gioco verde-oro, non sempre particolarmente efficace in attacco e non sempre preciso in difesa e ricezione. Se le brasiliane manterranno la concentrazione giusta ci sarà poco equilibrio, diversamente potrebbe uscire una bella sfida.\n\nLa serata si chiuderà alle 21 con Stati Uniti-Canada: il meglio del volley nordamericano con l’ago della bilancia che pende pesantemente verso la sponda statunitense ma il Canada ha le armi giuste per creare qualche grattacapo alla squadra di Karch Kiraly, al primo vero banco di prova serio del Mondiale. Una partita molto utile per la squadra a Stelle e Strisce in vista di impegni ancora più complicati.\n\nFoto Fivb",
    "Centauro II in corsa per il Brasile": "Il 21 settembre, alle ore 12:00 (ora di Brasile), termine ultimo per la presentazione delle proposte (“request for proposal” – RFP) al Comando Logistico (COLOG) dell’Esercito Brasiliano (EB) ) per l’acquisizione di 98 8X8 Veicoli corazzati da combattimento di cavalleria media (VBC CAV – MSR) 8X8, sono stati offerti cinque sistemi d’arma:\n\nCentauro II;\n\nLAV 700;\n\nST-1BR;\n\nElbit Eitan\n\nTATA Kestrel\n\nCIO Centauro II\n\nImmagine del CIO Centauro II nei test antincendio con la torretta a 90º (Foto: CIO)\n\nSviluppato dal Consorzio Iveco-Oto Melara (CIO), joint venture tra gli Iveco Defence Vehicles (IDV) e il Gruppo Leonardo, il Centauro II è considerato il riferimento nei cacciacarri corazzati su ruote , in quanto è l’unico sviluppato ad hoc a tale scopo e non un corazzato corazzato adattato.\n\nLa versione presentata all’EB è la stessa che sta entrando in funzione nell’Esercito Italiano, con le migliorie della versione 3.0 , un peso di circa 30 tonnellate ed equipaggiata con una torretta Leonardo HITFACT MkII di seconda generazione, armata con un cannone da 120mm/L45. Questa stessa torre è stata offerta per l’ammodernamento del VBC CC Leopard 1A5 BR , il cui programma è già stato approvato .\n\nUno dei suoi punti di forza è il fatto che IDV ha un’unità produttiva in Brasile, nella città di Sete Lagoas (MG), con comprovate capacità di supporto logistico, oltre a nazionalizzare vari componenti, standardizzandoli con veicoli della famiglia Guarani.\n\nGDLS-C / John Cockerill LAV 700\n\nConcezione artistica della versione LAV 700 AG di EB (Immagine: GDLS-C)\n\nGeneral Dynamics Land Systems – Canada (GDLS-C), del gruppo General Dynamics Defense (società proponente), in partnership con la società franco-belga John Cockerill (società subappaltatrice), propone la LAV 700. Sviluppata dalla LAV 6.0 di l’esercito canadese, è dotato di un motore più potente, di 711 CV, e altri miglioramenti, per l’Arabia Saudita che ha acquisito 742 esemplari di diverse versioni per la Guardia Reale Saudita.\n\nCon praticamente le stesse caratteristiche dei veicoli corazzati Stryker, utilizzati dall’esercito degli Stati Uniti ( US Army ), il LAV 700 è un veicolo moderno e robusto che ha, tra l’altro, protezione balistica scalabile, scafo a doppia “V” (per la protezione contro esplosioni dal basso, come mine e ordigni esplosivi improvvisati), sedili ad assorbimento di energia e un sistema di allarme laser.\n\nLa versione offerta è la LAV 700 Assault Gun , la stessa che i sauditi hanno già ordinato 119 veicoli e che è in servizio operativo, è equipaggiata con la torretta John Cockerill 3105, dotata di un cannone da 105mm/L53, e con angolo di elevazione di 42 o consente l’ingaggio contro bersagli ad alta quota come quelli situati sopra edifici, efficaci nei teatri operativi urbani o di montagna, oltre a poter fornire supporto di fuoco alla fanteria, con fuoco indiretto. Questa torre viene offerta anche per l’ammodernamento del Leopard 1A5 BR .\n\nNORINCO ST1-BR\n\nL’ST-1 Advantage che mostra l’ascesa del suo tubo (Foto: NORINCO)\n\nL’azienda cinese North Industries Group Corp (NORINCO) ha presentato la ST1-BR, una versione personalizzata per i requisiti dell’EB dell’ST1 Advantage, inizialmente chiamata ST-3, evoluzione del blindato ST1 105mm 8X8 Wheeled Tank Destroying Veicolo, un modello da esportazione dello ZBL-09 utilizzato dall’esercito cinese.\n\nQuesto veicolo ha un peso in combattimento di 24 tonnellate, è l’unico con capacità anfibia tra i candidati e ha una nuova torretta dotata di un cannone da 105 mm/L52, versione cinese della serie Royal Ordnance L7, che ha anche una grande capacità come differenziale.sollevamento del vostro tubo.\n\nAppartenente alla famiglia VN1, operante nelle Forze Armate di cinque paesi, tra cui la Marina venezuelana e partecipando alla competizione VCBR dell’Argentina , la versione ST1 è in uso negli eserciti di Cina e Nigeria, e in quest’ultima ha partecipato attivamente ad azioni combattimento contro il gruppo terroristico Boko Haram.\n\nElbit / MANTAK Eitan\n\nConcezione artistica di Eitan con torre Elbit 105/120 (Immagine: Elbit)\n\nL’israeliana Elbit Systems, attraverso la sua controllata brasiliana Ares Aeroespacial e Defesa, ha sorpreso proponendo l’Eitan , un veicolo blindato sviluppato da MANTAK (“Merkava Tank Office”), come una sorta di “Merkava su ruote”, grazie all’alto grado di blindato protezione.\n\nL’EITAN MERKAVA WHEELED AV è stato sviluppato da MANTAK, società collegata al Ministero della Difesa israeliano e creato per lo sviluppo della famiglia di veicoli corazzati Merkava, che si basavano su tecnologie, metodologie e “know-how” accumulati in 50 anni di esperienza nello sviluppo di blindati. La sua fase di progettazione del veicolo è stata completata nel 2020 e i primi esemplari sono stati consegnati alle Forze di difesa israeliane (IDF) nel 2021, con oltre 300 veicoli ordinati.\n\nLa versione proposta per l’EB è equipaggiata con la nuova torretta Elbit 105/120, dotata di un cannone da 105mm/L52, ma che può ricevere il cannone da 120mm/L45, per due occupanti e con caricamento automatico, e l’azienda informa che la torre è entrato anche in produzione e che è già stato venduto ad altri clienti, come le Filippine , che quest’anno dovrebbero ricevere i suoi primi veicoli blindati.\n\nPresentata a Eurosatory 2022 la torre Elbit 105/120, montata su un GDELS Ascod II, nella soluzione denominata “Sabra Light” (Foto: Paulo Bastos)\n\nSecondo l’azienda, sia il veicolo che la torre sono in produzione in serie, ma non è stato detto se lo stesso vale per la versione proposta.\n\nTata Gheppio\n\nUn’altra grande sorpresa presentata è stata il modello Kestrel, dell’azienda indiana Tata Advanced Systems. Conosciuto anche come WhAP (Wheeled Armored Platform), fa parte di una famiglia di veicoli blindati sviluppata dall’azienda con la DRDO (Defence Research and Development Organization), la principale agenzia di ricerca e sviluppo del Ministero della Difesa indiano, per sostituire i vecchi veicoli corazzati dell’era sovietica. Finora sono state presentate versioni armate solo con cannoni da 30 mm, con le torrette Elbit UT30 Mk2 e il veicolo corazzato russo BMP-2.\n\nUno dei prototipi Tata Kestrel, equipaggiato con una torretta Elbit UT30 Mk2 (Foto: DRDO)\n\nL’azienda ha partecipato al perfezionamento della Consultazione Pubblica, ma senza inserire una torre, e le informazioni sulla versione proposta all’EB non sono state ancora rilasciate.\n\nCompensazione e passi successivi\n\nUn altro fatto da notare è che tutte le proposte riguardavano la produzione locale delle munizioni del suo armamento principale (105 o 120 mm) nell’ambito del pacchetto “offset”, che andrà a beneficio non solo della Forza, ma anche della base industriale della difesa. del Brasile, in particolare IMBEL, oltre ad altri, in particolare i produttori di elettronica di bordo e componentistica automobilistica, con la nazionalizzazione di questi articoli.\n\nCOLOG avrà tempo fino al 7 ottobre per l’analisi delle proposte e la divulgazione della “short list” e, fino al 30 settembre, dovranno essere comunicate le società squalificate per eventuali “non conformità” (eventuali).\n\nLa previsione per la definizione del vincitore è il 25 novembre di quest’anno e il contratto sarà firmato il 28 o 29 novembre.",
    "Brasile: il duello Bolsonaro-Lula entra nella fase finale — L'Indro": "Il primo dibattito elettorale presidenziale dal vivo in Brasile, come ampiamente previsto, si è rivelato nient’altro che un incontro urlante tra i primi sei candidati, in particolare il Presidente Jair Bolsonaro e il principale contendente ed ex Presidente, Lula da Silva, che insieme si sono concessi un intenso scambio di accuse e contro-accuse per tutta la sessione dal vivo. Il Presidente Bolsonaro, che molte volte ha definito il suo principale avversario un ‘ladro’ ed ‘ex detenuto’ nel corso del dibattito, ha usato un linguaggio duro per snobbare Lula: «Il tuo governo è stato il più corrotto della storia brasiliana. Era una cleptocrazia, un governo basato sulla rapina». Lula ha risposto dicendo al pubblico che il suo governo dovrebbe essere ricordato per aver contribuito a sollevare decine di milioni di persone dalla povertà; ha poi accusato il Presidente Bolsonaro di cestinare quell’eredità e di ‘distruggere’ il Paese.\n\nLe emozioni e gli animi erano ancora più forti tra i team dei candidati che assistevano al dibattito su uno schermo dietro le quinte. Un membro della squadra di Lula ha accusato la squadra di Bolsonaro di “mancare della maturità necessaria per partecipare al dibattito” dopo aver deriso e gridato insulti mentre Lula stava parlando. Ricardo Salles, un alleato di Bolsonaro ed ex Ministro dell’ambiente, si è offeso e lui e un membro della squadra di Lula sono letteralmente venuti alle mani.\n\nIl primo turno delle elezioni si terrà il 2 ottobre con un secondo turno previsto per il 30 ottobre se nessuno dei candidati ottiene il cinquanta per cento dei voti validi. Ma vista l’intensità dei disperati tentativi del Presidente Bolsonaro di mantenere la sua presidenza a tutti i costi, si prevede che potrebbe rifiutarsi di accettare i risultati se raccoglie meno voti del suo principale rivale Lula, seguendo così le orme del suo modello Donald Trump. che ha anche rifiutato di accettare la sconfitta per mano di Joe Biden.\n\nNel frattempo, Lula, il candidato più popolare secondo tutti i recenti sondaggi d’opinione, ha severamente confutato le accuse di corruzione e si è dichiarato innocente. Lula è stato condannato per corruzione nel 2017 e si è arresa alle autorità federali nell’aprile 2018 per iniziare a scontare una pena detentiva di 12 anni. Tuttavia, nel 2021, la Corte Suprema ha annullato la condanna, consentendogli di candidarsi nuovamente alla presidenza. “Sono stato arrestato perché tu potessi essere eletto Presidente, ma poi sono stato dichiarato non colpevole. Ma ora vincerò per vedere in un colpo solo cosa vuoi nascondere così tanto!”, ha detto Lula in riferimento ai presunti sforzi di Bolsonaro per nascondere le informazioni e indebolire la trasparenza da quando è entrato in carica.\n\nQuesto è il sesto tentativo di Lula per la corsa alla presidenza con il Partito dei Lavoratori Brasiliani (PT). Ha servito come Presidente dal 2003 al 2011 e ha lasciato l’incarico con un tasso di approvazione del 90% dopo che milioni di brasiliani sono stati sollevati dalla povertà durante il suo mandato. Tuttavia, la sua fortuna non è durata a lungo. Dopo essere sopravvissuto a un cancro alla gola nel 2011, Lula è stato condannato per corruzione e riciclaggio di denaro sei anni dopo, accuse che sono state inquadrate nel contesto di un’indagine ad ampio raggio sulla compagnia petrolifera statale Petrobras. Bolsonaro, che è tangibilmente in ritardo rispetto a Lula nei sondaggi d’opinione, ha più volte messo in dubbio la trasparenza del processo elettorale del Paese e ha criticato in particolare l’uso delle schede elettroniche, un sistema in uso dal 2000. E non è tutto: il Presidente Bolsonaro ha ha anche chiesto ai militari di eseguire un conteggio ‘pubblico’ parallelo dei voti per convalidare i risultati. Tutto ciò indica che il Presidente Bolsonaro probabilmente non accetterà la sua sconfitta in silenzio.\n\nEdson Fachin, Ministro della Corte elettorale superiore, ha già messo in guardia sull’alta probabilità di disordini “più gravi” dell’insurrezione del 6 gennaio 2021 al Campidoglio degli Stati Uniti. Sebbene Fachin abbia ribadito più volte che le autorità elettorali non consentirebbero interferenze da parte del governo federale o delle forze armate, resta ogni probabilità che il Presidente Bolsonaro non lascerebbe che Lula si sottraesse alla presidenza così facilmente. La crescente povertà e fame, l’impennata dei prezzi e un’ondata di distruzione nella foresta amazzonica hanno certamente intaccato la popolarità di Bolsonaro, che, essendo un tipico leader populista, apparentemente non è pronto a inghiottire questa amara realtà e sta cercando di generare slancio per una campagna di protesta per interrompere il processo se il risultato non fosse a suo favore. Quindi, invece di condividere qualsiasi piano concreto per il ringiovanimento di un’economia incerta, Bolsonaro sta facendo solo due cose: una, denunciare la corruzione contro Lula; e due, mettere in dubbio il processo elettorale nel suo insieme.\n\nD’altra parte, Lula da Silva, che è abbastanza fiducioso nel suo successo in questa corsa, ha promesso di lanciare una grande repressione contro i minatori e i taglialegna illegali che devastano l’Amazzonia sulla scia degli omicidi “barbari” dell’esperto indigeno Bruno Pereira e il giornalista britannico Dom Phillips. Si è anche impegnato a creare un nuovo ministero per i popoli indigeni e ricostruire Ibama, l’agenzia ambientale, che sarebbe stata sistematicamente smantellata dal Presidente Bolsonaro da quando è subentrato nel 2019. “Metteremo fine a qualsiasi tipo di estrazione illegale. Questo non può essere semplicemente attraverso una legge: deve essere quasi una professione di fede”, dichiarò Lula ad alta voce. Ha inoltre promesso di rendere la crisi climatica globale “una priorità assoluta” se eletto. Lula si impegna a rafforzare la polizia federale brasiliana e i suoi confini per riprendere il controllo di remote regioni amazzoniche come la valle di Javari, dove Pereira e Phillips sono stati uccisi, da bande di narcotrafficanti e trafficanti di armi. Sebbene Lula insista sul fatto che la sovranità del Brasile sulla regione amazzonica sia categorica, sta anche mostrando la sua disponibilità ad accogliere l’aiuto internazionale nella battaglia per ridurre la deforestazione. “Non abbiamo bisogno di abbattere nemmeno un albero in più per piantare semi di soia. Non abbiamo bisogno di tagliare un altro albero per piantare il mais. Non abbiamo bisogno di abbattere un solo albero per piantare canna da zucchero o allevare bestiame”, ha detto Lula per riaffermare il suo impegno per combattere la deforestazione dell’Amazzonia.\n\nIl risultato di Lula nel recente sondaggio suggerisce che c’è una piccola possibilità che possa ottenere oltre il 50 percento dei voti al primo turno, evitando un ballottaggio contro Bolsonaro, 67 anni. Se le elezioni avanzano al secondo turno, il 30 ottobre, il sondaggio mostra che Lula probabilmente batterà Bolsonaro con il 54% dei voti. I due principali candidati, in corsa nella corsa presidenziale più polarizzata degli ultimi decenni, sono molto più avanti degli altri dieci sfidanti. Tuttavia, nonostante questa campagna elettorale ad alto numero di sfidanti e la grande offensiva di Bolsonaro, Lula ha cercato di attutire i timori che il Brasile possa subire una ‘rottura’ democratica e sostiene la linea secondo cui è inconcepibile che i brasiliani lascino deragliare la loro democrazia duramente combattuta, così facilmente. Ma, un ex capitano dell’esercito di estrema destra radicale che celebra apertamente la dittatura militare del Brasile, il Presidente Bolsonaro si sta apparentemente preparando a mettere in scena una manovra dell’ultimo minuto per aggirare Lula e rinvigorire la sua campagna. Bolsonaro ha detto ai suoi sostenitori più accaniti di scendere in strada “per l’ultima volta” il 7 settembre, il Giorno dell’Indipendenza del Brasile. Il raduno viene letto come un’ulteriore minaccia da parte di tutte le parti interessate che Bolsonaro potrebbe non essere disposto a lasciare il suo ufficio in modo pacifico, e rappresenta solo uno dei tanti motivi per cui più di un milione di brasiliani di tutto lo spettro politico hanno recentemente firmato un alto profilo manifesto che avverte che la giovane democrazia del paese ha affrontato un momento di “immenso pericolo”. È chiaro che la corsa presidenziale brasiliana è entrata in una fase critica e proprio mentre il fanatismo populista sta crescendo.",
    "Perché le elezioni brasiliane interessano l’Europa": "Nel suo “Tristi tropici”, Claude Lévi-Strauss narra degli aromi e dei profumi brasiliani che coltivava nella sua mente durante il viaggio in nave per arrivare a Rio de Janeiro. Raccontando i dettagli delle sue fantasie, conclude così: «Il tutto intriso di un aroma da bruciaprofumi, particolare olfattivo, questo, che, più d’ogni altra esperienza successiva, spiega come ancora oggi io pensi al Brasile come a un profumo bruciato».\n\nOggi che a bruciare è l’Amazzonia questa impressione di Lévi-Strauss si rivela tristemente profetica.\n\nLa sostenibilità ambientale delle attività produttive del Brasile ci riguarda\n\nLa devastazione della foresta amazzonica è l’estrema, “naturale” conseguenza dell’interesse estrattivo intrinseco alla nostra economia, e non è un problema solo per il Brasile. La sostenibilità ambientale delle attività produttive brasiliane, infatti, riguarda direttamente l’Unione europea.\n\nQuesta è un’ulteriore ragione per seguire con attenzione le elezioni del prossimo 2 ottobre (con eventuale ballottaggio il 30 dello stesso mese). Che vedranno scontrarsi il presidente in carica Jair Bolsonaro (Partito Liberale) e l’ex presidente Inácio Lula da Silva, che con il Partito dei Lavoratori sembra essere il favorito al secondo turno.\n\nLa deforestazione dell’Amazzonia ha subito un’accelerazione negli anni di presidenza di Jair Bolsonaro © Pedro Biondi/ABr\n\nGli accordi Eu-Mercosur e le sostenibilità ambientale\n\nCi sono voluti anni perché l’accordo commerciale tra Unione europea e il Mercado Comum do Sul (Mercosur) fosse finalizzato. Il Centre for European Policy Studies (CEPS), think tank con sede a Bruxelles, ne raccontava i tardivi negoziati nel lontano 2008. L’accordo tra Ue da una parte e Argentina, Brasile, Paraguay e Uruguay dall’altra è stato alla fine siglato il 28 giugno 2019.\n\nI numeri in ballo sono consistenti. Tra il 2020 e il 2021 il mercato europeo esportava verso i Paesi Mercosur un totale di 60 miliardi di euro in beni e servizi. L’Ue, inoltre, è il mercato che investe di più al mondo in questi Paesi latini. Con uno stock di investimenti pari a 330 miliardi di euro nel 2020, secondo quanto riportato dalla Commissione europea.\n\nL’accordo, che la Commissione ha definito “ambizioso”, prevede un graduale aumento degli scambi e degli investimenti. Trainato da una diminuzione delle tariffe e delle barriere al commercio. Uno dei pilastri del trattato sono gli incentivi alla sostenibilità ambientale delle attività produttive. Ma è proprio su questo punto che si alza una fitta foschia di incertezza.\n\nIscriviti alla newsletter Il meglio delle notizie di finanza etica ed economia sostenibile Dichiaro di aver letto e accettato l’informativa in materia di privacy\n\nLa distruzione della biodiversità e la violazione dei diritti umani nei Paesi dell’America Latina\n\nCome spiega un report del Transnational Institute, la produzione di soia, carne e zucchero realizzata nei Paesi dell’America Latina e destinata all’Unione europea va di pari passo con la distruzione della biodiversità e la violazione dei diritti dei piccoli produttori e delle popolazioni indigene.\n\nInoltre, la strategia europea “Farm 2 Fork” del Green Deal europeo (che prevede una riduzione delle emissioni di CO2 del 55% entro il 2030 nella produzione alimentare) sembra non essere stata efficace nell’ambito degli accordi Mercosur.\n\nIRPIMedia ne ha mostrato diverse controversie in un’inchiesta. Lo stesso report del Transnational Institute già citato in precedenza spiega che le pratiche di distruzione della natura (come l’utilizzo di grosse macchine, fertilizzanti chimici e altri agenti inquinanti) continuano nei Paesi dell’America Latina.\n\nNe è un esempio la deforestazione dell’Amazzonia, che avrà impatti nefasti sull’intero Pianeta. Come ha mostrato l’istituto di ricerca brasiliano Imazon, dall’agosto 2020 a luglio 2021 sono stati distrutti 10.476 chilometri quadrati di foresta. Solo nel 2020, una porzione equivalente alla superficie del Belgio.\n\nLa deforestazione in Amazzonia L’era di Bolsonaro. Da 15 anni l’Amazzonia non soffriva così Con Bolsonaro presidente deforestazione ai massimi da 15 anni. Finanza e agrobusiness senza freni, impunità e indigeni messi a tacere\n\nIl ruolo della politica\n\nNel 2019 Jair Bolsonaro ha approvato l’uso di 1.300 nuovi pesticidi e diserbanti, di cui 193 contenenti sostanze chimiche vietate dall’Ue, come mostra un’inchiesta della testata Unearthed.\n\nPer affrontare queste situazioni la Commissione europea ha disposto uno strumento di stima della sostenibilità delle importazioni, il SIA (Sustainability Impact Assessment). Che dovrebbe permettere di analizzare sia le conseguenze ambientali degli scambi commerciali, sia gli impatti socio-economici. Lo strumento, però, è stato subito messo in discussione da un gruppo di 200 economisti europei e sudamericani. Gli studiosi hanno messo in evidenza numerosi punti critici del SIA, tra cui le differenti valutazioni di impatto per settori produttivi, la metodologia sulla deforestazione e le conseguenze sulle popolazione indigene.\n\nIl programma di Lula fa ben sperare\n\nIn tale contesto, il ruolo giocato da un governo sensibile sulla questione climatica e i diritti umani diventa essenziale. Il programma di Lula fa ben sperare, poiché contiene proposte coraggiose. Fra di esse spiccano grandi finanziamenti a fonti di energia pulite, piani di valorizzazione dell’agricoltura biologica e progetti di protezione della foresta amazzonica. Il 18 agosto inoltre, durante il suo primo comizio di campagna elettorale nella Praça da Estação di Belo Horizonte – Stato di Minas Gerais – l’ex presidente ha annunciato nel clamore della folla: “Preparatevi indigeni di tutto il Brasile: una volta al governo formeremo un ministero per le popolazioni indigene. Perché le vostre terre non vengano più illegalmente toccate”.\n\nDall’altro lato, però, c’è il presidente in carica Bolsonaro, che nel 2021 durante l’Invest in Brasil Forum a Dubai dichiarava: «La nostra Amazzonia, essendo una foresta umida, non prende fuoco». Forse non è un caso che, a partire dall’impeachment di Dilma Rousseff, il numero di agro-tossici approvati sia aumentato stabilmente.\n\nSerie storica di agro-tossici registrati in Brasile dagli anni 2000 © Globo.com\n\nLe politiche sulla sostenibilità ambientale dipendono insomma fortemente dall’orientamento del governo in carica. Con il Green Deal già in vigore in Europa, l’Unione europea dovrà collaborare attivamente con il prossimo esecutivo al fine di porre le basi per una vera transizione climatica globale. Perché, parafrasando una famosa frase del filosofo Michail Bakunin, la nostra sostenibilità, assicurata dalla sostenibilità di tutti, si estende all’infinito.\n\n",
    "Brasile: elezioni, vietata altra propaganda tv di Bolsonaro - America Latina": "(ANSA) - BRASILIA, 12 SET - Nuovo colpo alla campagna elettorale del presidente brasiliano Jair Bolsonaro, in cerca di un secondo mandato alle presidenziali di ottobre: il giudice Benedito Goncalves, del Tribunale superiore elettorale (Tse), ha vietato un'altra propaganda elettorale del leader di destra basata sulle imponenti manifestazioni di suoi sostenitori seguite al bicentenario dell'Indipendenza, celebrato il 7 settembre.\n\nIl magistrato - che sabato aveva accolto un'istanza simile, presentata dal candidato del Partito dei lavoratori (Pt, di sinistra), l'ex presidente Luiz Inacio Lula da Silva - stavolta ha dato seguito a una richiesta della candidata Soraya Thronicke, del partito di destra Unione Brasile.\n\nSecondo quest'ultima, Bolsonaro sarebbe incorso in una \"deviazione di intenti\" nell'utilizzare risorse statali per la sua campagna.\n\nGoncalves ha stabilito anche che l'emittente statale Tv Brasil smetta di trasmettere un avviso sulle celebrazioni del 7 settembre, per il carattere di \"proselitismo\" dei discorsi del presidente, candidato alla rielezione per il Partito liberale (Pl, di destra). (ANSA).\n\n",
    "Brasile, per i 200 anni di indipendenza sfilano i Bolsonaro boys": "Bicenterario . L'ultima volta del presidente. A un mese dal voto Lula in vantaggio. Dal Portogallo il cuore del primo imperatore",
    "Il Brasile verso le elezioni": "di: Flavio Lazzarin\n\nIn ottobre voteremo anche in Brasile, in due turni, iniziando il 2 ottobre e concludendo il 30, con i probabili ballottaggi. Si vota per eleggere il Presidente della Repubblica, i Governatori degli Stati, Senatori, Deputati Federali e Deputati Statali.\n\nIl clima politico è peggiorato in questo quadriennio di rigurgiti antidemocratici e palesemente fascisti che hanno segnato drammaticamente la presidenza della Repubblica, il Parlamento e la società nel suo insieme.\n\nAlla vigilia delle elezioni, sorgono preoccupazioni fondate sulla possibilità che i discorsi golpisti possano concretizzarsi con l’appoggio delle élites finanziarie e imprenditoriali, oltre che delle forze armate, con la benedizione della maggioranza delle Chiese evangeliche pentecostali e di settori significativi della Chiesa cattolica.\n\nSurrogato dello stato di diritto\n\nQuello che sta succedendo in Brasile anticipa, ancora una volta, l’Europa che presume di essere maestra della modernità: assoluta fluidità nello “sciogliersi nell’aria di tutto ciò che è solido”. Si sta sciogliendo infatti ciò che, ingenuamente – noi occidentali – pensavamo fosse ormai pratica consolidata, ossia la sconfitta definitiva delle ideologie totalitarie e dittatoriali, l’avvento irreversibile della democrazia, il superamento del colonialismo, la fine del regime di cristianità, la laicità dello stato.\n\nForse è più appropriato pensare che in America Latina abbiamo sempre vissuto processi apparenti di modernità. Così i fantasmi del passato – fino a ieri diplomaticamente occultati perché condannati da una supposta unanimità – riappaiono spudoratamente, senza censure, nel quotidiano della politica.\n\nOggi gli inferni appaiono esplicitamente nei discorsi: ed è importante sottolineare che non sono mai stati assenti nella storia del Brasile, anche nella più recente, perché, di fatto, conviviamo da sempre con un surrogato dello stato di diritto, che lascia aperti larghi margini di illegalità, arbitrarietà e violenza, contro i diseredati del mondo rurale e delle periferie urbane.\n\nUna sinistra solo retorica\n\nInsomma, in questo appuntamento elettorale siamo chiamati a negare qualunque legittimità alla prassi e al discorso fascista. Le circostanze e la politica dei partiti di centro sinistra ci hanno lasciato questa unica possibilità di vincere almeno una battaglia contro la destra disumana e liberticida.\n\nQuesti avrebbero potuto, in decine di occasioni, scommettere sulla cassazione del mandato presidenziale, ma, non del tutto involontariamente schierati con la maggioranza parlamentare, complice, ancora una volta, nella spartizione corrotta del denaro pubblico, decisero di rinviare lo scontro, per preservare il loro candidato, il cui protagonismo, forse, non sarebbe stato garantito nel caso di un processo di impeachment.\n\nLa mia triste impressione è che, nel caso di una sconfitta elettorale delle destre, ciò che può cambiare effettivamente sia solo il discorso – la narrativa –, mentre la realtà dell’egemonia capitalista rimarrebbe indiscussa e inalterata. Ed è successo esattamente proprio così nelle recenti amministrazioni statali di sinistra, di cui il Maranhão è un incontestabile esempio: appoggio incondizionato agli investimenti dell’agribusiness e delle imprese minerarie, con impatti non reversibili sul bioma Cerrado, la savana brasiliana, e sulle popolazioni indigene e tradizionali.\n\nIl tutto accompagnato dalla speculazione edilizia nelle regioni prossime agli stanziamenti urbani, con installazioni industriali, ferrovie, tracciati stradali, idrovie, reti di produzione e di distribuzione dell’energia – spesso contrabbandata come rinnovabile – e da quotidiane violenze dello stato e delle milizie private dei proprietari contro indigeni, quilombolas e contadini. In radicale continuità e coerenza con la politica sviluppista di tredici anni di presidenti di sinistra: le idroelettriche di Estreito, Santo Antônio e Jirau, Belo Monte, e la trasposizione del fiume São Francisco, per ricordare solo alcuni grandi e fallimentari deliri. Nell’amministrazione federale e statale, incontriamo l’alibi inconsistente dei Ministeri e delle Segreterie di difesa dei diritti umani: difesa dei diritti al dettaglio e aggressione dei diritti all’ingrosso.\n\nTra Lula e Bolsonaro\n\nQuesta lettura, però, non mi autorizza a squalificare radicalmente il processo elettorale. Per me si tratta di un dovere etico votare contro Bolsonaro e contro il fascismo. È politico pure il dovere di opporsi a chi difende il valore del triumvirato “Dio, patria, famiglia”, sostegno ideologico di tutti i totalitarismi, e auspica il ritorno al regime di cristianità, questa volta in versione evangelica pentecostalista.\n\nMa mi lascia preoccupato anche il cortocircuito integralista di certi interpreti delle teologie della liberazione che fanno combaciare riduttivamente liberazione e adesione al Partido dos Trabalhadores (PT) o si lasciano sedurre dal protagonismo messianico di Lula.\n\nInsomma, se Lula vincerà, saremo chiamati a riscoprire Liberazione e Speranza in orizzonti più ampi e a proporre laicamente nuovi ordini del giorno alla politica brasiliana, a partire dalle lotte e dalle insurrezioni profetiche dei popoli originari, quilombolas, comunità contadine tradizionali e comunità delle periferie urbane.",
    "Lula e le relazioni USA": "A ottobre, il Presidente brasiliano in carica Jair Bolsonaro affronterà l’ex Presidente Luiz Inácio Lula da Silva -più conosciuto semplicemente come Lula- in quello che si preannuncia un anno elettorale estremamente impegnativo.\n\nI sostenitori di Lula sono uniti dalla nostalgia per gli anni 2000, quando il leader di sinistra ha presieduto un periodo di relativa crescita e stabilità che ha visto decine di milioni di persone sollevate dalla povertà attraverso l’espansione dei programmi sociali. Il ritornello di Lula durante la sua campagna è stato un ritorno alla normalità dopo un decennio di sconvolgimenti: «Questo Paese deve tornare a crescere, deve tornare ad essere felice, deve tornare a creare posti di lavoro… le persone devono tornare ad avere barbecue, mangiare bistecche e bere birra».\n\nBolsonaro è stato eletto nel 2018 sfruttando anche la nostalgia, una nostalgia nata da un resoconto romantico della dittatura militare sostenuta dagli Stati Uniti che è durata fino agli anni ’80. Posizionandosi come un crociato anticorruzione, Bolsonaro e stato accolto con aspettative di governo che, a differenza dell’era della dittatura militare, erano soggette a un vero controllo pubblico. Oggi, gli elettori hanno visto com’è vivere quattro anni sotto Bolsonaro, un periodo che ha visto una brutale ondata di COVID-19, lo smantellamento delle protezioni del lavoro, la deforestazione accelerata, l’inflazione triplicata e l’aumento dell’insicurezza alimentare.\n\nBolsonaro e Lula si sono affrontati per la prima volta domenica sera durante un dibattito in diretta, con esiti prevedibilmente caotici. Bolsonaro ha rubato i titoli dei giornali definendo una giornalista una «vergogna per il giornalismo brasiliano», portando altri candidati ad accusarlo di misoginia. Se mai ci fossero stati dubbi sulle loro febbrili differenze, Lula e Bolsonaro sarebbero quasi scoppiati in una scazzottata dietro le quinte.\n\nLula è stato l’unico grande candidato a sollevare la politica estera, sottolineando ancora una volta il suo primato: «È stato il mio governo a dare la cittadinanza al Brasile nell’ambito delle relazioni internazionali. Mai prima d’ora nella storia del Brasile il Brasile è stato così rispettato nel mondo».\n\nLula spera di riaccendere la cooperazione latinoamericana, una possibilità concreta data la cosiddetta ‘marea rosa’ che sta investendo l’America Latina. Alcuni, come Gabriel Boric del Cile e Gustavo Petro in Colombia, sono arrivati al punto di esprimere pubblicamente il proprio sostegno a Lula. Lula ha anche proposto una valuta sudamericana, una proposta che sicuramente farà arruffare alcune piume a Washington. L’ultima volta che Lula ha proposto una nuova valuta, Obama gli ha telefonato; «Gli Stati Uniti erano molto spaventati quando ho discusso di una nuova valuta». Ciò segnerebbe un netto allontanamento dallo status attuale del Brasile come una sorta di paria internazionale.\n\nIl Cile ha persino richiamato il suo ambasciatore in Brasile dopo il dibattito, perché Bolsonaro ha detto che il loro nuovo Presidente «dà fuoco ai treni». Il dottor Andre Pagliarini, un assistente professore di storia all’Hampden-Sydney College e docente presso l’ ufficio di Washington Brasile appena creato, ha detto a ‘Responsible Statecraft‘ che questo «senso di diminuita posizione internazionale va oltre i commentatori d’élite … È una vera preoccupazione data la storia dei brasiliani che bramano il rispetto e l’ammirazione internazionali».\n\nTuttavia, una vittoria di Lula presenterà le sue sfide per Biden. Celso Amorim, l’ex Ministro degli Esteri che dovrebbe tornare al governo in caso di vittoria di Lula, ha avvertito che «potrebbe sorgere un problema se gli Stati Uniti non capiranno che l’America Latina vuole essere indipendente… È impossibile non avere relazioni con la Cina». Gli Stati Uniti hanno a lungo considerato l’America Latina come parte del loro cortile, spesso concepita in termini di hard power. Secondo un nuovo studio del Military Intervention Project, il 34 per cento di tutti gli interventi militari statunitensi dal 1776 si sono verificati in America Latina e nei Caraibi, molto più di qualsiasi altra regione.\n\nCon l’Amministrazione Biden che abbraccia la grande competizione di potere con la Cina, gli Stati Uniti potrebbero ricorrere a tattiche familiari per allontanare Lula dalla Cina. Secondo Pagliarini, «gli Stati Uniti vogliono che il Brasile veda la Cina come un antagonista». Questa strategia potrebbe portare a un muro nelle relazioni USA-Brasile, considerando che la Cina è il principale partner di esportazione del Brasile dal 2009 . Piuttosto che fare pressione sul Brasile affinché compia una scelta binaria tra Stati Uniti e Cina, sarebbe più saggio per gli Stati Uniti abbandonare la concorrenza con la Cina come forza trainante del processo decisionale nella regione e costruire una relazione più costruttiva basata su interessi reciproci.\n\nLavorare per affrontare il cambiamento climaticopotrebbe essere una di queste aree di collaborazione.\n\nL’Amazzonia , conosciuta come i ‘polmoni della terra’, è un importante serbatoio di carbonio e regolatore di temperatura. Non sorprende che negli ultimi anni ci sia stato poco movimento su questo fronte nel Brasile di Bolsonaro. Durante un dibattito presidenziale nel 2020, Biden ha minacciato «conseguenze economiche» non specificate contro il Brasile se Bolsonaro non avesse accettato una donazione di 20 miliardi di dollari per la protezione dell’Amazzonia. Questa flessione pesante del potere degli Stati Uniti -resa ora più dubbia dal fatto che la spesa per il clima rappresenta solo il 3 % della richiesta di bilancio 2023 di Biden- non è riuscita a spostare Bolsonaro. La deforestazione in Brasile ha raggiunto il massimo da 15 anni nel 2021, quando Bolsonaro ha annullato le leggi e i finanziamenti ambientali.\n\nUna presidenza Lula sarebbe molto più aperta a lavorare sul clima, anche se, come ammette un documento politico, «questo non è un livello elevato». Lula ha contribuito a progettare un calo storico dei tassi di deforestazione dal 2003 al 2010 e durante il dibattito ha sollevato critiche alle politiche anti-ambientali dell’Amministrazione Bolsonaro. Questa posizione gode anche del sostegno popolare, poiché l’81% dei brasiliani ritiene che «la protezione dell’Amazzonia dovrebbe essere una priorità» del prossimo Presidente.\n\nIn effetti, i sondaggi su tutta la linea sono favorevoli a Lula. Sondaggi recenti suggeriscono che Lula vincerà facilmente, con un vantaggio a due cifre sull’incumbent. Se nessuno dei candidati ottiene più del 50% dei voti durante il primo turno del 2 ottobre, ci sarà un ballottaggio per determinare il vincitore. Ma, con un candidato alla ricerca di modi per minare le elezioni, potrebbe non essere così semplice.\n\nIn vista delle elezioni di ottobre, Bolsonaro ha intensificato gli attacchi al processo elettorale brasiliano. La sua affermazione centrale è che le macchine per il voto elettronico possono essere truccate dalla Corte elettorale superiore, una teoria del complotto che è stata completamente sfatata . «O abbiamo elezioni pulite in Brasile o non abbiamo elezioni», ha recentemente minacciato Bolsonaro.\n\nSecondo giudici, diplomatici e funzionari governativi, le probabilità di Bolsonaro di fare un colpo di Stato sono scarse. Un’analisi indipendente da parte di una società di consulenza è giunta a una conclusione simile, sostenendo che il risultato più probabile sarebbe che Bolsonaro userà il caos per cercare di negoziare un accordo per evitare il perseguimento della sua famiglia.\n\nWashington ne ha preso atto, respingendo le affermazioni di Bolsonaro definendo le elezioni brasiliane un «modello per il mondo». Durante una visita a Brasilia l’anno scorso, il direttore della CIA, William Burns, avrebbe esortato gli alti funzionari brasiliani a smettere di «mettere in dubbio il sistema di voto del Paese».\n\nDi recente, tuttavia, le preoccupazioni di Washington hanno preso una piega confusa sulla vendita di armi. Reuters ha riferito l’8 agosto che i legislatori, tra cui il senatore Bob Menendez (DNJ) e il rappresentante Gregory Meeks (DNY), stavano bloccando una vendita di missili Javelin al Brasile a causa delle preoccupazioni per i suoi attacchi al sistema elettorale. Poi, il giorno dopo, la vendita da 74 milioni di dollari è andata a buon fine.\n\n«È difficile sapere perché il passaggio da una sospensione a una vendita sia avvenuto così bruscamente», afferma William Hartung, ricercatore senior presso il Quincy Institute. «Sembra dipendere dal fatto che questo sia il momento di premiare il governo Bolsonaro facendo un accordo sulle armi, più di come le armi potrebbero essere effettivamente utilizzate». Gli uffici di Meeks e Menendez non hanno risposto a una richiesta di commento.",
    "Oro di sangue dal Brasile, coinvolta anche l’Italia": "Oro di sangue dal Brasile, coinvolta anche l’Italia\n\nLe grandi multinazionali tecnologiche potrebbero acquistare oro estratto illegalmente dai territori indigeni dell'Amazzonia brasiliana\n\n[22 Settembre 2022]\n\nL’oro viene utilizzato nelle connessioni elettriche e nei circuiti stampati per una moltitudine di prodotti elettronici, inclusi telefoni cellulari, computer portatili e desktop, server di giganti della tecnologia e auto elettriche. Le più grandi companies di questo settore, come Apple, Tesla, Samsung, Microsoft, Intel, Sony, Volkswagen, Ford e General Motors, vengono rifornite da due raffinerie indagate dalle autorità brasiliane per l’acquisto illegale di oro estratto nei territori indigeni.\n\nInfatti, il rapporto “Blood Gold: Complicity in Destruction V/Ouro de Sangue: Cumplicidade na Destruição V”, presentato da Articulação dos Povos Indígenas do Brasil (APIB) e Amazon Watch in occasione della New York Climate Week, che coincide con l’Assemblea generale dell’Onu, ha dimostrato che « Oltre il 47% delle esportazioni di oro del Brasile potrebbe essere di origine illegale. Nel frattempo, una manciata di raffinerie d’oro nei Paesi che importano la maggior parte dell’oro brasiliano – Canada, Svizzera e Italia – riforniscono anche i principali marchi rivolti ai consumatori sopra elencati, il che implica che le loro catene di approvvigionamento potrebbero essere ulteriormente contaminate da questo minerale illegale».\n\nL’estrazione illegale dell’oro in Amazzonia è aumentata vertiginosamente sotto il governo del presidente neofascista Jair Bolsonaro. Secondo i dati di Mapbiomas, durante il governo di Jair Bolsonaro la deforestazione delle riserve indigene nell’Amazzonia brasiliana a causa dell’estrazione illegale è aumentata di oltre il 205%. Tra il 2019 e il 2021 l’attività mineraria ha distrutto 7.401 ettari di foresta nelle terre indigene, una cifra che quasi triplica i 2.420 ettari devastati tra il 2016 e il 2018, 3 anni prima che Bolsonaro salisse al potere.\n\nAPIB e Amazon Watch evidenziano che «L’impatto sui territori indigeni fortemente protetti dell’Amazzonia, in particolare quelli dei popoli Yanomami, Munduruku e Kayapó, è incommensurabile, poiché i minatori abusivi perlustrano i corsi d’acqua e i letti dei fiumi, causando la deforestazione e inquinando le risorse critiche di acqua dolce con sedimenti e mercurio tossico. Queste attività hanno provocato un picco di malattie mortali come la malaria e l’avvelenamento da mercurio e conflitti sociali con violenza, traffico di droga, predazione sessuale di donne e ragazze indigene e omicidi. Come risultato di questa crisi, le comunità indigene stanno soffrendo un’emergenza multiforme, poiché la loro salute, sicurezza, territori e integrità culturale sono sotto attacco».\n\nIl 19 settembre, leader indigeni brasiliani e Amazon Watch hanno presentato il rapporto alla New York Climate Week, durante l’’iniziativa “Blood gold: Is your cell phone or electric car stained with indigenous blood from the Amazon?” che ha discusso della distruzione, della violenza e degli attacchi contro le comunità indigene amazzoniche causati dai minatori illegali e dalla complicità delle multinazionali in questo commercio illecito.\n\nDinamam Tuxá, coordinatore esecutivo dell’APIB, ha ricordato che «L’estrazione illegale non arriva mai da sola. Porta sempre conflitti, malattie, inquinamento dei fiumi, violenza alle comunità indigene, in particolare donne e bambini, e violazione dei nostri territori e dei nostri diritti. Stiamo assistendo alla distruzione di ecosistemi e intere comunità e le persone stanno morendo a causa di questa industria mortale. La fattibilità [dell’industria mineraria] richiede un mercato di consumo che ne finanzi la distruzione. Questa esposizione fornisce risultati rivoluzionari che identificano le aziende leader potenzialmente complici dell’estrazione illegale in Amazzonia. Ora chiediamo a queste gigantesche corporations di dimostrare che non stanno acquistando oro estratto dalle nostre terre».\n\nAlessandra Korap Munduruku, presidente dell’Associação Indígena Pariri Munduruku, ha raccontato una situazione terribile: «Stiamo attualmente vivendo un momento critico di terribili conflitti, con molti invasori di terra all’interno del nostro territorio introdotti dai minatori. L’estrazione illegale contamina i fiumi con il mercurio e il mercurio contamina i pesci e il nostro corpo. L’attività mineraria uccide e fa spostare a le persone dalla loro terra. Sa solo come distruggere. Non negozieremo mai il nostro territorio, la vita della nostra gente, dei nostri bambini, delle nostre donne, degli anziani, degli sciamani e dei luoghi sacri che l’estrazione distrugge mineraria. Non abbiamo bisogno dell’oro. Abbiamo bisogno della vita».\n\nToya Manchineri, coordinatrice della Coordenação das Organizações Indígenas da Amazônia Brasileira (COIAB) ha ricordato che «I popoli indigeni dell’Amazzonia sono i veri guardiani della foresta e i nostri diritti devono essere rispettati. L’attività mineraria è oggi una delle principali cause di violenza contro i popoli indigeni e di distruzione di foreste e fiumi. Nessuna impresa coinvolta in alcun modo con l’oro estratto dalle terre indigene può essere considerata un alleato nella lotta al cambiamento climatico».\n\nChristian Poirier, direttore programma di Amazon Watch ha concluso: «I marchi più noti del settore della tecnologia, dell’elettronica e dei veicoli elettrici non devono consentire gli impatti disastrosi e tragici dell’estrazione illegale dell’oro sull’Amazzonia e sui suoi popoli. La loro incapacità di agire di fronte a comprovati collegamenti della catena di approvvigionamento a questo settore illecito li esporrà a rischi finanziari, legali e reputazionali. I consumatori coscienziosi non si utilizzeranno prodotti macchiati di sangue indigeno e dalla distruzione irreparabile dell’ecosistema. Queste compagnie devono quindi dimostrare di non acquistare oro illegale dal Brasile».",
    "Brasile. Minacce di morte a candidata progressista. “Farai la fine di Marielle”": "“Vi elimineremo”. Il messaggio è arrivato via e-mail giovedì scorso (15) alla deputata Andreia de Jesus, donna di colore e candidata alla rielezione a Minas Gerais. Nel messaggio l’aggressore, che ha utilizzato un indirizzo e-mail non ancora identificato, ha ricordato l’ex consigliera Marielle Franco, brutalmente assassinata il 14 marzo 2018.\n\n“Deputata Andreia de Jesus, sarò diretto. Siamo stanchi dei vostri attacchi alla famiglia di Minas Gerais. Quindi vi elimineremo. Saranno colpi alle natiche e alla schiena, perché i traditori se lo meritano. Non vedrete nemmeno cosa vi ha colpito. I vostri giorni sono contati e la vostra fine è solo questione di tempo. Poco tempo. Marielle ti sta aspettando. Ustra vive! Jungla!”, ha concluso il criminale.\n\nL’esaltazione del torturatore Brilhante Ustra è comune tra i sostenitori del presidente Jair Bolsonaro (PL), che onorano comunemente l’ex ufficiale militare, accusato di diversi crimini durante la dittatura militare, morto il 15 ottobre 2015.\n\nLa deputata ha commentato le minacce sui social network: “Ieri doveva essere un giorno felice di riunione con il presidente Lula e con la gente di Montes Claros, ma al contrario, sono rimasta a pensare ancora una volta a come la mia vita e quella di tante persone e donne di colore in questo Paese non siano trattate come vite vivibili”, ha denunciato Andreia de Jesus.\n\nSecondo Andreia de Jesus, il suo team ha già intrapreso un’azione legale per rintracciare la persona che ha fatto la minaccia. “Combattiamo ogni giorno per garantire i diritti umani, so di non essere sola in questa lotta! Sono il seme di Marielle Franco, fiorisco, mi rafforzo ogni giorno e non mi lascerò fermare”, ha concluso.\n\nDalla fine dello scorso anno, la deputata è stato oggetto di minacce di morte. Gli attacchi sono iniziati dopo che la Commissione per i diritti umani dell’Assemblea legislativa di Minas Gerais (ALMG) ha chiesto un’indagine su un’operazione di polizia a Varginha, nel sud di Minas Gerais, che ha causato la morte di 26 persone.\n\nIl prossimo 24 ottobre in Brasile si vota per le elezioni presidenziali e la destra rischia di perderle.\n\n*da Brasile de fato/Resumen Latinoamericano\n\n20 Settembre 2022 - © Riproduzione possibile DIETRO ESPLICITO CONSENSO della REDAZIONE di CONTROPIANO",
    "Brasile, Illy inaugura a San Paolo la nuova filiale dell’Università del caffè": "La illycaffè ha inaugurato a San Paolo la seconda filiale dell’Università del caffè, “il polo di formazione che dal 1999 si prefigge di promuovere e diffondere la cultura del caffè di qualità in tutto il mondo”.\n\nLa filiale offrirà corsi rivolti ai professionisti dell’ospitalità e ai consumatori, affiancandosi a quella aperta nel 2000 e dedicata alla formazione dei produttori di caffè che, insieme al ‘Premio Ernesto Illy por la Qualidade do Café para Espresso’ è stato il precursore del miglioramento della qualità sostenibile del caffè brasiliano.\n\nBaristi, ristoratori e consumatori potranno seguire il percorso di formazione più adatto alle loro esigenze. In un ambiente che rivela la ricca storia della illycaffè, i corsisti potranno conoscere le caratteristiche dell’unico blend illy e lo stimolante mondo del caffè, dalla pianta alla tazzina e allo sviluppo della sostenibilità lungo tutta la filiera, passando attraverso la fase di industrializzazione e alle esperienze sensoriali.\n\nDurante le lezioni pratiche saranno proposte le migliori tecniche per preparare un espresso perfetto e le altre bevande a base di caffè. I corsi di specializzazione e perfezionamento, dedicati ai professionisti dell’ospitalità e offerti in un ambiente attrezzato per cimentarsi con tutti i sistemi di preparazione, offriranno anche una formazione specifica per clienti e partner di illy.\n\nAi consumatori sono dedicati percorsi specifici per conoscere più da vicino il mondo del caffè con dimostrazioni pratiche e degustazioni.\n\n“Con l’apertura di questa seconda sede dell’Università del caffè vogliamo rafforzare la nostra presenza in Brasile anche nel mondo dell’ospitalità, potenziando la preparazione degli addetti alla trasformazione del prodotto – spiega Moreno Faina, direttore dell’Università del caffè – Il Brasile è sempre stato strategico per illy, è il paese che ha dato i natali all’Università del caffè per produttori, avviando l’espansione di un modello di formazione che oggi viene replicato in 26 paesi del mondo”.\n\nFavorire la condivisione della conoscenza è l’obiettivo principale dell’Università del caffè, che fino ad oggi a formato più di 320mila persone grazie alla competenza degli 80 docenti certificati che operano nelle 26 sedi dell’Università. Attraverso l’apertura della filiale del Brasile illy continua a portare nel mondo la cultura del caffè di qualità sostenibile, affiancando tutti gli operatori della filiera nel loro percorso di apprendimento.",
    "Calcio, amichevoli: Brasile e Argentina sul velluto contro Ghana e Honduras: debutta Bremer, segna Lautaro Martinez": "Tutto facile per Brasile e Argentina nelle due amichevoli internazionali giocate rispettivamente contro Ghana e Honduras, chiuse entrambe con il risultato di 3-0. A Le Havre, i verdeoro si divertono con la rete di Marquinhos e la doppietta di Richarlison, ispirato da due assist di Neymar. Da segnalare il debutto in nazionale di Gleison Bremer: il centrale della Juventus subentra nella ripresa a Thiago Silva, festeggiando così la sua prima presenza con la Seleçao a 25 anni di età.\n\nSerata in vetrina per i giocatori della nostra Serie A nella vittoria dell'Argentina sull'Honduras. Leo Messi segna la doppietta che chiude i conti (rigore procurato attraverso una sua stessa genialata e pallonetto dalla distanza al 69'), ma la rete che sblocca il risultato nelle fasi iniziali del primo tempo porta la firma di Lautaro Martinez. Il Toro è andato a secco nelle ultime cinque gare disputate con l'Inter tra campionato e Champions League, ma resta un martello con la casacca dell'Albiceleste, con cui ha realizzato 10 gol nelle ultime 14 uscite.\n\nAd\n\nSpazio anche per Paredes, in campo per poco più di un'ora e protagonista di una buona partita, e per Nehuen Perez: il difensore dell'Udinese ha debuttato in nazionale a 22 anni, subentrando nella ripresa per giocare l'ultima mezz'ora.\n\nUEFA Nations League Italia-Inghilterra 1-0, 5 verità: guai a dare Bonucci per finito 24/09/2022 ALLE 07:54\n\nShevchenko consegna a Lewandowski una fascia con i colori dell'Ucraina\n\nAmichevoli Di Maria senza freni: Juve, che dubbi hai? 02/06/2022 ALLE 08:54",
    "Armi in Brasile, l’inchiesta del Venerdì": "Sul Venerdì di Repubblica è comparsa un’inchiesta sul legame tra l’aumento delle armi in Brasile e le scelte politiche della presidenza Bolsonaro.\n\nNell’ultimo quadriennio, quello segnato dalla presidenza Bolsonaro, il numero di armi in Brasile è notevolmente aumentato. Adesso se ne registrano due milioni e trecentomila; sono soprattutto pistole, le cui vendite sono cresciute del 170% (furono 40.000 quelle vendute nel 2018, 108.000 nel 2021). Lo rivela l’inchiesta firmata da Giuseppe Baselice per il Venerdì di Repubblica uscito il 16 settembre.\n\nPer Baselice è ampia l’intersezione tra la base elettorale di Bolsonaro, che il 2 ottobre punta alla rielezione (lo sfida un altro ex presidente, Lula), e l’insieme dei nuovi possessori d’armi; più che in “Dio, patria, famiglia” la destra brasiliana si riconosce infatti nello slogan “Bìblia, boi, bala”, ossia “Bibbia, bue e proiettile”.\n\nEd è evidente il legame tra le scelte del governo, che ha semplificato i requisiti per l’acquisto ed eliminato una serie di restrizioni su numero e tipo di armi detenibili, e il boom del mercato; ora un tiratore sportivo, si legge nell’articolo, «può acquistare fino a 70 armi e 180.000 munizioni l’anno». La piattaforma di corsi online dedicata a chi vuole sapere come comprare o usare un’arma ha fruttato a Eduardo Bolsonaro, il figlio del presidente, l’equivalente di circa 120.000 euro.\n\nLeggi le news, gli approfondimenti legali e tutti i test di armi e di munizioni sul portale web di Armi Magazine.",
    "Stellantis valuta un nuovo ciclo di investimenti in Brasile": "Il presidente di Stellantis South America, Antonio Filosa, ha confermato che gli azionisti della quarta azienda al mondo nel settore automobilistico stanno già discutendo di un nuovo ciclo di investimenti per il Brasile. Questo nuovo contributo dovrebbe iniziare durante l’attuale ciclo di investimenti in Brasile, che copre il periodo dal 2018 al 2025.\n\nStellantis: Antonio Filosa promette altri investimenti da parte del gruppo in Brasile e America latina\n\nAttualmente, in Brasile il gruppo ha investito 16 miliardi di R$ tra il proprio investimento e quello dei fornitori, con 8,5 miliardi di R$ per Minas Gerais. Filosa garantisce che molti investimenti saranno effettuati dal suo gruppo in America Latina.\n\n“Tutto ciò sarà per l’America Latina, la maggior parte degli investimenti sarà qui per Minas Gerais”, garantisce. Minas Gerais è il secondo hub automobilistico più grande dell’America Latina. A Betim, Minas Gerais, sede di Stellantis in Sud America, è il più grande hub di motori e trasmissione del Sud America con 1,3 milioni di unità prodotte all’anno, con oltre 2.000 ingegneri, tecnici e designer automobilistici dedicati ai progetti e un centro di ingegneria con 40 laboratori.\n\nA Betim, dove la fabbrica è stata aperta nel 1976, ci sono già 17 milioni di veicoli prodotti con più di 120 fornitori di materiali diretti in un raggio fino a 130 km. Filosa ha tenuto una conferenza sul futuro della mobilità presso l’Ambiente Empresarial, del Grupo Viver Brasil, a Belo Horizonte. In una posizione di leadership in Brasile con una quota di mercato del 33,6% con i marchi Stellantis, Antonio Filosa afferma che l’etanolo è il futuro del Brasile.\n\n“È una delle poche certezze che il Brasile ha per costruire una mobilità sostenibile, competitiva e innovativa. Perché puoi combinare l’etanolo con macchine elettriche, con vari livelli di intensità ed elettrificazione. E questo aumenta le prestazioni, migliora i consumi, migliora le emissioni di CO2, quindi è già un’opzione pulita, è già un’opzione che offre buoni consumi e buone prestazioni e mantiene la sua competitività”, afferma il presidente di Stellantis Sud America.\n\nPer Filosa, il Brasile non può pensare a una mobilità che non sia basata sull’etanolo. “Se inizi a fare questo, lasci una traccia che è una traccia vincente”, avverte il dirigente di Stellantis.\n\nTi potrebbe interessare: Antonio Filosa: premiata la sua leadership in Sud America",
    "Bremer e Ibanez convocati dal Brasile per le amichevoli di settembre": "Ci sono quattro \"italiani\" tra i giocatori convocati dal CT Tite per le amichevoli contro Ghana e Tunisia, in programma a fine mese in Francia: prima volta per Ibanez e Bremer, ci sono anche Alex Sandro e Danilo\n\nPassa dalla Francia la preparazione del Brasile verso i Mondiali in Qatar. I verdeoro di Tite saranno impegnati in una doppia amichevole a fine settembre contro Ghana (23 settembre a Le Havre) e Tunisia (27 settembre al Parco dei Principi di Parigi). Nella lista dei 26 convocati del CT brasiliano ci sono anche quattro giocatori italiani: sono Alex Sandro, Bremer, Danilo e Ibanez . È la prima volta sia per il centrale ex Torino che per il difensore della Roma, in passato accostato alla Nazionale italiana.\n\nLa questione Ibanez\n\nleggi anche\n\nSpagna con la Germania, ma nessun gruppo di ferro\n\nIbanez era un'idea per la Nazionale di Roberto Mancini visto che il giocatore possiede anche il passaporto italiano. \"Sono brasiliano, ma è una cosa su cui dobbiamo ancora riflettere\" aveva detto il difensore a dicembre 2021 sul tema. Ibanez potrebbe ancora giocare una partita ufficiale con l'Italia (le sfide di settembre del Brasile sono delle amichevoli e, per regolamento, la scelta definitiva avviene quando un calciatore disputa una partita ufficiale con una Nazionale), ma la convocazione del Brasile chiude a un futuro in azzurro. \"Oggi è uno dei giorni più belli della mia carriera - scrive Ibanez sui social - Sognavo di indossare la maglia della nazionale brasiliana fin da bambino, e questo il 9 settembre 2022 è diventato realtà. Il frutto di un intenso lavoro, con il coinvolgimento di più persone. Un traguardo per tutti con immensa felicità. Il lavoro va avanti\".",
    "Calcio donne: 10 ottobre a Genova amichevole Italia-Brasile - Calcio": "(ANSA) - ROMA, 22 SET - Un mese dopo aver centrato la qualificazione al Mondiale del 2023, raggiunta grazie al successo sulla Romania nell'ultima gara del girone giocata a Ferrara, le Azzurre iniziano il loro percorso di avvicinamento al torneo iridato femminile con un'amichevole di prestigio.\n\nLunedì 10 ottobre alle 18.30 (diretta su Rai 2) allo stadio 'Luigi Ferraris' di Genova l'Italia affronterà il Brasile, la più titolata tra le nazionali sudamericane che attualmente occupa il nono posto del Ranking FIFA. La selezione verdeoro ha vinto otto volte la Coppa America, ha ottenuto un secondo posto al Mondiale (nel 2007) e due secondi posti ai Giochi Olimpici (nel 2004 e nel 2008). Si è aggiudicata sei dei sette precedenti disputati con l'Italia, ancora alla ricerca del primo successo.\n\nL'ultimo confronto risale al giugno del 2019 e in quell'occasione le brasiliane si imposero 1-0 grazie al rigore trasformato da Marta, la miglior marcatrice della storia della Seleção con 111 reti, conquistando insieme alle Azzurre il pass per gli Ottavi di finale della Coppa del Mondo. Una sconfitta che quindi non pregiudicò il cammino delle Ragazze Mondiali, che dopo 3 anni non vedono l'ora di potersi misurare nuovamente con una nazionale così blasonata.\n\nAl 'Luigi Ferraris', uno degli impianti più antichi d'Italia che ospita i match di due gloriose società come Genoa e Sampdoria, l'Italia torna a diciassette anni di distanza dall'ultimo incontro amichevole vinto 1-0 con la Danimarca. In totale sono tre i match disputati dalle Azzurre a Genova e il bilancio è di due successi e un pareggio. (ANSA).\n\n",
    "Brasile, la battuta sessista di Bolsonaro sul calo dei femminicidi: “Bene, ma per le donne le buone notizie sono solo baci e regali”": "Jair Bolsonaro ancora nelle polemiche per una nuova battuta sessista. Il presidente brasiliano candidato per un secondo mandato alle elezioni di ottobre ha commentato i numeri dei femminicidi nazionali, che secondo l’Annuario di pubblica sicurezza brasiliana sono in discesa. La notte scorsa, in diretta social, ha detto che si tratta di una “buona notizia”, anche se per le donne “una buona notizia sono baci, rose, regali e vacanze“. Poco dopo, in un’intervista su RedeTV, Bolsonaro ha definito le accuse di misoginia delle “storie”, affermando di trattare le donne con “affetto” e “considerazione”.\n\nLe dichiarazioni sono state rilasciate quattro giorni dopo le polemiche per una frase rivolta alla giornalista di Globo, Vera Magalhães, dicendo che, vista l’insistenza nel rivolgergli critiche, probabilmente “dormiva pensando a lui“. La campagna del presidente ha fatto uno sforzo per aumentare la sua approvazione tra il pubblico femminile, la maggioranza degli elettori nel Paese.\n\nOggi Bolsonaro ha il 29% delle intenzioni di voto in questo segmento, contro il 47% del suo diretto rivale, l’ex presidente di sinistra Luiz Inácio Lula da Silva.\n\nNell’agosto del 2020 il procuratore di San Paolo Pedro Antonio de Oliveira Machado ha stabilito che le dichiarazioni sessiste e omofobe di Bolsonaro e della sua amministrazione valevano un risarcimento di venti milioni di reales, tre milioni di euro. Un dossier di 70 pagine accusava infatti formalmente il presidente di azioni e parole che violavano i diritti di uguaglianza fra cittadini ed erano perciò in contrasto con la Costituzione brasiliana. Due esempi: “Il Brasile è come una vergine che qualunque depravato vorrebbe avere”, “Il Brasile non può essere il paradiso del turismo gay. Chi vuole venire qui per fare sesso con una donna, è il benvenuto. Questo non può essere conosciuto come il paradiso del mondo gay”.",
    "Brasile: sondaggio Datafolha, Lula al 45% e Bolsonaro al 33% - Ultima Ora": "(ANSA) - BRASILIA, 16 SET - A meno di tre settimane dalle elezioni in Brasile, l'ex presidente Luiz Inácio Lula da Silva, al governo dal 2003 al 2010 e nuovamente candidato, ha il 45% delle intenzioni di voto contro il 33% dell'attuale capo dello Stato, Jair Bolsonaro, in corsa per un secondo mandato: è quanto rivela un sondaggio dell'Istituto Datafolha divulgato la notte scorsa da tv Globo.\n\nLula, del Partito dei lavoratori (Pt, di sinistra), mantiene lo stesso punteggio, mentre Bolsonaro, del Partito liberale (Pl, di destra), perde un punto rispetto al precedente rilevamento, pubblicato il 9 settembre.\n\nAl terzo posto, con l'8% delle preferenze, si mantiene Ciro Gomes, del Partito democratico laburista (Pdt, di centrosinistra), seguito da Simone Tebet, del Movimento democratico brasiliano (Mdb, conservatore), che ha ottenuto il 5%.\n\nNell'elettorato femminile, Lula ha ottenuto il 46% delle intenzioni di voto contro il 29% di Bolsonaro, mentre tra gli uomini Bolsonaro guida con il 44% contro il 37% di Lula.\n\nTra gli elettori appartenenti alle varie chiese evangeliche, Bolsonaro ha il 49% delle preferenze, mentre Lula ha raggiunto per la prima volta il 32%. (ANSA).\n\n",
    "BRASILE: ILLY INAUGURA A SAN PAOLO SECONDA SEDE BRASILIANA UNIVERSITÀ DEL CAFFÈ (2)": "Roma, 26 set - “Con l’apertura di questa seconda sede dell’Università del caffè vogliamo rafforzare la nostra presenza in Brasile anche nel mondo dell’ospitalità, potenziando la preparazione degli addetti alla trasformazione del prodotto”, ha sostenuto in una nota il direttore dell’Università del ca... (© 9Colonne - citare la fonte...)",
    "Brasile, che impresa del Minas: il Magnus dice addio ai play-off. Ai quarti Cascavel e Corinthians": "26/09/2022 08:44\n\nBrasile, che impresa del Minas: il Magnus dice addio ai play-off. Ai quarti Cascavel e Corinthians\n\nLo avevamo scritto e lo confermiamo. La LNF non fa eccezione, i play-off sono davvero un altro campionato.\n\nLe gare di ritorno degli ottavi di finale del massimo campionato brasiliano stanno regalando sorprese. La più grande arriva da Sorocaba dove il Minas ha sbattuto fuori dalla corsa verso il titolo il Magnus che aveva chiuso al primo posto la stagione regolare. Dopo aver perso la prima partita in casa per 3-0, gli ospiti hanno restituito il punteggio a Sorocaba ai tempi regolamentari e poi hanno vinto negli ultimi secondi dei tempi supplementari per 4-0. Il risultato lascia la squadra di Belo Horizonte tra le migliori otto della LNF 2022.\n\nIl campione in carica Cascavel (qui in foto) ha perso gara-1 sul campo dell'Assoeva, ma è riuscito a ribaltare al ritorno aggiudicandosi l'incontro per 3-1 e prendendosi la qualificazione agi quarti. Avanzano anche Corinthians, Carlos Barbosa e Jaraguà,.\n\nPer Atlântico e Pato bisogna attendere le ultime due gare in programma oggi e domani contro Intelli e Praia Clube.\n\n\n\n\n\nOTTAVI DI FINALE - I RISULTATI DELLE GARE DI RITORNO (in neretto le squadre qualificate)\n\n\n\nCascavel-Assoeva 3-1 dopo i tempi suppl.\n\n\n\nSão José-Corinthians 0-0\n\n\n\nCarlos Barbosa-Marreco 1-0\n\n\n\nJoinville-Mourão 3-2 dopo i tempi suppl.\n\n\n\nJaraguá-Joaçaba 3-2 dopo i tempi suppl.\n\n\n\nMagnus-Minas 0-4 dopo i tempi suppl.\n\n\n\nSanto André Intelli-Atlântico (oggi, ore 19)\n\n\n\nPraia Clube-Pato (domani 27 settembre, ore 19,15)\n\n\n\n\n\n\n\nI RISULTATI DELL'ANDATA\n\n\n\nMinas-Magnus 0-3\n\n\n\nCorinthians-São José 4-0\n\n\n\nCampo Mourão-Joinville 3-1\n\n\n\nAtlântico-Santo André Intelli 4-2\n\n\n\nAssoeva-Cascavel 4-2\n\n\n\nPato-Praia Clube 1-0\n\n\n\nMarreco-Carlos Barbosa 1-1\n\n\n\nJoaçaba-Jaraguá 3-2\n\n\n\n\n\n\n\n\n\n\n\nemme elle\n\n\n\n\n\nIn foto l'esultanza del Minas (ligafutsal.com.br)\n\n\n\n",
    "Brasile – Ecorodovias (Gruppo Gavio) vince nuova gara – Ministero degli Affari Esteri e della Cooperazione Internazionale": "Il Gruppo Gavio si e’ aggiudicato, attraverso la controllata brasiliana EcoRodovias Concessoes e Servicos S.A., la concessione trentennale del complesso autostradale “Lote Noroeste” a seguito della presentazione di un’offerta pari a reais 1,236 miliardi (240 milioni di euro). Situato nel nord-ovest dello stato di San Paolo, il complesso si estende per un totale di 601 km di lunghezza e rappresenta uno dei piu’ rilevanti corridoi logistici del Brasile per il trasporto di prodotti agricoli, fertilizzanti, carburante, macchinari ed attrezzature e materiali da costruzione. Gli investimenti previsti, inclusi i costi di gestione, sono pari a reais 14 miliardi (2,68 miliardi di euro). Grazie all’aggiudicazione del “Lote Noroeste”, avvenuta meno di quattro mesi dopo quella relativa ai 726,9 km autostradali tra Rio de Janeiro e Governador Valares (Minas Gerais), il Gruppo Gavio consolida la sua posizione di primo operatore di infrastrutture autostradali del Brasile, con oltre 4.700 di tratte autostradali gestite in otto stati.",
    "Il Brasile che si prepara al voto presidenziale": "",
    "Brasile: l’Onu denuncia gli attacchi alla democrazia di Bolsonaro": "di Maurizio Sacchi\n\nL’Alta Commissaria per i diritti umani delle Nazioni Unite Michelle Bachelet ha condannato il 25 agosto l’imminente manifestazione del presidente brasiliano Jair Bolsonaro contro le istituzioni giudiziarie e ha dichiarato che la situazione dei diritti umani nel Paese è “molto difficile”.La denuncia della Bachelet é particolarmente grave quando manca poco più di un mese alle elezioni presidenziali. “Penso che il presidente Bolsonaro abbia intensificato i suoi attacchi alla magistratura e al sistema di voto elettronico, anche durante un incontro con gli ambasciatori a luglio che ha scatenato forti reazioni, come sapete”, ha detto Bachelet in una conferenza stampa a Ginevra, riferendosi a un briefing in cui Bolsonaro ha espresso preoccupazioni infondate sui brogli elettorali ai diplomatici in Brasile. “Questo, a mio avviso, è più preoccupante: il Presidente ha chiamato i suoi sostenitori a protestare contro le istituzioni giudiziarie il 7 settembre, giorno del 200° anniversario dell’indipendenza del Brasile”.\n\nL’attacco al potere giudiziario é partito dopo che il Supremo Tribunal Federal (Stf), il massimo organismo di giustizia del Paese, ha autorizzato perquisizioni nelle case e blocco ai profili social di otto imprenditori vicini al presidente Jair Bolsonaro ,tra cui gli imprenditori Luciano Hang e Meyer Joseph Nigri. Gli uomini d’affari sono stati accusati di aver inneggiato a un possibile colpo di Stato per contrastare l’eventuale vittoria del leader dell’opposizione Luiz Inácio Lula da Silva alle elezioni presidenziali, in programma il prossimo 2 ottobre, sulla base di alcune rivelazioni del quotidiano online Metrópoles. Il giornale aveva reso pubbliche una serie di affermazioni che gli imprenditori si sono scambiati su un gruppo Whatsapp. Ad autorizzare la misura è stato il giudice Alexandre de Moraes, che è anche il presidente dell’organismo elettorale brasiliano e una delle figure più criticate da Bolsonaro. Moraes è anche a capo di un’indagine sulla presunta diffusione di notizie false sui vaccini contro il Covid-19 da parte del presidente.\n\nLa Bachelet ha anche denunciato la “difficilissima situazione dei diritti umani” in Brasile, sottolineando le notizie di un aumento della violenza politica, del razzismo strutturato e della riduzione dello spazio civico. “Ritengo che gli attacchi contro i legislatori e i candidati, in particolare quelli di origine africana, le donne e le persone LGBTI, siano particolarmente preoccupanti”, ha dichiarato la ex presidente cilena. “Quando un leader inizia a usare un linguaggio che può essere usato nella direzione sbagliata, penso che sia davvero negativo… I leader devono fare in modo che il Paese sia in grado di progredire dove esiste il dialogo e il rispetto per l’altro, perché è questo il senso della democrazia”, ha aggiunto la Bachelet. Lula, presidente tra il 2003 e il 2010, risulta in testa nei sondaggi con il 47 percento, seguito da Bolsonaro con il 32, secondo un sondaggio dell’Istituto Datafolha pubblicato il 18 agosto. Altre rilevazioni confermano il vantaggio di Lula, anche se con un minor distacco.\n\nNell’immagine, Michelle Bachelet (foto ufficiale dall’ UN News Center). Nel testo: Jair Bolsonaro",
    "Brasile: spari su convoglio polizia, morti in favela a Rio - America Latina": "RIO DE JANEIRO - In Brasile, almeno tre persone sono morte e altre due sono rimaste ferite durante un'operazione della polizia militare in favelas situate nella zona ovest di Rio de Janeiro.\n\nUn portavoce della polizia ha riferito ai media che un gruppo di \"criminali\" ha attaccato stamani con armi pesanti un convoglio delle forze di sicurezza, che stava entrando nelle baraccopoli localizzate nel quartiere di Vila Kennedy.\n\nIn seguito alle sparatore, le autorità hanno decretato la chiusura delle scuole nella regione, dove le strade si sono subito svuotate ed è rimasta con le serrande abbassate anche la maggior parte dei negozi.\n\nUn elicottero della polizia in mattinata ha sorvolato lo slum, dove sono circolati diversi veicoli blindati in un'operazione che ha riguardato diverse favelas anche nella regione di Santa Cruz, sempre nella zona ovest di Rio.\n\n",
    "Brasile: dom Oliveira de Azevedo (Cnbb), “come si può parlare di indipendenza con 32 milioni di persone che soffrono la fame?”": "L’arcivescovo di Belo Horizonte e presidente della Conferenza nazionale dei vescovi del Brasile (Cnbb), dom Walmor Oliveira de Azevedo, ha diffuso ieri un video con una riflessione in occasione del bicentenario dell’indipendenza del Brasile, che si celebra oggi, 7 settembre. Una ricorrenza che invita a coltivare il coraggio cristiano, che è alla base dell’esercizio della cittadinanza. “Il coraggio è fondamentale per fare nuovi passi nel consolidamento di un’indipendenza sognata duecento anni fa, ma che, per diventare effettiva, richiede la dedizione di ciascuno”, ha affermato. Infatti, non c’è una completa indipendenza quando la ricchezza viene strappata dal Paese: “Una nazione veramente indipendente e democraticamente sovrana non si piega agli interessi economici di un mercato indifferente alle disuguaglianze sociali”, sottolinea.\n\nPer il presidente della Cnbb, riaffermare l’indipendenza del Paese significa non tollerare gli attacchi alla democrazia e alle sue istituzioni: “Il Brasile ha urgente bisogno di percorrere nuove strade per superare problemi che vanno nella direzione opposta all’indipendenza. Gli indicatori mostrano che la fame è aumentata più rapidamente in Brasile negli ultimi due anni. La domanda rimane: c’è indipendenza in un Paese con più di 32 milioni di persone intrappolate nella fame? Da considerare anche il grave degrado ambientale che consuma le nostre foreste, inquina oceani e fiumi e porta via le nostre montagne, imponendo sacrifici a gran parte della popolazione”.\n\nDom Oliveira de Azevedo si chiede: “Cosa potremmo sentire dire da un indigeno la cui terra, dove vive e dove sono sepolti i suoi antenati, è devastata dall’estrattivismo predatorio in Brasile? Come si può parlare di indipendenza quando tante comunità brasiliane, in nome del profitto, sono soggette a un’attività mineraria che provoca morte e distruzione?”.\n\nL’arcivescovo esprime la speranza che il grido di indipendenza che echeggiò sulle rive del fiume Ipiranga 200 anni fa possa ispirare “gesti quotidiani, capaci di rendere il Brasile una nazione sempre più sovrana, con meno disuguaglianze sociali, più giustizia e pace”. In quest’ottica, il presidente della Cnbb richiama il ruolo centrale di tutti coloro che si dedicano a quella che Papa Francesco, nella “Fratelli tutti”, chiama “la miglior politica”.",
    "A Milano sfila il meglio del fashion brasiliano": "Quest’anno la fashion week milanese è stata caratterizzata dalla filiera sostenibile del tessile e della moda brasiliana con un programma di cinque eventi promossi da ApexBrasil, l’agenzia brasiliana per la promozione del commercio e degli investimenti del Paese all’estero. Gli eventi, destinati sia ai consumatori sia agli operatori del settore, saranno l’occasione per accogliere a Milano le migliori aziende brasiliane del fashion e del footwear.\n\nIl primo appuntamento dell’agenda è coinciso con l’inizio del Micam Milano (18-20 settembre), il salone internazionale leader a livello mondiale per le calzature, promosso da Assocalzaturifici, con oltre 40 aziende e 60 brand brasiliani; gli incontri sono proseguiti poi nel cuore della Milano Fashion Week, con la Brasil Eco Fashion Week (20-22 settembre), con 7 brand in esposizione negli showroom e altri 6 brand in passerella, tutti sostenibili e all’avanguardia. L’ultimo evento ha visto invece la presenza di 16 brand brasiliani al WhiteShow (22-25 settembre), il concept trade show che unisce aziende, acquirenti e showroom.\n\nIl Brasile è stato inoltre presente alle fiere di settore, Lineapelle e Simac Tanning Tech (20-22 settembre) che quest’anno festeggiano il loro 100esimo anniversario, con cinque concerie che espongono le loro pelli, e con uno stand dedicato alla 'Pelle Brasiliana', un progetto sostenuto da ApexBrasil e dal Centro delle Concerie Brasiliane che intende incoraggiarne l’esportazione. “Questi cinque eventi promossi da ApexBrasil - commenta Maria Paula Velloso, manager della Industry and Services Division di ApexBrasil - danno la possibilità al mercato Italiano di esplorare e scoprire l’offerta Brasiliana nel modo più ampio possibile: dagli ultimi fashion trend, ai colori e agli stili, fino ai percorsi di innovazione e sostenibilità nella filiera. La collaborazione tra il settore della moda italiano e quello brasiliano supporterà la condivisione delle eccellenze locali, permetterà di apprendere dalle rispettive best practice e di innalzare il livello dell'industria del tessile e della moda a livello globale\".\n\nL’industria brasiliana del tessile e della moda hanno molto da offrire e da condividere a livello mondiale. Il Brasile è infatti un riferimento internazionale nel beachwear, nel settore del denim - il quarto maggiore produttore e consumatore a livello mondiale - nell’arredamento domestico ed è cresciuto anche nei settori del fitness wear e dell’intimo. Il Paese è, inoltre, il quarto produttore a livello internazionale di maglieria, nonché ancora l'unica filiera tessile completa del mondo occidentale. Solo il Brasile ha ancora tutto in loco: dalla produzione di fibre, alle fattorie di cotone, le filature, le tessiture, i trasformatori, i produttori di abbigliamento e un forte segmento di vendita al dettaglio. Per questi motivi, la catena di produzione brasiliana si annovera tra gli esempi più sostenibili.\n\nTutte le linee dell’industria del tessile e della moda brasiliana sono rappresentate dall'Associazione Brasiliana dell'Industria Tessile e dell'Abbigliamento (Abit) e dall'Associazione Brasiliana degli Stilisti (Abest). ApexBrasil e Abit hanno unito le forze in uno dei più interessanti esempi di programmi di internazionalizzazione per brand e aziende di moda brasiliane, come Texbrasil. Il programma lavora con aziende del settore tessile e dell'abbigliamento per sviluppare strategie di conquista del mercato globale.\n\nNegli ultimi 20 anni ha già aiutato circa 1,6 mila brand a entrare nel circuito delle esportazioni, generando un giro d'affari di 9 miliardi di dollari. Texbrasil ha inoltre effettuato più di 7.000 transazioni, tra cui quasi 450 edizioni di fiere internazionali. Al contempo, Abest ha promosso il Fashion Label Brazil, un programma internazionale creato in partnership con ApexBrasil che supporta i membri del settore creativo brasiliano a raggiungere posizioni influenti nei mercati internazionali.\n\nL’industria calzaturiera brasiliana è altrettanto eccellente: è al quinto posto tra i principali produttori mondiali, oltre ad essere il maggior produttore di scarpe di tutto l’Occidente. Con un focus particolare al mercato italiano, l’export brasiliano di calzature in Italia ha raggiunto i 10,16 miliardi di dollari tra gennaio ed agosto 2022, con una crescita del 32% rispetto allo stesso periodo del 2021. L’Italia rappresenta inoltre il terzo importatore di calzature Brasiliane in Europa, preceduto da Francia e Regno Unito, con un tasso di vendita dell’8% a Europa e Regno Unito nel 2022.\n\nDal 1983 l’Associazione Brasiliana dell’industria calzaturiera (Abicalçados) si è concentrata sul rafforzamento dell’export brasiliano di calzature nel mercato internazionale, oltre che sulla responsabilità sociale e sulla sostenibilità nel comparto delle calzature. Attraverso il Brazilian Footwear Program – creato in partnership con ApexBrasil – il settore delle calzature brasiliano è diventato un noto esempio di industria con un consolidato impegno ambientale. Il Brazilian Sustainable Origin è stata la prima certificazione in tutto il mondo rivolta alla produzione calzaturiera e alle aziende operanti nel settore. Fondata sulle migliori pratiche Esg e sostenibili, si avvale di cinque indicatori: economico, ambientale, societario, culturale e di sostenibilità.",
    "USA, Brasile e le protagoniste europee sui podi di specialità": "24-25 settembre, Accor Arena di Parigi – In questi giorni, precisamente a partire da venerdì 23 fino a domenica 25 settembre si è tenuta la tanto attesa tappa di Coppa del Mondo di Parigi. La peculiarità di questo evento è che è stato accolto in quella che sarà proprio l’arena ospitante le prossime Olimpiadi di Parigi 2024, l’Accor Arena.\n\nA partecipare, sia per la sezione GAM (di cui abbiamo parlato qui e qui) cui hanno preso parte anche 4 ginnasti della delegazione italiana, sia per la sezione GAF, sono stati ginnasti e ginnaste provenienti da tutto il mondo, specialmente per sfruttare l’occasione più unica che rara di testare l’arena che accoglierà anche il più grande evento di tutto il quadriennio.\n\nLE QUALIFICHE – La gara di qualifica GAF ha visto numerosi volti noti in generale su tutti e quattro gli attrezzi di qualifica. Uno tra gli altri è quello di Melanie De Jesus De Dos Santos che si è potuta ricaricare al massimo prima di salire sugli attrezzi grazie al calore del suo pubblico di casa; ciononostante, l’emozione si è fatta sentire e Melanie sbaglia il suo esercizio alle parallele mancando la finale, mentre riesce a portare. a casa la finale alla trave. Al suo fianco si distingue la compagna di squadra Marine Boyer, conquistando anche lei la finale a trave.\n\nA risaltare per la loro esplosività sono, come loro solito, le statunitensi Jade Carey, Jordan Chiles e Shilese Jones. Carey e Chiles non deludono al volteggio dove presentano entrambe due salti di valore e accedono alla finale al volteggio, mentre la Jones incanta alle parallele dove porta un esercizio davvero competitivo che la vedrà ai vertici della classifica di specialità insieme alla compagna Chiles. Chiles e Jones si aggiudicano anche la finale al corpo libero, mentre Carey e Jones quella alla trave.\n\nAnche le brasiliane non si smentiscono e con le veterane Rebeca Andrade e Flavia Saraiva portano un carico di energia non indifferente. Rebeca prova anche l’uscita in tsukahara avvitato alle parallele che però non presenta in gara portando a casa comunque la finale all’attrezzo con il primo punteggio, mentre la Saraiva domina il quadrato con un esercizio coinvolgente e carico di difficoltà che le dà diretto accesso alla finale.\n\nPer la Gran Bretagna la ormai conosciuta Jennifer Gadirova si è egregiamente esibita sui 4 attrezzi, conquistando ben 2 finali, alla trave e al corpo libero.\n\nSpicca, inoltre, la canadese ed esperta Elsabeth Black che si distingue con sicurezza alla trave e alle parallele, dove centra entrambe le finali.\n\nLE FINALI – Alcuni colpi di scena ed altrettante, invece, conferme si sono viste in queste finali di specialità. Al volteggio riconfermano il proprio potenziale Jade Carey con due salti pressochè perfetti da 14.375 di media, seguita da la sua compagna di squadra Jordan Chiles altrettanto esplosiva (14.025 di media) e dalla francese Coline Devillard (13.850).\n\nAlle parallele Shilese Jones riesce a tenere testa alla brasiliana Andrade che in qualifica era in testa, e con un magistrale 14.700 vince l’oro alle parallele (nota D 6.3); è argento, quindi, per Rebeca Andrade con 14.650 e bronzo per Lisa Vaelen con 14.100.\n\nAlla trave, attrezzo sempre incerto in una finale di alto livello, la padrona di casa Marine Boyer porta a termine un esercizio senza grosse sbavature e si aggiudica l’oro di specialità, seguita al secondo posto da Jade Carey e al terzo dalla veterana Elsabeth Black.\n\nAl corpo libero la statunitense Jordan Chiles prende il comando con un esercizio semplicemente spaziale con una nota D da 5.8, che le fa totalizzare un ottimo 14.050. Non è da meno la connazionale Shilese Jones che chiude al secondo posto con 13.500, seguita al terzo posto dalla britannica Jennifer Gadirova con 13.250. Peccato per Flavia Saraiva che aveva incrementato il suo esercizio rispetto alla qualifica inserendo in prima diagonale un doppio teso avvitato, portando infatti un D score di 5.6 intaccato però da una serie di errori.",
    "Brasile – La malnutrizione infantile nei villaggi Xavante di Nova Xavantina preoccupa i missionari salesiani": "Campinápolis, Brasile – settembre 2022 – Domenica 11 settembre la coordinatrice regionale della Pastorale dei Bambini dello stato del Mato Grosso, Isabel Silveira Dias, accompagnata dal diacono salesiano, José Alves, e da un giovane volontario, Kaique Lima, si è recata in visita in alcuni villaggi Xavante, nel comune di Nova Xavantina. La maggiore preoccupazione del gruppo sono i casi di malnutrizione tra i bambini. La mancanza di pioggia, la vicinanza ai centri urbani, le precarie condizioni alimentari e igieniche sono stati identificati come le cause che influenzano maggiormente la situazione. Il primo villaggio visitato è stato quello di Santa Helena, poi Betânia, São Francisco e infine Teihidzatsé. In ognuno di questi villaggi sono stati distribuiti ai bambini kit alimentari acquistati dai volontari dell’Operazione Mato Grosso e cibo inviato dai benefattori della parrocchia “Immacolata Concezione” della città di Bilac. “Attraverso tutti i partner che si uniscono alla Missione Salesiana possiamo raggiungere i villaggi e distribuire cibo e vestiti”, ha commentato il diacono salesiano. Nel villaggio di Santa Helena è stata realizzata anche una mensa per i poveri, cucinando pietanze con verdure, pasta e carne macinata. Nel villaggio di Betânia sono stati distribuiti vestiti, cibo e materiale per l’igiene per neonati, preparato dall’équipe di Pastorale dei Bambini di Campinápolis. L’équipe del progetto AMA (Assistenza Missionaria Mobile), sta provvedendo alla manutenzione ed efficienza dei pozzi d’acqua, delle pompe e serbatoi nel villaggio di São Francisco ed anche lì sono stati distribuiti generi alimentari. I casi più preoccupanti di malnutrizione sono stati registrati nel villaggio di Teihidzatsé dove ai bambini è stato controllato il peso e oltre al cibo, nei casi più gravi, sono state somministrate vitamine.",
    "Bolsonaro a Londra per la regina e il cuore di Dom Pedro I in Brasile": "Viaggio a Londra . Dopo l'operazione-nostalgia che ha riportato in patria la reliquia dell'imperatore che dichiarò l'indipendenza brasiliana, il presidente brasiliano vola ai funerali di Elisabetta II per rilanciarsi sul piano internazionale. E fare campagna elettorale",
    "Brasile, l’abbraccio letale dei narcos": "C’è una nuova organizzazione criminale, in Brasile: si chiama Complexo de Israel e sulla sua bandiera campeggia la stella di David. Il cartello, che si occupa di narcotraffico, opera in alcune tra le più grandi favelas di Rio de Janeiro e, riferisce il Post, ha «una forte connotazione religiosa»: aderisce «alle chiese neo pentecostali, cioè chiese evangeliche del cristianesimo protestante diffuse anche in Sudamerica».\n\nPare che il gruppo sia nato «dall’alleanza tra rivali storici: gruppi paramilitari e organizzazioni di narcos neo pentecostali», che il Post descrive come «conservatori evangelici, ostili a qualsiasi movimento di emancipazione», nonché «molto attivi anche nella campagna elettorale che si sta svolgendo».\n\nIl punto di contatto tra una realtà evangelica e il crimine organizzato sono le carceri brasiliane. «Fin dagli anni Ottanta le chiese evangeliche hanno ampliato le loro attività missionarie all’interno degli istituti di detenzione, convertendo molte persone. Le carceri sono però anche il luogo dove si formano e si consolidano le reti dei narcotrafficanti, e dove sono nate tutte le maggiori organizzazioni di narcos brasiliane… I capi convertiti hanno creato un gruppo chiamato Bonde de Jesus che, inizialmente insediato nel quartiere del Parque Paulista, a nord di Rio de Janeiro, si è poi espanso anche in molte altre zone»; dopo l’alleanza con un gruppo paramilitare, Escritorio do Crime, è nato il Complexo de Israel che «esercita il controllo su decine di migliaia di persone che vivono nelle favelas». Nelle zone sotto il loro controllo, aggiunge la testata, «non esiste più libertà di culto. I membri del Complexo hanno distrutto i templi delle religioni afro-brasiliane Candomblé e Umbanda ed espulso dalle favelas i loro sacerdoti».\n\nCome ha sintetizzato l’analista politica Kristina Hinz, «l’alleanza tra narcotrafficanti, chiese evangeliche e gruppi paramilitari unisce il modus operandi del narcotraffico, che cerca l’espansione nei mercati e nei territori, con un fondamentalismo [integralismo, ndr] religioso che vede i non evangelici come seguaci del diavolo». Un abbraccio letale che non promette niente di buono.\n\nfoto: ilpost.it",
    "Brasile, morto l'ultimo indigeno della tribù senza nome dell'Amazzonia": "Non si conosceva il suo nome ma gli studiosi lo avevavo soprannominato 'Uomo del Buco' per l'abitudine di scavare fosse usate soprattutto nella caccia. Secondo i primi rilievi, sarebbe deceduto per cause naturali. Con lui scompare l'unico superstite di un gruppo autoctono sterminato negli anni dalle azioni illegali di minatori, agricoltori e taglialegna ascolta articolo Condividi\n\nLutto in Brasile per la morte dell'ultimo membro di un gruppo indigeno incontaminato stanziato nello Stato di Rondonia, al confine con la Bolivia. L'uomo, di cui non si conosceva il nome, è vissuto in totale isolamento negli ultimi 26 anni. Era stato soprannominato \"l''Uomo del Buco' perché scavava fosse profonde, usate in parte per intrappolare gli animali e in parte come punti di accesso a spazi nascosti. Sarebbe deceduto per cause naturali ma la polizia ha detto che svolgerà comunque delle indagini\n\nIl ritrovamento L'emittente Bbc ha riferito che il corpo senza vita dell’indigeno è stato rinvenuto nei giorni scorsi su un'amaca fuori dalla sua capanna di paglia. Secondo alcuni esperti, l’ultimo esponente della tribù aveva una sessantina d'anni e in base ai primi accertamenti sarebbe morto per cause naturali: il corpo era privo di segni di violenza e non sono state trovate tracce di incursioni nel suo territorio né nella sua dimora. La polizia locale ha annunciato che svolgerà comunque delle indagini per accertare la causa del decesso.\n\nMonitorato da anni approfondimento Amazzonia, i segreti della tribù che vive isolata dal mondo Per la propria sicurezza l'\"Uomo del Buco\" veniva controllato da agenti dell'Agenzia per gli affari indigeni (Funai) del Brasile sin dal 1996. Nel 2018, i membri del Funai sono anche riusciti a filmarlo durante un incontro casuale nella giungla: nel video, viene immortalato mentre taglia un albero con quella che sembra essere un’ascia. Le prove trovate nella capanna dell’uomo e nei suoi campeggi suggeriscono che abbia inoltre piantato mais e manioca e frutti come papaia e banane.\n\nL’ultimo rimasto approfondimento Brasile, tribù indigene usano smartphone per difendere loro cultura Gli altri sei membri rimasti della tribù dell’'Uomo del Buco', stabiliti da sempre nell'area indigena di Tanaru, sono stati uccisi nel 1995 e prima, negli anni '70, si sospetta che la stragrande maggioranza dei suoi esponenti sia stata eliminata da allevatori che volevano espandere la loro terra. Secondo la costituzione del Brasile, gli indigeni hanno diritto alla loro terra tradizionale ma proprio questa tutela ha spinto negli anni coloro che volevano impossessarsi degli appezzamenti a ucciderli. Survival International, un gruppo di pressione che si batte per i diritti delle popolazioni indigene, ha avvertito che in Brasile ci sono circa 240 tribù autoctone, molte delle quali sono minacciate dalle azioni illegali di minatori, taglialegna e agricoltori.\n\nNPK",
    "Brasile: migliaia di persone a Rio de Janeiro per il bicentenario dell’indipendenza": "Sul luogo anche il presidente Jair Bolsonaro arrivato in moto per prendere parte alle celebrazioni\n\nMigliaia di persone si sono radunate sul lungomare di Copacabana a Rio de Janeiro, dove si svolge la parata militare in occasione della commemorazione del bicentenario dell’indipendenza del Brasile. Sul luogo anche il presidente Jair Bolsonaro arrivato in moto per prendere parte alle celebrazioni.\n\n\n\n\n\n\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Brasile: elezioni, perquisita la casa dell'ex giudice Moro - America Latina": "(ANSA) - RIO DE JANEIRO, 05 SET - In Brasile, l'ex giudice Sergio Moro - magistrato simbolo dell'inchiesta 'Lava Jato' (Autolavaggio), la Mani Pulite verdeoro - è stato oggetto di un mandato di perquisizione e sequestro ordinato dal Tribunale regionale elettorale (Tre) di Paranà su richiesta di alcuni partiti di sinistra, tra cui il Partito dei lavoratori (Pt) dell'ex presidente Luiz Inacio Lula da Silva.\n\nMoro - che è candidato in quel collegio per un posto al Senato federale di Brasilia - avrebbe usato materiale elettorale \"irregolare\".\n\nL'ex togato - che per un breve periodo è stato ministro della Giustizia nel governo di Jair Bolsonaro - ha usato Twitter per ripudiare l'azione nei suoi confronti.\n\n\"Oggi il Pt ha mostrato la 'democrazia' che intende stabilire nel Paese, promuovendo una diligenza abusiva nella mia residenza e sensazionalismo nella divulgazione del caso\", ha affermato Moro, autore della sentenza di condanna in primo grado di Lula per corruzione.\n\nQuanto mi viene imputato \"è niente in confronto ai miliardi di reais rubati durante i governi del Pt e di Lula\", ha aggiunto l'ex magistrato, ricordando lo scandalo sui fondi neri a Petrobras. (ANSA).\n\n"
}