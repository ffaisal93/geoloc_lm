{
    "Vietnam: allerta per tifone Noru in arrivo su coste centrali - Mondo": "Il tifone Noru, il quarto a colpire il Vietnam quest'anno ed uno dei più forti degli ultimi vent'anni, toccherrà terra sulle coste del Vietnam centrale nella notte fra martedì e mercoledì.\n\nSecondo il Centro nazionale vietnamita per le previsioni idrogeologiche, il tifone si sta muovendo ad una velocità di 20-25 chilometri orari, con venti di 118-149 chilometri orari, passando stanotte a circa 400 chilometri a nord dell'arcipelago vietnamita delle isole Paracel, dove verrà potenziato dal passaggio attraverso una regione di mare con temperature elevate.\n\nIntorno alle 4 del mattino di mercoledì dovrebbe colpire la zona costiera compresa tra la città costiera di Da Nang e la provincia di Binh Dinh poco più a sud, con venti fino a 166 chilometri orari. Il primo ministro Pham Minh Chinh ha dichiarato lo stato di massima allerta, invitando le autorità locali a prendere i necessari provvedimenti.\n\nE' stato predisposto un piano di evacuazione che interessa quasi 900.000 abitanti, mentre altre 300.000 persone che si trovano su 60.000 imbarcazioni da pesca sono state invitate a trovare rifugi o a tornare a terra.\n\nIl mare sarà estremamente agitato, con onde di 8-10 metri, a partire da oggi, e per il 27 e 28 settembre sono previste piogge torrenziali di 150-300 millimetri fino all'interno del paese, nella regione degli altipiani centrali.\n\nLo riferiscono diversi media vietnamiti.",
    "Diritti lgbtq+ in Asia: benino in Vietnam e Taiwan, malissimo in Indonesia e Brunei": "Se si apre una porta, si chiude un portone. A Singapore sembra essere stato ribaltato il classico detto in riferimento ai diritti della comunità lgbtq+, in uno scenario asiatico dove si iniziano a fare passi avanti dal punto di vista culturale ma con ancora diverse zone d'ombra. Nelle scorse settimane il primo ministro Lee Hsien Loong ha annunciato l'abolizione della storica legge contro l'omosessualità. Si tratta durante l'epoca coloniale della città-stato che fu sotto il controllo dell'impero britannico prima e parte della Federazione della Malesia poi, fino all'indipendenza del 1965. \"Il sesso tra uomini consenzienti non dovrebbe essere criminalizzato. Non c'è alcuna giustificazione per perseguire le persone per questo, né per renderlo un crimine\", ha detto Lee nel suo discorso politico annuale, il National Day Rally, trasmesso in diretta televisiva. \"Credo che l'abrogazione sia la cosa giusta da fare e che la maggior parte dei singaporiani la accetterà. Questo porterà la legge in linea con gli attuali costumi sociali e, spero, darà un po' di sollievo ai singaporiani omosessuali\", ha aggiunto.\n\n\n\nFinita qui? Purtroppo no, per la comunità lgbtq+, delusa da quanto successo di lì a poco. Subito dopo aver annunciato che le relazioni tra persone dello stesso sesso non saranno più illegali, Lee ha impegnato il suo governo a \"sostenere e salvaguardare l'istituzione del matrimonio\", definito dalla Costituzione come un'unione tra uomo e donna. Anzi, pare che il governo renderà di fatto più difficile una futura legalizzazione delle nozze tra persone dello stesso sesso. \"Proteggeremo la definizione di matrimonio, contenuta nell'Interpretation Act e nella Carta delle donne, da eventuali contestazioni costituzionali nei tribunali. Dobbiamo emendare la Costituzione per proteggerla, e lo faremo\", ha dichiarato Lee.\n\nUna doppia mossa che sembra un'opera di bilanciamento tra la necessità di passi avanti sul fronte dei diritti civili per una società così avanzata e sempre più internazionale come quella di Singapore, che sta attraendo diversi expat in uscita da Hong Kong e Repubblica Popolare Cinese, con la necessità di tenersi buone le influenti presenze religiose e conservatrici della città-stato. Tra buddhisti, taoisti e cristiani, a Singapore ci sono anche tante chiese evangeliche molto seguite e dichiaratamente anti lgbtq+. \"Quello che cerchiamo è un accomodamento politico che bilanci le legittime opinioni e aspirazioni dei singaporiani\", ha ammesso lo stesso Lee.\n\nMa di fatto, le conseguenze reali della doppia mossa rischiano di essere più negative che positive per la comunità lgbtq+. La sezione 377A del codice penale, quella che dichiarava le relazioni omosessuali fuori legge, è infatti sempre rimasta in vigore ma da tempo non viene applicata. Mentre ora si teme che su spinta dei gruppi religiosi locali, che hanno accolto in larga parte in modo favorevole le decisioni del governo, Singapore blindi costituzionalmente la definizione di matrimonio come unione tra uomo e donna, rendendo molto più complesso un futuro cambiamento sul fronte delle nozze.\n\nPassi avanti sul fronte culturale sono stati mossi in Vietnam, dove il ministero della Salute ha dichiarato che l'omosessualità non sarà più considerata una malattia. Gli operatori sanitari sono ora chiamati a trattare le persone lgbtq+ con rispetto e garantire che non vengano discriminate. Il ministero ha affermato che i medici non devono \"interferire né forzare il trattamento\" dei pazienti lgbtq+. Se è necessario un supporto, \"deve essere sotto forma di assistenza psicologica e deve essere effettuato solo da coloro che sono a conoscenza dell'identità sessuale\", ha dichiarato il ministero. La svolta segue anni di campagne da parte degli attivisti, finalmente accolte da un governo autoritario ma che negli ultimi tempi ha incrementato la sua cooperazione commerciale con l'occidente, diventando peraltro un hub produttivo sempre più fondamentale in tutta la regione per gli effetti collaterali della guerra commerciale Usa-Cina e per la strategia zero Covid di Pechino.\n\nResta invece ancorata alla tradizione l'Indonesia, dove il massimo organo di studiosi islamici ha esortato il governo a non seguire l'esempio dei paesi limitrofi nel depenalizzare le relazioni tra persone dello stesso sesso, poiché molti nella nazione a maggioranza musulmana più popolosa del mondo continuano a considerare l'omosessualità come deviante. L'omosessualità non è in realtà illegale in Indonesia, tranne che ad Aceh, l'unica provincia che applica la sharia e dove i rapporti tra persone dello stesso sesso sono punibili con un massimo di 100 frustate. Ma negli ultimi anni la discriminazione nei confronti della comunità lgbtq+ è aumentata in tutta l'Indonesia, dove la terapia di conversione rimane una pratica piuttosto comune.\n\nPer restare al Sud-Est asiatico, il Brunei è spesso considerato tra i paesi più pericolosi del mondo per la comunità lgbtq+. I rapporti sessuali tra uomini sono punibili con la morte o la fustigazione, quelli tra donne sono punibili con la fustigazione o la reclusione. Il sultanato ha applicato una moratoria sulla pena di morte nel 2019, ancora in vigore a maggio 2022; la moratoria può essere revocata in qualsiasi momento. All'estremo opposto c'è Taiwan, unico luogo in Asia dove i matrimoni tra persone dello stesso sesso sono consentiti dopo la legalizzazione del 2019. Eppure, nelle scorse settimane Taipei ha avuto problemi con l'InterPride, organizzazione internazionale che sostiene eventi a favore della comunità lgbtq+ in giro per il mondo.\n\nKaohsiung, seconda principale città di Taiwan dopo Taipei, avrebbe dovuto ospitare il WorldPride 2025, dopo aver ottenuto il diritto da InterPride. Sarebbe stato il primo a tenersi in Asia orientale. L'anno scorso il gruppo ha eliminato il riferimento all'isola come \"regione\", inserito in modo da non smentire le rivendicazioni di Pechino che considera Taiwan parte del suo territorio. Ma gli organizzatori di Kaohsiung hanno detto che l'InterPride ha chiesto loro \"improvvisamente\" di cambiare il nome dell'evento in \"Kaohsiung\", eliminando la parola \"Taiwan\". \"Dopo un'attenta valutazione, si ritiene che se l'evento dovesse continuare, potrebbe danneggiare gli interessi di Taiwan e della comunità gay taiwanese. Pertanto, si è deciso di interrompere il progetto prima della firma del contratto\", hanno dichiarato gli organizzatori di Kaohsiung. L'InterPride ha dichiarato in un comunicato di essere stato \"sorpreso di apprendere\" la notizia: \"Eravamo fiduciosi che si sarebbe potuto raggiungere un compromesso nel rispetto della lunga tradizione del WorldPride di utilizzare il nome della città ospitante. Avevamo suggerito di utilizzare il nome WorldPride Kaohsiung, Taiwan\", ha aggiunto l'organizzazione.\n\nVersione smentita dagli organizzatori di Kaohsiung, i quali sostengono di non aver avuto possibilità di scelta sul nome dell'evento e suggeriscono che InterPride non abbia voluto rischiare di entrare in rotta di collisione con Pechino, visto che l'organizzazione starebbe centrando l'affiliazione alle Nazioni Unite dove siede appunto la Repubblica Popolare come \"unica Cina\".\n\n\n\ndi Lorenzo Lamperti (China Files), da Taipei",
    "Vietnam, il tessile deve diventare verde per esportare in Europa - PMI": "(ANSA) - HANOI, 24 SET - Le aziende vietnamite del settore del tessile, dell'abbigliamento e delle calzature in pelle devono migliorare la sostenibilità della loro produzione per esportare i propri prodotti nell'Unione Europea. Un settore, riporta il quotidiano Vietnam Plus, che dall'inizio dell'anno ha intensificato le azioni nella lotta al fast fashion, ai rifiuti tessili e alla distruzione dei tessili invenduti e vuole garanzie che la produzione avvenga nel pieno rispetto dei diritti sociali.\n\n\"L' Europa è un mercato chiave tradizionale per le industrie tessili e calzaturiere del Vietnam, in particolare con l'accordo di libero scambio Unione Europea-Vietnam (Evfta), che ha prodotto un incremento del 25-28% delle esportazioni rispetto all'anno precedente, portando il fatturato del settore al 30% del valore totale delle esportazioni\" ha detto Phan Thi Thanh Xuan, vicepresidente e segretario generale dell'Associazione vietnamita Cuoio Calzature e Borse. Xuan ha aggiunto che per soddisfare i requisiti del mercato europeo, le imprese locali devono migliorare la qualità delle proprie risorse umane e degli impianti di produzione, impiegando energia pulita e tecnologie verdi.\n\nSecondo Vu Duc Giang, presidente dell'Associazione vietnamita Tessile e abbigliamento, investire nella tecnologia è fondamentale per contrastare i problemi di deficit di manodopera, oltre che i problemi ambientali, per i quali già il numero di imprese tessili che utilizzano energia pulita, solare in particolare, è salito al 60-65%.\n\nGli esperti hanno affermato che, per garantire una crescita sostenibile delle esportazioni a lungo termine e soddisfare gli standard europei sulla protezione ambientale, saranno fondamentali gli incentivi a sostegno delle industrie e dei centri di approvvigionamento di materiali, in modo da incoraggiare gli investimenti delle imprese private e delle agenzie a gestione statale. (ANSA).\n\n",
    "Successo per la Young Musician European Orchestra in Vietnam": "Il 12 settembre in Vietnam a Ho Chi Minh City, nuovo nome di Saigon, ha avuto inizio una nuova avventura della Young Musicians European Orchestra, una delle start-up orchestrali italiane più dinamiche, legata al Maestro Paolo Olmi, ma animata da giovanissimi musicisti sia italiani che di molte altre nazioni. Il Direttore Artistico della Orchestra è Ignacio Abalos Ruiz, 33 anni, e il Vice Presidente Martino Colombo dì 19 anni. Dalla sua costituzione la Ymeo ha sempre avuto una vocazione unica, nel panorama italiano delle orchestre giovanili, per le attività all’estero, che promuovono nel mondo la musica e i musicisti italiani all’insegna del dialogo culturale, sociale e religioso. La Ymeo è stata la prima Orchestra occidentale in Iran dopo 50 anni, ha eseguito tournée in Cina, Austria, Albania; ogni anno porta i concerti di Natale a Betlemme e Gerusalemme; ha accolto musicisti da tutte le principali Nazioni del mondo, comprese l’Iran, la Corea del Nord, la Mongolia e il Kazakistan.\n\nIl progetto in Vietnam, fortemente sostenuto dal Consolato Generale d’Italia a Ho Chi Min, dal Cidim-Comitato Nazionale Italiano Musica, dal Ministero della Cultura e dalla Regione Emilia Romagna, si propone di collaborare con l’Opera Nazionale di Ho Chi Minh, che da decenni diffonde in Asia il melodramma con una sua orchestra, un coro, un corpo di ballo e un nutrito gruppo di cantanti. Pochissimi di questi artisti però hanno avuto contatti con il mondo musicale e teatrale italiano e da loro è partita la richiesta di collaborare con il Maestro Olmi e la Ymeo per lo studio, la ricerca e la formazione sul repertorio italiano, sia operistico che strumentale.\n\nLa prima a partire per il Vietnam è stata la cantante Wilma Vernocchi, espertissimo soprano che dopo una carriera internazionale è oggi una insegnante di canto appassionata e competente. La Signora Vernocchi per 12 giorni ha lavorato con i cantanti e i coristi vietnamiti approfondendo lo studio sulla tecnica vocale, la conoscenza del testo italiano e lo stile del belcanto. Contemporaneamente è partito il Maestro Olmi che ha tenuto una serie di masterclass all’Università di Ho Chi Minh. Nei giorni successivi il Coro, i solisti e l’Orchestra dell’Opera di Ho Chi Minh, insieme ai loro giovani colleghi arrivati dall’Italia, hanno effettuato parecchie sessioni di prove di assieme per finire il 23 settembre in un grande Concerto interamente dedicato al repertorio Italiano.\n\nCon loro anche due talentosi cantanti Italiani: il tenore Manuel Amati e il soprano Scilla Cristiano, che si sono confrontati con i loro colleghi asiatici. Il lungo programma musicale eseguito il 23 settembre -al Teatro dell’ Opera di Ho Chi Minh – ha compreso non solo sinfonie, romanze e cori da Opere, ma anche alcuni brani strumentali e solistici molto interessanti del repertorio italiano, affidati a tre giovanissimi musicisti della Orchestra: il violoncellista Enrico Mignani, la Violinista Lucrezia Costanzo e il contrabbassista Diego de Santiago.\n\n“Appena si è sparsa la notizia della nostra Tournée a Ho Chi Minh – dice il Maestro Olmi – molte realtà musicali Vietnamite ci avevano chiesto di fermarci alcuni giorni in più per collaborare anche con loro. Purtroppo questa volta non sarà possibile, dobbiamo rientrare subito in Italia per essere presenti il giorno delle elezioni, ma contiamo di tornare sicuramente e di collaborare anche con le Orchestre Sinfoniche di Hanoi e di Ho Chi Minh. L’Orchestra ed io siamo molto contenti di tornare all’estero dopo il Covid. Quest’anno abbiamo già partecipato alla Settimana della Cultura Italiana a Tirana, dopo il Vietnam sarà la volta della Terra Santa in dicembre mentre in marzo saremo per alcuni concerti in Libano, al Festival di Beirut e a Tiro. In aprile si ripeterà la nostra collaborazione con il Bach-Chor di Monaco, mentre stiamo preparando altri progetti in Turchia con la Bilkent University e addirittura in Congo!”\n\nIl concerto di ieri 23 settembre presso il Teatro dell’Opera di Ho Chi Minh City ha visto una grande partecipazione di pubblico giovane, quello degli universitari che avevano seguito con passione le lezioni di Paolo Olmi. Tutti i brani hanno ottenuto grandi applausi, che sono diventati vere ovazioni dopo la Sinfonia dalla Semiramide di Rossini e dopo il monumentale finale dal Guglielmo Tell. Particolare successo per i due giovani solisti della orchestra, Enrico Mignani al violoncello e Diego de Santiago al contrabbasso, che hanno eseguito due pagine virtuosistiche di Paganini e Bottesini ottenendo applausi, grida e boati di entusiasmo dal pubblico.",
    "Usa e Vietnam stringono ulteriormente i loro legami": "Il 12 settembre 2022, il vicesegretario alla Difesa Usa, Ely Ratner, ha co-presieduto il Defense Policy Dialogue Stati Uniti-Vietnam (Dpd) con il viceministro della Difesa del Vietnam, il generale Hoang Xuan Chien ad Hanoi. Il Dpd Usa-Vietnam è il forum di più alto livello per il progresso della cooperazione bilaterale in materia di difesa tra i due Paesi.\n\nDurante l’incontro si è riaffermata l’importanza della partnership globale tra Washington e Hanoi, soprattutto alla luce delle mutevoli dinamiche regionali nell’Indo-Pacifico. Ratner ha tenuto a sottolineare l’impegno degli Stati Uniti per un Vietnam forte, prospero e indipendente senza dimenticare il continuo sostegno degli Usa per la centralità dell’Asean. Entrambi i rappresentanti hanno riaffermato l’importanza dell’ordine internazionale basato su regole e hanno deciso di lavorare collettivamente e con partner che la pensano allo stesso modo per affrontare e risolvere pacificamente le controversie nella regione. È stata sottolineata anche l’importanza della cooperazione pratica tra Stati Uniti e Vietnam, e si è stabilito di concentrarsi su una cooperazione rafforzata in materia di commercio, Difesa, sicurezza marittima, condivisione delle informazioni e sicurezza informatica.\n\nNel 2020, Stati Uniti e Vietnam hanno celebrato il 25esimo anniversario della nascita di relazioni diplomatiche, le prime dalla fine del conflitto che ha insanguinato il Sudest Asiatico nel secolo scorso. Da allora le relazioni bilaterali tra i due Paesi hanno fatto passi da gigante, al punto che ora Hanoi e Washington cooperano su un’ampia gamma di questioni. In particolare è stata data attenzione all’ambito della sicurezza internazionale e della Difesa: i due Paesi condividono la visione comune di un Indo-Pacifico libero e aperto. La cooperazione in materia di sicurezza si basa sull’impegno reciproco di affrontare le sfide alla sicurezza regionale in modo congiunto, e in questo senso, nel corso degli anni, si sono tenuti una decina di incontri al vertice per discutere della cooperazione bilaterale.\n\nLa visita, a marzo 2018 della portaerei Uss Carl Vinson a Da Nang, è stata la prima di una unità statunitense di questo tipo in più di 40 anni. Il 9 marzo 2020, gli Stati Uniti hanno reiterato l’azione con lo scalo di cinque giorni della portaerei Uss Theodore Roosevelt sempre nel porto vietnamita un tempo base aeronavale statunitense.\n\nIl sostegno statunitense si è esplicitato a livello finanziario: tra il 2015 e il 2019, il Dipartimento di Stato Usa ha autorizzato l’esportazione di sistemi per la Difesa del valore di oltre 32,3 milioni di dollari consistenti in apparecchiature di controllo del fuoco, laser, sistemi di imaging e guida, elettronica militare e armi da fuoco. Il Dipartimento attualmente fa registrare anche oltre 162 milioni di dollari di contratti di vendita per armamenti al Vietnam. Dal 2017 al 2021, Hanoi ha ricevuto circa 60 milioni in assistenza alla sicurezza nell’ambito del programma Fmf (Foreign Military Financing) e oltre 20 milioni nell’ambito del programma Southeast Asia Maritime Security Initiative (Samsi). Infine il Vietnam ha anche ricevuto ulteriori 81,5 milioni nell’esercizio 2018 del Fmf per supportare la strategia indo-pacifica. I progetti chiave finanziati dagli Usa attraverso il fondo costituito espressamente per il Vietnam riguardano la Guardia Costiera di Hanoi, che ha visto la ristrutturazione e la manutenzione di due cutter un tempo appartenenti alla Uscg (United States Coast Guard) e l’acquisto di nuove motovedette “MetalShark”. I cutter rappresentano il più importante trasferimento di un sistema d’arma tra Stati Uniti e Vietnam.\n\nIl programma Samsi è stato pensato per aumentare la consapevolezza nel dominio marittimo, aumentare la presenza dei Paesi partner degli Usa nelle proprie acque territoriali e aiutarli a salvaguardare le norme del diritto internazionale marittimo. Il Vietnam, utilizzando i fondi del Samsi, ha acquistato lo Uas (Unmanned Air System) Scan Eagle.\n\nQuesta rinnovata amicizia ha portato il paese della penisola indocinese a diventare più presente nel consesso internazionale: Hanoi ha contribuito alle missioni di mantenimento della pace delle Nazioni Unite nella Repubblica Centrafricana e nel Sud Sudan. Ma gli effetti più rilevanti dei rapporti bilaterali tra i due Paesi si vedono soprattutto in campo militare: nel 2018 il Vietnam ha partecipato per la prima volta all’importante esercitazione militare Rim of the Pacific (Rimpac), dopo aver inviato per la prima volta osservatori nel 2012 e nel 2016.\n\nNella più classica tradizione della politica “hub and spoke” statunitense, Washington non ha fatto mancare il sostegno all’economia vietnamita, in modo da rafforzarne le capacità, legandola alla propria orbita, e così allontanarla dalla dipendenza dalla Cina. L’agenzia statunitense per lo sviluppo internazionale (Usaid) e il Ministero della Pianificazione e degli Investimenti vietnamita, hanno firmato un accordo del valore di 42 milioni di dollari ad aprile 2020 volto a promuovere la competitività economica del Vietnam attraverso il rafforzamento del settore privato, dell’innovazione, delle startup e del capitale umano. Le attività di assistenza tecnica dell’Usaid si prefiggono di migliorare la capacità delle piccole e crescenti imprese vietnamite, comprese quelle guidate dai soggetti più vulnerabili della società, facilitandone l’accesso alla tecnologia, alle capacità di gestione aziendale e al capitale. Questa attenzione di Washington verso il suo vecchio nemico, si spiega nella particolare situazione politica che interessa il Mar Cinese Meridionale, specchio d’acqua prospiciente il Vietnam ma rivendicato dalla Cina.\n\nHanoi e Pechino hanno in essere un contenzioso che dura da tempo, e nei decenni passati sono giunti anche al conflitto aperto a seguito di aggressioni cinesi (1979 e 1988), e ora Washington sta “chiamando a raccolta” tutti gli avversari regionali della Cina per cercare di limitarne l’influenza e l’espansione nella regione indo-pacifica. Lo stesso Vietnam poi, insieme all’altro principale rivale della Cina nel Mar Cinese Meridionale, le Filippine, ha intrapreso anche la via del rafforzamento delle sue posizioni nelle acque contese attraverso un allargamento del raggio dei pattugliamenti navali e con una più stretta cooperazione non solo con gli Stati Uniti ma anche con le altre potenze schierate con Washington. Hanoi, però, si trova ancora in una posizione delicata in quanto ancora dipendente economicamente dal gigante asiatico, ma stante la continua crescita dei rapporti tra Vietnam e Stati Uniti è prevedibile che presto cessi di avere un atteggiamento prudente.\n\nA tal proposito ricordiamo che in un rapporto al Congresso Usa del 2021, si affermava che il volume degli scambi commerciali tra due Paesi, l’anno precedente, era stimato 90 miliardi di dollari complessivi facendo registrare un +17% rispetto al 2019. Stanti i timori/ambiguità degli altri Paesi che si affacciano sul Mar Cinese Meridionale, il Vietnam si candida, perciò, a essere il partner privilegiato di Washington nel suo contrasto alla Cina in quel settore di Indo-Pacifico.",
    "20 settembre 1977: il Vietnam viene ammesso alle Nazioni Unite": "Subito dopo aver ottenuto l’indipendenza nazionale, il 2 settembre 1945, il presidente Hồ Chí Minh inviò una lettera per chiedere alle Nazioni Unite di ammettere il Vietnam come uno dei suoi membri. In una lettera dell’ottobre al presidente statunitense Harry Truman, il leader vietnamita affermava il desiderio del Vietnam di cooperare con le democrazie del mondo e di entrare a far parte della neonata Commissione economica delle Nazioni Unite per l’Asia e l’Estremo Oriente [1].\n\nIl presidente Hồ Chí Minh si rese presto conto dell’importanza di entrare a far parte di organizzazioni e movimenti internazionali, aderendo ai loro principi e scopi, e applicandone le regole per sostenere la rivoluzione vietnamita. Il leader vietnamita chiese anche l’intervento dell’Onu per risolvere prima la questione coloniale e poi quella della riunificazione del Paese, ma, a causa dell’opposizione del blocco occidentale, i suoi appelli rimasero inascoltati.\n\nDopo la riunificazione del Paese nel 1975, il governo della Repubblica Socialista del Vietnam e il Partito Comnunista del Vietnam hanno continuato a sostenere l’ingresso del Paese nelle Nazioni Unite. Il 20 settembre del 1977, oltre due anni dopo la riunificazione nazionale e più di 32 anni dopo la dichiarazione d’indipendenza, il Vietnam è finalmente stato ammesso come membro dell’Assemblea generale dell’ONU. Tuttavia, già prima dell’ingresso ufficiale nelle Nazioni Unite, il Vietnam aveva dimostrato il proprio impegno in ambito internazionale, venendo ammesso in altre istituzioni: il 15 settembre 1976, al Fondo Monetario Internazionale (Fmi); il 21 settembre 1976, alla Banca Mondiale (Wb); il 23 settembre 1976, alla Banca asiatica di sviluppo (Adb).\n\nDopo essere divenuta il membro numero 149 dell’Onu, la delegazione vietnamita guidata dal vice premier Nguyễn Duy Trinh ha affermato la propria intenzione di “unirsi alle Nazioni Unite e utilizzare le Nazioni Unite come forum per raccogliere più consensi per la lotta comune dei popoli in tutto il mondo, e allo stesso tempo sostenere la causa della costruzione del socialismo nel nostro Paese” [2]. Partecipando alle attività delle Nazioni Unite, il Vietnam ha mantenuto la linea guida di politica estera del Partito, ha innalzato le due bandiere dell’indipendenza nazionale e del socialismo, unito le forze socialiste ai fini dell’indipendenza nazionale, della democrazia e del progresso sociale, dell’antimperialismo, della lotta al colonialismo, al razzismo, ai regimi fascisti, e nel contempo si è avvalso di eventi internazionali favorevoli per la protezione e la costruzione del socialismo in patria.\n\nA partire da questo momento, il Vietnam ha partecipato ad attività diplomatiche principalmente presso le Nazioni Unite, le agenzie specializzate delle Nazioni Unite e il Movimento dei Paesi Non Allineati per migliorare gradualmente le sue relazioni internazionali. Il VI Congresso del Pcv (1986) ed il VII Congresso del Pcv (1991) hanno fornito ulteriori spinte in questo senso. Il documento finale del VII Congresso, in particolare, affermava che la missione del Vietnam negli affari esteri era di \"contribuire ad aiutare le Nazioni Unite a servire in modo più efficace gli obiettivi di pace, amicizia, cooperazione e sviluppo dell’umanità”. Inoltre, incoraggiava la “cooperazione con istituzioni monetarie e finanziarie internazionali, organizzazioni specializzate delle Nazioni Unite e organizzazioni non governative” [3].\n\nLa cooperazione con le Nazioni Unite ha creato condizioni favorevoli per migliorare il livello tecnologico e promosso il progresso scientifico e tecnico in Vietnam, restaurato e costruito nuovi impianti di produzione, aumentato lo sviluppo delle capacità. Allo stesso tempo, mentre era sotto embargo, la cooperazione con le Nazioni Unite ha creato le condizioni affinché il Vietnam potesse accedere agli aiuti finanziari\n\nPiù di recente, l’XI Congresso del Pcv, tenutosi nel 2011, ha riaffermato i principali obiettivi della politica estera vietnamita: \"Attuare coerentemente la politica estera di indipendenza, sovranità, diversificazione e multilateralizzazione delle relazioni estere, integrazione internazionale attiva, nonché essere un amico e partner fidato e un membro responsabile della comunità internazionale. [...] Partecipare a meccanismi di cooperazione politica e di sicurezza bilaterale e multilaterale per gli interessi nazionali nel rispetto dei principi fondamentali del diritto internazionale e della Carta delle Nazioni Unite” [4].\n\nProprio nel nuovo secolo, il Vietnam ha affermato sempre più il proprio ruolo di Paese protagonista delle relazioni internazionali e del multilateralismo. Dal 2006, il Vietnam ha ricoperto con successo le seguenti posizioni: membro non permanente del Consiglio di sicurezza delle Nazioni Unite (2008-2009), presidente della Conferenza mondiale sul disarmo (2009), presidente del consiglio dei governatori dell’Agenzia internazionale per l’energia atomica (2013-2014), membro del Consiglio per i diritti umani (2014-2016), e inoltre ha organizzato con successo la 132ma Assemblea dell’Unione Interparlamentare (2015). Infine, il 2 gennaio 2020, il Vietnam ha ottenuto la presidenza del Consiglio di sicurezza delle Nazioni Unite come membro non permanente eletto per il biennio 2020-2021.\n\nOggi, il Vietnam partecipa come uno dei Paesi più attivi nel mantenimento di un ambiente internazionale pacifico favorevole allo sviluppo sostenibile, risolvendo le sfide alla pace e alla sicurezza internazionali in primo luogo mediante misure di pace ai sensi della Carta delle Nazioni Unite, e si prepara in modo proattivo a utilizzare i meccanismi e i forum delle Nazioni Unite in caso di necessità per proteggere gli interessi della sovranità territoriale del Vietnam.\n\nInfine, il Vietnam si è unito a un gruppo di Paesi leader nella promozione dell’attuazione di accordi internazionali in risposta ai cambiamenti climatici, come l’Accordo di Parigi del 2015. Ai forum delle Nazioni Unite, il Vietnam lavora con altri Paesi verso l’obiettivo comune di promuovere le attività delle Nazioni Unite nella direzione di un approccio globale per i diritti economici, sociali, culturali, civili e politici, coniugando armoniosamente i principi del diritto internazionale con le specifiche condizioni storiche, politiche, economiche, sociali, culturali, religiose e nazionali.\n\nNote:\n\n[1] President Ho Chi Minh: Complete works, vol.4, National Political Publishing House, Hanoi, 2011, pp. 60-61, 80, 82-83.\n\n[2] Archivi del Ministero degli Esteri.\n\n[3] CPV: Complete set of documents of the Party, vol.51, National Political Publishing House, Hanoi, 2007, p. 48.\n\n[4] CPV: Documents of the 11th National Congress, National Political Publishing House, Hanoi, 2011, pp. 138, 236.",
    "Vivere in Vietnam e temere il braccio di ferro tra Usa e Cina": "La prima puntata del diario di viaggio nel sud est asiatico\n\nLa seconda puntata del diario di viaggio nel sud est asiatico\n\nQuella vietnamita è un’identità costruita sulla memoria della violenza e della guerra. Lo testimonia il fatto che quasi ogni monumento nazionale e ogni statua è in qualche modo legata all’ambito militare o della guerra. Gli unici luoghi davvero curati, maniacalmente, sono quelli del potere: le incarnazioni delle istituzioni devono essere pulite, limpide, nella piazza del municipio dove svetta, tra piastrelle ordinate e aiuole verdi, la statua di Ho Chi Minh, l’eroe patriarca che dichiarò l’indipendenza dal regime coloniale francese nel 1945 e che guidò il Vietnam del Nord alla riconquista di Saigon, che prese poi il suo nome.\n\nFacendo duecento metri, in qualunque direzione da un luogo di rilievo istituzionale, i marciapiedi si spezzano, la natura esonda dalle strade, dai palazzi, in fogliame e liane, radici che si aggrovigliano attorno a muri inceneriti, scrostati e perlopiù fatiscenti. Il Vietnam è un Paese che ha vissuto una guerra lunga ben oltre vent’anni anni di quella chiamata “del Vietnam” (1955-1975). È dal finire della Seconda guerra mondiale che i vietnamiti hanno cominciato a combattere contro gli occidentali: prima contro il regime coloniale francese, in una lotta tra nord e sud del Paese, ma finanziata largamente dagli Stati Uniti che avevano tutto l’interesse nel mantenere rapporti con un paese colonizzato. E poi direttamente, per dieci interminabili anni, si sono spesi in una guerra diretta con la prima potenza al mondo che non si è per nulla risparmiata nel conflitto.\n\nHa inviato milioni di uomini al fronte, riversato decine di milioni di litri di “agente arancio”, una dioxina dagli effetti catastrofici, anche a lungo termine, responsabile di generazioni nate malformi, amputate, cieche. Hanno infuocato le foreste spargendo fiamme dal cielo come si semina un fertilizzante sui campi. Il museo della memoria della guerra è forse l’esempio più controverso e tipico di un’istituzione volta a una creazione identitaria. Testimonia in maniera chiara il punto di vista vietnamita su un conflitto che siamo stati abituati a immaginare soltanto attraverso i film americani.\n\nEntrando al museo si incontrano immediatamente, esposti all’esterno, cinque carri armati, un Chinook per trasporto truppe, due caccia, un aereo bombardiere, un aereo da ricognizione e un elicottero, tutti targati U.S. Air Force. Mezzi di artiglieria, bulldozer. Al museo non c’è quasi nulla di vietnamita: le bombe, l’artiglieria, i fucili e le maschere antigas: quasi tutto qui è americano. Di vietnamita c’è solo la sofferenza, come se i vietcong non avessero mai combattuto nelle foreste, immersi fino al naso nella melma dei fiumi, come i film americani ce li dipingono.\n\nAttraverso il museo della memoria della guerra, il Vietnam avrebbe potuto raccontarsi come un popolo forte, vittorioso sul potente invasore. Sceglie invece un’altra narrazione, quella della violenza subita rimuovendo del tutto quella che invece hanno praticato. Attraverso la riproduzione delle celle in cui i vietnamiti venivano richiusi, le ghigliottine, le macchine di tortura, le “Tiger Cage” (gabbie di ferro arrugginito e filo spinato, più piccole di una bara, dove i vietnamiti venivano rinchiusi per giorni o fino alla morte) i bambini (e sono molti, in visita coi genitori) imparano a pensarsi come un popolo martirizzato.\n\nIl racconto della violenza subita, testimoniato da fotografie raccapriccianti e da elenchi sterminati delle torture ricevute, vuole da un lato svelare la brutalità americana, ma dall’altro intende riscattare l’immagine del popolo aggressore. Sopra alla nota fotografia di Kim Phúc, la bambina nuda che corre in strada, ustionata dal napalm, è affissa una targa su cui si celebrano tutti i premi internazionali, molti dei quali americani, tra cui il Pulitzer, con cui il fotografo Nick Út, grazie a quello scatto, è stato insignito.\n\nAllo stesso modo, nell’ultima delle stanze, dopo aver attraversato intere sale di fotografie che immortalano bambini deformati dalle violenze genetiche dell’agente arancio, sono affisse, come fossero eroi, le fotografie di decine tra giornalisti e attivisti americani che sono stati arrestati per aver gridato alla pace negli anni della guerra. A poche centinaia di metri dal museo, fuori dal Palazzo dell’Indipendenza, è affisso uno striscione che annuncia i festeggiamenti per il 27esimo anniversario della riapertura delle relazioni bilaterali con gli Stati Uniti, avvenuta nel 1995.\n\nChi vince la guerra ha il diritto di raccontarla, a se stesso e agli altri, di scrivere la storia. Ma è inquietante pensare che proprio mentre io e Paolo – all’inizio del mese di agosto – vaghiamo tra i relitti e le riproduzioni di un conflitto concluso, due portaerei americane, a pochi chilometri dalle coste vietnamite, stanno solcando le onde del mar Cinese Meridionale insieme alla loro flotta d’assalto, accompagnati da due sottomarini nucleari, in una danza atomica con le portaerei cinesi che, poco più a nord, sfilano in quelle che sono state definite le più imponenti esercitazioni militari mai messe in pratica dalla Cina (che includono lanci dal vivo di colpi di artiglieria e di missili in sei aree marittime off-limits a navigazione e sorvolo), in un braccio di ferro che si gioca nelle acque del Pacifico.\n\nI ministri degli esteri dell’Aesan, di cui fa parte anche il Vietnam, si sono detti molto preoccupati dalla prospettiva di finire coinvolti, più o meno indirettamente, in una prova di forza che «potrebbe destabilizzare la regione e alla fine potrebbe portare a errori di calcolo e quindi a conseguenze imprevedibili tra le principali potenze». Il Vietnam ricorda, e assiste inquietato.",
    "L'ambasciatore vietnamita in città per un incontro istituzionale e l'inaugurazione della mostra \"Uno scorcio del Viet Nam a Venezia\"": "Dare avvio ad una serie di iniziative da organizzare, a Venezia, per i festeggiamenti dei 50 anni dei rapporti diplomatici tra l'Italia e il Vietnam, con protagoniste cultura e tradizioni dei rispettivi territori. Si è tenuto nel pomeriggio di oggi, venerdì 23 settembre, un incontro istituzionale nella sede veneta dell'associazione \"Italia Vietnam\", in area Saffa a Venezia, tra l'ambasciatore vietnamita in Italia, Duong Hai Hung, l'assessore alla Promozione del territorio e all'Università. Marco Cerasa e Francesco Musco, rispettivamente rappresentanti degli atenei Ca' Foscari e Iuav.\n\nL'incontro è stata occasione per ricordare i forti legami del Paese del sud-est asiatico con l'Italia e con Venezia e anche per consegnare a Duong Hai Hung, come dono, un gagliardetto della città. Dopo l'incontro la delegazione si è spostata in campo San Moisè per un doppio appuntamento dedicato alla cultura vietnamita. Nel campo davanti la chiesa di San Moisè si sono esibiti 8 danzatori in una performance di coreografie tradizionali, coordinate da \"Italia-Vietnam Ponte tra Culture\" di Bologna.\n\nSubito dopo è stata inaugurata la mostra fotografica \"Uno scorcio del Viet Nam a Venezia\", voluta per celebrare il 77.mo anniversario dell'indipendenza del Paese. L'esposizione, a ingresso libero, sarà aperta fino al 28 settembre, tutti i pomeriggi, dalle 15 alle 19.\n\nAll'associazione \"Italia Vietnam\" andranno inoltre 200 libri in lingua vietnamita, un computer, un proiettore e altro materiale utile a realizzare nella sede un centro permanente di cultura del Paese. La giornata è stata anche occasione per ricordare la presenza di numerosi studenti di origine vietnamita che frequentano gli atenei veneziani e per sottolineare che Ca' Foscari organizza un corso di Lingua Vietnamita al quale, per lquest'anno accademico, sono iscritti venti studenti.",
    "In Vietnam è tornata la propaganda con gli altoparlanti": "In Vietnam sta tornando la propaganda fatta con gli altoparlanti. E’ questa la notizia che è trapelata da Hanoi, capitale dello stato e seconda città per grandezza. La decisione presa dall’amministrazione municipale, che porta alla mente dei momenti orribili.\n\nUn passo indietro per il Vietnam\n\nHanoi, città con otto milioni di abitanti, si presenta particolarmente rumorosa a causa del traffico, dei numerosi cantieri e dall’alta densità abitativa. Nonostante quindi gli altoparlanti rappresentino un’ulteriore sorgente di inquinamento acustico, l’amministrazione cittadina e il partito comunista nazionale ritengono gli altoparlanti un metodo efficace ed affidabile per comunicare con un ampio pubblico.\n\nPotrebbe interessarti Gianni Morandi: “Ho ospitato un’ucraina, piangeva e ora è tornata lì sotto le bombe” Gianni Morandi ha parlato della guerra, dopo aver ospitato una donna ucraina per 15 giorni, prima che lei decidesse di tornare a casa nonostante le bombe. Si è mostrato piu’ volte, con la sua chitarra, per chiedere la pace in Ucraina e ha ospitato a casa sua – una villa nelle campagne appena fuori Bologna … Leggi tutto\n\nQuesto sistema venne installato per la prima volta negli anni 70, durante la guerra contro gli Stati Uniti. La sua funzione, oltre a quella di annunciare eventuali bombardamenti, era di rafforzare lo spirito patriottico verso il Vietnam in un momento decisamente non facile. Dopo il ritiro delle truppe statunitensi, il sistema di altoparlanti venne “riconvertito” per dare consigli comportamentali, avvertimenti e varie comunicazioni locali.\n\nNegli ultimi anni e nello specifico nel 2017, il sindaco Nguyen Duc Chung annunciò lo smaltimento dell’intera rete oramai obsoleta. Tuttavia, durante gli anni della pandemia furono nuovamente impiegati per messaggi quali ad esempio il rispetto del distanziamento e l’utilizzo delle mascherine. Il progetto del nuovo sindaco eletto recentemente andrebbe a ribaltare la decisione del 2017. È stato infatti deciso di rimettere in funzione gli altoparlanti e di installare una nuova rete per coprire l’intera città entro il 2025. L’obiettivo, a quanto pare, sembrerebbe essere quello di aumentare potere e controllo delle autorità locali sulla popolazione.",
    "Attenzione ai giovani e prevenzione della tossicodipendenza: l'impegno sociale della Chiesa": "ASIA/VIETNAM - Attenzione ai giovani e prevenzione della tossicodipendenza: l'impegno sociale della Chiesa\n\ndipendenze giovani droga sabato, 24 settembre 2022\n\nHanoi (Agenzia Fides) - Aiutare i giovani ad acquisire le conoscenze necessarie sugli effetti dannosi del consumo di droghe e accompagnarli nella prevenzione delle tossicodipendenze: con questo intento la Chiesa cattolica in Vietnam collabora con l'Istituto di ricerca vietnamita per la prevenzione della droga, organizzando seminari dedicati agli adolescenti, cattolici e non. Ad Hanoi, nella parrocchia di Thach di Bich, un recente seminario ha coinvolto oltre 200 giovani in discussioni e laboratori di gruppo, mentre studiosi, biologi e psicologi hanno spiegato come identificare i vari tipi di sostanze stupefacenti e come affrontare le situazioni correlate al consumo di droghe e alle dipendenze.\n\nIl seminario ha fatto leva sull'obiettivo di \"proteggere e custodire se stessi e il prossimo\", mentre don John The Baptized Nguyen Van Quang, Direttore della Caritas di Hanoi, ha notato l'importanza della cooperazione tra la Chiesa e gli enti pubblici per la prevenzione delle tossicodipendenze nella società.\n\nTale impegno comune viene generalmente apprezzato: nei mesi scorsi il quotidiano statale vietnamita \"Bao Binh Thuan\" ha pubblicato un articolo intitolato: \"L'uomo che aggiusta le vite dei giovani\", parlando dell'opera meritoria di padre Anthony Le Minh Tuan, sacerdote della parrocchia di Thanh Xuan, nella diocesi di Phan Thiet, (nella provincia di Binh Thuan, in Vietnam meridionale), che aiuta i giovani a uscire dalla tossicodipendenza.\n\nIl quotidiano ha scritto: \"Promuovendo lo spirito di fede in Dio e l'amore per la nazione, conducendoli sulla via della buona vita e della pratica religiosa, padre Le Minh Tuan promuove tra i giovani uno stile di vita sano e costruttivo, aiutandoli a curarsi e rifarsi una vita\".\n\nLa Chiesa cattolica in Vietnam ha rilevato che il numero dei tossicodipendenti nella nazione è in aumento e che l'età media dei consumatori di droghe si va abbassando. Per questo padre Tuan visita le famiglie dei ragazzi per capire meglio la loro situazione e trovare il modo pratico per motivare gli adolescenti a intraprendere un cammino di liberazione dalla dipendenza. \"Attraverso il suo calore e la sua sincerità - prosegue il giornale - padre Tuan coglie i pensieri, i desideri e il cuore dei ragazzi vittime di droga, accompagnandoli a trovare un lavoro adeguato per stabilizzare le loro vite e integrarsi nella comunità\".\n\nMolti dei ragazzi salvati dalla droga prendono oggi parte attivamente alla vita pastorale della comunità ecclesiale e anche alle attività sociali, visitando gli anziani soli e aiutando le famiglie indigenti. \"Con tutto il suo amore, padre Tuan ricorda ai genitori di prendersi cura dei propri figli, perché stiano lontani dai mali sociali\", osserva l'articolo, elogiando il fatto che l'opera del sacerdote contribuisca a \"rimuovere le barriere della discriminazione nei confronti dei tossicodipendenti dopo la disintossicazione e a dare loro un'opportunità per ricostruire le loro vite\".\n\nPadre Tuan non è il solo sacerdote cattolico attivo in questo campo. L'Istituto di ricerca vietnamita per la prevenzione della droga, riconosce che \"le comunità religiose in generale, e le comunità cattoliche in particolare, svolgono attività creative e utili alla prevenzione e al controllo della droga\". I seminari e le attività promosse dalla Chiesa cattolica, si osserva, \"risultano importanti nell'organizzare attività comunitarie e condividere metodi e vie per un trattamento efficace della tossicodipendenza”.\n\nLa tossicodipendenza è un problema storico in Vietnam. Sebbene il Vietnam abbia una lunga storia come produttore di papaveri da oppio e come crocevia per il traffico di droga, ora ha in vigore alcune delle leggi anti-droga più severe al mondo, finalizzate a ridurre la produzione, il consumo e il traffico di stupefacenti. Le autorità governative considerano oggi l'abuso di droghe come un problema di salute pubblica piuttosto che come un vizio sociale (come avveniva in passato) e hanno avviato politiche per educare i cittadini a ridurre ed evitare il consumo di droghe.\n\nTuttavia, secondo i dati del Ministero vietnamita della Pubblica sicurezza, i tossicodipendenti diventano sempre più giovani, e il 60% delle persone che fa uso di droghe per la prima volta è costituito da giovani tra 15 e 25 anni. Inoltre il consumo di droghe sintetiche rappresenta il 70-80% del totale delle sostanze usate. I consumatori di droghe sintetiche sono poi spesso associati a crimini violenti. A dicembre 2021, il Vietnam ha registrato ufficialmente 238.171 tossicodipendenti, con un aumento di 3.159 unità rispetto all'anno precedente.\n\n(PA-AD) (Agenzia Fides 24/9/2022)\n\nCondividi:",
    "Una delegazione reatina partecipa alle celebrazioni per la festa nazionale del Vietnam": "Il sindaco di Rieti, Daniele Sinibaldi, insieme ad una delegazione della città, ha partecipato alla cerimonia organizzata dall’Ambasciatore del Vietnam in Italia, Duong Hai Hung, in occasione del settantasettesimo anniversario della Festa Nazionale della Repubblica Socialista del Vietnam.\n\nL’invito ai rappresentanti della città di Rieti fa seguito ai positivi incontri delle settimane scorse avviati in occasione della Fiera Campionaria Mondiale del Peperoncino e proseguiti con una visita alla città centro d’Italia da parte di una delegazione della provincia vietnamita di Quang Ngai.",
    "Fare business in Vietnam: un corso di formazione per imprenditori ed export managers": "Ormai prossimo ai 100 milioni di abitanti, il Vietnam è una delle economie più dinamiche del Sud Est asiatico.\n\nAd esempio, manifattura e tecnologia sono due settori in crescita in questo Paese, così come è in crescita la classe media vietnamita.\n\nNel 2021 gli Stati Uniti sono stati il maggiore compratore di prodotti vietnamiti. A gennaio 2022, il Canada e il Vietnam hanno siglato il Canada-Vietnam Joint Economic Committee: una intesa per rafforzare la cooperazione economica tra i due Paesi.\n\nLa società Dezan Shira & Associates, con sede principale a Hong Kong, fornisce strumenti e servizi per assistere i partners nell’ingresso e nella crescita sui mercati asiatici. In Italia, i suoi uffici si trovano a Milano, Conegliano, Udine.\n\nDa mercoledì 14 settembre 2022 si svolgerà un corso online di formazione organizzato da Dezan Shira & Associates e OrbisConnex sul tema: fare business in Vietnam.\n\nCon durata di 10 settimane – ogni mercoledì in video conferenza su Zoom, fino al 16 novembre 2022, 10-11:30 am EDT – il corso è tenuto da un team di analisti italiani e vietnamiti.\n\nDestinato ad imprenditori di piccole e medie imprese interessati ad entrare nel mercato vietnamita, con particolare attenzione al settore manifatturiero, il corso approfondirà i seguenti temi: l’ambiente economico e politico in Vietnam, la comunicazione e la negoziazione nelle transazioni di business, la costruzione di relazioni lavorative in Vietnam, la compravendita di prodotti e servizi e la fiscalità in Vietnam, l’analisi della attuale supply chain internazionale. Una sessione specifica sarà dedicata alla conoscenza della storia del Vietnam dalla prospettiva dei vietnamiti, e alla sua importanza per il business.\n\nQuota di partecipazione: $ 1,488.00/person + $ 37.20 service fee.\n\nPer ulteriori informazioni e per iscriversi al corso: qui.",
    "Italia-Vietnam: il punto sul futuro delle relazioni commerciali al Forum per la cooperazione economica.": "Si è svolto mercoledì 21 settembre, presso la sede di Banca Mediolanum a Milano, il Forum per la cooperazione economica tra Vietnam e Italia alla presenza di rappresentanti delle istituzioni, 37 imprese vietnamite, dei rappresentanti del mondo imprenditoriale italiano e dei partner dell’iniziativa. L’evento è stato organizzato dall’ Ufficio Commerciale dell’Ambasciata della Repubblica Socialista del Vietnam, dall’Agenzia Vietnamita di Promozione del Commercio del Ministero dell’Industria e del Commercio, in collaborazione con il Consolato onorario del Vietnam a Torino, Camera di Commercio Italia-Vietnam (CCIV) e altri partner italiani nell’ambito della settimana di celebrazione del 77° anniversario della Festa Nazionale della Repubblica Socialista del Vietnam.\n\nL’incontro ha visto la partecipazione, tra gli altri, del Sottosegretario di Regione Lombardia Gabriele Barucco, del Segretario Generale di Confindustria Lombardia Dario Voltattorni, dei rappresentanti della Camera di Commercio Italia Vietnam (CCIV) e dalla Camera di Commercio Italiana per il Sud-est asiatico, della Prof.ssa Alessia Amighini dell’Università del Piemonte Orientale e dell’Avvocato Veronica Gianola dello Studio Legale D’Andrea & Partners. La moderazione dell’evento è stata affidata all’Avvocato Marcello Caione, eu2sea Consulting.\n\nA due anni dall’entrata in vigore dell’accordo di libero scambio tra Unione Europea e Vietnam EVFTA, l’incontro ha rappresentato un’importante opportunità di confronto su tematiche economiche centrali per lo sviluppo delle relazioni economiche tra i due Paesi. I temi all’ordine del giorno sono stati molteplici: dalla fotografia e analisi degli importanti canali e delle agevolazioni all’importazione di beni agroalimentari – come prodotti ittici, caffè e spezie, alle opportunità di investimenti diretti esteri da e nel Paese.\n\nL’auspicio dei rappresentanti delle Istituzioni Vietnamite in Italia è che il Forum possa assumere cadenza periodica e raccogliere sempre maggiore consenso e partecipazione, con l’obiettivo di sostenere e rafforzare gli ambiti di collaborazione tra i due Paesi.",
    "Hanoi: i venditori locali chiedono la riapertura della train street": "Nei giorni scorsi la polizia ha eretto barricate per impedire l'accesso ai visitatori che dal 2017, grazie (o per colpa) dei social hanno invaso il tratto di ferrovia. Con la riapertura al turismo, sono tornati anche i residenti locali che avevano riconvertito le case in negozi e piccoli bar abusivi. Le autorità locali sostengono però che ci siano troppi incidenti.\n\nHanoi (AsiaNews/Agenzie) - I venditori che lavorano lungo la “strada del treno” di Hanoi hanno chiesto al governo di non bloccare ancora una volta l’accesso i turisti. Il 20 settembre i proprietari di negozi e bar hanno inviato una lettera al ministero dei Trasporti con la speranza di poter continuare le loro attività commerciali ora che il Paese ha riaperto al turismo.\n\nLa train street è una strada molto stretta che si trova nel quartiere vecchio di Hanoi: più volte al giorno passa un treno che sfiora i lati degli edifici, che risalgono all’epoca coloniale francese.\n\nNel 2017, grazie ai social, e Instagram in particolare, la train street è diventata una popolare meta turistica e i residenti ai lati dei binari hanno riconvertito le loro case in piccoli negozi e bar abusivi dove i visitatori si fermano in attesa di veder passare il treno. Allo stesso tempo però sono aumentati moltissimo anche gli incidenti: alcuni macchinisti hanno raccontato di essere stati più volte costretti a fare frenate di emergenza per evitare di travolgere persone che si stavano facendo un selfie sui binari.\n\nNel 2019 la strada era stata quindi chiusa per ragioni di sicurezza e in seguito il problema non si era più posto perché la pandemia aveva impedito l’arrivo dei turisti. Con la riapertura dei confini a metà marzo e il ritorno dei visitatori, anche i bar e i negozi di souvenir hanno finalmente riaperto. Alcuni residenti locali hanno detto di essere contenti di non dover più andare a vendere frutta e verdura ma di poter lavorare “da casa”.\n\nTuttavia all’inizio della scorsa settimana la società ferroviaria statale ha chiesto alle autorità di chiudere di nuovo la train street. Il 15 settembre la polizia ha eretto barricate per tenere le persone lontane dai binari e ha ordinato ai bar di chiudere perché almeno 30 esercizi commerciali stavano operando senza licenza e violando le norme di sicurezza.\n\nNei giorni successivi è circolata la notizia che una turista sudcoreana, dopo aver scavalcato le barricate, fosse stata colpita da un treno. Il giornalista Michael Tatarski dubita delle veridicità della notizia: “Non sono del tutto convinto che ciò sia accaduto per diversi motivi: ho visto la notizia solo in inglese e i dettagli erano molto vaghi e anche la tempistica, che arriva pochi giorni dopo la richiesta della compagnia ferroviaria di chiudere la strada, è strana”. Al momento non è chiaro per quanto resterà in vigore il divieto. I venditori locali sperano che il governo trovi una soluzione affinché siano garantite allo stesso tempo la sicurezza dei turisti e la continuazione delle attività commerciali.",
    "Hanoi: le autorità reprimono la diffusione della 'Chiesa di Gesù'": "Secondo la polizia locale il gruppo è \"malvagio\" e sta operando in diverse località senza consenso. Il Comitato governativo per gli affari religiosi non ha mai riconosciuto la setta comparsa cinque anni per opera di un membro dell'etnia hmong originario del Laos.\n\nHanoi (AsiaNews) - Le autorità del Vietnam stanno cercando di reprimere una setta religiosa sempre più popolare nelle province settentrionali del Paese: si tratta della \"Chiesa di Gesù\", che secondo la polizia vietnamita sta operando in molte località senza permesso.\n\nTutti i gruppi religiosi in Vietnam devono ottenere l’approvazione del governo per non essere messi al bando, ma il Comitato governativo per gli affari religiosi non ha mai riconosciuto la Chiesa di Gesù come organizzazione religiosa.\n\nIl gruppo è stato fondato cinque anni fa da un uomo che si fa chiamare David Her ma il cui vero nome è Ho Cha Sung. Secondo la polizia locale Her è un membro dell’etnia hmong originario della provincia di Xiangkhoang in Laos ma che al momento vive in California.\n\nHer si identifica come un messaggero di Gesù, che secondo lui tornerà per proteggere il popolo hmong. Sostiene inoltre che Dio abbia dato la terra agli hmong ma questi non erano uniti per cui il loro territorio è stato diviso tra altri gruppi etnici. I fedeli sono esortati a tornare in Laos per creare uno Stato.\n\nLa religione si concentra nelle province settentrionali di Dien Bien, Lai Chau, Son La, Lao Cai, Yen Bai e Thanh Hoa. Il ministero della Pubblica sicurezza l’ha definita una “religione malvagia” esprimendo preoccupazione per la sua rapida crescita tra gli hmong. La maggior parte della comunità si è convertita al cristianesimo tra il XX e il XXI secolo.\n\nSecondo la polizia locale di Hai Phong, circa 100 persone di etnia hmong vivono nella città. Non tutti sarebbero seguaci della Chiesa di Gesù, ma anche a loro è stato intimato di non unirsi al gruppo.\n\nAd aprile la Commissione statunitense per la libertà religiosa internazionale (Uscirf) aveva presentato una proposta per riportare il Vietnam nell'elenco di Paesi di particolare interesse per il mancato rispetto della libertà religiosa, sostenendo che il governo continui a perseguitare le comunità religiose indipendenti.",
    "Vietnam e Russia, partner economici di successo": "La Repubblica Socialista del Vietnam ha fatto parte degli oltre 60 Paesi che hanno partecipato al Forum Economico Orientale di Vladivostok, la cui settima edizione ha avuto luogo tra il 5 e l’8 settembre scorsi. Il Forum Economico, organizzato annualmente su iniziativa del presidente Vladimir Putin per promuovere lo sviluppo economico e gli investimenti nella Russia asiatica, ha rappresentato un importante evento per il governo russo, che grazie alla grande partecipazione di rappresentanti di governi e imprenditori stranieri ha potuto dimostrare come il presunto isolamento di Mosca propagandato dall’Occidente non rappresenti la verità [1].\n\nNon solo a Vladivostok sono arrivati messaggi di sostegno da parte dei principali Paesi amici della Russia, ma la città siberiana ha visto l’afflusso di imprenditori provenienti anche da quei Paesi che invece continuano ad applicare sanzioni nei confronti di Mosca: tra questi, Australia, Austria, Regno Unito, Stati Uniti, Germania, Francia, Svizzera, Giappone, Irlanda e Italia, i cui uomini d’affari non sembrano intenzionati a seguire le scellerate politiche suicide dei propri governi.\n\nIl Vietnam, che dall’inizio dell’operazione militare speciale della Russia in Ucraina ha mantenuto una coerente posizione neutrale, ha partecipato attivamente all’evento non solo attraverso la propria classe imprenditoriale, ma anche con un videomessaggio del primo ministro Phạm Minh Chính. Nel suo discorso, il leader del governo vietnamita ha sottolineato l’importanza del forum, affermando che aiuta a rafforzare la cooperazione internazionale, contribuendo a mantenere la stabilità, la cooperazione e lo sviluppo nella regione Asia-Pacifico e nel mondo.\n\n“Nel contesto in cui l’economia e il commercio globali stanno affrontando molte difficoltà e sfide, il Vietnam sostiene la costruzione di un’economia indipendente e autosufficiente e l’integrazione attiva e sostanziale nella comunità internazionale”, ha sottolineato il primo ministro.\n\n“Oltre a controllare efficacemente la pandemia di Covid-19, il Vietnam è anche riuscito a stabilizzare la macroeconomia, a controllare l’inflazione, a mantenere una crescita elevata, a garantire importanti equilibri dell’economia nazionale, a stabilizzare la situazione socio-politica, a promuovere le relazioni estere e la cooperazione economica e a ripristinare gli investimenti e le attività turistiche”, ha osservato.\n\n“Il Vietnam partecipa sempre in modo proattivo alle iniziative multilaterali, compresi i collegamenti economici regionali e interregionali”, ha affermato il primo ministro Chính, sottolineando che il Vietnam è pronto a contribuire alla ripresa economica e allo sviluppo sostenibile nell’Asia-Pacifico.\n\nPer quanto riguarda le relazioni economiche bilaterali tra Vietnam e Russia, il leader del governo vietnamita ha sottolineato che il Vietnam attribuisce grande importanza al partenariato strategico globale tra i due Paesi, le cui radici affondano nel passato della storia sovietica. Il premier ha molto apprezzato la cooperazione economica bilaterale negli ultimi anni, in particolare nel settore energetico e industriale, suggerendo che le due parti continuino a promuovere la cooperazione nei rispettivi campi di forza, facendone un uso efficace e aggiornando al più presto l’accordo di libero scambio tra il Vietnam e l’Unione Economica Eurasiatica (UEE), che comprende Russia, Bielorussia, Armenia, Kazakistan e Kirghizistan.\n\n“Il Vietnam accoglie favorevolmente la connettività economica tra la Russia, in particolare l’Estremo Oriente russo, e i Paesi dell’Asia-Pacifico, così come il partenariato strategico ASEAN-Russia”, ha affermato il primo ministro, aggiungendo che il Vietnam è disposto a fungere da ponte per promuovere la cooperazione ASEAN-Russia, compresa la costruzione di un accordo di libero scambio ASEAN-UEE.\n\nNell’attuale situazione internazionale, l’intervento del primo ministro Phạm Minh Chính non rappresenta solamente un convenevole diplomatico, ma dimostra come il Vietnam respinga la politica delle sanzioni imposte dalle potenze occidentali alla Russia, promuovendo il dialogo e la cooperazione con Mosca. Questo conferma quanto lo stesso premier aveva affermato in occasione della visita del ministro degli Esteri russo, Sergej Lavrov, in Vietnam, lo scorso luglio [2], e dimostra come il presunto isolamento della Russia sia tale solo dal punto di vista di coloro che credono ancora che l’Occidente a capitalismo avanzato rappresenti il centro del mondo.\n\nNote:\n\n[1]https://giuliochinappi.wordpress.com/2022/09/08/russia-isolata-oltre-60-paesi-al-forum-economico-di-vladivostok/\n\n[2]https://www.lacittafutura.it/esteri/visita-ufficiale-del-ministro-sergej-lavrov-in-vietnam",
    "Vietnam, incendio in un karaoke: 12 morti e 11 feriti - Mondo": "Vietnam, incendio in un karaoke: 12 morti e 11 feriti",
    "VIETNAM: CONDANNATO A MORTE PER TRAFFICO DI DROGA": "01 Settembre 2022 :\n\nUn ragazzo di 32 anni, Pham Van Tang, è stato condannato a morte in Vietnam il 26 agosto 2022 per aver trasportato 9 kg di droga con una moto e per aver investito dei poliziotti mentre era inseguito, nel distretto di Vu Quang.\n\nLa sentenza di primo grado del Tribunale del Popolo della provincia di Ha Tinh ha dichiarato Pham Van Tang, residente nella comune di Son Giang, distretto di Huong Son, colpevole di detenzione illegale di stupefacenti, ai sensi dell'articolo 249 del Codice penale.\n\nSecondo l'accusa, intorno alle 22:00 del 25 gennaio scorso, la polizia di Ha Tinh ha ordinato a Tang di fermarsi in Ho Chi Minh Street, nella comune di Huong Minh, distretto di Vu Quang, sospettando che trasportasse merce proibita.\n\nTang avrebbe accelerato per fuggire, finendo per investire un gruppo di poliziotti presenti sul luogo, per poi essere arrestato. Gli agenti avrebbero trovato 9 kg di droghe sintetiche e ketamina.\n\nTang ha detto che la droga proveniva dal Laos e di essere stato contattato da uno sconosciuto che gli avrebbe chiesto di portarla nel sud e che, dopo il lavoro, sarebbe stato pagato 40 milioni di dong.\n\nIl 25 gennaio, il partner ha chiamato Tang chiedendogli di recarsi nella zona di confine del distretto di Vu Quang per ricevere la droga e portarla al sud.\n\nRicevuta la borsa, Tang l'ha messa sulla moto per tornare a casa, tuttavia è stato fermato dagli agenti nella comune di Huong Minh.",
    "Il Vietnam in città: incontro con Sinibaldi e Mestichelli in Comune": "Il Vietnam in città: incontro con Sinibaldi e Mestichelli in Comune\n\nUna delegazione della provincia vietnamita di Quang Ngai sarà accolta domani, venerdì 9 settembre alle ore 15.30 in Sala consiliare, dal sindaco di Rieti Daniele Sinibaldi e dall’assessore al turismo Chiara Mestichelli , alla presenza del prefetto Gennaro Capo.\n\nL’incontro operativo, finalizzato ad approfondire la conoscenza tra i due territori ed eventuali sviluppi futuri di rapporti di amicizia, fa seguito al tavolo già ospitato in Comune durante la Fiera Campionaria Mondiale del Peperoncino alla presenza dell’ambasciatore del Vietnam in Italia.\n\nFoto: RietiLife©",
    "Sanzioni alla Russia, il Vietnam dell’Unione europea": "Uscire da una guerra è più difficile che entrarci, si sa. Lo scoprì a proprie spese il presidente Lyndon Johnson quando l’offensiva vietnamita del gennaio 1968 mostrò a tutti gli americani che il loro governo mentiva quando parlava di «luce in fondo al tunnel». La guerra non si poteva vincere e, in marzo, Johnson rinunciò a presentarsi per un secondo mandato. L’eredità del disastro toccò a Richard Nixon, eletto nel novembre successivo. Anche Nixon mentiva, ovviamente. Fu eletto millantando di avere un piano segreto per porre fine alla guerra, piano che non esisteva. L’unica soluzione, ventimila morti dopo, fu quella di contrattare con i vietnamiti ciò che Henry Kissinger chiamava un «decente intervallo» fra il ritiro delle truppe americane e il crollo del regime fantoccio sudvietnamita. I marines se ne andarono nel 1973 e il 25 aprile 1975 la riunificazione del paese di Ho Chi Minh era compiuta.\n\nCome scrive l’Economist, la lezione che chiunque abbia letto un libro di storia dovrebbe trarre dal caso Vietnam (poi ripetuto in Afghanistan) è che occorre capire per tempo quando le guerre non si possono vincere e cercare di evitare danni maggiori. Nel caso dell’Unione europea non ci sono giovani polacchi, tedeschi e italiani sul fronte ucraino, ma che la guerra delle sanzioni sia stata persa è evidente a tutti, anche se lo dice soltanto il settimanale inglese. Ursula von der Leyen è un ex ministro della difesa tedesco che queste cose dovrebbe saperle. L’invasione russa iniziata il 24 febbraio ha avuto come risposta uno tsunami di retorica, insieme a una valanga di armi e denaro inviati a Kiev. Lo strumento principale, le “sanzioni durissime” contro Putin, i suoi collaboratori e perfino le sue presunte fidanzate all’estero aveva però una debolezza fondamentale: l’Europa ha più bisogno del gas russo di quanto la Russia abbia bisogno della nostra valuta pregiata. Il motivo è molto semplice: i governi di tre quarti della popolazione mondiale non aderiscono alle sanzioni e sono ben contenti di comprare il gas di Mosca, a cominciare da Cina e India che, insieme, hanno tre miliardi di abitanti. Non solo: i meccanismi speculativi del mercato energetico fanno sì che il prezzo del gas sia andato alle stelle nelle ultime settimane e quindi la Russia guadagna di più pur vendendo di meno.\n\nIn realtà il problema non sono i forzieri della Banca centrale russa ma l’interdipendenza fra le economie, quella cosa da tutti magnificata per 40 anni e soprannominata “globalizzazione”. Interdipendenza significa che Germania e Italia, per esempio, possono essere la prima e la seconda potenza industriale europea grazie al basso prezzo di indispensabili materie prime come gas e petrolio, fornite appunto dalla Russia. Da Brema a Sassuolo è pieno di impianti che divorano energia: alluminio, vetro, piastrelle. Fabbriche che ai prezzi attuali possono soltanto chiudere, o comunque fermarsi in attesa di tempi migliori. Interdipendenza significa anche garantire ai lavoratori e alle loro famiglie una casa tiepida d’inverno e una doccia calda settimanale a un prezzo ragionevole. Se invece le bollette superano la metà dello stipendio medio può succedere di tutto (i prezzi del riscaldamento e della benzina sono oggi l’equivalente di quello che era il prezzo del pane ai tempi di Renzo e Lucia, o di Maria Antonietta regina di Francia, se preferite). Naturalmente i governi fingono di fare qualcosa, dal cercare nuovi fornitori nel mondo al chiedere ai cittadini di mettersi la maglietta di lana in casa per tutto l’inverno. La difficoltà con i produttori è che non sempre sono disponibili già dal prossimo ottobre: potremo sì comprare gas liquefatto dagli Stati Uniti (a qualsiasi prezzo) ma per usarlo occorreranno rigassificatori che non si sa bene dove ormeggiare, a meno di non mandare la brigata Folgore a presidiare Piombino e Ravenna.\n\nQuindi abbiamo perso: sarebbe saggio prenderne atto e chiedere conto ai responsabili delle loro scelte: la Commissione europea, il governo italiano, i governi degli altri 26 membri dell’Unione. L’alternativa è seguire ancora per mesi o anni un alleato ingombrante come Zelensky, marginalmente meno corrotto del presidente sudvietnamita Van Thieu o di quello afghano Karzai. Sì, perché un’altra cosa che tutti i governi europei fingono di non sapere è che le guerre costano: in vite umane, in danni all’economia ma anche in corruzione. Corruzione su una scala impensabile in tempo di pace perché i conflitti mobilitano somme enormi e, soprattutto, mettono a tacere chi osa avanzare dei dubbi. I sudvietnamiti l’altro ieri, gli afghani ieri e in parte gli ucraini oggi rivendono volentieri le armi che ricevono gratis. E non bisogna dimenticare che gli alleati in prima linea possono e vogliono manipolare l’opinione pubblica dei loro protettori, impedendo qualsiasi ragionamento razionale, qualsiasi trattativa diplomatica, qualsiasi iniziativa di pace.\n\nL’articolo è tratto da il manifesto del 3 settembre",
    "Thailandia, Vietnam e Myanmar rafforzano le relazioni economiche con la Russia": "Thailandia, Vietnam e Myanmar stanno rafforzando le relazioni economiche con la Russia in settori quali l’energia e il turismo, per far fronte alle incertezze causate dalla crisi inflattiva e dall’aumento delle tensioni a livello globale. Lo scrive il quotidiano “Nikkei”, secondo cui i tre Paesi del Sud-est asiatico hanno ragioni differenti per irrobustire i rapporti con la Russia a dispetto delle sollecitazioni del G7 a sostenere la campagna sanzionatoria nei confronti di Mosca, in risposta all’invasione dell’Ucraina. La Thailandia, ad esempio, sta tentando di rilanciare la propria industria del turismo, una componente primaria della sua economia che ha subito danni gravissimi a causa della pandemia e del conseguente blocco protratto dei viaggi internazionali. Bangkok ha recentemente annunciato che la compagnia di bandiera russa Aeroflot tornerà a collegare regolarmente Mosca a Phuket – una meta molto apprezzata dai turisti russi – a partire dalla fine del mese di ottobre. Complici le chiusure legate alla politica “zero Covid” in Cina, la Russia è stato il primo Paese d’origine dei turisti stranieri in Thailandia nei mesi di gennaio e febbraio, prima che l’invasione dell’Ucraina imprimesse una temporanea battuta d’arresto ai collegamenti aerei.\n\nLo scorso maggio, inoltre, Thailandia e Russia hanno concordato di espandere il commercio bilaterale, sino a raggiungere un interscambio di 10 miliardi di dollari il prossimo anno: quasi quattro volte il livello del 2021. La Thailandia, che quest’anno regge la presidenza di turno della Cooperazione economica Asia-Pacifico, importa petrolio greggio e fertilizzanti dalla Russia, e vi esporta automobili e prodotti alimentari. Per quanto riguarda il Vietnam, il 18 agosto scorso Hanoi ha discusso con la Russia l’aumento delle importazioni di frumento. Le spedizioni dalla Russia al Vietnam sono calate da 2,6 milioni di tonnellate nel 2018 a 190mila tonnellate nel 2021, dopo la scoperta di semi di una pianta invasiva in alcuni carichi di cereali dalla Russia. Mosca ha concordato di inviare un carico di prova al Vietnam nei prossimi giorni, e Hanoi, che consuma grandi quantità di frumento, conta su una ripresa delle importazioni da quel Paese per far fronte agli effetti dell’insicurezza alimentare globale Lo scorso luglio il ministro degli Esteri russo Sergej Lavrov ha visitato Hanoi e ha discusso il rafforzamento delle relazioni bilaterali con l’omologo vietnamita Bui Thanh Son; quest’ultimo ha dichiarato che i rapporti con la Russia sono “sempre una priorità per il partito comunista e il governo” del Vietnam. Sia la Thailandia che il Vietnam sono membri dell’Associazione delle nazioni del Sud-est asiatico (Asean), che si è approcciata al conflitto in Ucraina con una posizione di sostanziale neutralità.\n\nPer quanto riguarda infine il Myanmar, sostanzialmente escluso proprio dall’Asean a seguito del golpe militare di febbraio dello scorso anno, il Paese guarda da mesi proprio alla Russia, oltre che alla Cina, per spezzare il proprio isolamento internazionale. Questo mese il Myanmar ha iniziato a importare gasolio dalla Russia, sulla base di un accordo discusso dal leader della giunta Min Aung Hlaing durante la sua recente visita a Mosca, lo scorso luglio. Proprio il generale birmano è giunto domenica a Vladivostok, per prendere parte al forum economico orientale: si tratta del suo terzo viaggio ufficiale in Russia dal golpe dello scorso anno. Come ricorda “Nikkei”, il prezzo del gasolio nel Myanmar è triplicato dopo il golpe a causa della svalutazione della valuta locale e dell’aumento dei prezzi globali del petrolio greggio.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "La “Traviata” di Artemis Danza è di scena in Vietnam": "L’Ambasciata d’Italia ad Hanoi è lieta di portare in Vietnam la “Traviata“, uno spettacolo unico di danza contemporanea ispirato all’opera del grande compositore italiano Giuseppe Verdi e interpretato dalla compagnia di danza italiana di fama mondiale “Artemis Danza”. Composta nel 1853, “La Traviata” narra la dolorosa storia d’amore tra la cortigiana Violetta e il giovane nobile Alfredo. La loro sfortunata relazione, ostacolata dalla potente famiglia dell’uomo e dalla malattia cronica di cui soffre Violetta, ha ispirato generazioni in tutto il mondo, trasformando Violetta e Alfredo in simboli immortali di amore e tragedia.\n\nArtemis Danza presenta la storia dal punto di vista di Violetta, con la danza che esprime la passione, la guerra interiore e la disperazione vissute da lei. Gli spettacoli saranno rappresentati in Vietnam come segue:\n\n19 settembre, ore 19:30 al Teatro dell’Opera di Hai Phong (28 Tran Hung Dao, Hai Phong)\n\n20 settembre, ore 19:30 al Teatro Vinh Phuc (Khai Quang, Vinh Yen)\n\n22 settembre, ore 19:30 al Teatro della Gioventù di Hanoi (11 Ngo Thi Nam, Hai Ba Trung, Hanoi).\n\nInoltre, il 21 settembre, Artemis Danza condurrà una masterclass per gli studenti dell’Accademia di Teatro e Cinema di Hanoi. Gli studenti avranno poi l’opportunità di esibirsi sul palco insieme ai ballerini professionisti di Artemis Danza al Teatro della Gioventù il giorno successivo.\n\nLa Compagnia Artemis Danza è stata fondata dalla coreografa italiana Monica Casadei nel 1994. Ad oggi, Artemis Danza ha messo in scena più di trenta creazioni, che vanno da spettacoli di danza contemporanea a coreografie per spettacoli teatrali e opere liriche. Nel 2007 Artemis Danza è diventata membro della WDA-World Dance Alliance Europe sotto l’egida dell’UNESCO.\n\nLa danza contemporanea è una delle eccellenze della cultura italiana, come evidenziato dalla campagna sui social media “Italy is simply extraordinary: beIT”, attualmente in corso in 26 Paesi, tra cui il Vietnam.\n\nPer maggiori informazioni, visita la landing page ufficiale della campagna (disponibile anche in vietnamita): https://madeinitaly.gov.it/vi/be-it/.",
    "Young Musicians European Orchestra, prima volta in Vietnam - Emilia-Romagna": "E' stata la prima orchestra occidentale ad avere suonato in Iran dopo circa 50 anni; ha realizzato tourneé in Cina, Austria, Albania: per la Young Musicians European Orchestra, una delle startup orchestrali italiane più dinamiche, legata al direttore Paolo Olmi, il 12 settembre prossimo inizia una nuova avventura a Ho Chi Minh City, in Vietnam. Dalla sua costituzione la Ymeo ha sempre avuto una vocazione per le attività all'estero, che promuovono nel mondo la musica e i musicisti italiani all'insegna del dialogo culturale, sociale e religioso. Il progetto in Vietnam, sostenuto dal Comitato Nazionale Italiano Musica, dal Ministero della Cultura e dalla Regione Emilia Romagna, si propone di collaborare con l'Opera Nazionale di Ho Chi Minh, che da decenni diffonde in Asia il melodramma con i suoi complessi artistici, pur non avendo molti contatti con il mondo musicale e teatrale italiano.\n\nDa loro è partita la richiesta di collaborare con Paolo Olmi e la Ymeo per lo studio sul repertorio italiano, sia operistico che strumentale. La prima a partire per il Vietnam sarà il soprano Vilma Vernocchi, oggi apprezzata insegnante di canto, impegnata per due settimane con i cantanti e i coristi vietnamiti. Subito dopo toccherà al maestro Olmi per una serie di masterclass alla Università e al Conservatorio di Ho Chi Minh, mentre i musicisti della Ymeo lo seguiranno il 17 settembre. A Ho Chi Minh si fonderanno con i colleghi vietnamiti fino al 23 settembre per il concerto dedicato al repertorio Italiano. \"Il lungo programma musicale - spiega Paolo Olmi - comprenderà non solo sinfonie, romanze e cori da Opere, ma anche alcuni brani strumentali e solistici del nostro repertorio, che saranno affidati a tre giovanissimi musicisti della Orchestra.\n\nAppena si è sparsa la notizia della nostra tourneé a Ho Chi Minh molte realtà musicali vietnamite ci avevano chiesto di fermarci alcuni giorni in più per collaborare anche con loro. Purtroppo questa volta non sarà possibile, dobbiamo rientrare subito in Italia per essere presenti il giorno delle elezioni, ma contiamo di tornare sicuramente il prossimo anno e di collaborare anche con le Orchestre Sinfoniche di Hanoi e di Ho Chi Minh\". (ANSA).\n\n",
    "Thailandia e Vietnam tra le mete per il Capodanno 2023: pausa invernale rigenerante e ricca di fascino": "Categoria: Tour operator Pubblicato: 22 Settembre 2022\n\nUna pausa invernale rigenerante e ricca di fascino. Vietnam e Thailandia sono le mete prescelte, con programmi che combinano tour cittadini, meravigliosa natura e soggiorni in splendide località di mare. Per il Capodanno 2023 è il tour operator Dimensione Turismo a proporre queste destinazioni tra i propri viaggi di pregio, disegnati con l’attento ausilio dei corrispondenti locali.\n\n(TurismoItaliaNews) La Thailandia è nota come il Paese della cordialità, ricco di meraviglie naturali e storiche, di tradizioni artistiche e artigianali, spiagge incontaminate e di isole tropicali. Siamo nel Paese dalle grandi tradizioni, in cui ci si sente subito i benvenuti. Bangkok, il Nord della Thailandia e Phuket sono le tre località per la proposta Capodanno in Thailandia di Dimensione Turismo. La propensione di Bangkok per la modernità e il grande rispetto per il passato, fanno di questa città un luogo dal fascino profondo e persistente, un luogo in cui si ha la certezza di non annoiarsi mai. Il Nord della Thailandia è un ampio territorio solcato da valli e montagne, dove si incontrano importanti testimonianze storiche e culturali, villaggi dove il tempo sembra essersi fermato, etnie e popolazioni che ancora seguono i ritmi delle stagioni celebrandoli con riti e feste tradizionali. Phuket è un centro balneare estremamente affermato, con spiagge e palme da dove la vista spazia fino alle piccole isole sparpagliate nel mare. Da non perdere anche la zona interna, ricca di campi di riso, piantagioni di caucciù, noci di cocco, cacao, ananas, e la foresta pluviale. Phuket offre inoltre la possibilità di misurarsi con una moltitudine di interessanti attività: trekking con elefanti, escursioni nell’arcipelago nelle vicine isole e sport acquatici.\n\nPer la Thailandia il tour operator Dimensione Turismo propone due partenze, la prima il 22 dicembre con rientro il 4 gennaio e con due opzioni di tour: sette giorni tra Bangkok e lo stupefacente Nord del Paese con escursioni più soggiorno mare di 4 giorni a Phuket; oppure un’alternativa più “lenta”, con tre notti a Bangkok e 8 notti di totale relax a Phuket. La seconda partenza è invece prevista per il 27 dicembre, con rientro il 6 gennaio, con due notti a Bangkok con escursioni e 6 notti a Phuket.\n\nIl tour Capodanno in Vietnam è un viaggio importante, prezioso, ricco di suggestioni, della durata di 14 giorni e 11 notti, con volo da Milano Malpensa il 25 dicembre e rientro in Italia il 7 gennaio. Il tour si snoda tra una selezione di tappe straordinarie, che conducono alla scoperta di Hanoi, la meravigliosa baia di Halong (una delle Sette meraviglie del Mondo) costellata da ben 2600 isolotti, faraglioni e scogliere che delineano paesaggi di struggente bellezza. La leggenda narra che un drago enorme abbia intagliato le montagne con la sua coda, lasciando che il mare si insinuasse nelle fessure tra le vette, dando origine così alla celebre baia. E poi Tam Coc, località parte del Tràng An Scenic Landscape Complex, sito Patrimonio dell'Umanità dell'Unesco e Hue con la cittadella al cui interno troviamo la Città imperiale e la Città Proibita Viola. Il tour prosegue verso il delta del Mekong, un grande labirinto di fiumi, paludi e isole con mercati galleggianti, pagode khmer e villaggi circondati da risaie e Ho Chi Minh, città antica e moderna di fondamentale importanza storica e culturale. Il tour si chiude con un soggiorno mare a Phú Quốc, un’isola lunga una cinquantina di chilometri e con una superficie di 565 chilometri quadrati, tutt’ora un angolo di antica terra dell’Est asiatico lambito dal meraviglioso mare del Golfo del Siam.\n\nIl vettore prescelto da Dimensione Turismo è Singapore Airlines che per Skytrax si è aggiudicata i titoli di miglior personale di cabina, il miglior catering di bordo della classe economica e la miglior compagnia aerea dell'Asia, oltre a ricevere il premio Covid-19 Airline Excellence per la gestione dei protocolli di sicurezza durante la pandemia. Il premio, indetto da Skytrax, è basato su un sistema di questionari rivolti direttamente agli utenti su scala globale, e ha elaborato i propri risultati a partire da oltre 13 milioni di test raccolti tra il 2019 e il 2021. Le quote delle proposte Capodanno Dimensione Turismo includono voli e soggiorni in doppia e tour con guida in lingua italiana. Per le prenotazioni effettuate entro il 25 ottobre è previsto uno sconto che va dai 90 ai 150 euro a seconda del tour.\n\nPer saperne di più",
    "Il Vietnam cambia rotta: importerà materiali e macchinari dall’UE - LaConceria": "L’industria calzaturiera del Vietnam vuole alzare il livello qualitativo del prodotto. E per questo ha bisogno di materiali e macchinari dall’UE. La scarpa di Hanoi vede avvicinarsi tempi duri. Malgrado gli affari stiano fin qui andando bene (nei primi 7 mesi del 2022 l’export sarebbe pari a 2,27 miliardi di dollari), gli associati Lefaso credono che dal primo trimestre del 2023 le condizioni del business si deterioreranno. E ora? Per evitare le conseguenze peggiori della crisi urge il riposizionamento. Ma per riposizionarsi intervenire sulle relazioni commerciali con i partner europei.\n\nServono materiali e macchinari dall’UE\n\nSono i vertici dell’associazione Lefaso a spiegare alla stampa locale le direttrici di sviluppo della categoria. Dunque, l’obiettivo è il riposizionamento, dicevamo. Per riuscire ad innalzarsi dalla fascia media di prodotto a quella superiore la scarpa vietnamita ha bisogno di approvvigionarsi di materiali, macchinari e tecnologia di qualità migliore rispetto a quelli disponibili sul mercato domestico. Per questo da Hanoi vogliono riequilibrare la bilancia commerciale con i partner esteri. Fin qui la scarpa vietnamita ha usato gli accordi di libero scambio siglati dal governo come leve per aumentare i livelli di export (con ottimi risultati, a scapito della Cina). Ora è il momento di invertire la rotta e usare gli stessi accordi per importare i beni di cui ha bisogno per l’aggiornamento qualitativo. Con un occhio di riguardo per l’EVFTA, l’intesa che crea un canale privilegiato con la Comunità Europea. Lefaso, ora, invoca il sostegno del governo: si aspetta collaborazione affinché le imprese siano aiutate a cogliere le opportunità di mercato.\n\nLeggi anche:",
    "Il Ministero della Salute del Vietnam si esprime a favore della comunità LGBTQIA+": "\"Essere gay non è una malattia\": un importante passo avanti per la comunità LGBTQIA+ del Vietnam dove, da anni, i gruppi per i diritti gay lottano per una maggiore apertura e meno discriminazioni nei loro confronti da parte del paese. Il Ministero della Salute ha affermato che i medici e i professionisti sanitari provinciali e municipali dovrebbero trattare le persone della comunità LGBTQIA+ con rispetto e senza alcuna distinzione. \"L'omosessualità non può essere 'curata', non ha bisogno di 'cure' e non può essere cambiata\" è stato dichiarato dal Ministero poche settimane fa, che ha inoltre specificato che \"non bisogna considerare l'omosessualità, la bisessualità o l'essere transgender una malattia\".\n\nNurPhoto Getty Images\n\nNonostante nel panorama del sud-est asiatico il Vietnam sia considerato un paese abbastanza progressista, molte famiglie interpretano ancora l'omosessualità come una malattia. Parecchi giovani appartenenti alla comunità LGBTQIA+ rivelano di aver subito domande discriminatorie dal personale medico.\n\nKyle Knight, ricercatore che si occupa di salute e diritti LGBTQ+ presso la Human Rights Watch, come viene riportato sul The Guardian, ha affermato che \"Sebbene gli atteggiamenti non si evolveranno dall'oggi al domani, questo segna un enorme cambio di paradigma. Essendo Il Ministero della Salute una delle fonti più affidabili tra le autorità mediche in Vietnam, l'impatto sulla percezione sociali sarà enorme. Questa dichiarazione è stata accolta e apprezzata dagli attivisti dei diritti della comunità LGBTQIA+ nella speranza che, a breve, questa convinzione possa svanire.",
    "La Young Musicians European Orchestra in Vietnam – Ministero degli Affari Esteri e della Cooperazione Internazionale": "Si è chiusa con un grande concerto nel prestigioso e storico Teatro dell’Opera di Ho Ci Minh City la visita in Vietnam della Young Musicians European Orchestra, una delle startup orchestrali italiane più dinamiche, legata al Maestro Paolo Olmi e animata da giovanissimi musicisti sia italiani che di altre nazioni.\n\nGrazie all’organizzazione del Consolato Generale d’Italia a Ho Chi Minh City, dal 18 settembre il coro, i solisti e l’orchestra dell’Opera di Ho Chi Minh, insieme ai loro giovani colleghi arrivati dall’Italia, hanno dedicato giorni densi di prove di sezione e prove di assieme per finire in un grande concerto interamente dedicato al repertorio Italiano.\n\nContemporaneamente, il Maestro Olmi ha tenuto due lezioni magistrali presso l’Università Nazionale di Ho Chi Minh per illustrare il legame dell’opera lirica con la lingua e la cultura italiane: la prima dedicata agli studenti del Dipartimento di Italianistica e la seconda aperta a tutti gli studenti interessati. Entrambe le lezioni, accompagnate da brevi saggi musicali di alcuni componenti dell’orchestra, hanno visto una grande affluenza di pubblico.\n\nIl progetto in Vietnam, fortemente sostenuto dal CIDIM – Comitato Nazionale Italiano Musica, dal Ministero della Cultura, dal Consolato Generale d’Italia a Ho Chi Minh e dalla Regione Emilia Romagna, si propone di collaborare con l’Orchestra dell’’Opera di Ho Chi Minh, che da decenni diffonde in Asia il melodramma con una sua orchestra, un coro, un corpo di ballo e un nutrito gruppo di cantanti. Pochissimi di questi artisti però hanno avuto contatti con il mondo musicale e teatrale italiano e da loro è partita la richiesta di collaborare con il Maestro Olmi e la Ymeo per lo studio, la ricerca e la formazione sul repertorio italiano, sia operistico che strumentale, per rafforzare la conoscenza dell’opera lirica italiana che in Vietnam, per ragioni legate alla storia recente e meno recente del Paese, è relativamente meno conosciuta, soprattutto rispetto ad altre tradizioni operistiche europee.",
    "Le 6 esperienze più autentiche nel Vietnam, il Paese del fior di loto": "Un viaggio in un paese dell'Estremo Oriente come il Vietnam, può provocare un vero e proprio shock culturale per le differenze nella cultura, nelle tradizioni, negli usi e i costumi, ma è anche un'occasione che non va assolutamente sprecata per impregnarsi dell'aria autentica di un Paese e vivere delle esperienze fuori dal comune, lontano dalle attrazioni più turistiche come la capitale Hanoi e la Baia di Halong.\n\nPaese del sud-est asiatico a sud della Cina, affacciato sull'Oceano Pacifico e sul Mar Cinese Meridionale, il Vietnam è ricchissimo di bellezze naturali e culturali, di piatti prelibati, di vita e di colori che rimandano al passato e alle millenarie tradizioni locali. Questo paese si presta a vacanze di ogni tipo, dal relax sulle spiagge di sabbia bianca, alle visite spirituali tra pagode e templi taoisti, fino alle grandi metropoli dove fare shopping sfrenato e visitare musei, ma sempre nel rispetto della natura del posto, per dare vita ad esperienze indimenticabili a stretto contatto con ambienti selvaggi e incontaminati. Per immergersi appieno nei paesaggi e nelle tradizioni vietnamite, occorre però allontanarsi dai sentieri battuti dal turismo di massa e visitare le città più autentiche per vivere le migliori esperienze nel Paese del fiore di loto.\n\nVoir cette publication sur Instagram Une publication partagée par Châu Ng?c Tr?n Mai ? (@choutranmai)\n\nAccendere una lanterna a Hoi An Città costiera nel centro del Paese, Hoi An è uno dei luoghi più tradizionali e suggestivi del Vietnam, con il suo centro storico racchiuso da antiche mura, in cui il tempo sembra essersi fermato all'inizio del Settecento, grazie agli antichi edifici in stile cinese, giapponese e francese Patrimonio dell'Unesco. Il simbolo della città, il Ponte Coperto giapponese, che in passato divideva la città cinese da quella giapponese, cambia completamente volto tra il giorno e la sera, poiché viene illuminato con tipiche sfumature orientali che si riflettono nell'acqua. L'atmosfera romantica di Hoi An è alimentata anche dalle centinaia di lanterne che si accendono al tramonto e, per pochi euro, si può contribuire alla magia salendo su una delle numerose barchette per accendere una candela, esprimere un desiderio e liberare una lanterna sull'acqua.\n\nVoir cette publication sur Instagram Une publication partagée par Triana Viajes (@trianaviajes)\n\nFare una crociera lungo il Fiume dei Profumi a Hue Antica capitale del Vietnam, Hue è una delle città storicamente più importanti del Paese perché fulcro del suo passato imperiale, di cui restano testimonianze nella Cittadella Imperiale, città nella città poiché circondata da un largo fossato e protetta da possenti mura di cinta. Al suo interno, si trovano i palazzi amministrativi, nonché la Città Proibita Viola, antica e inavvicinabile residenza dell'imperatore. Dell'epoca imperiale restano anche sfarzose tombe come il Mausoleo di Minh Mang e quello di Tu Duc, accompagnate da un'altra impressionante costruzione a pochi chilometri dal centro di Hue, la Pagoda di Thien Mu, situata in cima alla collina di Ha Khe, con il Fiume dei Profumi come sfondo. Un crociera sulla sue acque offre un punto di vista inedito sulla Pagoda e sulla profumata vegetazione che la circonda, come pini e fiori.\n\nVoir cette publication sur Instagram Une publication partagée par Maksim (@maxpantv)\n\nFare trekking tra le risaie di Sapa Situata in una regione montuosa nel nord del Vietnam, la città di Sapa offre degli scorci meravigliosi sulla valle, in cui si trovano risaie terrazzate, attraversate da numerosi corsi d'acqua e con la cima del Monte Fansipan come sfondo. In questa splendida cornice, il modo migliore per godersi il Vietnam più autentico è quello di fare hiking, escursioni in bicicletta oppure trekking di 2-3 giorni, con anche la possibilità di arrivare fino al confine con la Cina. Durante queste avventure in profonda immersione nella natura, è possibile attraversare i villaggi di minoranze etniche come le popolazioni Muong e Tay e apprenderne di più sulle loro tradizioni e sul loro stile di vita.\n\nVoir cette publication sur Instagram Une publication partagée par Slava Smirnov (@slavapattaya)\n\nAbbronzarsi sulle spiagge di Nha Trang Se avete bisogno di un po' di relax, non c'è niente di meglio che rilassarsi in una delle stazioni balneari più famose del Vietnam. Larghe spiagge dalla sabbia bianchissima, mare cristallino e talmente limpido da essere considerato un paradiso per il diving, il tutto condito da una movida notturna molto dinamica: parliamo di Nha Trang, una perla sulla costa del Vietnam in cui, tra le palme verdeggianti, svettano anche numerosi grattacieli a testimonianza della sua modernità. Tra un tuffo e l'altro, occorre provare i ristoranti di pesce fresco, a lume di candela e con vista sui numerosi isolotti poco lontani dalla costa.\n\nVoir cette publication sur Instagram Une publication partagée par travelfirst.com (@in.stagramtravelfirst.com1)\n\nFare shopping a Ho Chi Min City Conosciuta anche come Saigon, Ho Chi Min City è la metropoli più importante del Vietnam e, anche se non si respira l'aria millenaria delle città citate in precedenza, è il posto ideale per gli amanti di shopping e ristoranti, in una cornice costituita al tempo stesso da vecchi edifici e alti grattacieli. Ho Chi Min City è l'occasione per scoprire uno dei più grandi mercati tradizionali del paese, il Mercato di Ben Thanh, dove i prezzi non esistono e ogni acquisto è frutto di lunghe contrattazioni. Poco lontano dal centro della città, si trovano i Tunnel di Cu Chi, una rete sotterranea di gallerie, testimonianza impressionante della Guerra del Vietnam.\n\nVoir cette publication sur Instagram Une publication partagée par Mihel Stanimirovic (@mihel_the_happy_nomade)\n\nAttraversare uno degli incredibili ponti di Da Nang Se questa città della costa orientale è conosciuta per le sue spiagge bianche e gli hotel di lusso, Da Nang riserva delle attrazioni nascoste che si mescolano alle infrastrutture moderne della città. Stiamo parlando dei suoi ponti, due dei quali offrono ai visitatori che vogliono attraversarli un'esperienza a dir poco impressionante. Il Dragon Bridge, o Ponte del Drago, attraversa il fiume Han per oltre 660 metri, ma non è solo la sua caratteristica forma di drago ad essere stupefacente. In effetti, è stato progettato per sputare fuoco ed acqua, e si può assistere a questo spettacolo ogni sabato e domenica alle ore 21. Il Golden Bridge, invece, letteralmente il Ponte Dorato, è un ponte pedonale, situato tra le colline di Ba Na, che presenta due gigantesche mani di pietra che sembrano sorreggerlo per un effetto totalmente da mozzare il fiato.",
    "Vietnam – Insediamento del nuovo Superiore della Delegazione del Vietnam del Nord": "Thai Binh, Vietnam – agosto 2022 – Il 29 agosto, presso la comunità salesiana di Trai Gao, a Thai Binh, don John Baptist Tran Van Hao, SDB, ha emesso la professione di fede nella cerimonia di insediamento come Superiore della Delegazione del Vietnam del Nord. Il vescovo salesiano della diocesi di Thai Binh, mons. Peter Peter Nguyen Van De, ha presieduto la Messa, concelebrata da don Barnabas Le An Phong, Superiore dell’Ispettoria salesiana del Vietnam (VIE), il suo Consiglio, sacerdoti salesiani e diocesani.",
    "Tasso di adozione di criptovalute: il Vietnam è al primo posto": "Chainalysis pubblica l’indice che indica il tasso di adozione globale di criptovalute e i Paesi che rientrano nella classifica sono 20 e vengono suddivisi in 4 categorie.\n\nPer il terzo anno di fila Chainalysis ha rilasciato il Global Crypto Adoption Index 2022, la classifica che include i 20 Paesi con il tasso di adozione di criptovalute maggiore.\n\nPer identificare gli stati con un tasso di adozione di criptovalute maggiore, lo studio misura quante persone investono la quota maggiore della propria ricchezza in criptovalute. Questo metodo permette di evidenziare dove investitori individuali e non professionisti stanno abbracciando maggiormente questi asset digitali.\n\nCome lo scorso anno, i mercati emergenti dominano l’indice: la Banca Mondiale divide gli stati in quattro categorie in base ai livelli di reddito e allo sviluppo economico generale: reddito alto, reddito medio-alto, reddito medio-basso e reddito basso. Utilizzando tale struttura, scopriamo che le due categorie centrali dominano la parte superiore del nostro indice. Infatti, dei nostri primi 20 paesi classificati:\n\nDieci sono a reddito medio-basso : Vietnam, Filippine, Ucraina, India, Pakistan, Nigeria, Marocco, Nepal, Kenya e Indonesia;\n\n: Vietnam, Filippine, Ucraina, India, Pakistan, Nigeria, Marocco, Nepal, Kenya e Indonesia; Otto sono reddito medio-alto : Brasile, Thailandia, Russia, Cina, Turchia, Argentina, Colombia ed Ecuador;\n\n: Brasile, Thailandia, Russia, Cina, Turchia, Argentina, Colombia ed Ecuador; Due sono ad alto reddito: Stati Uniti e Regno Unito.\n\nI cittadini di Paesi a reddito medio-basso e medio-alto spesso fanno affidamento sulla criptovaluta per inviare rimesse, preservare i propri risparmi in tempi di volatilità della valuta e soddisfare altre esigenze finanziarie esclusive delle loro economie. Per il secondo anno consecutivo, il Vietnam è al primo posto nel tasso di adozione di criptovalute, grazie ad un potere d’acquisto estremamente elevato e alla popolarità di strumenti di criptovaluta centralizzati, DeFi e P2P.\n\nGli Stati Uniti sono saliti dall’ottavo al quinto posto nella classifica: ciò è dovuto al fatto che gli USA si collocano tra i primi tre di ciascun sottoindice, ad eccezione dell’utilizzo dello scambio P2P, dove si collocano molto più in basso (111° posto). Ciò non sorprende, poiché la ricerca mostra che l’utilizzo dello scambio P2P tende ad essere più elevato nei Paesi con basso potere d’acquisto. Forse la cosa più interessante è il fatto che gli Stati Uniti sono di gran lunga il Paese dei mercati sviluppati con il punteggio più alto nel nostro indice e uno dei due soli a rientrare tra i primi 20 insieme al Regno Unito.\n\nInfine, la Cina è rientrata nella top ten della classifica sul tasso di adozione di criptovalute, dopo essersi piazzata al 13° posto nel 2021. I sottoindici mostrano che la Cina è particolarmente forte nell’uso dei servizi centralizzati, piazzandosi al secondo posto assoluto per volume di transazioni in relazione al potere d’acquisto. Ciò è particolarmente interessante data la repressione del governo cinese, che da settembre 2021 ha annunciato il divietato di effettuare scambi di criptovalute.\n\nInoltre, il rapporto 2022 che indaga sul tasso di adozione di criptovalute nel mondo, mette in luce l’andamento del mercato con una prospettiva storica, mostrando come, nell’ultimo periodo, l’adozione si sia stabilizzata in seguito alla crescita sostenuta dalla metà del 2019 e alle le oscillazioni della seconda metà 2021. Da notare come, nonostante il mercato ribassista, oggi l’impiego complessivo rimanga al di sopra dei livelli di mercato pre-rialzo.",
    "Vietnam: chiusi tutti i ristoranti e bar di Train Street ad Hanoi per problemi di sicurezza": "In Vietnam il governo ha deciso di chiudere tutti i ristoranti e bar di Train Street ad Hanoi, nota meta turistica. Pare che ci siano stati problemi di sicurezza.\n\ndi Manuela 16 Settembre 2022\n\nSpostiamoci in Vietnam perché qui le autorità hanno deciso di chiudere tutti i ristoranti, bar e locali di Train Street ad Hanoi, strada celebre fra i turisti che amano scattarsi foto sui suoi binari. Il tutto è stato motivato sostenendo che ci siano problemi di sicurezza.\n\nIl che potrebbe ancora essere visto che le rotaie del treno sono ancora operative e i turisti continuano a farsi foto seduti o sdraiati sui binari, correndo il rischio di essere investiti dal treno.\n\nPer questo motivo il governo regionale di Hanoi ha deciso di revocare tutte le licenze per le caffetterie, locali e altre attività commerciali lungo la strada. I locali hanno tempo fino al 17 settembre per chiudere. In aggiunta, per impedire ai turisti di accedere alla strada, sono state collocate barricate.\n\nSecondo quanto riferito, i proprietari dei negozi hanno ricevuto pochissimi giorni di preavviso. La notizia della chiusura ha avuto effetti contrastanti su chi vive vicino a Train Street o su chi si basa sui turisti per vivere. Il proprietario di un bar di Train Street ha dichiarato che sarebbe meglio se esercenti, popolazione locale e autorità collaborassero per contribuire allo sviluppo della strada.\n\nPer contro c’è anche chi plaude a questa decisione: è la Viet Nam Railway Corporation, azienda che gestisce la linea ferroviaria e che ha proposto che bisognerebbe considerare reato chi gestisce i locali, fa foto o video lungo la strada.\n\nSempre in Vietnam, da poco, un venditore di noodle è stato arrestato a causa di una parodia di Salt Bae.\n\n[Crediti Foto | Shyamal, CC BY-SA 4.0, via Wikimedia Commons]",
    "Gli italiani che insultano i gay guardino al Vietnam": "16 settembre 2022 a\n\na\n\na\n\nLa notizia non può non destare curiosità. In Vietnam, hanno annunciato che l’omosessualità non è più considerata una malattia. Il locale Ministero della Salute ha anche vietato le “terapie di conversione”. Di conseguenza, un omosessuale o un bisessuale non può e non deve essere curato né convertito. Siamo in attesa che, in proposito, si esprima anche il Ministro della Salute italiano Speranza. Spesso è proprio dall’Estremo Oriente che arrivano decisioni che comunque meritano una considerazione, un’attenzione. Chi glielo dice a quegli italiani che ancora insultano gli omosessuali, quel che avviene in Vietnam?",
    "40 imprese del Vietnam a settembre in Italia": "La globalizzazione, può piacere o no, aiuta a diffondere, soprattutto con i nuovi sistemi di comunicazione, idee, tendenze, problematiche, scambi commerciali. Per le piccole realtà imprenditoriali e commerciali regionali rappresenta un’opportunità di sviluppo incredibile, ma anche le aziende di grandi dimensioni ne possono trarre beneficio.\n\nPartendo da questa considerazione, lo Studio Monti di Termoli sta coordinando alcune imprese molisane, altre se ne possono aggiungere, in previsione della missione imprenditoriale, composta da oltre 40 imprese vietnamite, in cerca di partner italiani. L’incontro si terrà a fine settembre a Roma presso la sede dell’Agenzia Ice (Istituto Commercio Estero – Italian Trade Agency) con la partecipazione dell’Ambasciata della Repubblica Socialista del Vietnam in Italia.\n\nDottor Monti, come nasce l’interesse per una nazione tanto lontana?\n\n«Il Vietnam è considerato un partner “strategico” e privilegiato. Lo dimostrano i continui contatti e accordi degli ultimi anni fra le autorità italiane e vietnamite. Il Presidente della Repubblica Sergio Mattarella qualche anno fa, è stato in visita ufficiale ad Hanoi per incontrare il Presidente vietnamita Tran Dai Quang per sottoscrive “Il Patto di azione per l’attuazione del partenariato Strategico tra Italia e Vietnam”. Premesso ciò, in un mercato “globalizzato” non esistono nazioni lontane o vicine, ma opportunità di mercato. Grazie agli accordi stipulati tra le due nazioni, l’Italia, ci tengo a ricordare, è posizionata al quarto posto fra i partner commerciali dell’Unione europea e il Vietnam. L’interscambio Italia-Vietnam vale, in soldoni, tra i quattro e i cinque miliardi di euro».\n\nQuali sono i settori economici interessati?\n\n«Le imprese attive possono appartenere alla filiera agricola e della trasformazione alimentare: pastifici, oleifici, salumifici eccetera. Ai comparti artigianali del tessile e dell’abbigliamento. Ma anche, sarebbe auspicabile, a settori in crescita come il meccanico e chimico. Particolare interesse suscita anche il comparto turistico, per il Molise può essere un’opportunità veramente utile».\n\nDottor Monti, organizzare attività internazionali complesse come questa presuppone grossa esperienza, quali sono le competenze in materia del suo studio?\n\n«Lo Studio Monti ha una tradizione di consulenza ad imprese medio-grandi di ogni settore, anche multinazionali, localizzate in Molise ma soprattutto fuori regione. Io posso contare su uno staff di collaboratori che da oltre 40 anni lavora per assistere a 360 gradi le aziende. Quotidianamente risolviamo problemi, ma ci piace anche progettare e promuovere iniziative. Abbiamo già partecipato, qualche anno fa, ad un’altra Missione dell’Istituto del Commercio Estero in Iran. L’opportunità si presentò subito dopo la rimozione delle sanzioni Usa, noi cogliemmo al volo la possibilità e proponemmo un progetto che riscosse un importante successo. Prossimamente, il 4 dicembre, parteciperemo alla Missione organizzata dall’Associazione Internazionale Commercialisti ed Esperti contabili in Vietnam e Singapore».\n\nPer chiudere, c’è ancora tempo per le aziende di inserirsi nell’incontro a Roma di fine settembre?\n\n«Certamente, il mio studio è a disposizione per dettagliare ogni aspetto dell’iniziativa. Invitiamo però le aziende a chiedere informazioni al più presto, per ovvi motivi organizzativi, rivolgendosi allo Studio Monti in via Cannarsa 21 a Termoli, telefonandoci allo 0875-705289 o scrivendo a Monti.Seram@tiscali.it».",
    "": "",
    "VinFast, ecco come il Vietnam sgommerà con i Suv elettrici": "La casa automobilistica vietnamita VinFast ha consegnato in patria i primi modelli dei suoi Sport Utility Vehicle elettrico. Ma nel mirino di questa giovane realtà c’è l’Occidente. Ecco come e perché.\n\nFondata nel 2017 per volontà del conglomerato ucraino Vingroup, il più grande operante in Vietnam, VinFast è una giovane ma arrembante azienda automobilistica che sembra avere tutte le carte in regola per farsi conoscere ai quattro angoli del globo, specie in Occidente. E intende farlo, avendo realizzato i suoi primi SUV elettrici in collaborazione con Pininfarina e investito diversi miliardi per produrre auto direttamente negli States. Una mossa che alcuni avevano giudicato rischiosa ma che, a seguito delle restrizioni volute dalla Casa Bianca (potranno accedere agli incentivi ecologici solo i marchi che producono sul suolo USA), si potrebbe rivelare strategica. Ma andiamo con ordine. (Leggi anche: La SsangYong torna coreana. Al volante il conglomerato KG che finanzierà la transizione verso l’elettrico)\n\nLE MOSSE DEI VIETNAMITI PER SBARCARE NEGLI USA\n\nIn piena estate la controllata Vingroup del miliardario vietnamita Pham Nhat Vuong aveva comunicato di aver dato incarico a Credit Suisse e a Citigroup di organizzare l’emissione di titoli di debito offshore per 2 miliardi di dollari ciascuna, per un totale di 4 miliardi, da investire per l’apertura di una gigafactory statunitense. Facendo un passo indietro, sono ormai parecchi mesi che si parla di una quotazione di Vingroup alla Borsa americana, operazione che sarebbe dovuta avvenire in questi mesi, strategicamente slittata al 2023 per l’estrema volatilità dell’ultimo periodo (la crisi pandemica prima, la guerra ora…).\n\nVinFast, che dalla fondazione ha realizzato un solo modello, dal motore endotermico, per poi focalizzarsi interamente sulle propulsioni elettriche, ha del resto intenzione di non restare all’interno dei confini vietnamiti. Proprio quest’anno, tra gli stand del Mobile World Congress 2022, la grande fiera di Barcellona dedicata alla telefonia, spiccavano i Suv elettrici VF 8 e della VF 9 realizzati in collaborazione con Pininfarina. Palcoscenico e partnership lasciano intendere la crucialità dei nostri mercati per questo nuovo marchio, al momento sconosciuto ai più. Il suv elettrico più piccolo avrà due opzioni di pacco batteria per l’Europa (82 kWh o 87,7 kWh) mentre Il VF 9 avrà batterie da 92 kWh o 123 kWh, quest’ultimo uno dei pacchi più grandi mai visti nelle auto elettriche.\n\nI NUMERI DI VINFAST\n\nIl Mobile World Congress 2022 si è tenuto a inizio marzo, ma in pochi mesi la Casa vietnamita è passata dalle parole all’azione. Nella prima metà di settembre ha infatti iniziato le consegne del suo primo lotto di 100 veicoli ai clienti locali, mentre gli utenti statunitensi dovranno attendere solo qualche mese in più: la casa ha promesso di evadere i primi ordini già entro questo dicembre. E in un periodo in cui le catene produttive delle grandi case procedono a singhiozzo, complici l’assenza di chip, diverse chiusure per Covid che hanno continuato a riguardare proprio l’Asia e l’alto costo delle materie prime, il fatto che VinFast riesca a essere puntuale non era scontato.\n\nIntanto, VinFast negli ultimi giorni è tornata a mostrarsi in Europa, all’interno dei padiglioni dell’Internationale FunkAusstellung (IFA) di Berlino. Un’altra fiera incentrata sulla tecnologia, più che sulle auto. È stata l’occasione per annunciare la sua strategia commerciale in Europa, che prevede entro la fine del 2023 un network iniziale di 50 concessionarie di cui 25 in Germania, 20 in Francia e 5 nei Paesi Bassi.\n\nL’azienda ha registrato quasi 65.000 prenotazioni a livello globale e prevede di vendere 750.000 veicoli elettrici all’anno entro il 2026, a partire, appunto, da quei due SUV completamente elettrici, il VF8 e il VF9 apparsi tra smartphone, tablet e laptop suscitando la curiosità degli avventori delle fiere spagnole e tedesche dedicate a device hi-tech. Del resto, il CES di Las Vegas insegna che ormai il rapporto tra automotive e tecnologia si fa sempre più stretto, tanto da mettere in ombra i saloni dell’auto più rinomati.\n\n“Il primo lotto di 5.000 unità di VF8 sarà destinato ai mercati degli Stati Uniti e del Nord America. La produzione di massa inizierà dalla prossima settimana”, ha dichiarato a Reuters Le Thi Thu Thuy, che dalla fine del 2021 è amministratore delegato globale di VinFast, dopo le improvvise dimissioni dell’e Ceo di Opel Michael Lohscheller, rimasto ai vertici del marchio per soli tre mesi.\n\nThe countdown starts now! We’re a few days away from opening our first 6 showrooms in the US. California, get ready to #JoinTheCharge pic.twitter.com/FfrAByfz8E — VinFast US (@VinFastUS) July 11, 2022\n\nAl momento il fulcro del piano industriale è lo stabilimento nella provincia settentrionale vietnamita di Haiphong. Ma lo sbarco negli USA è solo questione di tempo. Stando infatti alle ultime dichiarazioni rilasciate in merito, lo stato scelto per la gigafactory dovrebbe essere il North Carolina: là i vietnamiti intendono impiantare uno stabilimento dalla capacità iniziale prevista di 150.000 EV all’anno.\n\nOperazione festeggiata dal presidente USA, Joe Biden, che durante il proprio mandato vuole rafforzare l’industria ‘green’ del Paese, coinvolgendo capitali esteri. VinFast, del resto, promette qualcosa come settemila posti di lavoro. Sul fronte commerciale, invece, il VF8 e il VF9 si faranno largo tra la concorrenza prevedendo la formula del leasing delle batterie per ridurre il prezzo di acquisto. Negli USA i listini partono rispettivamente da 42.200 e 57.500 dollari.\n\nVINFAST PUO’ ACCEDERE AGLI INCENTIVI\n\nMa, soprattutto, la decisione di aprire uno stabilimento sul suolo americano fa rientrare il marchio vietnamita tra quelli che la Casa Bianca considera amici. La sua strategia di mercato si incardina infatti alla perfezione col nuovo Inflation Reduction Act, il corposo pacchetto di aiuti a sostegno dell’economia americana che contiene, tra le pieghe, norme protezionistiche volute dallo stesso presidente Biden per privilegiare i marchi che hanno una filiera di produzione, anche delle batterie per auto EV, prettamente o prevalentemente statunitense. Questi limiti stanno creando non pochi problemi alle Case coreane e nipponiche, che potrebbero dunque essere agilmente sorpassate da un outsider come VinFast.\n\nI COLOSSI ASIATICI DELL’AUTOMOTIVE CORRONO AI RIPARI\n\nSecondo quanto ha riferito l’agenzia di stampa Yonhap, la sudcoreana Hyundai Motor Co avrebbe già deciso di anticipare la data della costruzione di un impianto di veicoli elettrici e batterie negli Stati Uniti già a partire da quest’anno.\n\nA maggio Hyundai Motor aveva dichiarato che avrebbe iniziato a costruire il suo nuovo impianto in Georgia all’inizio del 2023 e che la produzione commerciale sarebbe iniziata nella prima metà del 2025 con una capacità annua di 300.000 unità. Ora, con l’intervento del pacchetto anti inflazione che introduce limiti di carattere territoriale per la fruizione degli incentivi all’acquisto delle auto EV, la sudcoreana si sarebbe convinta ad anticipare la data della costruzione.\n\nParallelamente, si stanno muovendo anche i giapponesi di Honda Motor che con i sudcoreani di LG Energy Solution Ltd hanno dichiarato che lavoreranno gomito a gomito a un nuovo impianto di batterie agli ioni di litio per veicoli elettrici negli Stati Uniti. Prima di costruire l’impianto, le due società dovrebbero costituire una joint venture.\n\nL’inizio della costruzione è previsto per l’inizio del 2023 e la produzione di massa per la fine del 2025. L’investimento per la joint venture nippo-coreana sarà di 4,4 miliardi di dollari, cifra analoga a quella messa sul piatto da Panasonic per costruire l’impianto che farà batterie per Tesla. L’obiettivo di Honda e LG è aprire una gigafactory dalla capacità produttiva annuale di circa 40 GWh, con le batterie fornite esclusivamente agli impianti Honda in Nord America per alimentare i modelli EV di Honda e Acura.\n\nL’ubicazione dell’impianto non è ancora stata definita, ma il quotidiano economico Nikkei ha riferito che le due aziende stanno valutando l’Ohio, dove si trova lo stabilimento principale della Honda. Tempistiche che permetteranno alla startup vietnamita di competere ad armi pari con giganti asiatici che finora avevano detenuto enormi fette del mercato automobilistico statunitense.",
    "Vietnam: venditore di noodle fa una parodia di Salt Bae, arrestato per propaganda contro il Governo": "di Manuela 9 Settembre 2022\n\nIn Vietnam un venditore di noodle è stato arrestato con l’accusa di propaganda contro il Governo per aver fatto una parodia di Salt Bae. Anche se non è proprio così.\n\nLa storia è un pochino più complessa di così. Tutto inizia l’anno scorso quando un ministro del Vietnam era stato sommerso da polemiche e critiche per essersi fatto immortalare mentre veniva imboccato con una bistecca d’oro da Salt Bae. Il problema non era stato Salt Bae, lo chef turco Nusret Gokce è noto per i suoi atteggiamenti e per i suoi piatti sopra le righe.\n\nIl problema era stato che una bistecca d’oro da Salt Bae costa fino a 1.500 sterline. Il fatto che fosse proprio un ministro del Vietnam a mangiarla è stato come dare uno schiaffo in faccia alle molte persone che vivono in uno stato di povertà nel paese asiatico.\n\nArriviamo così al nostro venditore di noodle: Bui Tuan Lam, 38 anni, aveva pubblicato un video parodia di Salt Bae. Nel video, che potete vedere anche su YouTube, il venditore imita non solo il gesto con cui Salt Be sala qualsiasi cosa gli capiti a tiro, ma anche la sua camminata ancheggiante mentre serve i piatti. Solo che, già all’epoca della pubblicazione del video, questi non era stato proprio gradito al Governo.\n\nTanto che il venditore era già stato convocato una prima volta dalle autorità, anche se aveva dovuto mantenere il segreto su tale incontro. Ma a quanto pare quel video proprio non è andato giù al Governo, tanto che adesso Bui Tuan Lam è anche stato arrestato con l’accusa di aver fatto propaganda antistatale. Secondo le autorità, infatti, il video non è tanto una parodia nei confronti di Salt Bae, quanto una presa in giro del ministro che si era fatto imboccare con la bistecca d’oro.\n\nLa moglie di Bui Tuan Lam ha dichiarato che il marito è stato “rapito” mercoledì pomeriggio dalla polizia che, fra l’altro, si è ripresentata due ore dopo alla porta dei coniugi con un mandato di perquisizione della casa.\n\nSecondo la polizia, le autorità avevano più volte messo in guardia il signor Lam dal pubblicare contenuti che insultavano l’onore e la reputazione del leader. Inoltre c’è anche da considerare il fatto che Lam, da dieci anni a questa parte, è un’attivista che si batte per difendere la democrazia in Vietnam, tanto che dal 2014 gli è vietato lasciare il paese.",
    "La memoria viva di Van Thuan a vent'anni dalla morte": "Un simposio internazionale e alcune celebrazioni sulla sua tomba a Roma con pellegrini della diaspora vietnamita hanno segnato la ricorrenza dell'anniversario che cade oggi. Il card. Czerny: \"La sua testimonianza di fede incrollabile e di amore incondizionato dia forza ai cristiani perseguitati di oggi\". Il postulatore Hilgeman: \"Continuano ad arrivare segnalazioni di grazie, compresa una guarigione in Vietnam\".\n\nRoma (AsiaNews) Vent’anni fa - il 16 settembre 2002 - moriva a Roma il card. François-Xavier Nguyễn Văn Thuận, arcivescovo vietnamita che trascorse ben 13 anni in carcere dopo la caduta di Saigon, lasciando una straordinaria testimonianza di fede nella persecuzione, alimentata da una profonda spiritualità.\n\nLa figura di Van Thuan - che dopo la liberazione fu chiamato in Vaticano da Giovanni Paolo II come presidente dell’allora Pontificio Consiglio per la Giustizia e la pace - è stata ricordata in queste ore con una serie di appuntamenti promossi dal Dicastero per lo sviluppo umano integrale (che nella Curia Romana ha raccolto l’eredità dell’organismo a lungo presieduto dal porporato vietnamita) e dalla postulazione della causa di beatificazione del card. Van Thuan (di cui nel 2017 sono state riconosciute le virtù eroiche). Un simposio internazionale intitolato “Van Thuan. Vita, santità e missione” si è svolto ieri nella sala Pio IV di Palazzo San Callisto con le testimonianze di fra Ambrogio Van Sy, membro della commissione storica della causa che fu ordinato diacono in Vietnam dallo stesso Van Thuan, del vice-postulatore p. Marco Da Silva Luis e di mons. Bernard Munono, che accompagnò il cardinale nei suoi viaggi in Africa oltre a lavorare con lui all’ideazione del Compendio della dottrina sociale della Chiesa (le relazioni possono essere ascoltate a questo link).\n\nAl Simposio erano presenti anche numerosi pellegrini della diaspora vietnamita giunti in Italia appositamente per questo anniversario dagli Stati Uniti, dal Canada, dalla Spagna, oltre che dalla folta comunità vietnamita di Roma. E con i canti e la fede della loro comunità cattolica hanno animato anche gli altri due momenti delle celebrazioni a Roma di questo ventesimo anniversario: l’adorazione eucaristica tenuta ieri pomeriggio presso la chiesa di Santa Maria della Scala, dove è sepolto il card. Van Thuan, e la messa nel giorno dell’anniversario della morte, tenutasi questa mattina nella chiesa di Santa Maria di Trastevere.\n\n“Ringraziamo il Signore per averci donato la figura del card. Van Thuan”, ha detto il card. Michael Czerny, prefetto del Dicastero per lo sviluppo integrale introducendo le celebrazioni. Czerny ha ricordato “la sua testimonianza di fede incrollabile, di mitezza oltre ogni confine, di amore incondizionato per il prossimo e anche per i suoi carcerieri”. Nei lunghi anni di prigionia trascorsi in una cella senza luce e senza finestra, era “in solitudine, ma vicino al Signore che egli incontrava nell’Eucaristia e negli altri carcerati e dal cui incontro traeva la forza per superare le prove. E non posso non pensare - ha aggiunto - ai tanti cristiani perseguitati e uccisi a motivo della loro fede nel mondo di oggi”.\n\n“La testimonianza di vita e di fede del card. Van Thuan – ha detto ancora il card. Czerny - è motivo di speranza per noi tutti. Mi auguro che possa essere fonte di ispirazione anche per tanti giovani che vivono un momento di smarrimento in questo momento così difficile segnato dalle conseguenze della pandemia e delle guerre, in Ucraina e in ogni parte del mondo. La santità è possibile per ciascuno di noi, quando la vita è nutrita dalla Parola di Dio e dall’incontro con Cristo nell’Eucaristia e nel prossimo”.\n\nIl simposio è stato anche l’occasione per un aggiornamento sull’iter della causa di beatificazione del card. Van Thuan. Il postulatore Waldery Hilgeman ha spiegato che è ancora in corso la ricerca di un miracolo avvenuto attraverso la sua intercessione. “Segnalazioni di grazie continuano ad arrivare: da poco, per esempio, è arrivata quella di una guarigione di una persona proprio in Vietnam. Con tutta la complessità linguistica del caso, è stata compiuta l’opera di traduzione delle cartelle cliniche per vagliare il caso. Ma la cosa più importante da segnalare è che c’è una vita dietro questa causa. Le persone continuano a pregare Van Thuan e a presentarci anche storie semplici: difficoltà superate in famiglia, vissuti quotidiani sfidanti attraversati in sua compagnia... Come postulatore posso dire che non è affatto una causa dormiente, perché è il popolo a mantenerne viva la memoria”.",
    "Messico, Vietnam e Thailandia sul podio del \"piatto più buono\" al Popoli Pop Cult Festival": "Un tripudio di culture ha animato Bagnara di Romagna dall'1 al 4 settembre: nonostante le iniziali incertezze dovute al meteo, anche quest'anno il Popoli Pop Cult Festival si è confermato un grande successo, capace di rinnovarsi e innovarsi attraverso una formula di condivisione e integrazione diventata un vero e proprio «marchio di fabbrica» delle estati del piccolo borgo medievale. Ben 20 gli stand, provenienti da altrettanti Paesi: Albania, Angola, Argentina, Armenia, Brasile, Camerun, Croazia, Filippine, Francia, Grecia, Germania, Georgia, Marocco, Messico, Perù, Romania, Thailandia, Vietnam, Pakistan e «la Plaza latína». Di questi, tre erano alla loro prima partecipazione (Francia, Armenia e Georgia), e hanno già confermato la loro adesione anche per la prossima edizione.\n\n«Tra le tante lingue che si sentono a Bagnara, quella che prevale è il linguaggio del cuore»: con queste parole i francesi hanno definito l'atmosfera del festival, che per loro era una novità. Anche Carlo Lucarelli, in incognito, ha partecipato al Popoli di quest'anno, definendolo «l'emozione della cultura». L'edizione di quest'anno, dedicata ai Balcani a 30 anni dai grandi sbarchi dell’esodo albanese verso le coste italiane (1991-1992), «ha acceso una miccia sulle danze», come raccontano gli organizzatori, stimolando in tanti luoghi del borgo balli anche improvvisati, contribuendo a rendere l'atmosfera di festa avvolgente e completa.\n\nIl concorso gastronomico «Il piatto più buono - Eurovo per Popoli 2022», con una giuria tecnica presieduta da Kateryna Gryniukh, ha visto trionfare il Messico con il piatto «Huarache» fatto con la foglia di fico d’India (Nopal) e ripieno di fagioli, insalata, avocado, formaggio fresco; secondo classificato il Vietnam con il piatto «Banh Xeo», una crespella leggerissima, sottile e croccante alla curcuma; terza la Thailandia con il piatto «Pad Thai», tagliolini di riso saltati con uova, gamberetti, germogli di soia e carote. Un premio speciale è andato infine alla Romania per il suo piatto «Chec, salam de Biscuit e Curnulete», dolce tipico della loro tradizione.\n\n\"Il concorso sta diventando un importante stimolo per fare crescere di anno in anno la qualità delle proposte gastronomiche - racconta Massimo Bellotti, direttore artistico del Popoli -. Tutti i partecipanti ci tengono molto a superarsi e a stupire anche con nuove proposte e questo entusiasmo si traduce in opportunità sempre nuove anche per il pubblico\".\n\nIl premio Popoli, che dal 2016 viene assegnato a personalità che si siano distinte a livello nazionale e internazionale per aspetti umanitari e solidali, diplomatici, scientifici e divulgativi, ambientali e culturali in genere, quest’anno è andato a Toni Capuozzo. Il giornalista è stato scelto per \"la sua professione, condotta con passione e competenza, e nello specifico per la sua esperienza iugoslava, durante la quale ha compiuto una scelta umanamente profonda ed encomiabile, salvando una giovanissima vita\". Il premio sarà consegnato a Capuozzo durante una conferenza dedicata ai conflitti nell'ex Jugoslavia che si terrà a Bagnara il 27 novembre prossimo.\n\nUn altro premio, tornato dopo alcuni anni di fermo a causa della pandemia, è stato assegnato ad Alin Ghirean, in qualità di vincitore dell’Estemporanea d’arte Popoli - sezione fotografia. Alin è un ragazzo che risiede e lavora a Bagnara ed è di origini rumene, nazione all’interno della quale è presente una regione che rientra nell’orbita balcanica, come ha ricordato dal palco, nel corso della premiazione di domenica sera. Mattia Galli, presidente della Proloco di Bagnara, ha ringraziato tutti i volontari che hanno dato il loro contributo fondamentale e silenzioso alla riuscita dell’evento: «senza di loro il nostro festival della condivisione non sarebbe possibile».\n\nIl Popoli Pop Cult Festival è stato organizzato dal Comune di Bagnara di Romagna con il sostegno della Regione Emilia-Romagna, il patrocinio dell'Unione dei Comuni della Bassa Romagna, in partnership con la Proloco di Bagnara e la collaborazione di associazioni e privati cittadini. Molti i sostenitori, tra i quali Gruppo Eurovo, Edilizia Reale Srl e l'olandese Van der Plass Sprouts rappresentano gli sponsor più importanti.",
    "Thailandia e Vietnam lavoreranno insieme per aumentare i prezzi del riso sul mercato internazionale": "La Thailandia e il Vietnam hanno deciso di collaborare per aumentare il valore del riso nell’economia internazionale, secondo un funzionario dell’agricoltura thailandese, dopo mesi di colloqui volti in parte ad aiutare i guadagni delle campagne.\n\n\n\nSecondo Alongkorn Ponlaboot, assistente del Ministro dell’Agricoltura e delle Imprese thailandese, è la prima volta che Thailandia e Vietnam acconsentono a collaborare per aumentare i prezzi del riso sul mercato mondiale.\n\nLe discussioni tra Thailandia e Vietnam sono iniziate a maggio. Un funzionario thailandese ha dichiarato all’epoca che l’obiettivo era quello di aumentare il costo del loro commercio di riso, espandere la loro influenza sul mercato mondiale e migliorare i guadagni degli agricoltori.\n\nClicca qui per aprire un conto demo eToro e imparare a fare CFD Trading>>>è gratis\n\nSecondo il Dipartimento dell’Agricoltura degli Stati Uniti, le due nazioni contribuiscono a circa il 10% della produzione mondiale di riso grezzo e a circa il 26% del commercio mondiale. Non è chiaro quando gli aumenti dei costi entreranno in vigore.\n\nAlongkorn ha dichiarato che avrebbe consegnato ai ministri dell’Agricoltura di entrambe le nazioni un rapporto sull’ultimo ciclo di negoziati e un suggerimento di aumento dei prezzi reciproco in una data indeterminata.\n\nAlongkorn ha dichiarato di non poter rispondere se l’obiettivo sia stato raggiunto o meno. Tuttavia, hanno fatto le prime mosse come collaboratori agricoli strategici.\n\nIl MARD del Vietnam non ha risposto rapidamente a una richiesta di informazioni da parte di Reuters.",
    "\"Verso una Chiesa di comunione, partecipazione e missione\": i sacerdoti riflettono sull'insegnamento del Papa": "ASIA/VIETNAM - \"Verso una Chiesa di comunione, partecipazione e missione\": i sacerdoti riflettono sull'insegnamento del Papa\n\nvenerdì, 16 settembre 2022\n\nHanoi (Agenzia Fides) - Creare un'opportunità per i sacerdoti vietnamiti di incontrarsi, condividere e scambiare impressioni, parlare della loro missione, delle responsabilità nel servizio pastorale e delle difficoltà della vita sacerdotale. Ma anche \"vivere in spirito di fraternità alla presenza di Dio, attingere alla sua grazia e ritornare a Lui, per poi riprendere il cammino secondo uno stile sinodale\": con queste parole Joseph Vu Van Thien, Arcivescovo di Hanoi, illustra l'esperienza di ritiro spirituale riservata ai sacerdoti vietnamiti, organizzata in due fasi (12-14 settembre e 15-17 settembre) nella provincia di Thanh Hoa (Vietnam del Nord) alla presenza di numerosi Vescovi e di oltre 800 sacerdoti provenienti da 11 diocesi del Vietnam, calibrata sullo stile e sui contenuti del Sinodo sulla sinodalità e perciò intitolata \"Verso una Chiesa di comunione, partecipazione e missione\".\n\n\"Questa esperienza di studio, preghiera, confronto, a partire dalla Parola di Dio e da testi del magistero del Papa - ha spiegato mons. Van Thien - intende aiutare i sacerdoti ad approfondire l'insegnamento della Chiesa, in particolare l'insegnamento di Papa Francesco sul ministero pastorale, sulla liturgia e sul servizio della carità in ogni comunità locale. Inoltre questo ritiro offre orientamenti in particolare per l'aspetto missionario della vita sacerdotale\".\n\nTra i diversi contributi proposti all'assemblea, il Vescovo Thomas Vu Dinh Hieu, della diocesi di Bui Chu, ha toccato il tema \"Abuso sessuale sui minori da parte del clero\", rimarcando: “Anche i sacerdoti sono persone fragili e deboli, quindi bisogna essere consapevoli della propria debolezza, pregare per affidarsi a Dio e chiedere il Suo aiuto”. Laddove si verificano reati legati agli abusi sessuali sui minori “c'è una evidente crisi di fede, una crisi morale, una crisi educativa\", ha osservato. Tuttavia, \"possono esistere anche casi di atti diffamatori e calunnie per distruggere la Chiesa\", ha ricordato. Il Vescovo ha esortato i sacerdoti a \"essere umili e confidare, giorno per giorno, ora per ora, minuto per minuto, nell'amore di Dio, forza divina che guida ogni presbitero attraverso le crisi e le sfide che lo attendono\".\n\nNella Messa celebrata durante il ritiro spirituale, mons. Vu Van Thien ha voluto sottolineare il tema della fede, facendo riferimento alla fede del centurione, come emerge nel Vangelo di Luca (Lc 7, 1-10), e ha detto: \"La fede non dipende dal rango, dalla cultura, dalla ricchezza; la fede non dipende da uno stato di vita, ma è un dono di Dio: la fede è in un cuore fedele, che ripone la sua fiducia in Dio, con la certezza che nulla è impossibile a Dio e che Lui può tutto\". \"Noi sacerdoti, che in Vietnam predichiamo e insegniamo la fede e la celebriamo, abbiamo bisogno di viverla pienamente e profondamente, ancorati a Dio che è la roccia della nostra salvezza e della nostra vita\", ha affermato. Nelle giornate di formazione, riflessione e preghiera, secondo l'Arcivescovo Joseph Vu Van Thien, i sacerdoti possono \"prendersi del tempo per riflettere sulla propria fede, rientrare in se stessi, rinnovare l'alleanza con Dio e tornare a Lui che è la sorgente della fede e della vocazione sacerdotale”.\n\n“L'opera di rinnovamento della Chiesa - hanno osservato i presenti - parte proprio dai sacerdoti, perché un sacerdote zelante, che si rivolge sempre a Dio e opera sempre con fede, contribuisce a portare tanti benefici spirituali al Popolo di Dio. Quando la vita e il cuore del sacerdote sono rinnovati, la Chiesa si rinnova\".\n\nI sacerdoti vietnamiti presenti sono stati guidati, in altre sessioni di approfondimento, a rivivere e attualizzare l'episodio del Vangelo di Luca (Lc 7,11-17) in cui Gesù compie il miracolo fa rivivere il figlio di una vedova nella città di Nain, mostrando l'amore incondizionato e misericordioso di Dio. \"Come sacerdoti vietnamiti - hanno detto i presbiteri in ritiro - siamo chiamati a confidare nell'immensa Provvidenza di Dio, soprattutto quando siamo di fronte a difficoltà o avversità nel nostro ministero pastorale in Vietnam. Dio non abbandona il suo Popolo, ma interviene donando la sua grazia, perchè conosce le necessità di ciascuno, e compie meraviglie nelle nostre vite\".\n\n(PA-AD) (Agenzia Fides 16/9/2022)\n\n\n\nCondividi:",
    "La storia di Willis Johnson, il reduce del Vietnam che ha trasformato un deposito di rottami in un impero miliardario": "La storia di Willis Johnson, il reduce del Vietnam che ha trasformato un deposito di rottami in un impero miliardario\n\nWillis Johnson aveva già intuito che i principi di quella che oggi chiamiamo economia circolare avrebbero potuto essergli utili. L’idea di recuperare ciò che per altri era uno scarto, rimetterlo a posto e rivenderlo è semplice e, come spesso accade alle idee semplici, vincente. La sua Copart recupera e sistema auto più o meno danneggiate, che poi rivende per ottenere un profitto. Vendite dirette e faccia a faccia fino alla fine degli anni ’90, online da quel momento a oggi. Il mercato, nonostante tutto, continua a essere vivace e movimentato. Tanto da consentire a Johnson di costruire un patrimonio stimato da Forbes in 1,8 miliardi di dollari.\n\nReduce del Vietnam\n\nIl Tennessean, principale quotidiano del Tennessee, ricostruisce i primi anni di vita di Willis, che cresce in un caseificio dove munge mucche, raccoglie fieno con i suoi sette fratelli e impara da suo padre l’arte di creare un’impresa. Il genitore non ha un’istruzione molto avanzata, ma si ingegna e si adatta per trovare un lavoro in qualunque settore: legname, edilizia, tubazioni sotterranee, pavimentazione e polli.\n\nA 18 anni, sei mesi dopo il diploma, Johnson è arruolato per la guerra del Vietnam. A 20, come ricorda Forbes, è ferito in combattimento e torna negli Stati Uniti. Il Los Angeles Times, invece, evidenzia come il valore di Willis in combattimento venga riconosciuto anche ufficialmente con l’assegnazione di una Purple Heart, decorazione militare a nome del presidente degli Stati Uniti, conferita a coloro che vengono feriti o uccisi in battaglia. Si tratta del più antico riconoscimento militare ancora assegnato oggi ai militari statunitensi.\n\nIl deposito di rottami\n\nDopo la guerra, una volta tornato a casa, Johnson conosce la futura moglie a una festa per la sorella. Dopo appena dieci giorni le chiede di sposarlo. “Sono uno che decide abbastanza in fretta”, si giustifica Willis, che intanto lavora in un negozio di alimentari e nel deposito di rottami di suo padre in California, prima di decidere che è arrivato il momento di mettersi in proprio. Così nel 1972 compra un deposito come quello del padre alla periferia di Sacramento. I 75mila dollari necessari per chiudere l’affare arrivano dalla vendita della casa.\n\nJohnson, la moglie e i tre figli piccoli vanno a vivere in una roulotte, mentre Johnson trascorre anni a smantellare auto e camion. Per competere con realtà più avviate e strutturate della sua, Willis decide di specializzarsi sui pezzi di alcuni produttori, così da cercare un’unicità quasi artigianale. Altra scelta azzeccata è quella di far pagare una tariffa all’ingresso, vendere parti d’auto rinnovate e guadagnare dai rottami rimasti dopo che le auto sono state smontate.\n\nL’impero di Willis Johnson\n\nIl passo che avvia la storia di Copart arriva dieci anni dopo l’acquisto del primo deposito. Nel 1982 Johnson acquista la quota di maggioranza in una piccola attività di aste automobilistiche a Vallejo, in California. Come ricorda il sito ufficiale dell’azienda, nei dieci anni successivi Copart apre 11 sedi nel nord della California, in Texas e nel Pacifico nord-occidentale. Johnson inserisce in azienda come manager, alla fine degli anni 80’, il 19enne genero Jay Adair, oggi amministratore delegato.\n\nLa quotazione arriva a metà anni ’90, più come una risposta alla concorrenza che per esigenza. Forbes spiega infatti che Johnson decide portare in borsa Copart, già in rapida crescita, dopo aver letto che Insurance Auto Auctions (Iaa), allora come oggi il suo principale concorrente, stava pianificando la stessa mossa. “Perché loro sì e noi no?”, si chiese Willis.\n\nOggi Copart, che nel 2003 è diventata la prima azienda di aste di auto con un modello completamente online e dieci anni dopo ha lanciato la prima app per iPad del settore, è presente anche in Canada, Regno Unito, Irlanda, Emirati Arabi, Brasile, Spagna, Germania e Finlandia. Per l’anno fiscale 2021 ha registrato ricavi per 2,7 miliardi di dollari e un reddito operativo superiore al miliardo.\n\nLEGGI ANCHE: La storia di Ronnen Harary, il miliardario dei Paw Patrol\n\n© RIPRODUZIONE RISERVATA\n\nPer altri contenuti iscriviti alla newsletter di Forbes.it QUI.",
    "La Cina rischia di perdere il suo status di “fabbrica del mondo”": "Il nuovo contesto internazionale sta rendendo il Dragone un hub sempre meno strategico e più rischioso. Diverse Big Tech stanno spostando la loro produzione in Vietnam: una grande opportunità per il Sud-est asiatico\n\nLa dura politica Zero Covid attuata dal Governo cinese non permette all’economia di ripartire a pieno regime. Inoltre, le crescenti tensioni geopolitiche legate alla questione Taiwan mettono in bilico il già fragile rapporto tra Pechino e l’Occidente. Alla luce di questi scenari imprevedibili, sempre più big companies del settore tech stanno iniziando a spostare la loro produzione dalla Cina verso il Vietnam. Si tratta di un processo messo in moto già durante la guerra commerciale e i conseguenti dazi sull’export cinese, durante l’era Trump. Foxconn Technology Group, Pegatron Corp., Compal Electronics Inc. and Wistron Corp. sono tutte aziende taiwanesi specializzate nell’assemblaggio di prodotti elettronici che stanno iniziando a considerare cruciale avviare una diversificazione dei siti di produzione, diminuendo la dipendenza dalla Cina. Esse fanno la fortuna delle più importanti compagnie tech mondiali come Apple, Sony e anche di varie case automobilistiche come Tesla e Volkswagen.\n\nIl nuovo contesto internazionale sta rendendo la Cina un hub sempre meno strategico e più rischioso, spingendo la ricerca di nuove mete che sposino meglio gli interessi dei colossi tecnologici. Un Paese su tutti si sta dimostrando particolarmente attraente, il Vietnam. Il Sud-est asiatico si presenta come un rimpiazzo perfetto e, nel giro di pochi anni, sempre più prodotti delle Big Tech potrebbero avere la dicitura “Made in Vietnam”. Apple ne è un ottimo esempio: dopo la Repubblica popolare cinese, Hanoi è già considerato il suo più importante hub di produzione. La società statunitense ha già detto di essere in trattativa per produrre per la prima volta gli Apple Watch e i MacBook in Vietnam. Un altro esempio concreto è il caso di Microsoft che, quest’anno, ha spedito le sue console Xbox dalla città di Ho Chi Minh.\n\nL’aumento del costo del lavoro, già da diversi anni, sta spingendo le big companies a rivalutare la strategicità della Cina come sito di produzione\n\nLa dinamica appena discussa rientra in un trend più ampio, avviato già da più di un decennio. L’incredibile sviluppo economico cinese ha contribuito in modo tangibile a migliorare le condizioni economiche della popolazione, traghettando la Cina verso la fascia dei Paesi a medio-alto reddito. Questo importante traguardo però ha messo in discussione uno dei grandi punti di forza del modello sviluppista del dragone, il basso costo del lavoro. Infatti, è risaputo che il costo del lavoro estremamente basso sia stato uno dei grandi vantaggi comparati della Cina, trainando la crescita economica dagli anni delle riforme di Deng sino ad oggi.\n\nPechino ha fatto della manodopera a basso costo, e dunque dei bassi costi di produzione, il suo motore di crescita, sfruttando la sua “quasi inesauribile” manodopera a disposizione. Anche quando nelle città i salari iniziavano a salire, il grande afflusso di migranti provenienti dall’entroterra del Paese, volenterosi di partecipare al sogno cinese, era in grado di mantenere il costo del lavoro più che competitivo. Questa dinamica non solo è andata affievolendosi con il tempo, ma ha trovato nel Covid e nei conseguenti rigidi lockdown un forte fattore frenante. Ad oggi, la Cina ha un costo del lavoro sempre più vicino a quello delle economie occidentali ma, soprattutto, superiore a quello di molte altre economie in via di sviluppo. Prendendo in considerazione i suoi vicini nel Sud-est asiatico come Vietnam, Cambogia, Bangladesh o addirittura la Thailandia, la Cina ha ormai un costo del lavoro superiore ben superiore. La conseguenza è un graduale spostamento della produzione manifatturiera nella direzione di queste economie emergenti. Se all’inizio la delocalizzazione verso queste mete riguardava soprattutto la produzione low-skill, adesso – come dimostrano le strategie di Apple, Google, Samsung e altri giganti del mondo tech – coinvolgono sempre di più il settore manifatturiero high tech.\n\nQuali sono le conseguenze per gli attori coinvolti? La Cina ha iniziato a riformare il suo modello economico; i Paesi in via di sviluppo, come il Vietnam, godono dei benefici legati all’integrazione delle loro economie nella Global Value Chain\n\nLa Cina è consapevole di questo cambiamento in atto e dunque, sotto la leadership di Xi Jinping ha iniziato a lavorare per riformare il suo sistema economico nella direzione di un modello basato sul consumo, i servizi e l’innovazione tecnologica. Si tratta di risalire la catena di produzione, passando da essere “la fabbrica del mondo” che basa la sua fortuna sull’export, a essere un’economia moderna e più indipendente. Il processo è sulla stessa linea di quello già affrontato dalle economie ad alto reddito: il settore manifatturiero ha abbracciato a pieno le possibilità offerte dalla globalizzazione, stabilendosi nei Paesi a basso reddito in grado di garantire costi più bassi per la produzione. Ciò ha causato non pochi problemi alle economie in questione, come dimostrano i casi europei o quello statunitense, che si sono trovate a dover affrontare alti livelli di disoccupazione e malcontento sociale.\n\nAllo stesso tempo però, la scomparsa del settore secondario è stata accompagnata da una grande espansione del settore terziario e dei servizi, in grado di offrire lavori meglio retribuiti e meno logoranti in termini fisici. Questo è lo stesso percorso che sta abbracciando la Cina, sempre più proiettata verso l’innovazione, che è l’unico modo per sfuggire alla trappola del medio reddito. Tuttavia come si è potuto – e si può tuttora – vedere, nelle economie occidentali la transizione è stata tutt’altro che facile e implica molte sfide e ripensamenti. Nel caso della Cina, soprattutto, questo percorso fa paura poiché lo status di “fabbrica del mondo” è uno degli elementi principali su cui si è fondata l’incredibile storia dello sviluppo economico del dragone asiatico. Inoltre, le crescenti tensioni con gli Stati Uniti e con l’Unione europea rendono la transizione ancora più complicata: il degenerare delle relazioni politiche comporta anche una riduzione della cooperazione economica e tecnologica, due input chiave per la modernizzazione dell’economia cinese che ha sempre tratto grande vantaggio dagli FDI.\n\nDal punto di vista dei Paesi in via di sviluppo del Sud-est asiatico, il trasferimento della produzione delle Big Tech nel loro territorio è una grande opportunità, sia in termini economici che di innovazione tecnologica. Diventare una meta privilegiata degli investimenti esteri delle grandi aziende è una delle allettanti possibilità offerte dalla globalizzazione. Richard Baldwin, professore di economia internazionale presso il Graduate Institute of International and Development Studies di Ginevra, definisce gli FDI come un “sussidio” all’innovazione e allo sviluppo. Le Tigri Asiatiche (Hong Kong, Taiwan, Singapore e Corea del Sud) e la stessa Cina ne sono l’esempio lampante, avendo trovato negli investimenti esteri delle grandi aziende un sostegno fondamentale alla loro industrializzazione.\n\nVi sono diversi elementi legati agli FDI che favoriscono lo sviluppo economico: sicuramente uno dei più significativi è il knowledge-transfer, ovvero il trasferimento delle conoscenze tecniche, e non solo, alla popolazione locale; esso avviene in conseguenza alla localizzazione di queste compagnie nel territorio e, dunque, alla creazione di nuovi posti di lavoro. Ne consegue un effetto spillover, per cui un’attività economica in un determinato settore produce effetti positivi molto più ampi, in grado di coinvolgere altri settori e ambiti. Paesi come il Vietnam offrono alle aziende ottime prospettive, non solo come hub di produzione a basso costo, ma anche come nuovi mercati per i prodotti tech, in continua crescita. Hanoi ha abbracciato una crescita economica che sembra essere solida, come è stato dimostrato dalla resilienza mostrata durante gli anni della pandemia; nel 2020, il Pil è comunque cresciuto del 2,9%, riportando la miglior prestazione dell’Asia. Ad oggi, il Vietnam si candida a raccogliere, almeno in parte, lo status di “fabbrica del mondo” e con esso tutti i benefici economici che ne conseguono. Affinché questa possibilità si tramuti in risultati tangibili per tutta la popolazione sarà fondamentale il ruolo delle istituzioni nel guidare questo processo di transizione e nel continuare a creare le condizioni necessarie affinché le grandi aziende continuino a guardare al Vietnam come il post-Cina della produzione.",
    "Per Schroders le tensioni tra Usa e Cina possono favorire Vietnam, India e Indonesia Da FinanciaLounge": "© Reuters. Per Schroders le tensioni tra Usa e Cina possono favorire Vietnam, India e Indonesia\n\nSDR -0,20% Aggiungi/Rimuovi dal Portafoglio\n\nSecondo David Rees ( Schroders (LON: )) potrebbero beneficiare dei miglioramenti strutturali delle loro posizioni esterne e delle dinamiche dell’inflazione mentre le politiche monetarie meno restrittive renderebbero meno volatili gli asset locali\n\nIl tour di Nancy Pelosi in Asia, che ha incluso una visita a Taiwan, ha riacceso nuove tensioni tra Pechino e Washington. La Cina ha annunciato che le esercitazioni militari nello Stretto di Taiwan sono terminate, ma che intende effettuare pattugliamenti regolari nella regione. “L’acuirsi delle tensioni geopolitiche hanno fatto riemergere politiche commerciali protezionistiche” commenta David Rees, Senior Emerging Markets Economist, Schroders.\n\nUN’ULTERIORE ESCALATION DELLE TENSIONI COMMERCIALI\n\nUn’ulteriore escalation delle tensioni commerciali potrebbe avere gravi conseguenze, non solo per Cina e Taiwan, ma anche per l’economia globale. Basti pensare che Pechino è il più importante partner commerciale di Taiwan: è la destinazione di oltre un quarto di tutte le esportazioni e il valore aggiunto dei consumi finali cinesi vale circa il 10% del suo PIL. La Cina dal canto suo, evidenzia alcuni settori molto dipendenti dalle importazioni da Taiwan, in particolare nei semiconduttori dove circa un terzo dell’import è tarato Taiwan. “Le catene di approvvigionamento globali dipendono molto dalla Cina e questo espone al rischio che le tensioni commerciali locali possano avere conseguenze a livello globale, portando a nuove carenze di manufatti” spiega Rees...\n\nContinua la lettura\n\n** Il presente articolo è stato redatto da FinanciaLounge",
    "Dragon Tower: il grattacielo orizzontale capace di controllare le inondazioni": "Il progetto per la Dragon Tower si ispira al paesaggio naturale del Vietnam e incorpora una serie di bacini artificiali in grado di controllare le inondazioni\n\nL’edificio “più lungo del mondo” è progettato dal team di Dewan Architects + Engineers\n\n(Rinnovabili.it) – Potrebbe diventare un punto di riferimento per l’intero Vietnam, nel frattempo la Dragon Tower progettata da Dewan Architects + Engineers per Hanoi, si è aggiudicata il riconoscimento internazionale dai Global Design & Architecture Design Awards 2022.\n\nIl grattacielo orizzontale promette inoltre di diventare l’edificio più lungo al mondo, destinato ad ospitare i Ministeri del Paese asiatico e molteplici servizi per la città. E’ guardando la planimetria che si percepisce il chiaro riferimento alla figura del drago, una struttura che si snoda fornendo nel complesso ben 700.000 mq.\n\nIspirato alle regioni del Vietnam\n\nLa Dragon Tower prende ispirazione da due Regioni del Vietnam molto particolari: le Fairy Mountain e la regione di Sa Pa. La prima è servita come ispirazione per sviluppare il piano terra e la topografia artificiale che sorregge la forma del drago. In questo caso sono gli spazi verdi a fare da collegamento tra le varie piazze.\n\nIl distretto di Sa Pa ha fornito invece l’ispirazione per una parte molto importante a livello climatico del progetto: i bacini di raccolta delle acque in caso di inondazione. Una serie di serbatoi sono posti in punti strategici della struttura per controllare manualmente le acque provenienti dalle piogge durante i periodi più critici.\n\nLeggi anche Empire City, la smart city del Vietnam ispirata alle risaie\n\nInoltre questi bacini, aumentano la ventilazione naturale, raffrescando naturalmente l’area. Gli spazi superiori interni alla Dragon Tower sono studiati per offrire la massima flessibilità e modularità, potendo adattarsi nel tempo. Gli spostamenti interni avverranno grazie ad un sistema di trasporto sostenibile autonomo.",
    "Il Vietnam celebra 77 anni di indipendenza e l’amicizia con la Palestina – Marx21": "di Giulio Chinappi\n\nda https://www.lacittafutura.it/\n\nIl 2 settembre, il Vietnam ha ricordato il settantasettesimo anniversario della dichiarazione d’indipendenza effettuata da Hồ Chí Minh nel 1945. Nella stessa occasione, il Paese ha celebrato la sua amicizia con lo Stato di Palestina.\n\nIl 2 settembre 1945, il leader comunista Hồ Chí Minh dichiarava l’indipendenza della Repubblica Democratica del Vietnam dal colonialismo francese e dall’imperialismo giapponese, che aveva occupato il Paese nel corso della seconda guerra mondiale. Dopo una lunga lotta per la liberazione completa e la riunificazione del territorio nazionale sotto la denominazione di Repubblica Socialista del Vietnam, il Paese ha finalmente raggiunto la pace e la stabilità nel 1975.\n\nIn occasione del settantasettesimo anniversario della dichiarazione d’indipendenza, il quella che viene denominata Giornata Nazionale del Vietnam (Ngày Quốc khánh Việt Nam), il presidente Nguyễn Xuân Phúc ha tenuto un discorso nel quale ha ricordato le vicende storiche che hanno portato il Vietnam all’indipendenza: “Da allora, il Vietnam ha superato innumerevoli difficoltà e sfide per mantenere fermamente l’indipendenza, riunificare il Paese e ottenere molti orgogliosi risultati nello sviluppo”, ha affermato il capo di Stato.\n\nIl presidente Phúc ha anche messo in evidenza la continua espansione delle relazioni estere del Vietnam, come si evince dai suoi legami diplomatici con 190 Paesi e nell’adempimento positivo dei compiti come organizzatore del vertice della Cooperazione Economica Asia-Pacifico (APEC) nel 2017 e del vertice bilaterale tra Repubblica Popolare Democratica di Corea e Stati Uniti nel 2019, nonché dall’aver ricoperto la presidenza dell’Associazione delle Nazioni del Sud-Est Asiatico (ASEAN) nel 2020 e l’incarico di membro non permanente del Consiglio di sicurezza delle Nazioni Unite per il biennio 2020-2021. Recentemente, il Paese è anche stato eletto nel Comitato Esecutivo dell’UNESCO per il periodo 2021-2025 e rieletto nella Commissione di diritto internazionale.\n\nIl leader dello Stato ha colto l’occasione per apprezzare il prezioso sostegno e l’efficace cooperazione di Paesi, organizzazioni internazionali e partner, imprese, investitori, amici e persone di tutto il mondo per il Vietnam, in particolare nella lotta contro la pandemia di COVID-19. Phúc ha anche sottolineato che il Vietnam ha bisogno del sostegno e di una cooperazione vantaggiosa per tutti con la comunità internazionale al fine di raggiungere uno sviluppo rapido e sostenibile.\n\nProseguendo nel suo discorso, il presidente ha suggerito quattro priorità di cooperazione, vale a dire:\n\n– sostenere la pace e la stabilità, rispettare il diritto internazionale e la Carta delle Nazioni Unite, mantenere un ambiente internazionale favorevole alla cooperazione per la ripresa economica;\n\n– continuare a promuovere in modo sostanziale legami di cooperazione, con particolare attenzione allo sviluppo delle infrastrutture, alla garanzia di catene di approvvigionamento sostenibili e all’effettiva attuazione degli accordi su trasformazione digitale, economia verde, risorse umane e scienza – tecnologia;\n\n– rafforzare i partenariati nella risposta ai cambiamenti climatici, nella prevenzione e nel controllo delle epidemie, nella capacità sanitaria e nel miglioramento della sicurezza sociale, nella riduzione del divario di ricchezza e della disuguaglianza sociale;\n\n– forme crescenti di connettività, visite reciproche a tutti i livelli, scambi di delegazioni commerciali e scambi interpersonali.\n\nIn occasione della festa nazionale, il Vietnam ha anche celebrato la sua amicizia con lo Stato di Palestina, che Hà Nội riconosce come Stato indipendente sin dal 1968, per decisione del presidente Hồ Chí Minh. Nella giornata dell’indipendenza, le nazionali di calcio Under 20 di Vietnam e Palestina hanno disputato una partita amichevole, terminata con il punteggio di 0-0, presso lo Stadio di Việt Trì.\n\nInoltre, l’ambasciatore palestinese a Hà Nội, Saadi Salama, è stato uno degli ospiti d’onore delle celebrazioni per la festa dell’indipendenza. “Nell’ultimo anno, nonostante le sfide causate dalla pandemia e le incertezze globali, il Vietnam ha ottenuto ottimi successi, compreso il superamento degli impatti della pandemia, rimanendo una delle economie con la ripresa e lo sviluppo più rapidi nella regione e soprattutto rimanendo un membro attivo e responsabile della comunità internazionale”, ha detto Salama. L’ambasciatore ha inoltre ringraziato il Partito, lo Stato, il governo e le agenzie competenti del Vietnam per l’assistenza ai diplomatici stranieri, “con la quale il Vietnam ha affermato l’importanza che attribuisce all’amicizia e alla multiforme cooperazione con altri paesi e organizzazioni internazionali, nonché la sua disponibilità a continuare gli sforzi per promuovere ulteriormente il suo ruolo per aiutare a raggiungere l’obiettivo comune di un mondo di pace, uguaglianza, prosperità, cooperazione e sviluppo”.\n\nI leader del Vietnam hanno infine ricevuto numerosi messaggi di auguri da parte dei loro omologhi degli altri Paesi nel mondo.\n\nUnisciti al nostro canale telegram",
    "LEGO per supportare la fabbrica del Vietnam a emissioni zero con 50,000 alberi": "Un piano per piantare 50,000 alberi vicino al nuovo LEGO sito di fabbrica in Vietnam è stato confermato come part dei LEGO Le ambizioni di sostenibilità del Gruppo.\n\nAlla fine del 2021, le LEGO Il gruppo ha rivelato che la loro prima fabbrica a emissioni zero sarebbe arrivata in Vietnam nel 2024. Un aggiornamento a questo progetto da 1 miliardo di dollari ha confermato che la costruzione è startzione nel novembre 2022 ma ciò, purtroppo, richiederà la rimozione di circa 25,000 alberi.\n\nTuttavia, la LEGO Group ha annunciato l'intenzione di piantare 50,000 alberi al loro posto nell'area circostante la fabbrica come part dei continui sforzi di sostenibilità dell'azienda.\n\n“Siamo entusiasti di avere ora startla piantumazione di 50,000 alberi, in quanto segna la prima di molte attività nel nostro viaggio verso la sostenibilità in Vietnam”, ha affermato Preben Elnef, vicepresidente e responsabile del programma per il LEGO Gruppo in Vietnam. \"Un motivo chiave per l'ubicazione della nostra nuova fabbrica in Vietnam è stato il forte sostegno del governo vietnamita per quanto riguarda la nostra agenda di sostenibilità ambientale e non vediamo l'ora di ricevere il loro continuo supporto durante la fase di costruzione\".\n\nFinora sono stati piantati 15,000 alberi e il LEGO Il gruppo pianterà altri 35,000 alberi nel 2023 e nel 2024 vicino a dove aprirà la fabbrica.\n\nMaggiori dettagli sulla fabbrica sono stati confermati anche con l'investimento in un parco solare per alimentare il funzionamento della fabbrica anche part dei LEGO I piani del gruppo.\n\n“Mentre procediamo come pianificato nella creazione del nostro nuovo stabilimento in Vietnam, è fondamentale per noi realizzare la nostra ambizione di far funzionare lo stabilimento con un impatto minimo sull'ambiente. Lo faremo investendo in un parco solare per fornire energia per il funzionamento della fabbrica e stiamo esplorando molte altre iniziative che renderanno il nostro nuovo sito un faro globale per operazioni sostenibili”.\n\nUn'altra iniziativa a sostegno dell'area è stata annunciata anche come la LEGO Il gruppo ha partNered con una scuola locale portando gli studenti a Costruisci il cambiamento officina. Attualmente, la nuova fabbrica dovrebbe aprire nel 2024 come la prima fabbrica a emissioni zero, anche se un'altra arriverà a Virginia nel 2025.\n\nSostieni il lavoro che Brick Fanatics fa acquistando il tuo LEGO attraverso il nostro Collegamenti affiliati.",
    "Fact checking: quei bambini vietnamiti che vanno a scuola chiusi in sacchetti di plastica, cosa c’è di vero": "Puntualmente a settembre sui social vengono riproposte le immagini che mostrano alcuni bambini vietnamiti chiusi in sacchetti di plastica per attraversare il fiume in piena e recarsi a scuola. Si tratta di foto atroci, è vero, ma non attuali e del tutto decontestualizzate. Facciamo un po' di chiarezza per scoprirne il retroscena\n\nIn Italia decine di migliaia di bambini sono già tornati tra i banchi di scuola. In occasione del rientro, i social sono stati invasi da messaggi di incoraggiamento ma non solo. Sono tornate ad essere virali delle foto – di grande impatto – che mostrano alcuni bambini vietnamiti chiusi in grandi sacchetti di plastica per attraversare un fiume in piena e raggiungere l’istituto scolastico.\n\nVietnam. Ogni giorno i loro genitori li mettono in dei sacchetti di plastica per farli attraversare il fiume e per fare… Posted by Frasi di ogni genere on Tuesday, September 13, 2022\n\nVietnam. Ogni giorno i loro genitori li mettono in dei sacchetti di plastica per farli attraversare il fiume e per fare… Posted by Anthony Lo Bianco on Tuesday, September 13, 2022\n\nLe immagini stanno rimbalzando su numerose pagine e account di genitori e insegnanti, scaldando il cuore di tantissimi utenti. Quasi tutti i post, però, non riportano alcuna fonte né la data degli scatti. Insomma, foto molto potenti ma del tutto senza contesto. Ma a quanto risalgono esattamente? Qual è il retroscena di quelle foto?\n\nNessun fotomontaggio, le scene sono vere al 100%. Ciò che non viene chiarito, tuttavia, è che si tratta di immagini risalenti al lontano 2014, quando delle violente inondazioni – che si presentano puntualmente durante la stagione delle piogge – avevano distrutto il ponte sospeso che permetteva ai bambini del villaggio di Huổi Hả di raggiungere l’istituto scolastico. Così, i genitori avevano studiato lo stratagemma dei sacchetti di plastica in modo da trasportare i figli attraversando il corso d’acqua, facendoli arrivare in classe asciutti.\n\nAnche noi di greenMe all’epoca abbiamo riportato questa vicenda (che in tanti in questi giorni stanno continuando a ripubblicare come se fosse attuale) e ci siamo domandati come sono cambiate oggi le cose. Facendo qualche ricerca abbiamo scoperto che oggi, fortunatamente, i bimbi del villaggio non vengono più rinchiusi nei sacchetti di plastica, ma possono raggiungere la scuola a piedi. Nel 2019, infatti, il ponte stato ricostruito, come testimoniano le foto pubblicate dalla Ong tedesca Hilfe für arme Kinder in Vietnam, che offre aiuto ai minori del Paese asiatico:\n\n„Hearts for poor children in Vietnam“ is helping to build this new bridge in the Kế Sách area of Sóc Trăng. It is… Posted by Hearts for poor children in Viet Nam / Hilfe für arme Kinder in Vietnam on Friday, May 24, 2019\n\nDunque, riproporre ogni anno (quando ricomincia la scuola) quei tristi scatti – senza fornire informazioni sul contesto – significa non avere a cuore la verità. Purtroppo per un periodo quei bambini sono stati davvero costretti ad attraversare il fiume come fossero merce e tanti altri bimbi in tutto il mondo devono fare i salti mortali per recarsi a scuola (e siamo i primi a far luce sui minori svantaggiati), ma condividere le foto del 2014 spacciandole per attuali non ha senso.\n\nGenera disinformazione, confusione e non restituisce dignità ai piccoli immortalati, che adesso saranno sicuramente adolescenti.\n\nSeguici su Telegram | Instagram | Facebook | TikTok | Youtube\n\nFonte: Hilfe für arme Kinder in Vietnam\n\nTi potrebbero interessare anche:",
    "Qui Vietnam: tre suggestivi itinerari in moto e la richiesta del visto": "Hà Giang Loop\n\nPasso di Hải Vân (Huế – Hội An)\n\nLungo la costa da Quy Nhơn a Nha Trang e Đà Lạt\n\nCome richiedere il visto Vietnam\n\nQuando si menziona ilsenti spesso parlare della sua variegata cultura e del buon cibo, ma anche del traffico a dir poco caotico e la popolarità di moto e scooter. Unè davvero una bella occasione per un motociclista esperto di esplorare la natura selvaggia del Paese. Leggi quali sono i migliori itinerari consigliati e come puoi richiedere il visto Vietnam elettronico.Ilpuò essere molto intenso, perciò è beneo avventurarsi solo se vanti una certa esperienza. Non è necessario rimanere in città, anzi, è consigliato esplorarne i dintorni e immergersi nella natura. È qui che imparerai a conosceree i suoi affascinanti paesaggi.Ilsi trova nel nord del Vietnam e misura, con partenza e arrivo nella città di. Si tratta di un, poiché le strade sono strette e con molte curve e richiede circa. Passerai tra montagne rocciose che creano un bellissimo contrasto con il verde, oltre a formazioni calcaree, valichi, fiumiciattoli, valli e risaie. Qui,. Potrai sostare ai numerosi punti panoramici, visitare i mercati e scoprire la cultura locale. Il percorso ordinario va da Hà Giang a Yên Minh, a Đồng Văn, quindi a Mèo Vạce poi di nuovo a Hà Giang. Da Yên Minh si può fare una piccola deviazione verso Lũng Cú, il \"\" e punto più settentrionale del Paese al confine con la Cina. Anche se il nord non è molto turistico, la strada “QL4C” è in buone condizioni e percorribile in moto.Questo percorso tra le città di Huế e Hội An misura circa 150 km, ma il cosiddetto passo diè un tratto più breve vicino a Đà Nẵng. Il suo nome significae si tratta di un passo di montagna mozzafiato lungo circa 21 km, che costeggia i monti Annamiti e arriva fino al mare. Lassù c’è spesso nebbia, che rende le foto bellissime, ma può anche essere molto pericoloso. Essendo una strada con molti tornanti,Quest’ultimo itinerario si snoda quasi interamente lungo laper circa 200 km e offre splendide viste sul mare da un lato e sulle montagne dall'altro. Il percorso richiede 4 giorni da sfruttare anche per godersi le numerose spiagge del Vietnam. La strada è relativamente tranquilla e rettilinea, accessibile anche ai principianti. Da Nha Trang si contano circa 130km fino auna bellissima città conosciuta anche come \"l\" per il suo fascino e l’antica architettura francese.Prima di programmare un viaggio in moto attraverso il Vietnam, è importante che tu richieda un visto, senza il quale non è possibile fare ingresso nel Paese. È possibile richiedere un visto per il Vietnam interamente online , senza doversi recare in ambasciata. Il visto elettronico è valido per 30 giorni dalla data indicata nel modulo di richiesta, ovvero il giorno previsto per l'arrivo in Vietnam. Si tratta di un grande vantaggio, perché in questo modo si può sistemare la faccenda del visto con largo anticipo e si è ben preparati per il viaggio."
}