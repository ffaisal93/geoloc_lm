{
    "Egitto, muore a 96 anni leader spirituale dei Fratelli musulmani": "Youssef al-Qaradawi, controverso religioso egiziano considerato il leader spirituale del gruppo dei Fratelli Musulmani, è morto oggi all’età di 96 anni, ha affermato il suo sito web ufficiale. Al-Qaradawi si trovava in esilio in Qatar, Paese che frequentava dagli anni ‘70. In Egitto al-Qaradawi era stato processato e condannato a morte in contumacia dopo la presa del potere di Abdel Fattah al-Sisi e la messa la bando della fratellanza.\n\nCinzia Bianco, ricercatrice del European Council on Foreign Relations, ha ricordato su Twitter che al-Qaradawi era presidente dell’International Union of Muslim scholars e vantava un grande seguito popolare. Il suo programma televisivo Sharia and Life, sulla tv qatariota Al Jazeera, ha avuto un pubblico stimato tra i 40 e i 60 milioni di spettatori ed è diventato “un potente veicolo di soft power per l’Islamismo” e per lo stesso Paese del Golfo\n\nIl religioso lasciò l’Egitto nel 1961 e tornò solo dopo la Primavera Araba per tenere un sermone a piazza Tahrir, prima di essere costretto di nuovo a rifugiarsi in Qatar. “La morte di al-Qaradawi segna la fine di un’era” ha commentato Bianco.",
    "India. Firmato con l’Egitto un accordo di collaborazione militare": "di Giuseppe De Santis –\n\nL’India di recente è diventata la quinta economica mondiale e la crescita della sua economica si accompagna all’aumento della sua influenza in Africa.\n\nPoche settimane fa l’India ha firmato un accordo di collaborazione con la Tanzania che non si limita alla sola cooperazione economica, ma anche a operare insieme nel campo della sicurezza.\n\nNon si tratta comunque di un accordo isolato nel continente, tant’è che pochi giorni fa i ministri della Difesa di Egitto e India hanno firmato un’intesa che impegna i due paesi a lavorare assieme nella lotta al terrorismo, nel garantire la sicurezza marittima e nella collaborazione tra le forze armate. Su quest’ultimo aspetto la cooperazione non si limiterà alle esercitazioni, bensì si procederà con l’acquisto di equipaggiamenti e mezzi militari.\n\nL’Egitto è infatti interessato a comprare elicotteri da combattimento leggeri Tejas e aerei da combattimento prodotti in India, nonché allo scambio di pezzi di ricambio per gli equipaggimaneti prodotti in Russia.\n\nSe infatti l’Egitto è alla ricerca di venditori alternativi da cui rifornirsi, l’India punta su nuovi mercati per le sue industrie militari.",
    "Egitto: sicurezza ed energia per rilanciare la politica estera": "Sebbene il quadro macroeconomico dell’Egitto registri un miglioramento generale, permangono ancora diversi fattori esogeni e strutturali che potrebbero frenare gli obiettivi politici ed economici posti dal governo e provocare un diffuso e pericoloso malcontento popolare. A livello internazionale l’Egitto continua a essere impegnato su più scenari per rafforzare la propria immagine di hub energetico del Mediterraneo e di pivot strategico dell’area.\n\nQuadro interno\n\nNonostante il rallentamento economico prodotto dalla pandemia, il successivo aumento dell’inflazione e lo shock dei prezzi delle materie prime provocato dalla crisi ucraina, le prospettive economiche a medio termine dell’Egitto sembrano delineare un quadro incoraggiante: l’anno fiscale 2021-22 dovrebbe, infatti, chiudersi segnando un +5,9% per l’economia egiziana, attestandosi, secondo le statistiche, a circa il 5,4% per il 2022-23. La crescita è trainata da una graduale ripresa nel settore turistico, dall’espansione nel settore edile, dall’aumento degli investimenti privati e dal miglioramento dei processi estrattivi del gas.\n\nNella seconda metà del 2021 è iniziata una progressiva ripresa del turismo, settore che, secondo i dati del ministero del Turismo, risulta tuttavia colpito dalla guerra russo-ucraina[1] (i turisti provenienti da Russia e Ucraina rappresentano circa il 40% dell’afflusso totale verso le località del Mar Rosso). Promuovere e incoraggiare il settore privato rappresenta un’altra linea di azione del governo egiziano: le autorità, infatti, stanno intensificando i piani di privatizzazione, programmando di attrarre 40 miliardi di dollari di investimenti nei prossimi quattro anni vendendo partecipazioni in attività statali a investitori locali e internazionali. Tale progetto risponde alle numerose critiche del Fondo monetario internazionale (Fmi) che ammoniva il governo egiziano per la concorrenza disuguale tra le imprese di proprietà dell’esercito e il settore privato, gravemente danneggiato da tale condizione.\n\nRispetto al settore energetico, gli idrocarburi restano una priorità del governo impegnato a consolidare i rapporti regionali e a rafforzare il proprio ruolo di hub energetico e di esportatore di gas per il Mediterraneo orientale. I giacimenti di idrocarburi attivi (Zohr e Nour) dovrebbero aumentare la produzione nazionale nei prossimi mesi incrementando, dunque, gli introiti derivanti della vendita di gas, già rilevanti per il governo egiziano. La riapertura degli impianti di Idku e Damietta dopo otto anni di inattività rimuove un importante ostacolo ai piani del Cairo di esportare gas naturale liquefatto (Gnl) in Europa. Tale situazione rende l’Egitto una fonte molto promettente di approvvigionamento a breve termine per i paesi europei, che cercano di affrancarsi dal gas russo, garantendo ulteriori investimenti nel settore petrolifero e del gas egiziano e portando a un ulteriore aumento della capacità energetica del paese. Infine, un’altra voce di entrate è legata ai ricavi del Canale di Suez che nell’anno fiscale 2021-22 hanno registrato un aumento di 7 miliardi di dollari, il 20,7% in più rispetto al 2020-21.\n\nIn questo quadro positivo, è tuttavia necessario evidenziare la presenza di fattori esogeni ed endogeni che rappresentano un ostacolo concreto alla crescita economica del paese, con possibili ricadute a livello politico e sociale.\n\nLa pressione inflazionistica rimane intensa (12,7% per tutto il 2022 secondo le previsioni), principalmente a causa dell’aumento dei prezzi mondiali del carburante e del grano e alla svalutazione (quasi del 15%) della lira egiziana rispetto al dollaro americano imposta a marzo 2022 dalla Banca centrale, che ha nei fatti generato un’ulteriore spinta inflazionistica. A completare il quadro, il rischio di una crisi alimentare generato dal blocco delle esportazioni di cereali causato dalla crisi in Ucraina che colpisce tutti i paesi dell’area, in particolare l’Egitto. Russia e Ucraina rappresentano i primi due fornitori di grano per il Cairo, rispettivamente il 50% e il 30%: queste percentuali rendono l’Egitto il più grande importatore mondiale di tale prodotto e il paese maggiormente a rischio di emergenza alimentare. La Banca africana di sviluppo e la Banca mondiale hanno rispettivamente stanziato 271 milioni di dollari e 500 milioni di dollari in prestiti per rafforzare la sicurezza alimentare e la resilienza dell’Egitto. A supporto del paese, ad aprile 2022, è intervenuto anche un nuovo pacchetto di aiuti sotto forma di investimenti e depositi pari a 22 miliardi di dollari garantiti dall’Arabia Saudita, dagli Emirati Arabi Uniti e dal Qatar[2].\n\nQuesti fattori dovrebbero fornire sufficienti assicurazioni al Fmi per istituire un nuovo prestito[3] che, secondo il ministero delle Finanze, dovrebbe essere strutturato in quattro anni, seguendo il piano di sostegno già erogato dall’istituzione monetaria internazionale nel 2016 nell’ambito di un programma triennale da 12 miliardi di dollari. Se il finanziamento dovesse essere confermato il governo dovrà comunque introdurre delle manovre economiche per adeguarsi alle ricette di austerity imposte dal Fmi, che andranno a colpire il sistema di sussidi e tessere annonarie che sostengono circa il 70% della popolazione (106,313 milioni circa con un tasso di povertà del 29,5%)4, aumentando il già grave divario tra gruppi sociali ed esacerbando il malcontento delle classi più povere e maggiormente colpite dalle misure economiche governative.\n\nAd aggiungersi a questi fattori vi sono anche determinanti endogene e strutturali del paese: l’elevato coinvolgimento dello stato e dell’apparato militare nell’economia, la riduzione degli investimenti stranieri e il limitato intervento delle imprese private rappresentano tutti squilibri strutturali che rischiano di frenare la crescita del paese e, soprattutto, di esacerbare la povertà già radicata. La crescita economica non appare trainata dal settore privato, ma da massicci investimenti in infrastrutture e megaprogetti guidati dall’establishment militare[4] e finanziati dal debito pubblico, con circa un quarto dell’onere del debito complessivo denominato in valuta estera[5]; una condizione che, nei fatti, rende l’economia suscettibile di improvvisi shock valutari[6], come accaduto con il conflitto in Ucraina. Il debito viene quindi trasferito alle classi medio-basse attraverso continui tagli alla spesa pubblica, che è scesa dall’11,35% del Pil nel 2013 al 7,92% nel 2020[7]. Ciò, a sua volta, contribuisce a indebolire la domanda locale e ad aumentare i tassi di povertà. Ad agosto 2022 il parlamento egiziano ha approvato un rimpasto di governo che potrebbe rappresentare un segnale inviato dalle autorità egiziane agli investitori internazionali per risollevare il settore degli investimenti esteri. Nei fatti, tuttavia, tali cambiamenti non segnalano una modifica della strategia nel processo decisionale: i posti chiave non sono stati interessati da questa ricomposizione e le decisioni principali a livello politico ed economico sono ancora saldamente in mano all’inner circle del presidente Abdel Fatah al-Sisi. Anche le dimissioni improvvise del governatore della Banca centrale Tarek Amer ad agosto potrebbero rappresentare una manovra voluta dalla presidenza e finalizzata tanto a migliorare la credibilità della governance egiziana[8] agli occhi degli investitori stranieri quanto a pianificare una nuova fase di rilancio economico. E mentre il governo ha annunciato un nuovo piano di risparmio energetico[9] (che prevede il taglio del 15% del consumo nazionale di elettricità del paese) per incrementare la quantità di gas naturale destinato all’esportazione e, dunque, aumentare le sue riserve di valuta estera, le preoccupazioni per l’emergere di disordini popolari rimangono elevate, con conseguente recrudescenza delle repressioni da parte delle autorità egiziane.\n\nRelazioni esterne\n\nA livello internazionale, l’Egitto prosegue nella sua strategia di rafforzamento dei rapporti con i paesi dell’area puntando in particolare sull’energia – tramite il consolidamento del proprio ruolo di hub energetico nel Mediterraneo – e sulla sicurezza, tramite il rilancio di accordi di collaborazione con gli storici partner della regione. Nello specifico, l’accordo firmato il 15 giugno con Israele e l’Unione europea per l’esportazione di gas naturale in Europa[10] (finalizzata a ridurre la dipendenza di quest’ultima dal gas russo) oltre ad avvalorare il ruolo dell’Egitto come hub energetico nel Mediterraneo orientale, permetterebbe al Cairo di raggiugere importanti obiettivi a livello internazionale. Primo fra tutti, promuovere la cooperazione tra gli stati membri del Forum del gas del Mediterraneo orientale (Emgf), includendo anche l’UE. Ma anche implementare la collaborazione tra il Cairo e Tel Aviv, già molto attiva nell’ambito della sicurezza, della lotta al terrorismo e dell’energia stessa grazie a precedenti accordi firmati dai due paesi.\n\nA tal proposito, l’Egitto è più volte intervenuto come mediatore tra Israele e Hamas per agevolare il raggiungimento di un accordo sulla Striscia di Gaza. Dalla crisi scoppiata nel maggio 2021[11] ai recenti scontri dell’agosto 2022, il Cairo ha svolto un ruolo di primo piano sfruttando il conflitto tra Israele e Hamas per crearsi spazi negoziali e continuare a costruire il proprio standing internazionale, puntando su una rinnovata postura diplomatica e proponendosi come l’interlocutore privilegiato, a livello regionale, per la risoluzione delle tensioni che affliggono il quadrante mediorientale. Nell’ultima azione di mediazione, l’Egitto ha collaborato con il Qatar, altro paese con il quale il Cairo, dopo anni di tensioni, sta rilanciando una significativa cooperazione politico-diplomatica nel quadro del generale processo di normalizzazione dei rapporti tra rivali storici in atto nell’area. Il riconoscimento da parte del ministro della Difesa israeliano, Benny Gantz, del ruolo di mediazione svolto dal Qatar e dall’Egitto fa eco a quello del presidente degli Stati Uniti Joe Biden, che ha anche elogiato i leader dei due paesi per il loro contributo diplomatico congiunto[12].\n\nSempre nel contesto del rilancio delle relazioni con gli altri stati dell’area, a giugno il presidente al-Sisi ha partecipato al summit di Baghdad insieme al primo ministro iracheno Mustafa al-Kadhimi e al re di Giordania Abdullah II in quella che è stata la prima visita di un capo di stato egiziano in Iraq dalla guerra del Golfo del 1990. Il vertice si inserisce nella cornice di cooperazione fra i tre paesi, avviata con il suo primo round al Cairo nel marzo 2019 e finalizzata a lanciare una sorta di “alleanza tripartita” basata su lotta al terrorismo e partnership economica[13]. In questo ambito, a novembre 2020 il Cairo aveva già firmato diversi accordi e protocolli d’intesa con Baghdad in campo soprattutto economico e commerciale e per sostenere la ripresa del paese nella fase post-bellica.\n\nSempre nell’ottica del riallineamento in atto tra gli attori dell’area, ad agosto un altro summit, organizzato questa volta dall’Egitto ad El-Alamein, ha visto riunirsi i leader di Emirati Arabi Uniti, Bahrain, Giordania e Iraq per un vertice arabo che è stato salutato come un’opportunità per rafforzare i partenariati interarabi[14]. Questi incontri sembrano aprire la strada a un rafforzamento delle partnership economiche e di sviluppo già esistenti tra alleati della regione e sembrano volti a includere attori fino a poco tempo fa antagonisti. I leader hanno discusso degli ultimi sviluppi regionali e internazionali, sottolineando l’importanza di perseguire azioni congiunte per far fronte all’impatto economico della guerra in Ucraina sulla regione.\n\nA fronte di queste iniziative, una sfida importante attende l’Egitto: l’organizzazione della Conferenza delle Nazioni Unite sui cambiamenti climatici del 2022, la Cop27, che si terrà dal 6 al 18 novembre 2022 a Sharm el-Sheik. Il Cairo sta lanciando una serie di iniziative per risolvere i problemi ambientali e alleviare l’impatto dei cambiamenti climatici[15]. Ma gli sforzi del governo egiziano in preparazione alla Cop27 non si limitano al livello locale. Infatti, il 24 agosto, il ministro egiziano del Petrolio e delle Risorse Minerarie, Tarek el-Molla, ha incontrato il ministro cipriota dell’Agricoltura, dello Sviluppo Rurale e dell’Ambiente, Costas Kadis, e il giorno successivo il ministro degli Esteri egiziano Sameh Shoukry ha incontrato il ministro danese del Clima e dell’Energia, Dan Jorgensen, in vista dell’organizzazione della conferenza e con l’obiettivo di avviare le discussioni sui temi più importanti all’ordine del giorno della Cop27.\n\n[1] M. Sabry, “Egypt looks for upsurge in tourists from sanctions-hit Russia”, Middle East Monitor, 23 giugno 2022.\n\n[2] N. El Sawy, “Gulf countries pledge $22bn to help Egypt avoid economic crisis amid Russia-Ukraine war”, The National News, 5 aprile 2022.\n\n[3] N.I. Ismail, “Egypt Devaluation Risk, IMF Wait Are Dealbreakers to Bond Buyers”, Bloomberg, 2 settembre 2022.\n\n[4] S.A. Cook, “Stop Funding Sisi’s House of Cards”, Foreign Policy, 17 agosto 2022.\n\n[5] “Egypt’s foreign reserves drop 19% due to economic crisis caused by Russia-Ukraine war”, Al-Monitor, 24 agosto 2022.\n\n[6] “Egypt’s public finances back under the spotlight”, Capital Economics, 23 febbraio 2022.\n\n[7] M. Mandour, “Egypt’s Market Free Capitalism”, Carnegie Endowment for International Peace, 2 giugno 2022.\n\n[8] M. Magdy, “Egypt's Central Bank governor resigns amid economic crisis”, Al-Monitor, 23 agosto 2022.\n\n[9] “Egypt to ration electricity to boost gas exports”, Reuters, 12 agosto 2022.\n\n[10] H. Hosny, “Egypt looks for boost from gas deal with Israel, EU”, 22 giugno 2022.\n\n[11] E. Rossi, “Così l’Egitto ha mediato tra Israele e Hamas”, Formiche, 21 maggio 2021.\n\n[12] Y. Guzansky e O. Winter, “Two are Better than One: The Role of Qatar and Egypt in Gaza”, INSS, 25 agosto 2022.\n\n[13] “Egypt, Jordan and Iraq leaders meet at Baghdad summit”, Al Jazeera, 27 giugno 2021.\n\n[14] H. Hendawi, “Leaders of UAE, Egypt, Bahrain, Jordan and Iraq meet in mini Arab summit”, 23 agosto 2022.\n\n[15] H. Hosny, “Egypt intensifies green initiatives ahead of COP27”, Al-Monitor, 5 settembre 2022.",
    "Egitto: le esportazioni di Gnl ammontano a circa otto miliardi di dollari": "L'Egitto guadagna circa 500 milioni di dollari al mese dalle esportazioni di gas naturale e mira ad aumentare gli introiti a 1 miliardo di dollari nel prossimo periodo, ha dichiarato il ministro delle Finanze, Mohamed Maait\n\nIl valore delle esportazioni egiziane di gas naturale liquefatto ha raggiunto circa 8 miliardi di dollari nell’anno fiscale scorso, ovvero dal primo luglio 2021 al 30 giugno 2022. Lo riferisce un comunicato stampa del governo del Cairo. L’Egitto guadagna circa 500 milioni di dollari al mese dalle esportazioni di gas naturale e mira ad aumentare gli introiti a 1 miliardo di dollari nel prossimo periodo, ha dichiarato il ministro delle Finanze, Mohamed Maait. Il governo ha messo in atto un piano di razionalizzazione dei consumi di elettricità per diminuire l’utilizzo del gas naturale nelle centrali elettriche per esportarlo all’estero.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Egitto: “noi tra i più colpiti dai cambiamenti climatici”": "Il ministro egiziano delle Risorse idriche e dell’irrigazione Hani Suweilam ha dichiarato nei giorni scorsi che l’Egitto è uno dei paesi più colpiti dai cambiamenti climatici al mondo, ha riportato il sito web di notizie Ahram Online. Il ministro egiziano ha pronunciato le sue osservazioni durante la sessione di apertura di un forum sull’ambiente e lo sviluppo sui preparativi dell’Egitto per la Conferenza delle Nazioni Unite sui cambiamenti climatici (Cop27) che si terrà a Sharm El-Sheikh a novembre.\n\nL’Egitto sta soffrendo la scarsità d’acqua, l’alta temperatura, l’erosione e l’intrusione di acqua salata nell’acqua dolce, ha affermato il ministro. L’aumento della popolazione, l’instabilità delle quote idriche (da fiumi come il Nilo) e gli impatti climatici hanno portato a una carenza di acqua utilizzata per scopi potabili, agricoli e industriali in diversi Paesi, ha aggiunto. Il ministro ha inoltre esortato tutti i paesi a rafforzare la cooperazione per affrontare il clima estremo, sottolineando la necessità di inserire il settore idrico, l’alimentazione e l’agricoltura nell’agenda globale sul clima. Il ministro ha sottolineato la necessità di ampliare i progetti di desalinizzazione dell’acqua, studiando modalità meno costose e più efficienti per riutilizzare le acque reflue.",
    "Egitto, revocato il divieto di esportazione del grano": "Il ministero del Commercio e dell’Industria egiziano ha revocato il divieto di esportazione di diversi prodotti alimentari di base, come grano, farina e fave, imposto nel marzo scorso. Secondo la decisione, pubblicata sui media egiziani, gli esportatori egiziani possono riprendere a esportare fave, farina, grano, lenticchie, oli e pasta senza alcuna restrizione.\n\nA seguito dell’invasione russa dell’Ucraina e della conseguente crisi di approvvigionamento globale, a marzo l’Egitto aveva deciso di vietare l’esportazione di diversi prodotti alimentari, compreso il grano. Il divieto è stato prorogato di altri tre mesi a giugno.\n\nL’Egitto, che dipendeva dalla Russia e dall’Ucraina per l’80% del grano importato, sta cercando di diversificare le sue fonti di importazione di grano e di incoraggiare gli agricoltori locali a vendere il loro grano allo Stato. Il Paese ha aumentato le sue forniture locali, acquistando dagli agricoltori locali con prezzi stabiliti dallo Stato. Il governo punta ad acquistare localmente 6 milioni di tonnellate di grano quest’anno. Secondo le dichiarazioni ufficiali, il paese consuma circa 18 milioni di tonnellate di grano all’anno.",
    "Egitto. Al-Sisi si impegna ad aiutare la Somalia a sconfiggere al-Shabaab": "di Giuseppe de Santis –\n\nSono ancora molte le zone in Africa a rischio di guerra per via della presenza di gruppi terroristici e questo nonostante diversi paesi occidentali abbiano mandato truppe e siano intervenute Onu e Unione Africana..\n\nSe però l’intervento dell’occidente in molti casi è risultato fallimentare, negli ultimi anni è aumentato il coinvolgimento di paesi africani nelle aree a rischio, cosa che ha il vantaggio di una diversa percezione delle truppe straniere da parte della popolazione, ovvero non più militari in arrivo da paesi ex coloniali bensì dello stesso continente.\n\nUn esempio in tal senso è l’accordo tra Etiopia e Sud Sudan per collaborare nella lotta al terrorismo e ai gruppi di guerriglia operanti nei territori dei due paesi, ma anche in questi giorni il presidente egiziano Abdel Fatah al-Sisi si è accordato col presidente somalo Hassan Sheikh Mohamud nella lotta ai qaedisti di al-Shabbab.\n\nNel colloqui telefonico al-Sisi si è impegnato a migliorare le relazioni economiche e commerciali con la Somalia, ma anche ad inviare militari e tecnologia per combattere il gruppo jihadista, responsabile di numerosissimi e gravi attentati.\n\nGli al-Shabaab (“La Gioventù”) di rifanno ad al-Qaeda e fino a qualche anno fa controllavano il sud della Somalia, ma sono stati costretti alla macchia dall’intervento di Onu e Ua attraverso la missione Amisom.",
    "Scoperte d’Egitto: Hawass ha trovato la tomba di Nefertiti?": "La scoperta di Zahi Hawass\n\nCome riporta Newsweek, Zahi Hawass – archeologo che in passato è stato protagonista di molte celebri scoperte – ha affermato che i resti rinvenuti lo scorso dicembre nella Valle dei Re a Luxor sarebbero quelli di due importanti donne dell’antico Egitto. \"Abbiamo già il dna delle mummie della XVIII dinastia, da Akhenaton ad Amenhotep II o III, e ci sono due mummie senza nome etichettate come KV21a e b\" ha dichiarato a Newsweek. \"A ottobre saremo in grado di annunciare la scoperta della mummia di Ankhesenamun, moglie di Tutankhamon, e di sua madre, Nefertiti\".\n\n\n\n\n\nChi era Nefertiti\n\nNefertiti visse tra il 1370 e il 1330 a.C.. Fu matrigna del re Tut e moglie del faraone Akhenaton, che regnò in un periodo di prosperità e convertì il Paese in uno Stato monoteista che venerava il dio sole Aten, spostando persino la capitale in una nuova città chiamata Akhetaton, che significa \"orizzonte del dio Aten\". I suoi successori cercarono di cancellare il suo nome. La sua capitale fu abbandonata e le opere d’arte con le sue sembianze e il suo nome, e quelle della sua famiglia, tra cui Nefertiti, furono deturpate.\n\n\n\n\n\nDubbi sulla scoperta\n\n\n\n\n\nNonostante la fiducia di Hawass di aver trovato la tomba di Nefertiti, ci sono diversi archeologici che si dicono perplessi rispetto al rinvenimento. Tra questi Hussein Abdel Baseer direttore del Museo delle Antichità della Bibliotheca di Alessandria, che ad Al Monitor ha dichiarato: \"Dubito che il suo team troverà la mummia e la tomba originale di Nefertiti a Luxor per motivi religiosi e politici. Trovare la tomba di Nefertiti nella riva occidentale di Luxor è possibile solo se le mummie di Akhenaton e Nefertiti sono state spostate da Amarna a Luxor in epoche successive“.",
    "EGITTO: Zaki, secondo una fonte domani rinvio processo di due o tre mesi": "\"Il processo sarà rinviato a lungo, di due o tre mesi, in attesa di una decisione politica che congeli completamente il processo e conceda a Patrick la sua totale libertà\": lo ha detto una fonte giudiziaria egiziana formulando una previsione sulla settima udienza di domani a Mansura nel processo a carico di Patrick Zaki, lo studente egiziano dell'Università Bologna che rischia cinque anni di carcere con l'accusa per \"diffusione di notizie false\". Da ultimo \"Il processo è stato rinviato per attuare misure legali\", ha detto la fonte all'ANSA rispondendo - senza aggiungere altro - a una domanda su quale fosse stato l'esito della precedente udienza, quella svoltasi il 21 giugno.",
    "Egitto: “Un anno di strategia nazionale sui diritti umani, la situazione è peggiorata”": "Nonostante abbiano lanciato, un anno fa, la Strategia nazionale sui diritti umani (Sndu), le autorità egiziane non stanno mostrando alcuna sincera intenzione di riconoscere, né tanto meno di affrontare, la profonda crisi dei diritti umani nel paese. Al contrario, continuano a reprimere le libertà e a commettere crimini di diritto internazionale, proprio mentre si approssima la Conferenza Onu sul cambiamento climatico (Cop 27), che sarà ospitata dall’Egitto nel mese di novembre.\n\nSono queste le conclusioni del rapporto “Sconnessa dalla realtà: la Strategia nazionale sui diritti umani dell’Egitto nasconde la crisi dei diritti umani”, pubblicato oggi da Amnesty International. Il rapporto contiene un’approfondita analisi, confrontata con la realtà concreta dei diritti umani, della Sndu, che le autorità egiziane usano come strumento di propaganda per nascondere una repressione, persino in aumento, di ogni forma di dissenso in vista della Cop 27.\n\n“Le autorità egiziane hanno dato vita alla Sndu per celare l’incessante violazione dei diritti umani, pensando di poter prendere in giro il mondo in vista della Cop 27. Ma la cruda realtà della grave situazione dei diritti umani non può essere ridisegnata con un’azione di marketing”, ha dichiarato Agnès Callamard, segretaria generale di Amnesty International.\n\n“La comunità internazionale non deve farsi ingannare dal tentativo dell’Egitto di cancellare l’enormità della crisi dei diritti umani nel paese. Invece, deve mettere pressione sulle autorità egiziane, tanto in forma pubblica quanto in forma privata, affinché assumano iniziative concrete per porre termine al ciclo di violazioni e di impunità, a partire dalla scarcerazione delle migliaia di oppositori e dissidenti arbitrariamente detenuti, dall’allentamento della morsa sulla società civile e dall’autorizzazione allo svolgimento di proteste pacifiche”, ha aggiunto Callamard.\n\nIl nuovo rapporto di Amnesty International si basa su un’ampia documentazione del sistema di violazioni dei diritti umani commesse in Egitto da quando il presidente Abdel Fattah al-Sisi ha assunto il potere, così come su informazioni raccolte a partire dal lancio della Sndu attraverso una serie di fonti, tra cui vittime, testimoni, difensori dei diritti umani e avvocati.\n\nAi fini della sua ricerca, Amnesty International ha anche analizzato documenti ufficiali, prove audiovisive e rapporti di organismi delle Nazioni Unite per poi trasmettere le sue conclusioni e le sue raccomandazioni, il 7 settembre, alle autorità egiziane.\n\nUn quadro fuorviante\n\nDal lancio della Sndu, le autorità egiziane l’hanno ripetutamente menzionata, in occasioni pubbliche e in incontri privati con altri governi come la prova del loro impegno in favore dei diritti umani.\n\nLa strategia, della durata di cinque anni, è stata redatta dal governo senza aver consultato in alcun modo organizzazioni indipendenti per i diritti umani o settori di opinione pubblica e presenta un quadro profondamente fuorviante della situazione dei diritti umani in Egitto. Assolve le autorità da ogni responsabilità, attribuendo colpe alle minacce alla sicurezza, alle sfide di natura economica e addirittura agli stessi cittadini che “non hanno compreso” e non hanno esercitato i loro diritti.\n\nLa Sndu plaude al quadro costituzionale e giuridico, ignorando del tutto l’introduzione e l’applicazione di una serie di leggi repressive che hanno criminalizzato o gravemente limitato l’esercizio dei diritti alle libertà di espressione, associazione e protesta pacifica. Queste leggi hanno ulteriormente eroso le garanzie di un giusto processo e hanno rafforzato l’impunità per le forze di sicurezza e per l’esercito.\n\nIl documento, inoltre, ignora la catastrofica situazione dei diritti umani a partire dal luglio 2013 con la repressione del dissenso e con migliaia di persone ancora arbitrariamente condannate o ingiustamente sotto processo. Solo negli ultimi due anni, decine di prigionieri sono morti in carcere a seguito del voluto diniego delle cure mediche e per le condizioni detentive crudeli e inumane.\n\nNegli ultimi mesi c’è stato uno sviluppo positivo anche se assai limitato: la scarcerazione di decine di prigionieri di coscienza e di altri detenuti per motivi politici. Tuttavia, decine di oppositori e dissidenti continuano a essere arrestati e a molte delle persone scarcerate è stato imposto il divieto di viaggio.\n\nDal 2013 le autorità egiziane hanno censurato centinaia di portali, fatto irruzione nelle redazioni di organi di stampa indipendenti per poi ordinarne la chiusura e arrestato decine di giornalisti per aver espresso critiche o semplicemente per aver fatto il loro lavoro.\n\nLa Sndu apprezza l’impegno dello stato per “i principi di uguaglianza e di non discriminazione” ed elenca alcune iniziative intraprese in questo senso. In realtà, come ha verificato Amnesty International, donne, uomini e minori continuano a essere sottoposti a violazioni dei diritti umani sulla base del loro sesso, della loro identità di genere, del loro orientamento sessuale e della loro fede religiosa.\n\n“Nessuna strategia proteggerà il nostro diritto alla libertà d’espressione o conseguirà la coesistenza pacifica tra le persone se non porterà alla scarcerazione di tutte le persone imprigionate a causa delle loro idee, a causa di ciò che hanno detto o per il fatto che la loro narrazione dei fatti è diversa da quella imposta dallo stato”, ha detto ad Amnesty International la prestigiosa attivista per i diritti umani Mona Seif. Suo fratello Alaa Abd el-Fattah si trova arbitrariamente in carcere, dove ha trascorso la maggior parte da quando il presidente al-Sisi è salito al potere.\n\nLa strategia esalta esageratamente i progressi dichiarati dal governo in materia di diritti sociali ed economici, a fronte dell’evidente fallimento nella loro realizzazione e degli attacchi incessanti a coloro che rivendicano quei diritti tra i quali operai, operatori e operatrici delle professioni sanitarie e abitanti degli insediamenti informali.\n\nComplessivamente, la Sndu pone eccessiva enfasi sulle garanzie costituzionali e giuridiche ma non spiega come mai esse non siano coerenti con gli obblighi internazionali dell’Egitto o perché, nella pratica, vengano clamorosamente aggirate. Ignora le violazioni dei diritti umani passate e in corso e il ruolo delle forze di sicurezza, delle procure e dei giudici nella commissione o nella facilitazione di tali violazioni.\n\nAmnesty International ha mostrato apprezzamento per alcune delle modeste raccomandazioni contenute nella strategia, presentate come “traguardi”, come ad esempio la revisione dei reati punibili con la pena di morte, lo studio di alternative alla detenzione preventiva e l’introduzione di una legislazione per combattere la violenza contro le donne. Tuttavia, nell’insieme, questi “traguardi” neanche iniziano ad affrontare la dimensione delle violazioni dei diritti umani e la crisi dell’impunità in Egitto.\n\nSignificativi passi avanti nel campo dei diritti umani dovrebbero iniziare con la scarcerazione delle migliaia di persone in prigione solo per aver esercitato pacificamente i loro diritti umani, con la chiusura di tutte le indagini avviate per ragioni politiche nei confronti dei difensori dei diritti umani e con l’annullamento di tutti i divieti di viaggio, dei congelamenti dei conti bancari e di altre restrizioni.\n\nInoltre, sarebbe necessario avviare indagini sui crimini di diritto internazionale e sulle altre gravi violazioni dei diritti umani commessi dalle forze di sicurezza – tra cui l’uccisione illegale di centinaia di manifestanti, le esecuzioni extragiudiziali, le torture e le sparizioni forzate – con l’obiettivo di portare i responsabili di fronte alla giustizia.\n\n“Il presidente al-Sisi deve riconoscere la gravità della crisi dei diritti umani di cui il suo governo è responsabile e prendere provvedimenti per porvi fine. Data la dimensione di questa crisi, così come di quella dell’impunità, e considerata la mancanza della volontà politica per invertire la rotta, chiediamo alla comunità internazionale di sostenere la richiesta che il Consiglio Onu dei diritti umani istituisca un meccanismo che monitori e riferisca sulla situazione dei diritti umani in Egitto”, ha concluso Callamard.\n\nUlteriori informazioni\n\nL’Egitto ospiterà la Conferenza delle Nazioni Unite sul cambiamento climatico (Cop 27) a Sharm el-Sheikh nel mese di novembre. Le organizzazioni ambientaliste e i gruppi per i diritti umani hanno espresso preoccupazione circa la limitazione delle proteste nelle cosiddette “aree designate” e sulla possibilità della società civile egiziana di partecipare ai lavori senza temere rappresaglie.",
    "Egitto. Crescita economica record grazie al modello cinese. Ora il Generale Sisi punta sull’industria spaziale (F. Beltrami)": "L’economia egiziana è cresciuta del 6,6% su base annua, circa 412 miliardi di Euro, nell’anno fiscale 2021-2022. L’Egitto adotta l’anno fiscale anglosassone che inizia dal 01 luglio e termina il 30 giugno dell’anno successivo. Il prodotto interno lordo (PIL) del paese nell’anno fiscale dal 1 luglio 2021 al 30 giugno 2022 è aumentato più di tre volte rispetto all’anno fiscale 2013-2014, quando il PIL è cresciuto del 2,9% a 2,6 trilioni di euro.\n\nQuesti sono dati impressionanti se si considera che il Paese ha conosciuto un lungo periodo di turbolenze sociali : la primavera araba e la caduta del Presidente Hosni Mubarak, l’avvento al potere della Fratellanza Araba con Mohamed Morsi, il colpo di Stato dell’esercito e l’ascesa al potere del Generale Abdel Fattah el-Sisi. A questi avvenimenti si sono aggiunti la pandemia Covid19 e il conflitto ucraino.\n\nIl Generale al-Sisi è riuscito a conciliare la crescita economica con il benessere della popolazione. Il tasso di disoccupazione si aggira al 7,2% nel secondo trimestre del 2022, il più basso da oltre 30 anni. Il governo é riuscito a contenere il tasso di inflazione salvaguardando il potere d’acquisto dei salari. L’anno fiscale 2021-2022 si chiude con un tasso del 8,5%, un record rispetto al 10,1% dell’anno fiscale 2013-2014. Purtroppo il primo mese dell’anno fiscale 2022-2023 si apre con un aumento dell’inflazione a causa delle speculazioni fatte sui prezzi dei generi alimentari prendendo come scusa il conflitto ucraino che hanno fatto salire l’inflazione al 13%. Il Generale el-Sisi a metà agosto ha licenziato la maggioranza dei ministri del suo governo scegliendo una nuova squadra da lui giudicata capace di invertire questo trend inflazionistico.\n\nLe esportazioni (fonte di valuta pregiata) hanno raggiunto i 47,4 miliardi di euro. Un altro record rispetto ai 25,8 miliardi di euro di otto anni fa. Anche le rimesse degli lavoratori egiziani emigrati all’estero si sono quasi triplicate. Dai 18,8 miliardi di euro del 2013-2014 agli attuali 31,9 miliardi di euro. Dato interessante il 12% delle rimesse provengono dagli immigrati egiziani che vivono e lavorano in Italia.\n\nIl debito estero é stato contenuto nonostante gli investimenti statali degli ultimi 4 anni e le consistenti spese in armamenti di cui le industrie belliche italiane hanno largamente beneficiato. Il debito si attesta ai 158 miliardi di euro. Un recente rapporto del Fondo Monetario Internazionale afferma che il debito estero egiziano rientra all’interno del range di sicurezza.\n\nCosa ha reso possibile tali successi economici che non si registrano il altri Paesi africani ed europei ? Il modello cinese che il Generale el-Sisi ha deciso di adottare forte della base industriale statale creata dai presidenti Gamal Abdel Nasser e Anwar Sadat, considerati i Padri della Nazione e vere e proprie icone del Panafricanismo.\n\nL’esperto di economia egiziana Walid Gaballah ha descritto la crescita come “un risultato naturale” delle misure di stimolo del governo adottate insieme all’avvio del programma di riforma economica alla fine del 2016. “I progetti nazionali e gli investimenti del governo sono le locomotive dello sviluppo che hanno rilanciato l’economia e l’hanno spinta verso un’ulteriore crescita”, spiega l’economista.\n\nOra il Generale el-Sisi fa affidamento alla industria spaziale per mantenere il boom economico e rafforzare l’economia nazionale. Per accelerare lo sviluppo economico del Paese e garantire la sicurezza nazionale, uno dei settori che il Generale el-Sisi vuole rafforzare è l’industria spaziale. Il primo passo in questa direzione è stato nominare il professor Sherif Mohamed Sedky nuovo direttore esecutivo dell’Agenzia spaziale egiziana (EgSA).\n\nNegli ambienti politici e scientifici della capitale egiziana, si è capito che la nomina dello scienziato che ora guida EgSA è espressione della volontà del Rais di rafforzare i rapporti con la NASA e l’industria spaziale statunitense. L’industria spaziale oltre a rafforzare l’economia rafforzerà il senso di orgoglio nazionale nella società egiziano a tutto vantaggio del regime militare al potere.\n\nFino alla sua nomina, il professor Sherif Sedky era il rettore dell’Università americana del Cairo, il più prestigioso istituto di istruzione superiore privato del paese. Il suo curriculum di insegnamento è iniziato nel 1999 come professore di ingegneria all’Università del Cairo e ha continuato come ricercatore e professore in visita presso la Stanford University e l’Università Cattolica di Leuven.\n\nLe scelte economiche strategiche di el-Sisi sono in netto contrasto con i dogmi del libero mercato che tradotto significa capitalismo selvaggio senza alcun controllo e arricchimento di una esigua minoranza a scapito della popolazione. Al contrario lo Stato egiziano gioca un ruolo di primo ordine e punta su rafforzamento della industria e agricoltura. I primi beneficiari sono proprio il Generale el-Sisi e le Forze Armate che da decenni controllano la maggior parte dell’economia egiziana.\n\nLa popolazione africana non é molto ricettiva a ideologie di sinistra o democratiche, spesso considerate idee astratte, concentrandosi maggiormente sulle necessità di base : sufficienza alimentare, educazione, sanità, trasporti, occupazione, sicurezza, pace. Poco importa la natura del governo in grado di offrire queste esigenze, sia esso democratico o dittatoriale.\n\nParadossalmente la storia recente del Continente ha dimostrato che i modelli socialisti e democratici sono stati incapaci di sviluppare i Paesi e spesso hanno portato a guerre civili o a livelli di corruzione e inefficienza inauditi. Al contrario le dittature « illuminate » capaci di garantire una « democrazia controllata » sono state capaci di offrire un soddisfacente sviluppo socio-economico in cambio di un ferreo controllo della società e una « mano pesante » sull’opposizione che, spesso, sconfina nella violazione selettiva dei diritti umani.\n\nL’Egitto del Generale el-Sisi non fa eccezione. In un nuovo rapporto “Disconnected from Reality”: la strategia nazionale egiziana per i diritti umani copre la crisi dei diritti umani, Amnesty International presenta un’analisi dettagliata della strategia alla luce della situazione dei diritti umani sul campo, rivelando come le autorità l’abbiano usata come propaganda strumento per nascondere la repressione sempre crescente di qualsiasi forma di dissenso in vista della della Conferenza delle Nazioni Unite sui cambiamenti climatici (COP27) del novembre 2022.\n\n“Le autorità egiziane hanno creato la Strategia nazionale per i diritti umani come copertura brillante per le loro incessanti violazioni dei diritti umani, pensando che avrebbero ingannato il mondo prima della COP27. Ma la triste realtà del loro famigerato record sui diritti umani non può essere rinominata in una trovata di pubbliche relazioni”, ha affermato Agnès Callamard, segretario generale di Amnesty International.\n\nI diritti alla libertà di espressione e di associazione sono stati severamente repressi. Le autorità egiziane hanno preso di mira difensori dei diritti umani, politici dell’opposizione e altri attivisti attraverso citazioni illegali, interrogatori coercitivi, misure extragiudiziali di libertà vigilata, indagini penali, procedimenti iniqui e inclusione in una “lista di terroristi”.\n\nMigliaia di persone, inclusi difensori dei diritti umani, giornalisti, studenti, politici dell’opposizione, imprenditori e manifestanti pacifici, sono rimaste detenute arbitrariamente. Dozzine sono state condannate dopo processi gravemente iniqui o sono state processate da tribunali di emergenza con accuse derivanti dall’esercizio pacifico dei loro diritti umani.\n\nLe sparizioni forzate e le torture sono continuate senza sosta. Le condizioni di detenzione sono rimaste crudeli e disumane e ai prigionieri è stata negata un’assistenza sanitaria adeguata, che ha portato o contribuito ad almeno 56 morti in custodia. Condanne a morte sono state emesse dopo che sono stati eseguiti processi ed esecuzioni gravemente iniqui, anche per reati di droga.\n\nLe autorità non hanno indagato o punito adeguatamente la violenza sessuale e di genere e hanno introdotto leggi che minano ulteriormente i diritti e l’autonomia delle donne. Le persone LGBTI sono state arrestate, perseguite e condannate a lunghe pene detentive sulla base del loro orientamento sessuale o identità di genere.\n\nLe autorità hanno represso gli scioperi sindacali, i sindacati indipendenti ei lavoratori che esprimono lamentele o critiche. Il lancio del vaccino contro il Covid-19 è stato segnato, tra le altre cose, da ritardi nella vaccinazione delle persone più a rischio. I residenti degli insediamenti informali sono stati sgomberati con la forza e detenuti per aver protestato. Le autorità hanno discriminato i cristiani nella legge e nella pratica e hanno perseguito i membri delle minoranze religiose e coloro che sposavano opinioni religiose non sanzionate dallo stato.\n\nRifugiati e migranti sono stati arbitrariamente detenuti a tempo indeterminato per aver attraversato le frontiere in modo irregolare ed espulsi con la forza senza un giusto processo o senza accesso alle procedure di asilo.\n\nOccorre però comprendere che alcune di queste misure sono state necessarie. Prima del colpo di Stato, l’Egitto si stava avviando verso un pericoloso processo di radicalizzazione islamica portato a vanti a tappe progressive e subdolamente dal Presidente Morsi. Se non fossero intervenute le Forze Armata ora la popolazione si troverebbe a vivere in uno Stato Teocratico che avrebbe rappresentato per loro un vero e proprio incubo.\n\nNon é praticabile anche il rilascio dei prigionieri politici in quanto molti di essi appartengono alla Fratellanza Mussulmana del defunto Morsi. Se fossero liberati creerebbero immediatamente cellule terroristiche per destituire il governo e istaurare con la forza uno Stato Islamico retto dalla Sharia, creando una stagione di sangue e terrore che aprirebbe le porte ad Al-Qaeda e al DAESH – ISIS.\n\nPer quanto riguarda i diritti dei LGTB, l’Occidente non ha ancora capito (o non vuole capire) che per il 90% degli africani l’omosessualità è considerata una aberrazione intollerabile. Per non parlare di transessuali, e di tutte le altre forme sessuali definite dagli occidentali come normali ma dagli africani come inacettabili devianze.\n\nPiù l’Unione Europea e gli Stati Uniti si sforzano per far accettare ai governi africani il loro concetto di tendenze sessuali che vanno al di là della condizione eterosessuale, più le persone LGTB che l’Occidente vuole difendere sono a rischio causa una reazione opposta da parte della maggioranza delle società africane.\n\nL’unico spazio di manovra possibile é quello di rafforzare l’idea che i LGTB sono prima di tutto cittadini soggetti ai diritti e doveri previsti per l’insieme della popolazione e agire con campagne di sensibilizzazione al fine sradicare atteggiamenti aggressivi verso scelte sessuali diverse da quelle tradizionali instaurando un clima di tolleranza. Di più non si può fare. Coppie gay, matrimoni e adozioni di bambini non saranno mai accettate in Africa.\n\nFulvio Beltrami",
    "Gli occhi dell’Egitto si candidano per ospitare le Olimpiadi del 2036": "L’Egitto ha in programma di candidarsi per ospitare i Giochi Olimpici del 2036, lo riferisce il ministro dello sport Ashraf Sobhi durante un ricevimento per il presidente del CIO (Comitato Olimpionico Internazionale) Thomas Bach al Cairo.\n\nSe dovesse avere successo la candidatura, l’Egitto diventerebbe la prima nazione africana e araba ad ospitare le Olimpiadi: “L’Egitto ha solide infrastrutture sportive e se può ospitare i Giochi Olimpici, sarà un evento storico”, ha detto Bach durante una conferenza stampa congiunta con Sobhi.\n\nTra l’altro, l’Egitto, è impegnato con Grecia e Arabia Saudita per ospitare congiuntamente la Coppa del Mondo FIFA 2030. L’accoppiata sarebbe un successo per il paese del Nilo.\n\nIn Egitto si sono già svolte manifestazioni negli ultimi anni di spessore, la Coppa d’Africa 2019 e il campionato mondiale di pallamano dello scorso anno durante la pandemia di Covid.\n\nLe prossime Olimpiadi si terranno a Parigi nel 2024, seguirà da Los Angeles 2028 e Brisbane, in Australia, nel 2032.\n\nL’Egitto dovrà tenere testa a paesi come Germania, Messico, Turchia, Russia, India e Qatar che hanno manifestato già interesse per ospitarle nei rispettivi paesi.",
    "Egitto. Si intensificano i rapporti di investimento con Eau e Arabia Saudita": "di Giuseppe Gagliano –\n\nSi consolidano i legami economici tra Egitto, Arabia Saudita ed Emirati Arabi Uniti. La Saudi Egyptian Investment Company (SEIC), una filiale del fondo sovrano di investimento pubblico saudita, ha firmato contratti per un valore di oltre 7,3 miliardi di dollari acquisendo partecipazioni di quattro società petrolchimiche, nella fattispecie la Misr Fertilizers Production Company (MOPCO), la Abu Qir Fertilizers, la società FinTech eFinance, che sta guidando la politica di digitalizzazione del governo egiziano, e la società di movimentazione di container Alexandria Container and Cargo Company, tutte e quattro quotate sulla borsa egiziana.\n\nPer quanto riguarda gli EAU, Alpha Oryx, una filiale del fondo sovrano degli Emirati diretta da Tahnoon bin Zayed Al Nahyan, consulente per la sicurezza nazionale degli Emirati Arabi Uniti che molte fonti vicine al palazzo del potere dicono essere impegnato nella corsa per diventare il futuro principe ereditario di Abu Dhabi, ha realizzato un investimento di 1,8 miliardi di dollari in cinque società fra le quali MOPCO (20%), Alexandria Container and Cargo Company (32%) e Abu Qir Fertilizers (21,52%). Inoltre Alpha Oryx ha anche acquisito diversi seggi nei rispettivi consigli di amministrazione. Questa filiale è riuscita a piazzare uomini chiave in queste aziende: Falah al-Ahbabi quale direttore dei porti di Abu Dhabi e membro del consiglio esecutivo di Abu Dhabi, e Omar Mehanna a capo degli investimenti sovrani presso il fondo sovrano emiratino. Ritornando al ruolo di Alpha Oryx, questa controlla il 18,6% della National Bank of Egypt. Grazie a questa acquisizione nel Consiglio di amministrazione è entrato Fadel al-Ali, direttore della Dubai Financial and Services Authority. La potenza finanziaria della Alpha Oryx permetterà alle banche egiziane di ottenere nuovi finanziamenti in modo più agevole. D’altronde proprio Riyad aveva investito 5 miliardi di dollari nella Banca centrale egiziana.\n\nTuttavia, nonostante gli investimenti considerevoli da parte degli EAU e dell’Arabia Saudita, non si può fare a meno di notare il livello molto alto del debito pubblico egiziano, che di certo non faciliterà gli investimenti arabi in Egitto.",
    "IL NUOVO EGITTO E LA NUOVA EL ALAMEIN": "IL NUOVO EGITTO E LA NUOVA EL ALAMEIN\n\nFoto sopra: una parte della New Cairo City che dovrà decongestionare la capitale .\n\n\n\nAW\n\nPARMA- Il viaggio per organizzare il lancio sulle postazioni della Folgore in occasione dell’Ottantesimo della Battaglia,è avvenuto in un Egitto cambiato. In Meglio, a cominciare dall’aeroporto internazionale nuovissimo, pulito e bene organizzato. Le statistiche dicono che è diventato il secondo aeroporto dell’Africa. La sala arrivi prima della dogana è ampia, pulitissima, veloce e scorrevole; sono aumentati gli sportelli per l’acquisto della “marca/visto” e ci sono addetti alla distribuzione della “domandina” da compilare.\n\n\n\nTRAFFICO ORGANIZZATO E PULIZIA\n\nDall’aeroporto verso il Cairo hanno decuplicato la estensione di lunghi viali alberati con palme, aiuole, giardini , panchine e molti addetti che innaffiano.\n\nMarciapiedi puliti, così come la sede stradale-\n\nI Poliziotti sono numerosi ma sono scomparsi i blindati e le postazioni di mitragliatrici e non si ha la sensazione, come alcuni anni orsono, di uno stato di allerta.\n\nPiazza Tahir , famosa per gli scontri della rivoluzione del 2014, è stata ampliata, ripulita, arredata con eleganza e arricchita con alberi.\n\n\n\nI casermoni che strangolavano e chiudevano la vista delle piramidi sono stati in parte abbattuti e si prevede, mi dice l’autista, di eliminarli tutti. L’intera zona avrà oltre cento metri di area di rispetto a 360 gradi. Nei pressi dell’area monumentale è stato costruito il Museo Egizio ( foto sotto)\n\n\n\n\n\nGRANDI INFRASTRUTTURE\n\nAl Cairo e in ogni direzione dello sguardo ci sono cantieri edili, stradali, di ponti, svincoli e sopraelevate.Il traffico in città è stato fortemente alleggerito anche da un gigantesco e modernissimo ponte che supera a due campate la città vecchia che imbottigliava la tangenziale insufficiente ed obsoleta. La ferrovia ad alta velocità che collegherà nord e sud verrà completata entro il 2023 ed i suoi piloni affiancano le arterie stradali a 7 corsie per senso di marcia che portano a nord. Quattro nuove tangenziali hanno finalmente reso fluido il traffico infernale che aveva resa tristemente famosa la capitale-\n\nIl Governo sta costruendo anche la “New Cairo City”, che decongestionerà ulteriormente la capitale , su una estensione di 60 x 60 chilometri di lato dove l’orizzonte è coperto da torri, grattacieli e centinaia di gru che alimentano i cantieri aperti 24 ore al giorno.\n\nCASE POPOLARI\n\nChi ha attraversato la città con la vecchia viabilità ricorda i palazzoni sgangherati, fatiscenti , improvvisati che sembravano volessero crollare al passaggio dei camion. Ora sono scomparsi per oltre il 60% , per fare posto alle nuove viabilità. Gli abitanti sono stati trasferiti in periferia, in nuove palazzine colorate che affiancano le grandi arterie.\n\nSUPERSTRADA NORD – SUD\n\nUn di queste è la nuovissima EL DABA ROAD, che porta a nord, in alternativa alla principale.\n\nI 260 chilometri che ci separano da El Alamein sono adesso collegati da questa seconda superstrada a sette corsie per senso di marcia, di cui due riservate solo ai camion, costruita in soli tre anni. E’ la strada del mare degli abitanti del Cairo, che da sempre frequentano la costa nord , prima raggiungibile a prezzo di code e ingorghi.\n\nOgni 4 chilometri ci sono sovrappassi decorati per la inversione ad U . Sono diminuiti i check point lungo il percorso, segno di un lento ritorno alla normalità dopo il terrorismo.\n\nNEW EL ALAMEIN CITY\n\nThe new El Alamein city è una città con torri, grattacieli, tangenziali, centri commerciali. La industria petrolifera ha intensificato la trivellazione, e il “nostro” deserto ne risente, soprattutto nella zona nord, dove raffinerie e oleodotti con tubi ad alta pressione in PVC sono visibili. Presto si staccherà da Marsa Matruh,. acquisendo la configurazione di Governatorato.\n\nIl “vecchio” e caotico borgo beduino è rimasto, resistendo non si sa per quanto ancora, e la “pista dell’acqua” che portava nel deserto è una strada a sei corsie che interconnette alla Daba Road. con pochi minuti di auto, contro l’ora e mezza prima necessaria con jeep 4×4.\n\nLa “Daba Road”, entra ad El Alamein perpendicolarmente e a metà del Fronte della Folgore all’altezza di Quota 105. Unico lato positivo: renderà più facile la logistica del lancio e degli accompagnatori.\n\nLe autorità militari e di polizia , che hanno avuto nei nostri confronti un atteggiamento amichevole e disponibile, ci hanno segnalato che stanno riaprendo alla possibilità di avere permessi per entrare nel deserto. Ne parleremo nei prossimi mesi, per riorganizzare missioni di ripristino dei parchi storici. Sotto la versione grafica, ormai in gran parte realizzata , della NEW EL ALAMEIN-\n\nLa città avrà due milioni di abitanti e già ora ci sono tre università, due ospedali e alcune fabbriche di trasformazione ortofrutticola, mentre il deserto è stato irrigato per oltre cinque chilometri in profondità, creando aziende agricole e allevamenti bovini e di pecore, per assicurare lavoro e cibo alla popolazione.\n\nDal Cairo a El Alamein e dalle informazioni ricevute da alcuni imprenditori nazionali in viaggio di lavoro in Egitto, nessuna azienda italiana è impegnata nei giganteschi lavori di costruzione di ferrovie, strade, edifici, alberghi.",
    "Egitto, scoperto a Saqqara il sarcofago di un dignitario di Ramses II": "IL CAIRO. Il ministero del Turismo e delle Antichità egiziano ha svelato la scoperta di un sarcofago di granito rosso, reperito nella necropoli di Saqqara, appartenente a Ptah-em-uya, «un alto funzionario» di Ramses II, faraone che regnò sull'Egitto nel XIII secolo a.C.\n\nLa scoperta è stata effettuata da una squadra di archeologi egiziani dell'Università del Cairo nel celebre sito archeologico, situato poco più di 15 chilometri a Sud delle famose piramidi di Giza, patrimonio dell'Unesco e noto per la famosa piramide a gradoni del faraone Djoser.\n\nProveniente dalla nobiltà, Ptah-em-uya era «segretario reale, capo sorvegliante del bestiame e capo del tesoro del Ramasseum», un monumento eretto alla gloria di Ramses II a Tebe, l'attuale Luxor. Il dignitario era anche «responsabile delle offerte a tutti gli dei dell'Alto e del Basso Egitto», ha affermato Mostafa Waziri, direttore del Consiglio supremo delle antichità.\n\n\n\nThe Egyptian archaeological mission of the Faculty of Archeology at Cairo University, excavating a granite sarcophagus of “Ptah-Im-Wea”, a high-ranking statesman from the reign of King Ramses II. This was during the excavations in the Saqqara antiquities area. pic.twitter.com/mLjh31bRQy — Ministry of Tourism and Antiquities (@TourismandAntiq) September 19, 2022\n\nLa tomba di Ptah-em-uya è stata scoperta l'anno scorso, ma solo recenti scavi hanno portato alla luce il sarcofago di granito, «coperto di iscrizioni» per «proteggere il defunto» e «scene che rappresentano i suoi figli e il dio Horus», fa sapere il Ministero delle Antichità.Il sito di Saqqara ha rivelato molti tesori archeologici negli ultimi anni, tra cui un'area contenente 250 sarcofagi e 150 statue di bronzo. Alcuni critici ritengono che i frenetici scavi in Egitto abbiano privilegiato l'impatto mediatico rispetto alla solida ricerca accademica ma il Cairo conta su queste nuove scoperte per rilanciare il turismo, in attesa dell'inaugurazione del «Grande Museo Egizio» (GEM), più volte rinviata. Definito «il più grande museo archeologico del mondo», il GEM dovrebbe essere inaugurato quest'anno.",
    "Egitto, esposti per la prima volta “I tesori nascosti di Sohag”: sono nove le icone copte in mostra": "Per la prima volta vengono esposte al di fuori dei luoghi di culto. Sono nove icone copte in mostra nel museo nazionale di Sohag in Alto Egitto. “I tesori nascosti di Sohag”, questo è il nome della mostra, testimoniano la devozione per la Vergine Maria presente in tutto il Paese. La mostra comprende nove icone, le più importanti delle quali sono due icone che rappresentano la Vergine Maria che porta Gesù, l’icona dell’Arcangelo Michele, l’icona dell’angelo Gabriele e l’icona di Anba Pusa e Anba Abadion.\n\nRoma, archeologia, addio a Paolo Moreno: interpretò i Bronzi. Il direttore Malacrino: «Contributo fondamentale»\n\nEgitto, esposti I tesori di Sohag\n\n«E’ la prima volta che queste icone escono dai monasteri e che vengono esposte in un museo. L’idea della mostra nasce, infatti, dalla volontà di coinvolgere la comunità locale. Alcuni monasteri e chiese di Sohag sono stati contattati per esporre alcune delle icone copte - che conservano e che risalgono al XVIII secolo - che sono ora messe a disposizione del pubblico che visiterà il museo. Abbiamo scelto nove icone che provengono tutte da Akhmim, la città di fronte a Sohag: tre dal Monastero della Vergine e sei dalla Chiesa di Abu Seifin (San Macario)”, ci ha detto il direttore generale del museo, Alaa Elkadi. Nella più generale strategia nazionale di sviluppo dei governatorati dell’Alto Egitto e delle loro risorse, il desiderio è quello di fare del Museo di Sohag un importante polo culturale e didattico valorizzando e promuovendo il Sud del Paese. Ma soprattutto si rivolge alla comunità locale. “Si tratta di una mostra importante», ci dice la professoressa Gihane Zaki, egittologa, già direttrice per sei anni dell’Accademia d’Egitto a Roma e oggi parlamentare.\n\nLo scopo\n\n«Lo scopo e il desiderio è quello del coinvolgimento degli abitanti del posto. Un aspetto notevole che dà valore all’equilibrio esistente tra la comunità musulmana e cristiana, anche se ci sono momenti in cui la situazione può essere difficile. Credo, però, che una mostra del genere, e anche alcuni progetti in corso per il restauro delle chiese, siano pietre per costruire relazioni profonde. Papa Tawdros, la settimana dopo l’incendio di una chiesa al Cairo, che il governo sta già ricostruendo, ha fatto un discorso molto significativo sull’amore, sulla pace, sull’accettazione dell’altro e sulle mani tese verso l’altro. La situazione adesso è difficile, sia economicamente che da un punto di vista sociale, e l’incendio della chiesa al Cairo ha gettato un’ombra negativa. Ma questa mostra vuole essere un punto di ripartenza per rafforzare il dialogo tra le comunità in Alto Egitto, una zona molto sensibile e molto importante. La mostra al museo di Sohag, città che non è turistica come Luxor o Assuan, accende i riflettori su una provincia egiziana che ha un posto speciale dal punto di vista storico con Abido e con il sito della necropoli di El 'Araba el Madfuna”. Ma anche con il celebre monastero bianco – detto il monastero di San Shenute dal suo più grande archimandrita, considerato il padre della letteratura copta – che è di capitale importanza per la storia della cultura cristiana d’Egitto. E con il monastero rosso. Entrambi importantissimi anche per le loro biblioteche.\n\n«Per questo la mostra rappresenta aggiunge Gihane Zaki – un messaggio positivo che documenta come i cristiani di ieri e di oggi e l’arte copta sono una pagina essenziale della storia del Paese dove tutti sono, prima di ogni cosa, cittadini egiziani». Non lontano da Sohag, si trova poi Deir Dronka, dove c’è uno dei più importanti monasteri dedicati alla Vergine, che è meta di pellegrinaggi, soprattutto in occasione della festa del 22 agosto e, dove secondo la tradizione, sarebbe stata ospitata la Sacra Famiglia. Costato circa tre milioni e mezzo di euro, il museo nazionale di Sohag, costruito lungo le sponde del Nilo, è uno dei più grandi musei dell’Alto Egitto. Ha la forma di due mastabe sovrapposte che si affacciano sul Nilo, ha anche un molo destinato all’attracco dei traghetti ed è circondato da canali d’acqua e fontane. All’ingresso ci sono cinque colossi della dea Sekhmet nella sua forma leonina. All’interno le pareti sono dipinte di verde scuro come la rigogliosa vegetazione della zona, mentre lo sfondo delle vetrine è in beige chiaro a ricordare l’ambiente desertico di questo governatorato nel Sud del Paese. Il nuovo museo copre tutta l’area che va da Asyut (dove sono nati il filosofo neoplatonico Plotino e Giovanni da Lycopolis, uno dei più grandi santi dell’Egitto cristiano) fino a Dandara (celebre per il tempio tolemaico dedicato alla dea Hathor), valorizzando e promuovendo un territorio molto importante e fino a oggi frequentato per lo più soltanto da addetti ai lavori. L’idea è quella di rendere il museo di Sohag un significativo polo culturale e didattico valorizzando il Sud del Paese. Tutta l’area è ricca di siti: da Nag Hammadi, dove sono stati scoperti nel 1945 molti manoscritti copti tra cui un Vangelo apocrifo detto «Vangelo secondo Tommaso», alla città santa di Abido e ai celebri monasteri, da quello di Amba Shenuda, detto il monastero Bianco, a quello di Deir el-Ahmar, detto il monastero Rosso per il suo muro esterno in mattoni. Il museo di Sohag, come uno specchio, riflette la storia di questa regione dell’Egitto secondo la nuova filosofia adottata dal ministero delle Antichità, ovvero quella di trasformare i musei in istituzioni più educative e culturali, sensibilizzando il pubblico – anche quello egiziano – all’archeologia per rafforzare così il senso di appartenenza a un unico Paese dalla storia millenaria.",
    "Egitto. Addio al Cairo, il faraone Al-Sisi sta costruendo una nuova capitale": "Ansa\n\nUn cantiere nella nuova capitale amministrativa d'Egitto - Ansa\n\nAnsa\n\nAnsa\n\nIl \"Central business district\" nella nuova capitale amministrativa d'Egitto - Ansa\n\nAnsa\n\nAnsa\n\nNel deserto, a metà strada tra Il Cairo e la città portuale di Suez, sono centinaia i cantieri attivi per ultimare la costruzione della nuova capitale amministrativa d'Egitto. La città ospiterà tutti gli edifici governativi e istituzionali del Paese, la cui presenza nel centro del Cairo causa molti disagi alla trafficata e sovrappopolata capitale.\n\nIl faraonico progetto è stato avviato nel 2015 e, secondo Al Jazeera, arriverà a costare ben 40 miliardi di dollari. Il cuore pulsante della città, il \"central business district\", occuperà un'area di oltre 500mila metri quadrati e comprenderà grandi grattacieli commerciali e residenziali, tra cui una torre alta 385 metri, destinata a diventare l'edificio più alto dell'Africa. Nella nuova capitale verranno costruiti anche complessi abitativi che potranno ospitare 6 milioni e mezzo di persone.\n\n\n\nIl governo egiziano dichiara infatti che lo scopo principale del progetto è risolvere il problema della sovrappopolazione del Cairo, che con i suoi 20 milioni di abitanti, un numero destinato a raddoppiare nei prossimi decenni, è una delle città più densamente popolate del mondo.\n\nLa costruzione di una nuova città potrebbe, però, non essere la soluzione al problema. Non è la prima volta, infatti, che un capo di stato egiziano prova a contrastare il sovraffollamento della capitale creando nuovi centri urbani.\n\n\n\nNegli anni '60, l'allora presidente Nasser si occupò personalmente della progettazione di Nasr City, un sobborgo del Cairo composto prevalentemente da condomini, la cui costruzione, invece di risolverli, ha inasprito i problemi della metropoli.\n\nMa anche se l'obiettivo di contrastare il sovrappopolamento del Cairo dovesse fallire, per l'attuale presidente Al-Sisi la realizzazione di questo progetto sarà comunque una vittoria.\n\nCome osserva lo studioso Mustafa Menshawy in un articolo sul sito di Al Jazeera, questo maestoso progetto permetterà al presidente di ingraziarsi le potenti imprese edili egiziane. Ad esempio, una delle più grandi società di costruzioni del Paese, Talaat Mustafa Group, ha dato vita a \"Noor City\", un \"progetto di città intelligente\" nella nuova capitale amministrativa. Tali iniziative incentivano il settore privato a sostenere il governo, oltre a fornire entrate fiscali significative. Solo questo progetto dovrebbe portare 7 miliardi di dollari nelle casse dello stato.\n\nInoltre, fondare una nuova città darà lustro alla figura di Al-Sisi, in un Paese in cui il culto della personalità è un aspetto importante della politica. Al-Sisi si reca spesso nella nuova capitale e le sue visite sono ampiamente coperte dai media.\n\n\n\nNel corso degli anni, i leader egiziani hanno provato a legittimare la loro autorità dando il proprio nome a città, strade e palazzi. Sadat City, città a nord-est del Cairo, prende il nome dal terzo presidente dell'Egitto, Anwar Sadat. E dozzine di ponti e strade portano il nome dell'ex-presidente Mubarak.\n\nTra le motivazioni non ufficiali ci sarebbe anche quella di rendere più difficili eventuali nuove rivolte. Al-Sisi ricorda bene la stagione della \"primavera araba\". Nel 2011, la presenza di edifici governativi nel centro del Cairo aveva catalizzato le rivolte di massa, con piazza Tahrir che fu l'epicentro delle proteste contro il regime di Mubarak. Proprio lì, milioni di persone manifestarono per 18 giorni prima di dirigersi, attraversando la città, verso il palazzo presidenziale, a 10 chilometri di distanza, dove l'ex-presidente fu costretto a dimettersi.",
    "COP27 Egitto 2022, conferenza Onu sui cambiamenti climatici: il contributo di RRM3": "COP27 a Sharm El Sheikh (Egitto), dal 7 al 18 novembre, sarà in grado di cambiare il futuro del mondo? Quali strategie saranno messe in atto?\n\nL’Egitto è stato ufficialmente selezionato per ospitare la Conferenza delle Nazioni Unite sui cambiamenti climatici 2022 (Cop27) che si terrà nel novembre 2022 a Sharm El-Sheikh. L’Egitto ha nominato il ministro degli esteri Sameh Shoukry a presiedere quest’importantissima Conferenza UNFCCC. Sarà di aiuto la proposta formulata dal prof. George Onsy (Egitto), fondatore e presidente del Movimento RRM3 – RINASCIMENTO RENAISSANCE – Millennium III, di un progetto in grado di diventare il volano per un cambiamento sostanziale? Senza entrare in questioni specifiche, risultano disattesi: l’Accordo di Parigi sul clima; la 25a Conferenza sul clima di Madrid 2019; la 26a Conferenza a Glasgow 2020 sul cambiamento delle Nazioni Unite (COP26). Ancora persiste il buio sul cammino da seguire nonostante i buoni propositi.\n\n“Quanto tempo ci vuole, quanto tempo ci vuole?”. Ecco il martellante monito della giovane svedese Greta Thunberg, la moderna Cassandra, che è riuscita a commuovere masse di giovani e meno giovani attraverso il suo continuo lavoro mediatico per arginare la catastrofe. Ma persistono ancora l’allarmismo generale diffuso nei media, ma eluso nella vita quotidiana per radicate cattive abitudini; l’indifferenza dei leader globali, a volte con la negazione del cambiamento climatico (Donald Trump) indotto da sconsiderate attività umane attraverso il rilascio di gas serra nell’atmosfera; e di coloro che perseverano nella deforestazione della foresta amazzonica, il nostro polmone verde, etc. L’elenco potrebbe continuare all’infinito, ma l’analisi preliminare che ne sta alla base necessita di una sintesi il prima possibile. Siamo di fronte all’incubo di un aumento della temperatura di 1,5°C nel 2040. Come arginare questa crescita per evitare di raggiungere un punto di irreversibilità della situazione mondiale?\n\nCome prevenire l’aumento della temperatura di 1,5 entro il 2040?\n\nQuali sono le misure correttive da implementare?\n\nCome convincere i maggiori paesi produttori di emissioni nocive in atmosfera a inquinare meno?\n\nCome ridurre l’aumento di CO₂ in modo progressivo, ma efficace (2,7% ogni anno)?\n\nIn sintesi, il contributo di RRM3 è teso a rendere la COP27: vincolante , raggiungibile e misurabile attraverso un Servizio di visualizzazione/mappatura in grado di:\n\nRIASSUMERE la presentazione di ogni singolo relatore in un unico schermo attraverso un diagramma di flusso/ideografico. (in 2-3 minuti alla fine del tempo Q); ANALIZZARE graficamente la presentazione del relatore, compreso il pubblico, mediante domande/discussioni/suggerimenti; CONCLUDERE la presentazione principale insieme alla discussione/feedback in un unico diagramma di flusso sullo schermo. SINTETIZZARE tutte le presentazioni mostrate durante l’intero evento nel giorno di chiusura del vertice su un unico diagramma di flusso sullo schermo. Per quanto numerose le aree, dovrebbero essere affrontate entro 10-15 minuti; CORRELARE tutte le presentazioni della conferenza sullo stesso grafico riepilogativo; MAPPARE il feedback finale sulla stessa carta (2-3 minuti); ELABORARE la strategia misurabile necessaria sul grafico finale (2 minuti).\n\nI meccanismi senza precedenti di RRM3 presentano soluzioni efficaci e tempestive per rendere il Summit COP27 una tappa decisiva per la salvezza del nostro pianeta. Molti dei migliori pensatori del mondo si fidano ancora della leadership egiziana per sostenere la partecipazione di RRM3 per discutere il Programma delle Nazioni Unite per l’ambiente. Il Contributo di RRM3 da parte del suo fondatore e Presidente, Prof. George Onsy (Egitto) consiste in nuovi meccanismi visualizzabili per l’attuazione effettiva ed un follow-up misurabile per la realizzazione delle strategie concordate al termine del vertice.\n\nIn sintesi:\n\nA- Esaminando l’ambito della crisi che va dall’individuo fino al livello globale;\n\nB- Lo spettro misurabile delle opinioni dei partecipanti e le decisioni finali;\n\nC- L’analisi e la sequenza temporale della campagna di sensibilizzazione misurabile;\n\nD- La rete di attivazione multilivello necessaria per l’attuazione della sintesi finale concordata sugli obiettivi;\n\nE- Trasparenza/Meccanismo di rendicontazione;\n\nF- Il diagramma delle fasi di attuazione che mostra l’adempimento di: Politiche – Regolamenti\n\n– Personale – Budget – Raccolta fondi per finanziamenti o compensi;\n\nG- Sistema di supporto alla sicurezza per fermare eventuali future contro-azioni.\n\nRequisiti: Termini delle condizioni; Contributo RRM3 Zona Blu; Seminari sull’Analisi Strutturale dei Film/Serie TV Correlati/Documentari; Presentazioni di poesie/testi su “Salviamo il Pianeta”; Informazioni su RRM3; Riepilogo generale.\n\nCosa fare dopo?\n\nIl problema persistente, o per così dire, eterno di tutti i vertici delle Conferenze COP è che non hanno vincoli di nessun tipo, meccanismi di follow-up, misurabili e trasparenti, in grado di poter eseguire le raccomandazioni concordate durante la chiusura dei lavori. È vero che i governi hanno in programma di aggiornare il loro accordo di Parigi obiettivi (NDC) e tendono all’ambizioso proposito di mantenere l’obiettivo prefissosi di 1,5°C.\n\nTuttavia, chiediamoci:\n\nOccorrono trilioni di dollari in grado di influenzare il necessario spostamento verso l’energia verde per un futuro più pulito. La capacità di monitorare sia l’utilizzo di capitali all’altezza degli impegni che dell’efficienza si attua attraverso meccanismi di raggiungibilità.\n\nSe riuscissimo a portare al tavolo i protagonisti dell’economia mondiale, si potrebbero influenzare le industrie di livello inferiore per la necessaria adattabilità alle nuove misure.\n\nFinanza per la tecnologia o tecnologia per la finanza? Sarebbe opportuno un connubio tra le due per innescare un nuovo modo in cui gli affari diventano produttivi anche per la salvaguardia dell’ambiente. Attraverso l’unione di fonti finanziarie tra grandi aziende e Società filantropiche, Istituti di Credito, Investimenti de-risking, Venturing Capitali, si potrebbero ottenere i trilioni di dollari necessari? Questi meccanismi sono ancora necessari! Come incoraggiare più produttori verdi per un futuro più verde?\n\nPossiamo celebrare l’avvento di un 3° “Millennium Green”. Ecco una rivoluzione epocale industriale di cui il nostro pianeta ha bisogno oggi più che mai: idrogeno verde, stoccaggio della batteria più a lungo, cattura diretta del carbonio nell’aria, etc., rappresentano alcune soluzioni, tra molte altre, per un futuro più verde e vivibile all’insegna della sostenibilità.\n\nViene preso in considerazione il ruolo della politica del nostro mondo? Se il nostro pianeta è scosso da guerre, non ultima quella ucraina nel cuore dell’Europa, dovremmo perseguire più che mai le vie della diplomazia per evitare ulteriori danni alla popolazione mondiale, afflitta già in precedenza da una grave crisi pandemica che ne ha messo in ginocchio l’economia.\n\nCONCLUSIONI\n\nEppure, proprio a scuola, la fisica applicata agli usi domestici e industriali spesso non viene insegnata per far conoscere a larghe fasce di popolazione come evitare gli sprechi e anche come ottenere un rendimento economico ottimale. Sfortunatamente, l’ignoranza in questo campo è davvero sorprendente. Dovremmo poi partire da un’adeguata conoscenza dell’economia domestica in termini di risparmio energetico, riciclo, educazione ambientale, utilizzo adeguato degli elettrodomestici, etc., per poter pensare di cambiare le cattive ed ormai consolidate abitudini delle persone, comprese quelle alimentari e di consumo in generale. Ciò è dovuto al continuo bombardamento mediatico volto principalmente a sponsorizzare aziende spesso inquinanti, interessate solo al loro profitto immediato.\n\nCome se ne esce allora? Dovremmo sperare in un intervento dall’alto per affrontare il problema ambientale? Oppure rimboccarci le maniche e partire dal basso? L’individuo può dare il buon esempio alla famiglia e alla comunità, iniziando a rispettare l’ambiente e a comportarsi virtuosamente in tutti gli ambiti (nutrizione = salute; energia, clima, riciclaggio, educazione consapevole della prole, etc.). Ma per fare questo occorre avere una preparazione di base valida per tutte le fasce di popolazione mondiale e qui entra in gioco l’azione dall’alto: la scuola pubblica, ente statale con programmi ministeriali in grado di elargire un’istruzione gratuita.\n\nSi tratta di metter in pratica un effetto a tenaglia, ovvero di azioni congiunte dal basso e dall’alto. Una società non può essere trasformata solo dal basso, ma ha bisogno di un intervento sinergico dall’alto per garantirne lo sviluppo omogeneo ed avere tutte le sue componenti in un certo ordine. Se l’ordine viene stravolto, allora si va verso un’entropia sociale difficile da controllare. Ebbene, la nostra società ha bisogno di strutture forti e coese, nel senso democratico del termine, volte a perseguire il bene comune in una visione olistica per il futuro oggi in embrione.\n\nMa “Conditio sine qua non” è la PACE, senza la quale non si potrà mai costruire un mondo equo e sostenibile. Speriamo dunque che, congiuntamente alla ricerca di azioni politiche tese a ripristinare un ordine mondiale all’insegna di una pacifica convivenza tra i popoli, si uniscano tra loro le forze economiche e sociali per un sodalizio globale capace di ristabilire il giusto rapporto tra uomo e ambiente. Ne va del futuro delle giovani generazioni e della stessa specie umana. Sarà COP27 in grado di fornire risposte concrete a questa difficile sfida all’inizio del terzo millennio? Speriamo che ciò avvenga prima che suoni l’ultimo campanello di allarme sull’emergenza climatica.\n\nDr. Arch. Franca Colozzo – RRM3 Executive Director",
    "Mistral Tour, boom di vendite per l’Egitto": "L’Egitto di Mistral Tour, nella prima parte dell’esercizio, ha ottenuto risultati di vendita ben oltre le aspettative. Un trend che prosegue nella seconda parte dell’anno con ottimi segnali per il 2023.\n\n“I dati di prenotazione degli ultimi mesi sono stati sorprendenti, superando abbondantemente il budget che avevamo prefissato. La destinazione è stata gettonatissima da una clientela eterogenea sia per età che per budget di spesa e interessi, grazie alla capacità di saper incontrare ogni richiesta della clientela. L’Egitto è infatti amato per i suoi itinerari classici alla scoperta del suo ricco patrimonio storico e archeologico ma anche dagli amanti della natura e da chi desidera semplicemente rilassarsi tuffandosi in punti mare tra i più belli al mondo” afferma Antonio D’Errico, product manager Mistral Tour.\n\nPer rispondere alla crescita di domanda Mistral tour ha rivisto la sua programmazione confermando e perfezionando i suoi tour classici e migliorando ancor più i servizi offerti; ha così siglato un accordo con le motonavi Farida e Jamila.\n\nLa motonave boutique Farida, 5 stelle deluxe, a differenza da quelle utilizzate normalmente in Egitto, dispone di sole 40 cabine di metrature molto ampie – 30mq- per il massimo comfort dei clienti e offre un servizio attento e premuroso. Sarà utilizzata per tutte le crociere sul Nilo proposte in catalogo, ad eccezione del tour Ramses, che si avvarrà della motonave Jamila.\n\nForte del successo avuto negli ultimi mesi la proposta Experience Egitto, che abbina a un itinerario classico esperienze glamour e active ( degustazioni di local food, passeggiate a cavallo o a dorso di mulo, aperitivi nello storico Mena House con vista sulle piramidi etc.) è stata inserita nel catalogo cartaceo e ne è divenuta la punta di diamante, aggiungendosi alle altre 9 proposte di itinerario, tutte abbinabili a crociere e a estensioni mare a Marsa Alam, Hurghada, Soma Bay e Sharm El Sheik. Tra le varie chicche che hanno impreziosito la proposta Egitto di Mistral si aggiunge la possibilità di godere appieno e senza fretta delle meraviglie dei templi dedicati a Ramsés II, pernottando a Abu Simbel, opportunità che pochissimi operatori sono soliti proporre alla clientela.\n\nPe agli amanti delle crociere e per chi desidera ammirare le meraviglie dell’Egitto da un punto di vista differente, si riconferma in programmazione Mistral Tour la crociera a bordo di una dahabeya, la tipica vela a due alberi che da Luxor raggiunge Assuan. L’imbarcazione dispone di sole 8 cabine di charme, curate in ogni dettaglio, spesso utilizzate in esclusiva da nuclei famigliari, gruppi di amici o per team building.",
    "Informazioni Marittime: Maersk ed Egitto, al via piano da 15 miliardi per produrre bunker verde": "Questo sito utilizza i cookie per rendere la tua esperienza di navigazione più gradevole. Chiudendo questo banner, selezionando il pulsante Ho capito o cliccando su qualunque elemento al di sotto di questo banner acconsenti al loro utilizzo.\n\nMostra maggiori informazioni\n\nGentile Utente,\n\ndesideriamo informarLa che i Suoi dati personali - raccolti direttamente presso di Lei - saranno utilizzati da parte di informazionimarittime.com, nel pieno rispetto dei principi fondamentali, dettati dalla direttiva 95/46/CE e dalla Legge 675/96 per la protezione dei dati personali e in attuazione del provvedimento del Garante per la protezione dei dati personali dell'8 maggio 2014 \"Individuazione delle modalità semplificate per l'informativa e l'acquisizione del consenso per l'uso dei cookie\"\n\nOperazioni di trattamento dei dati personali e relativi scopi\n\nDi seguito, Le riepiloghiamo tutte le operazioni da noi svolte che implicano raccolta, conservazione od elaborazione dei Suoi dati personali, e gli scopi che perseguiamo con ciascuna di esse:\n\nraccolta dei Suoi dati personali al fine della fornitura dei servizi gratuiti; raccolta dei Suoi dati personali al fine di poter rispondere alle richieste di informazioni e/o segnalazioni.\n\nModalità del trattamento\n\nIl trattamento avverrà con strumenti automatizzati per il tempo strettamente necessario a conseguire gli scopi per cui sono stati raccolti. Specifiche misure di sicurezza sono osservate per prevenire la perdita dei dati, usi illeciti o non corretti ed accessi non autorizzati.\n\nInoltre verrà escluso a priori ogni trattamento che possa riguardare direttamente o indirettamente dati sensibili.\n\nLibertà di rilasciare il consenso e conseguenze di un rifiuto\n\nIl conferimento dei Suoi dati è facoltativo. Tuttavia, in caso di mancanza o inesattezza di tali dati ci troveremo nell'impossibilità di fornirLe i servizi da Lei richiesti.\n\nTitolare e responsabile del trattamento\n\nTitolare del trattamento è Informazioni Marittime srl. Il responsabile del trattamento dei dati personali è reperibile all'indirizzo di posta elettronica: info@informazionimarittime.com\n\nDiritti degli interessati\n\nLa informiamo inoltre che ogni interessato può esercitare i diritti di cui all'art.13 della Legge 675/96 che di seguito riassumiamo:\n\nconoscere mediante accesso gratuito al contenuto del Registro di cui all'art.31 della Legge 675/96 l'esistenza di trattamenti di dati che possono riguardarlo; di essere informato in merito a: nome, denominazione, ragione sociale, domicilio, residenza e sede del titolare del trattamento. finalità e modalità del trattamento nome, denominazione, ragione sociale domicilio, sede del responsabile del trattamento; di ottenere dal titolare: Conferma dell'esistenza di dati personali che lo riguardano e comunicazione dei medesimi.\n\nInformazioni relativamente alla logica e alle finalità del trattamento. Cancellazione e trasformazione in forma anonima dei dati trattati in violazione della legge compresi quelli di cui non è necessaria la conservazione in relazione agli scopi per i quali sono raccolti e trattati. Aggiornamento rettificazione o integrazione dei dati. Attestazione che le operazioni di cui ai numeri 2 e 3 sono state portate a conoscenza per quanto riguarda il contenuto di coloro ai quali i dati sono stati comunicati o diffusi eccettuato il caso in cui tale adempimento si riveli impossibile o comporti un impiego di mezzi manifestamente sproporzionato rispetto al diritto tutelato. di opporsi, in tutto o in parte, per motivi legittimi, al trattamento dei dati personali che lo riguardano ancorché pertinenti allo scopo della raccolta; di opporsi, in tutto o in parte, al trattamento di dati personali che lo riguardano esercitando gratuitamente tale diritto.\n\nModalità di gestione del sito in riferimento al trattamento dei dati personali degli utenti che lo consultano\n\nSi tratta di un'informativa che è resa anche ai sensi dell'art. 10 della legge 31 dicembre 1996 n. 675 a coloro che interagiscono con i servizi web di informazionimarittime.com per la protezione dei dati personali, accessibili per via telematica a partire dall'indirizzo: http://www.informazionimarittime.com/ corrispondente alla pagina iniziale del sito ufficiale. L'informativa è resa solo per il sito www.informazionimarittime.com e non anche per altri siti web eventualmente consultati dall'utente tramite link. L'informativa si ispira anche alla Raccomandazione n. 2/2001 che le autorità europee per la protezione dei dati personali, riunite nel Gruppo istituito dall'art. 29 della direttiva n. 95/46/CE, hanno adottato il 17 maggio 2001 per individuare alcuni requisiti minimi per la raccolta di dati personali on-line, e, in particolare, le modalità, i tempi e la natura delle informazioni che i titolari del trattamento devono fornire agli utenti quando questi si collegano a pagine web, indipendentemente dagli scopi del collegamento. La Raccomandazione e una descrizione di sintesi delle sue finalità sono riportate in altre pagine di questo sito.\n\nLuogo del trattamento dei dati\n\nI Dati sono trattati presso le sedi operative del Titolare ed in ogni altro luogo in cui le parti coinvolte nel trattamento siano localizzate. Per ulteriori informazioni, contatta il Titolare. Nessun dato derivante dal servizio web viene comunicato o diffuso. I dati personali forniti dagli utenti che inoltrano richieste di invio di materiale informativo sono utilizzati al solo fine di eseguire il servizio o la prestazione richiesta.\n\nTipi di dati trattati\n\nDati di navigazione\n\nI sistemi informatici e le procedure software preposte al funzionamento di questo sito web acquisiscono, nel corso del loro normale esercizio, alcuni dati personali la cui trasmissione è implicita nell'uso dei protocolli di comunicazione di Internet. Si tratta di informazioni che non sono raccolte per essere associate a interessati identificati, ma che per loro stessa natura potrebbero, attraverso elaborazioni ed associazioni con dati detenuti da terzi, permettere di identificare gli utenti. In questa categoria di dati rientrano gli indirizzi IP o i nomi a dominio dei computer utilizzati dagli utenti che si connettono al sito, gli indirizzi in notazione URI (Uniform Resource Identifier) delle risorse richieste, l'orario della richiesta, il metodo utilizzato nel sottoporre la richiesta al server, la dimensione del file ottenuto in risposta, il codice numerico indicante lo stato della risposta data dal server (buon fine, errore, ecc.) ed altri parametri relativi al sistema operativo e all'ambiente informatico dell'utente. Questi dati vengono utilizzati al solo fine di ricavare informazioni statistiche anonime sull'uso del sito e per controllarne il corretto funzionamento e vengono cancellati immediatamente dopo l'elaborazione. I dati potrebbero essere utilizzati per l'accertamento di responsabilità in caso di ipotetici reati informatici ai danni del sito.\n\nDati forniti volontariamente dall'utente\n\nL'invio facoltativo, esplicito e volontario di posta elettronica agli indirizzi indicati e la compilazione dei form presenti su questo sito comportano la successiva acquisizione dell'indirizzo del mittente, necessario per rispondere alle richieste, nonché degli eventuali altri dati personali inseriti nella missiva e/o inseriti nei campi del form. Specifiche informative di sintesi verranno progressivamente riportate o visualizzate nelle pagine del sito predisposte per particolari servizi a richiesta.\n\nINFORMATIVA SUI COOKIE\n\nI cookie sono delle stringhe di testo di piccola dimensione che un sito web può inviare, durante la navigazione, al dispositivo dell'Utente (sia esso un pc, un notebook, uno smartphone, un tablet; di norma sono conservati direttamente sul browser utilizzato per la navigazione). Lo stesso sito web che li ha trasmessi, poi può leggere e registrare i cookie che si trovano sullo stesso dispositivo per ottenere informazioni di vario tipo.\n\nTipologie di cookie\n\nEsistono due macro-categorie fondamentali, con caratteristiche diverse: cookie tecnici e cookie di profilazione\n\nI cookie tecnici sono generalmente necessari per il corretto funzionamento del sito web e per permettere la navigazione; senza di essi si potrebbe non essere in grado di visualizzare correttamente le pagine oppure di utilizzare alcuni servizi. Per esempio, un cookie tecnico è indispensabile per mantenere l'utente collegato durante tutta la visita a un sito web e per tenere traccia, nel caso di informazionimarittime.com, del concorso su cui ci si sta esercitando e le relative statistiche, oppure per memorizzare le impostazioni della lingua, della visualizzazione, e così via.\n\nI cookie tecnici possono essere ulteriormente distinti in:\n\ncookie di navigazione , che garantiscono la normale navigazione e fruizione del sito web (permettendo, ad esempio, di realizzare un acquisto o autenticarsi per accedere ad aree riservate);\n\n, che garantiscono la normale navigazione e fruizione del sito web (permettendo, ad esempio, di realizzare un acquisto o autenticarsi per accedere ad aree riservate); cookie analytics , assimilati ai cookie tecnici solo laddove utilizzati direttamente dal gestore del sito per raccogliere informazioni, in forma aggregata, sul numero degli utenti e su come questi visitano il sito stesso;\n\n, assimilati ai cookie tecnici solo laddove utilizzati direttamente dal gestore del sito per raccogliere informazioni, in forma aggregata, sul numero degli utenti e su come questi visitano il sito stesso; cookie di funzionalità, che permettono all'utente la navigazione in funzione di una serie di criteri selezionati (ad esempio, la lingua, i prodotti selezionati per l'acquisto) al fine di migliorare il servizio reso allo stesso.\n\nI cookie di profilazione sono più sofisticati! Questi cookie hanno il compito di profilare l'utente e vengono utilizzati al fine di inviare messaggi pubblicitari in linea con le preferenze manifestate dallo stesso durante la sua navigazione.\n\nI cookie possono, ancora, essere classificati come:\n\ncookie di sessione , i quali vengono cancellati immediatamente alla chiusura del browser di navigazione;\n\n, i quali vengono cancellati immediatamente alla chiusura del browser di navigazione; cookie persistenti , i quali – a differenza di quelli di sessione – rimangono all'interno del browser per un determinato periodo di tempo. Sono utilizzati, ad esempio, per riconoscere il dispositivo che si collega al sito agevolando le operazioni di autenticazione per l'utente.\n\n, i quali – a differenza di quelli di sessione – rimangono all'interno del browser per un determinato periodo di tempo. Sono utilizzati, ad esempio, per riconoscere il dispositivo che si collega al sito agevolando le operazioni di autenticazione per l'utente. cookie di prima parte (first-part cookie) ossia cookie generati e gestiti direttamente dal soggetto gestore del sito web sul quale l'utente sta navigando.\n\nossia cookie generati e gestiti direttamente dal soggetto gestore del sito web sul quale l'utente sta navigando. cookie di terza parte (third-part cookie), i quali sono generati e gestiti da soggetti diversi dal gestore del sito web sul quale l'utente sta navigando (in forza, di regola, di un contratto tra il titolare del sito web e la terza parte).\n\nCookie utilizzati da informazionimarittime.com\n\nCookie tecnici di navigazione\n\nUtilizziamo cookie tecnici di navigazione per garantire la corretta visualizzazione del sito e il funzionamento del servizio di simulazione.\n\nCookie analytics di terza parte e mappe\n\nPer cookie analytics di terza parte intendiamo quelli utilizzati dal servizio di Google Analytics, di cui il sito si avvale come strumento di analisi anonima e aggregata, per tenere traccia in modo del tutto anonimo delle caratteristiche software e hardware inerenti ai dispositivi utilizzati dagli utenti che visitano il sito e delle loro abitudini di navigazione, come ad esempio il numero di visualizzazioni giornaliere di ciascuna pagina. Tutti questi dati sono essenziali per permetterci di effettuare un piano di aggiornamento del sito che tenga conto delle reali esigenze degli utenti e delle tecnologie da loro utilizzate.\n\nInoltre, In alcune pagine del sito sono presenti delle informazioni geografiche che utilizzano il servizio di Google Maps che potrebbero fare uso di cookie di tracciamento.\n\nSia i cookie di Google Analytics che quelli di Google maps sono gestiti direttamente da Google e per ottenere maggiori informazioni sul loro utilizzo è possibile consultare direttamente l'informativa specifica al seguente indirizzo: http://www.google.it/policies/privacy/partners/\n\nSe si preferisce disabilitare i cookie di Google Analytics e di Google maps è possibile impostare la navigazione anonima (Do Not Track) sul browser in uso. Di seguito si riportano i link relativi alle istruzioni su come abilitare questa opzione nei vari browser:\n\nPer disattivare i cookie di Google Analytics è anche possibile installare sul browser in uso il componente aggiuntivo per la disattivazione.\n\nInformazionimarittime.com non utilizza cookie di profilazione né di prima né di terza parte.\n\nDisabilitare i Cookie mediante configurazione del browser\n\nÈ possibile disabilitare i cookie utilizzando gli strumenti di configurazione messi a disposizione dai vari browser. Di seguito riportiamo i link alle pagine di istruzioni per impostare questa specifica opzione nei vari browser:\n\nUlteriori informazioni sul trattamento\n\nFacoltatività del conferimento dei dati\n\nA parte quanto specificato per i dati di navigazione, l'utente è libero di fornire i dati personali riportati nei moduli di richiesta a informazionimarittime.com o comunque indicati in contatti per sollecitare l'invio di materiale informativo o di altre comunicazioni.\n\nIl loro mancato conferimento può comportare l'impossibilità di ottenere quanto richiesto.\n\nDifesa in giudizio\n\nI Dati Personali dell'Utente possono essere utilizzati per la difesa da parte del Titolare in giudizio o nelle fasi propedeutiche alla sua eventuale instaurazione, da abusi nell'utilizzo della stessa o dei servizi connessi da parte dell'Utente.\n\nL'Utente dichiara di essere consapevole che al Titolare potrebbe essere richiesto di rivelare i Dati su richiesta delle pubbliche autorità.\n\nInformative specifiche\n\nSu richiesta dell'Utente, in aggiunta alle informazioni contenute in questa privacy policy, questa Applicazione potrebbe fornire all'Utente delle informative aggiuntive e contestuali riguardanti servizi specifici, o la raccolta e il trattamento di Dati Personali.\n\nLog di sistema e manutenzione\n\nPer necessità legate al funzionamento e alla manutenzione, questa Applicazione e gli eventuali servizi terzi da essa utilizzati potrebbero raccogliere Log di sistema, ossia file che registrano le interazioni e che possono contenere anche Dati Personali, quali l'indirizzo IP Utente.\n\nInformazioni non contenute in questa policy\n\nMaggiori informazioni in relazione al trattamento dei Dati Personali potranno essere richieste in qualsiasi momento al Titolare del Trattamento utilizzando le informazioni di contatto.\n\nNote\n\nOgni sforzo verrà fatto per rendere il più possibile interoperabili le funzionalità di questo sito con i meccanismi di controllo automatico della privacy disponibili in alcuni prodotti utilizzati dagli utenti. Considerando che lo stato di perfezionamento dei meccanismi automatici di controllo non li rende attualmente esenti da errori e disfunzioni, si precisa che il presente documento costituisce la \"Privacy Policy\" di questo sito che sarà soggetta ad aggiornamenti.\n\nQuesta pagina è visibile, mediante link in calce in tutte le pagine del Sito ai sensi dell'art. 122 secondo comma del D.lgs. 196/2003 e a seguito delle modalità semplificate per l'informativa e l'acquisizione del consenso per l'uso dei cookie pubblicata sulla Gazzetta Ufficiale n.126 del 3 giugno 2014 e relativo registro dei provvedimenti n.229 dell'8 maggio 2014.\n\nData dell'ultimo aggiornamento: 03/15/2017.",
    "Perché l’Egitto non può cadere secondo Vicenzino": "I rischi economici aumentano mentre la guerra in Ucraina e l’impatto del Covid-19 causano una tempesta perfetta. La lunga via del Cairo analizzata da Marco Vicenzino\n\nPer l’Egitto e molti altri mercati emergenti negli ultimi tempi si è concretizzata una tempesta perfetta. Gran parte della situazione attuale risiede in una combinazione di molteplici fattori avversi che stanno aggravando il deterioramento dello scenario globale. Tra questi, l’impatto economico post Covid-19 a livello internazionale e le continue interruzioni delle catene di approvvigionamento. Per l’Egitto ciò ha gravi implicazioni per i principali settori come il turismo e il tessile. Inoltre, l’impatto della guerra in Ucraina ha drasticamente esacerbato la situazione, in particolare per le importazioni di cibo dall’Egitto, e le implicazioni si faranno sentire per molto tempo.\n\nQuesto conflitto non finirà presto e imparare a gestire le conseguenze economiche rimane una sfida chiave per i responsabili politici a livello globale e principalmente per i mercati emergenti come l’Egitto. Un esempio è trovare modi innovativi per aumentare la produzione alimentare locale. È probabile che l’Egitto e il Fondo Monetario Internazionale raggiungano un accordo alla fine, nonostante le differenze, mentre gli Stati Uniti useranno la loro influenza sull’istituzione per garantire che Il Cairo ottenga ciò di cui ha bisogno e per contenere i rischi di una crisi del debito o di uno shock sulla valuta e tutto ciò che potrebbe comportare in termini di instabilità politica.\n\nTuttavia, è importante non escludere la possibilità che possano verificarsi complicazioni iniziali se il Fondo insistesse affinché l’Egitto allenti le sue restrizioni sui tassi di cambio. Terzo maggior beneficiario degli aiuti statunitensi, l’Egitto svolge un ruolo fondamentale nel garantire la stabilità in Medio Oriente e Nord Africa. Con la crescente insicurezza geopolitica e la volatilità economica nella regione e oltre, gli Stati Uniti faranno il necessario per garantire la stabilità interna dell’Egitto ed evitare episodi come la cacciata del regime di Hosni Mubarak nel gennaio 2011 o la recente cacciata del governo dello Sri Lanka, scenari che potrebbero crescere nei mercati emergenti con l’ulteriore deterioramento della situazione economica mondiale.\n\nIn questi tempi difficili, è importante che l’Egitto diffida pubblicamente le sue intenzioni e il suo impegno a onorare i suoi obblighi di debito. Tuttavia, la realtà è che il peggioramento della situazione economica mondiale sarà accompagnata da ulteriore incertezza e imprevedibilità. I creditori dell’Egitto ne sono consapevoli e dimostreranno ampiamente la flessibilità necessaria per adattarsi alle circostanze in via di sviluppo nel tempo.\n\nLa conclusione è che per gli Stati Uniti e i loro alleati in Europa e nel Golfo, l’Egitto rimane too big to fail. Nonostante le complicazioni, alla fine faranno tutto il necessario per garantire che l’Egitto rimanga a galla.\n\nL’obiettivo chiave nell’immediato è il raggiungimento di un livello minimo e sufficiente di stabilizzazione, cercando di gestire efficacemente lo scenario attuale, afflitto da una crescente instabilità geopolitica e incertezza economica.\n\nPer ora, è importante garantire che all’enorme popolazione egiziana di oltre 100 milioni di persone vengano fornite le basi, in particolare il cibo. L’attuale sforzo guidato dalle Nazioni Unite per garantire le esportazioni ucraine è fondamentale per questo processo di stabilizzazione dell’attuale crisi alimentare globale, in particolare per l’Egitto.\n\nCondividi tramite",
    "Mostra “I creatori dell’Egitto eterno”, pubblicato l’avviso di sponsorizzazione": "A dicembre in Basilica palladiana verrà allestita la mostra “I creatori dell’Egitto eterno. Scribi, artigiani e operai al servizio del faraone”, terzo grande evento del progetto “Grandi Mostre in Basilica Palladiana”, promosso dal Comune di Vicenza in collaborazione con la Fondazione Teatro Comunale e il Cisa A. Palladio, che prevede prestiti provenienti dal Museo Egizio di Torino e dal Museo del Louvre di Parigi.\n\nLa mostra, curata da Christian Greco, direttore del Museo Egizio di Torino, sarà visitabile dal 22 dicembre 2022 all’8 maggio 2023.\n\nL'esposizione proporrà un parallelismo tra la città di Vicenza e Deir al-Medina, il villaggio in cui vissero gli artigiani che costruirono e decorarono le tombe reali della Valle dei Re e delle Regine sulla sponda occidentale del Nilo, di fronte alla capitale Tebe, luoghi che condividono l'essere stati centri di produzione artistica e architettonica in due periodi cruciali per la storia dei rispettivi Paesi, il Rinascimento per l'Italia e l'epoca dei Faraoni per l'Egitto.\n\nConsiderate le caratteristiche del progetto, la sua vocazione scientifica internazionale, alla quale verrà dato risalto con un articolato piano di comunicazione, il Comune di Vicenza ha pubblicato un avviso pubblico di sponsorizzazione per stimolare e favorire un coinvolgimento virtuoso tra pubblico e privato, in occasione di un evento culturale prestigioso, di grande qualità scientifica e artistica, in grado di attrarre visitatori, generando una ricaduta positiva per l’indotto locale.\n\nLe candidature di sponsorizzazione verranno acquisite dalla direzione musei e inserite all’interno del bilancio globale della mostra previsto per un totale massimo 1.261.000.\n\nI partecipanti potranno presentare l’offerta di sponsorizzazione entro il 15 dicembre 2022 (ore 12). La sponsorizzazione potrà essere sia economica sia tecnica, ovvero in servizi e forniture.\n\nLe proposte pervenute saranno valutate dalla direzione musei.\n\nPer informazioni consultare l'avviso con il modulo di domanda di partecipazione e lo schema di contratto di sponsorizzazione tecnica",
    "Bimbo trattenuto in Egitto per tre anni: Youssef è finalmente a casa": "LIZZANELLO- Tre anni di battaglie legali vinte, ma anche di speranze, delusioni, momenti di gioia e sofferenza. Tre anni di pazienza e fede incrollabile nella vittoria finale –dice il loro legale Mohamed Habib-. Un anno, l’ultimo, di appostamenti e blitz con le forze armate andati in fumo.\n\nMa ora, dopo l’ennesimo appostamento di 4 giorni insieme alle forze armate egiziane, Youssef ha finalmente riabbracciato mamma Assunta.\n\nCirca tre anni fa, era stato sottratto alla sua mamma di Lizzanello, portato in Egitto dal padre egiziano e quindi trattenuto con la complicità della famiglia. Qualche settimana fa, in seguito agli appostamenti, il padre è stato fermato a un posto di blocco e il piccolo è stato restituito alla sua mamma e finalmente può festeggiare insieme a lei il suo 11esimo compleanno.\n\n﻿",
    "Armi all’Egitto: 170 milioni da Washington": "Nonostante le continue violazione dei diritti umani nel paese\n\nArmi all’Egitto: altri 170 milioni da Washington\n\nL’amministrazione Usa ne ha bloccati, invece, altri 130 milioni. Il Cairo resta tra i principali alleati degli Usa e, per la presidenza Biden, avrebbe compiuto passi in avanti in materia di detenzioni politiche e di giusto processo rilasciando 500 prigionieri politici. Ma in carcere ce ne sarebbero altri 60mila, secondo le ong a difesa dei diritti umani\n\nSette rappresentanti democratici hanno tentato l’azzardo: hanno preso carta e penna e scritto all’amministrazione del presidente degli Stati Uniti, chiedendo a Joe Biden di sospendere gli aiuti militari all’Egitto per un valore di 300 milioni di dollari. Una sospensione a tempo: fino a quando Il Cairo «non avrà preso provvedimenti per garantire il rispetto dei diritti umani nel paese».\n\nLe sette “anime candide” democratiche – guidate da Gregory Meeks, presidente della commissione esteri della Camera dei rappresentanti – hanno scritto di essere preoccupate «per le crescenti e sistemiche violazioni dei diritti umani in Egitto, che rischiano di destabilizzare il paese». Nel testo sono stati ricordati i «numerosi prigionieri politici» che si trovano attualmente in Egitto, i quali «sono spesso sottoposti ad abusi, torture e negligenze dal punto di vista medico».\n\nLa risposta dell’amministrazione Biden è arrivata ieri, 14 settembre: Washington concederà all’Egitto la maggior parte della tranche di 300 milioni di dollari di aiuti militari annuali, giustificando la scelta con il fatto che il Cairo ha compiuto «progressi chiari e coerenti nel rilasciare i prigionieri politici e nel fornire ai detenuti un giusto processo di legge.\n\nGià il 10 marzo scorso l’amministrazione a stelle e strisce aveva approvato la vendita di aerei militari al Cairo per un valore superiore ai 2 miliardi di dollari. Gli americani sono preoccupati per la mancanza di tutela dei diritti umani in Egitto. Ma non così tanto da spingersi a evitare di riempire i suoi arsenali di sistemi militari.\n\n«Il nostro approccio riflette le preoccupazioni dell’amministrazione in merito ai diritti umani e ai diritti fondamentali in Egitto, cercando, nel contempo, di preservare l’impegno e il dialogo per i quali abbiamo lottato per 20 mesi al fine di ottenere ulteriori progressi in questo settore», ha cercato di giustificare la scelta del governo un alto funzionario del Dipartimento di stato degli Stati Uniti che ha voluto mantenere l’anonimato con i giornalisti.\n\nAlleato strategico\n\nMa è una giustificazione che regge poco. L’Egitto rimane un alleato strategico di Washington e ogni anno le sollecitazioni di una parte politica e della società civile americana vengono messe in un angolo in attesa di tempi migliori. Secondo alcune ong sarebbero circa 60mila i prigionieri politici in Egitto.\n\nLa legge Usa richiede al Dipartimento di stato di certificare o meno i progressi dell’Egitto in materia e condiziona gli aiuti militari ai miglioramenti compiuti nel campo dei diritti umani. Quest’anno, il segretario di stato, Antony Blinken, aveva deciso di trattenere 130 milioni di dollari, ovvero il 10% dei 1,3 miliardi che sono gli aiuti militari annuali statunitensi diretti all’Egitto, che non includono la vendita di armi.\n\nUna scelta in fotocopia con quella assunta nel 2021. Gli Usa, quindi, autorizzeranno gli altri 170 milioni di dollari.\n\nFunzionari del Dipartimento di Stato americano hanno dichiarato alla Reuters che 75 milioni di dollari sono stati sbloccati dopo che Blinken ha verificato che Il Cairo ha rilasciato circa 500 persone incarcerate, compiendo alcuni progressi in materia di detenzioni politiche e di giusto processo.\n\nMentre gli altri 95 milioni di dollari sono consegnati nell’ambito di un’eccezione statutaria relativa ai finanziamenti per l’antiterrorismo, la sicurezza delle frontiere e la non proliferazione di armi.\n\nL’Egitto, che a novembre ospita il vertice della Cop27 sul clima, è tra i principali paesi beneficiari degli aiuti militari americani.\n\nIl presidente Biden ha sempre ribadito di fare dei diritti umani e della promozione della democrazia le priorità della sua politica estera, rompendo con il suo predecessore Donald Trump. Ma questo principio si scontra spesso con gli interessi degli Stati Uniti quando si parla di alleati considerati cruciali, come l’Egitto in Medioriente.",
    "Tra piramidi e faraoni Valentina Santini svela il fascino dell’antico Egitto. “Mi ispiro all’egittologa Edda Bresciani”": "Sognare di diventare archeologi e magari egittologi. E così la mente vola lontano in epoche passate, nel mondo magico di faraoni e regine, di scribi e sapienti che possedevano i codici di segreti occulti trasfusi nella maestosità arcana delle piramidi o nel mistero mai sciolto della Sfinge. Quell’universo incantato che Howard Carter, con la scoperta della tomba di Tutankhamon, ha fatto sognare tanti suoi emuli, tutti giovani ricchi di immaginazione e talento ben lieti di affrontare studi impegnativi e missioni esplorative eccitanti ma soprattutto mai prive di disagi e di qualche delusione. Un lavoro che per lungo tempo è stato pensato al maschile finché non si sono messe in luce donne diventate celebri per le loro scoperte come Amelia Edwards, Margaret Benson o la nostra italiana Edda Bresciani. Ancora oggi intraprendere la professione di egittologa non è del tutto agevole: non mancano le prevenzioni, gli ostacoli e le mille forme di discriminazione che anche in un campo simile una donna è costretta ad affrontare. Innanzi tutto gli studi sono molto faticosi mentre le possibilità di impiego appaiono incerte. Le famiglie o i partner sono sovente i primi a cercare di dissuadere, di spegnere ogni passione togliendo certezze e rendendo ancora più problematica la scelta. In effetti spesso l’illusione di vivere esperienze da cinematografo in climi da Indiana Jones si infrange con una realtà piuttosto arcigna e non sempre ricompensata dalla scoperta di auree maschere funerarie o di fantastiche necropoli. Il più delle volte la neo-egittologa deve vedersela con tediosi scavi alla ricerca di reperti da portare alla luce e catalogare con pazienza certosina: uno sforzo che non è sempre motivo di esultanza perché tutto si svolge nella routine monotona di ogni giorno.\n\nValentina Santini queste cose le sa bene, le ha messe in conto e con grande forza di volontà, con identica ostinazione delle grandi figure femminili da cui trae ispirazione si è affermata come giovane stella emergente dell’archeologia. Valentina, figlia del noto attore Bruno, è una giovane egittologa che ama decisamente la comunicazione, che immagina di far conoscere i misteri dell’antico Egitto con la medesima verve di un Piero o di un Alberto Angela in gonnella.\n\nNata a Fiesole (Firenze) il 27 giugno 1991, ha una laurea in “Storia e Tutela dei Beni Archeologici” presso l’Università degli Studi di Firenze e titolo magistrale in “Orientalistica” presso l’Università di Pisa. Attualmente dottoranda in Egittologia presso l’Università di Birmingham. Dopo aver lavorato dal 2016 al 2018 al Museo Egizio di Torino, svolge adesso a Firenze la duplice funzione di egittologa e addetta alla comunicazione. Ha scritto vari articoli scientifici e si è affacciata al mondo della scrittura pubblicando libri per il vasto pubblico, tra cui il recente “Butehamon. A scuola di scrittura nell’antico Egitto” (Sillabe), con il quale si rivolge al pubblico dei più piccoli intrattenendoli in storie affascinanti tra rigore scientifico e leggerezza fantastica. E’ in uscita “I segreti di Tutankhamon. Storia di un faraone tra mito e realtà” (Longanesi). Valentina è una giovane donna che ha la tempra della vincente e per volere di un fato benevolo possiede tutti i segni delle donne che l’hanno preceduta e hanno fatto grande la memoria di un’epoca lontana eppure ricca di irresistibile fascino.\n\nCosa significa essere egittologhe in un mondo come il nostro accelerato e proteso verso il futuro?\n\n“Spesso la figura dell’egittologo, così come quella dell’archeologo, è associata all’idea di antichità. L’egittologia è una scienza che non può permettersi di pensare soltanto al passato, ma piuttosto guardare anche al futuro: occorre che si aggiorni continuamente e produca ricerche sempre più attuali. Questo perché ogni nuovo studio e ogni nuova analisi hanno l’immenso valore di aggiungere informazioni alla conoscenza di un passato altrimenti perduto per sempre”.\n\nA quale figura femminile del passato le piacerebbe somigliare?\n\n“Ci sono molte donne del passato che ammiro profondamente. Non posso evitare di pensare a personaggi come Amelia Edwards, che fu tra i fondatori dell’Egypt Exploration Fund (una delle maggiori società egittologiche, attiva ancora oggi con il nome di Egypt Exploration Society) o Margaret Benson, la prima donna a ottenere una concessione di scavo in Egitto. Mi piacerebbe molto avere la stessa caparbietà e l’energia di questi personaggi femminili: donne che in un mondo di uomini sono riuscite a fare molta strada e a raggiungere risultati che purtroppo erano all’epoca appannaggio del solo genere maschile. L’egittologia deve tanto anche a donne di un tempo molto più recente, tra queste mi sembra doveroso menzionare la professoressa Edda Bresciani, medaglia d’oro di benemerenza per scienza e cultura, che tanto ha fatto per l’Università di Pisa e l’egittologia mondiale”.\n\nCi sono pregiudizi per chi come lei ha scelto questa specializzazione?\n\n“Il più grande pregiudizio che grava su coloro che scelgono di studiare egittologia riguarda le incognite legate al lavoro. Un grave handicap per un giovane agli esordi perché trovare occupazione in questo campo è davvero complicato. Solo insistendo non è del tutto impossibile: servono però tanta forza di volontà, tanta passione e spesso, perché no, una buona dose di fortuna. Per questo, consiglio sempre a chi studia archeologia di cercare di sfruttare per tempo ogni opportunità. E’ essenziale partecipare a lezioni, seminari e convegni dove potersi far conoscere e intessere relazioni. Approfittando degli scavi e dei tirocini si può entrare in contatto con il mondo dei musei o delle istituzioni già durante gli anni di studio, senza mai farsi scoraggiare. Chi sceglie questa professione sarà spesso ‘vittima’ dei commenti di quanti non credono che l’archeologia possa essere un vero lavoro. Ovviamente non basta avere un sogno per vederlo realizzato e non è sufficiente neppure vedere la linea del traguardo. Bisogna correre e tagliare il nastro per arrivare a fine gara. La passione deve essere accompagnata dallo studio costante, dalla voglia di reinventarsi e mettersi sempre in gioco”.\n\nCon quali ostacoli si è dovuta confrontare?\n\n“Sono una persona molto fortunata, mi sono permessa il lusso di poter lavorare nel mio settore, anche durante i momenti peggiori della pandemia. Sono stati anni duri, molto difficili per chiunque lavorasse nel mio campo, anni da cui ancora non ci siamo completamente ripresi. La battuta d’arresto data dal virus è stata sicuramente l’ostacolo maggiore incontrato nel corso della mia carriera. C’è da aggiungere che questa ‘frenata’ improvvisa ci ha anche costretto a guardare il nostro lavoro da nuove angolazioni permettendoci di trovare nuovi mezzi per continuare a fare cultura”.\n\nQuale era la posizione della donna nell’antico Egitto?\n\n“A differenza di quanto solitamente viene da pensare, la donna nell’antico Egitto godeva di diversi diritti. Non sempre la sua posizione era esattamente paritetica rispetto a quella dell’uomo ma aveva la possibilità di ereditare, di divorziare e, per quanto non fosse prassi comune, perfino di diventare faraone. Poteva possedere beni privati e addirittura ripudiare il proprio marito. Anche di fronte alla legge godeva degli stessi diritti e degli stessi doveri dell’uomo. Il ruolo della donna era strettamente legato a quello di madre, ma non si limitava solo a questo: per esempio era fondamentale la sua presenza in ambito religioso. Infatti molte immagini ritraggono figure femminili mentre danzano e suonano in occasione di rituali e cerimonie”.\n\nChi sono le donne egiziane che l’hanno maggiormente impressionata e perché?\n\n“Tra le donne dell’antico Egitto che più mi colpiscono c’è sicuramente la regina-faraone Hatshepsut. Una volta salita al trono ha voluto essere raffigurata con i simboli del potere tipici dei faraoni uomini, compresa la barba posticcia. Ci sono anche Tiye, Grande Sposa Reale di Amenhotep III, esperta di politica estera, e ancora Nefertiti, celebre per il bellissimo busto che la ritrae e oggi conservato a Berlino. La regina Nefertiti era così importante a corte che veniva raffigurata al fianco del marito, il faraone Akhenaton. I sovrani egizi erano considerati un’incarnazione divina e per questo erano sempre ritratti di dimensioni maggiori rispetto agli altri personaggi. Nelle raffigurazioni di Nefertiti e Akhenaton spesso vediamo come i due coniugi siano ritratti della stessa altezza, segno che la regina era considerata in tutto e per tutto alla pari del faraone, espressione della divinità in terra”.\n\nEsistono parallelismi di natura sociale tra quel mondo e il nostro?\n\n“È sempre rischioso fare parallelismi tra una cultura antica come quella egizia e l’epoca contemporanea, perché si tratta di mettere a paragone contesti diversi, con credenze, politiche e usanze derivate da condizioni sociali anche molto distanti tra loro. Se, però, si riescono a mantenere queste realtà ben distinte nella nostra mente, possiamo identificare diverse analogie tra l’antico Egitto e l’epoca contemporanea. Dalla necessità di organizzare riti pubblici in occasione della morte di una persona (come ancora adesso facciamo noi con i funerali), al bisogno di indire uno sciopero se le condizioni di lavoro stavano diventando insostenibili. Risale proprio all’antico Egitto, infatti, il primo sciopero di cui si abbia notizia. Gli operai del villaggio di Deir el-Medina che non venivano più pagati da diversi giorni si rifiutarono di continuare a lavorare e scioperarono. Un’azione così forte riuscì a dare seppur solo parzialmente i suoi frutti, perché gli operai ripresero gli attrezzi in mano solo quando ottennero la metà di quello che sarebbe spettato loro”.\n\nQual era il loro concetto di solidarietà?\n\n“È piuttosto difficile rispondere con sicurezza a questa domanda, anche perché il nostro concetto di solidarietà è probabilmente diverso da quello dell’antico Egitto. Mi viene a proposito in mente l’episodio in cui uno studente chiese all’antropologa Margaret Mead quale fosse secondo lei il segno dell’inizio della civiltà in una cultura antica, ricevendo questa risposa: ‘Un femore rotto e poi guarito’. Effettivamente la guarigione di una frattura indica che qualcuno si è preso cura del malato, che lo ha accudito e gli ha permesso di prendersi del tempo, prima di poter tornare ad essere ‘produttivo’ nella società. Ecco, da questo punto di vista, anche in epoca faraonica senza dubbio esisteva il senso della solidarietà. Ci sono infatti papiri che attestano procedure mediche atte a guarire diversi tipi di mali tra cui proprio le fratture”.\n\nCi vuole parlare del rispetto che gli egiziani nutrivano per gli anziani e il loro culto per i defunti?\n\n“L’aspettativa di vita in epoca faraonica non era molto alta, considerate la mortalità infantile e le malattie. Per dare un’idea, nel Nuovo Regno (il periodo in cui visse Tutankhamon), si aggirava intorno ai 40-50 anni, ma, ovviamente, c’erano delle eccezioni. Il faraone Ramesse II, ad esempio, visse oltre novant’anni. Abbiamo alcune immagini in cui gli anziani sono raffigurati con i capelli bianchi anche se il loro fisico è idealizzato e ritratto in maniera molto simile a quella di un giovane. L’anzianità era vista in maniera negativa, in quanto non più ‘utili’ in senso pratico per la società, ma anche in modo molto positivo perché l’avanzare dell’età era considerato sinonimo di saggezza”.\n\nCon un suo libro si rivolge ai bambini, Quale messaggio intende trasmettere?\n\n“Butehamon è un bambino che ha il grande desiderio di diventare uno scriba, ma che si rende ben presto conto di non sapere disegnare. È un racconto che parla di sogni e determinazione, ma anche dell’importanza del supporto della famiglia e degli amici nei momenti difficili della vita. Spero che Butehamon possa servire da ispirazione per tutti coloro che hanno un sogno nel cassetto: se realizzarlo è così importante, per quanto difficile possa essere, bisogna sempre cercare di non lasciarsi abbattere dai problemi e dalle complicazioni che possono sorgere. Mi auguro che il giovane Butehamon riesca a trasmettere ai bambini e ai ragazzi questo messaggio di fiducia e speranza”.\n\nPensa che uno scolaro di oggi possa ambire a diventare scriba, quindi tradotto in termini contemporanei, un amante della scrittura e delle lettere?\n\n“Certamente! È indubbio che le nuove generazioni, in quanto native digitali, abbiano un rapporto molto stretto con la tecnologia, ma questo non esclude la nascita di ‘novelli scribi’. Sono certa che persone amanti della scrittura, dei libri, delle lettere esisteranno sempre. L’odore della carta, il rumore della penna sul foglio, il contatto tra la mano e la pagina quando si sfoglia un libro sono tutte sensazioni che non hanno età, né epoca. Il presente è sempre più tecnologico, ma chissà quanti Butehamon ci sono nelle nostre scuole”.\n\nIn che modo i bambini hanno accolto questa sua opera? L’Egitto fa ancora sognare?\n\n“Sono molto contenta del modo in cui i bambini reagiscono di fronte alla lettura di questo libro: fanno il tifo per Butehamon e pensano a mille soluzioni per aiutarlo, si cimentano nella scrittura geroglifica e guardano ammirati le bellissime illustrazioni di Saimon Toncelli. L’antico Egitto affascina da sempre: è una cultura straordinaria, che ancora oggi influenza la nostra contemporaneità. Questo senso di ammirazione nei confronti dell’epoca faraonica lo ritrovo tanto nei bambini, quanto negli adulti. Ricordo ancora perfettamente il senso di stupore che provai la prima volta che mia madre mi accompagnò al Museo Archeologico Nazionale di Firenze: avevo otto anni e, circondata dalla bellezza di tutti quei reperti, capii che da grande non avrei potuto fare altro che l’archeologa. I bambini sono profondamente affascinati dall’antichità, soprattutto dall’epoca faraonica”.\n\nScrittrice e archeologa. Due mondi che si incontrano. La sua massima aspirazione?\n\n“Avere la possibilità di imparare sempre. Ho avuto la fortuna di lavorare a Torino, al Museo Egizio, dove i colleghi e l’ambiente mi hanno permesso di crescere come egittologa e come persona. Ho, poi, avuto altrettanta fortuna quando ho trovato Camnes, il centro di studi archeologici per cui lavoro adesso, che mi sta dando la possibilità di portare avanti tanti bei progetti e continuare a studiare per il dottorato di ricerca. Le case editrici Sillabe e Longanesi hanno creduto in me fin dal primo momento pubblicando due libri per cui mi sono a lungo documentata e grazie ai quali ho imparato tante cose nuove. Continuare su questa strada è la mia massima aspirazione al fine di mantenere vivo il connubio tra scrittura e archeologia e trasmettere al vasto pubblico la ricchezza delle culture del passato, arrivando ad apprendere così sempre qualcosa in più”.",
    "Medicina e medici nell’antico Egitto": "Le conoscenze mediche degli egizi erano molto apprezzate in tutto il Vicino Oriente e anche tra i greci, tanto da far scrivere a Erodoto nelle sue Storie che in Egitto «ci sono medici dappertutto». Omero, dal canto suo, nell’Odissea asserisce che l’Egitto è la terra in cui i medici superano in abilità tutti gli altri uomini, tanto che Elena proprio da qui portò a Sparta un farmaco miracoloso chiamato nepente ,«che l’ira e il dolore calmava, oblio di tutte le pene».\n\nNel bassorilievo è ritratto Hesyra, capo dei dentisti e dei medici della III dinastia Foto: Cordon Press\n\nIl medico egizio\n\nIl termine generico per medico in egizio era sunu. Vi erano poi altri titoli più specifici che indicavano le varie gerarchie, e una nomenclatura preposta per i medici che lavoravano alla corte del faraone. Erodoto nelle Storie scriveva: «L’arte medica in Egitto è così suddivisa: ogni medico cura una e una sola malattia; e ci sono medici dappertutto: alcuni curano gli occhi, altri la testa, altri i denti, altri le affezioni del ventre, altri ancora le malattie oscure». Esistevano infatti vari specialisti, tra cui i più importanti erano il dentista (sunu ibhy, “colui che si prende cura dei denti”), il proctologo (sunu pehut, il “guardiano dell’ano”), il sunu khet, “medico della pancia”, che curava le malattie dell’addome e dell’utero, e infine il sunu irti, “medico dei due occhi”, la cui bravura era talmente apprezzata che Ciro, re di Persia, richiese uno di questi specialisti per farsi curare un’affezione oculare. L’unico medico donna di cui si abbia notizia è Pesheshet (V-VI dinastia) che portava il titolo di imy r sunut, sovrintendente dei medici donne alla corte del faraone.\n\nAnalogamente a quanto dice il giuramento d'Ippocrate: «Io farò partecipi dei precetti, delle lezioni orali e del resto dell’insegnamento i miei figli, quelli del mio maestro … ma nessun’altro», anche il mestiere di medico in Egitto era tramandato di padre in figlio e veniva poi perfezionato presso le “case della vita”, scuole con annessa biblioteca che sorgevano presso i palazzi reali e i templi. Quindi i giovani aspiranti medici avevano una formazione “doppia”: una in ambito famigliare e una in ambito scolastico. La retribuzione, in assenza del denaro (che entrerà nel sistema economico egizio poco prima della XXX dinastia), avveniva con il baratto: più il paziente era ricco, più il medico poteva sperare di ottenere una lauta ricompensa. I medici del faraone erano certamente i più fortunati: ricevevano infatti oggetti e monili d’oro come pagamento per i loro servigi.\n\nPapiri medici\n\nDiodoro Siculo scrisse che «i medici egizi stabiliscono il trattamento dei malati secondo precetti scritti redatti e trasmessi da numerosi antichi medici celebri»; di questi, una decina di papiri a carattere medico è arrivata fino a noi. Quelli più importanti sono certamente il Papiro di Ebers, redatto all’epoca del faraone Amenhotep I, che è il più lungo e affronta vari temi di medicina, e il Papiro Smith, dello stesso periodo, che contiene sul recto l’elenco di quarantotto traumatismi, partendo dal cranio e arrivando all’addome, e sul verso otto incantesimi, una ricetta ginecologica e tre ricette cosmetiche. Poi abbiamo il Papiro di Kahun, risalente al regno di Amenhotep III, che parla di ginecologia e veterinaria (all’epoca non c’era differenza tra medico e veterinario); e i Papiri del Ramesseum, che provengono dal magazzino del tempio funerario di Ramesse II, di cui tre trattano di oculistica, disturbi articolari, pediatria e ginecologia.\n\nFogli VI e VII del papiro medico Smith Foto: Pubblico dominio\n\nNel papiro Smith c’è un paragrafo intitolato Istruzioni riguardanti una ferita aperta nella sua testa, raggiungente l’osso e perforante le suture del suo cranio. Dopo il titolo si trova la descrizione dei sintomi, poi la diagnosi e quindi la prognosi, che poteva essere di tre tipi: «una malattia che curerò», «una malattia che non si cura», «una malattia con cui combatterò». Dopo la prognosi veniva la terapia. Essere aggiornati in campo medico e studiare gli scritti era fondamentale, allora come oggi. Un medico di nome Heriscenekhet, in un'iscrizione rupestre ad Hatnub, nel Medio Egitto, si vanta di essere «uno che legge giornalmente i libri (di medicina)», per poi concludere fiero: «Io ho aperto la mia casa a chiunque veniva con malattie. Io fui come una nutrice per chiunque era malato, fino a che egli non fosse guarito».\n\nIl primo farmacista della storia egizia\n\nNon esistendo un termine egizio corrispondente alla parola “farmacista”, verrebbe da pensare che i medici egizi si preparassero le medicine da soli. Tuttavia nei testi medici talvolta si trova scritto: «Tu farai sì che uno lo prepari per lui», il che fa pensare a una figura specializzata proprio nella preparazione dei farmaci. Dal villaggio di Deir el Medina ‒ dove abitavano gli operai che costruirono e decorarono le tombe della Valle dei Re e delle Regine ‒ viene un testo, datato al quattordicesimo anno di regno di Ramesse II, molto interessante. In questo testo erano annotati i giorni di assenza dal lavoro degli operai e la causa. Tra queste righe troviamo scritto che un certo Paherypedjet si assentava dal lavoro per la preparazione delle medicine. Potremmo essere davanti al primo farmacista egizio che la storia ricordi.\n\nMedici “internazionali”\n\nGrazie alla loro bravura alcuni medici egizi viaggiarono presso i popoli vicini per prestare i loro servizi, mentre altri ricevevano direttamente a casa i nobili stranieri che necessitavano di cure. Nella tomba tebana del medico Nebamon, vissuto durante il regno del faraone Amenhotep II, un principe siriano e la moglie sono rappresentati nell’atto di offrirgli doni in cambio della sua opera professionale. Anche i sovrani stranieri non disdegnavano di richiedere il supporto di medici egizi, come Shamda Adda, re dei Mitanni, che scrisse al faraone Amenhotep III queste parole: «Un medico di palazzo dammelo, non ci sono medici qui».\n\nLa dea Serqet rappresentata mentre apre le braccia per proteggere la cassa che conteneva i vasi canopi di Tutankhamon. Museo egizio del Cairo Foto: CC BY-SA 3.0, https://commons.wikimedia.org/w/index.php?curid=782614\n\nDurante il regno di Ramesse II Hattusili, re degli Hittiti, scrisse al faraone chiedendo un medico per la sorella che non riusciva ad avere figli. La risposta di Ramesse II arrivò puntuale e non mancava di una certa ironia: «…ora vedi per quanto riguarda Matanazi […], la conosco. Ha cinquant'anni? Non è vero? Ne ha certamente sessanta! […] Nessuno può comporre medicine per lei, per avere bambini… ma io manderò un bravo mago e un dotto medico, ed essi potranno preparare medicine per lei, per avere bambini. Ma certo, se il Dio Sole e il Dio della Tempesta lo volessero… Ma io manderò un bravo mago e un dotto medico, ed essi potranno preparare medicine per lei, per avere figli». Quasi a dire: «Ti mando un medico, ma ti invio anche un mago, che potrebbe esserti più utile, data l’età di tua sorella».\n\nNon perderti nessun articolo! Iscriviti alla newsletter settimanale di Storica!\n\nMedicina e magia\n\nSe l’approccio del medico egizio al malato sembra quasi moderno, infatti, c’è però una grande differenza tra la medicina di oggi e quella di allora: la magia. Il medico egizio non disdegnava di utilizzare degli incantesimi per aiutare la guarigione del malato. Oltre al sunu, il medico “tradizionale”, c’erano anche altre categorie di medici che utilizzavano principalmente la magia. Tra questi, i sacerdoti della dea Sekhmet, la Potente, dea dalla testa di leonessa. Questa dea forte, indomita e crudele aveva una natura ambigua: se da un lato con il suo alito caldo si riteneva portasse le malattie e le pestilenze, dall’altro era una potente dea guaritrice, chiamata Signora della vita.\n\nIl faraone Amenhotep III, malato e sovrappeso, soffrì alla fine dei suoi giorni anche di un atroce mal di denti, tanto da fargli affibbiare il nomignolo di “martire del mal di denti” dagli egittologi. Il sovrano disperato provò a ingraziarsi la dea Sekhmet, e per far questo fece scolpire 730 statue che la rappresentavano seduta in trono o in piedi. Queste statue vennero poi collocate all’interno del suo tempio funerario di Tebe Ovest. Disgraziatamente per lui, Sekmet restò sorda alle sue suppliche.\n\nStatuetta di Sekhmet, dea delle epidemie e delle guarigioni. Museo dei Bambini, Indianapolis Foto: The Children's Museum of Indianapolis, CC BY-SA 3.0, https://commons.wikimedia.org/w/index.php?curid=17132809\n\nAnche i sacerdoti della dea scorpione Serqet erano medici e praticavano incantesimi e trattamenti farmacologici contro le punture di scorpioni e morsi di serpenti. Una splendida statua in legno dorato della dea scorpione viene dalla tomba di Tutankhamon e faceva parte del gruppo delle dee che proteggeva l’urna canopica del faraone bambino.\n\nInfine troviamo due gruppi di sciamani: gli hekau, stregoni legati al dio della magia Heka, e i sau, il cui nome deriva da sa, che significa sia amuleto che protezione. Molti sunu avevano tra i loro titoli anche quello di sacerdote di Sekhmet o di hekau: sembra quindi che, in realtà, la separazione tra loro non fosse così netta. Medicina e magia agivano in sinergia per permettere la guarigione del malato. Come scrisse l'egittologo Warren Royal Dawson: «Lo stregone con le sue formule, il medico con i suoi farmaci, il sacerdote con le sue preghiere e il suo rituale, hanno lavorato durante molti secoli per proteggere e prolungare la vita, per rafforzare la vitalità e opporsi alle forze che minacciano l’esistenza».\n\nSe vuoi ricevere la nostra newsletter settimanale, iscriviti subito!\n\nPer saperne di più\n\nLa medicina dei faraoni. Malattie ricette e superstizioni dalla farmacopea egizia. Cristiano Daglio, Edizioni Ananke, Torino 1998.\n\nLa medicina al tempo dei faraoni. Bruno Halioua, edizioni Dedalo, Bari 2005.",
    "Lo schiaffo dell’Egitto al governo Daibaba durante la riunione della Lega araba": "La delegazione egiziana guidata dal ministro degli Esteri, Sameh Shoukry, ha lasciato l’aula dove si svolge la 158esima riunione ministeriale araba presso la sede del segretariato generale al Cairo, quando Najla el Mangoush, la titolare della diplomazia del governo libico uscente, è stata chiamata a presiedere i lavori dell'assemblea\n\nSi è verificato oggi al Cairo un grave strappo diplomatico tra l’Egitto e il Governo di unità nazionale (Gun) della Libia, l’esecutivo con sede a Tripoli riconosciuto dalle Nazioni Unite. La delegazione egiziana guidata dal ministro degli Esteri, Sameh Shoukry, ha lasciato l’aula dove si svolge la 158esima riunione ministeriale araba presso la sede del segretariato generale al Cairo, quando Najla el Mangoush, la titolare della diplomazia del governo libico uscente del premier Abdulhamid Dabaiba, è stata chiamata a presiedere i lavori dell’assemblea. Sul seggio lasciato vuoto da Shoukry si è poi seduto un funzionario del ministero degli Esteri egiziano. Una fonte libica a Tripoli ha riferito a “Nova” che “l’Egitto non ha accolto favorevolmente la visita di Mangoush, ma gli Emirati Arabi Uniti sono intervenuti e hanno imposto che la ministra venisse ascoltata”. La stessa fonte libica ha aggiunto che l’Egitto avrebbe “chiesto a Mangoush di lasciare il Cairo subito dopo la fine degli incontri”.\n\nLa Libia, rappresentata dal Governo di unità nazionale, presiede oggi la 158esima sessione ministeriale della Lega araba succedendo al Libano per la prima volta in nove anni. L’incontro si tiene nella sede principale della Lega araba al Cairo, in Egitto, il Paese arabo che forse più di tutti sostiene il governo libico “parallelo” con sede nell’est. Non a caso sono arrivate le proteste formali dell’esecutivo “rivale” del Governo di stabilità nazionale (Gsn) designato dalla Camera dei rappresentanti di Tobruk. L’esecutivo di Fathi Bashagha, già ministro dell’Interno e politico originario di Misurata, ha infatti ritenuto la scelta della Lega araba “una minaccia per la stabilità e l’unità della Libia” dal momento che il mandato del Governo di unità nazionale, con sede a Tripoli, è “scaduto e pertanto illegittimo”. “La scelta viola il riconoscimento del Gsn come unico e legittimo rappresentante del popolo libico”, ha sostenuto il governo guidato da Bashagha.\n\nDa mesi in Libia è in corso un braccio di ferro tra i due governo rivali: da una parte il Gun guidato dal premier ad interim Abdulhamid Dabaiba e con sede a Tripoli, riconosciuto al livello internazionale ma sfiduciato dal Parlamento; dall’altra il Gsn guidato da Bashagha. L’esecutivo del premier uscente avrebbe dovuto dimettersi dopo le elezioni, ma è rimasto in carica per il disbrigo degli affari correnti nonostante le richieste di dimissioni del Parlamento di Tobruk. Ad oggi il Gun controlla la capitale Tripoli e diverse zone della Tripolitania, la regione più popolosa del Paese, ed è sostenuto in particolare dagli Stati Uniti, dalla Turchia e dall’Italia. Il Gsn appoggiato dal Parlamento dell’est e dal generale libico Khalifa Haftar è invece basato a Sirte e gode del sostegno di Egitto, Francia e Russia.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "EGITTO: UNA MADRE E L’AMANTE CONDANNATI A MORTE PER GLI OMICIDI DEI TRE FIGLI": "19 Settembre 2022 :\n\nUna donna di 26 anni e il suo amante il 17 settembre 2022 sono stati condannati all’impiccagione in Egitto per aver ucciso i suoi tre figli e tentato di uccidere suo marito, secondo quanto riferito dai media locali.\n\nIl tribunale penale di Nagaa Hammadi, nell'Alto Egitto, ha emesso il verdetto definitivo dopo aver ricevuto l’approvazione del Gran Mufti.\n\nIl crimine risale al luglio 2021, quando il Dipartimento Sicurezza di Qena ricevette un rapporto secondo cui Raafat Galal, 35 anni, era stato avvelenato e i suoi figli, Amira, otto anni, Amir, sette e Adam, nove, erano morti per intossicazione alimentare.\n\nLe indagini hanno rivelato che i tre bambini sono morti e il padre è rimasto intossicato dopo aver bevuto succo di frutta confezionato.\n\nLe indagini della polizia hanno scoperto che dietro l'incidente c'era la madre dei bambini in collaborazione con il suo amante, un autista di 28 anni.\n\nLe indagini hanno anche scoperto che da 3 anni c'era una relazione tra la madre e l'autista, che avrebbero deciso di sbarazzarsi del marito e dei bambini in modo da essere liberi.\n\nLa madre avrebbe comprato quattro lattine di succo, le ha mescolate con una sostanza tossica e le ha consegnate al suo amante, che a sua volta le ha offerte ai bambini e al marito.\n\nI tre bambini sono morti, mentre il marito ha perso conoscenza ed è stato trasferito al reparto di terapia intensiva di un vicino ospedale.\n\nLa donna e il suo amante sono stati successivamente indagati e arrestati.\n\nIl tribunale penale li ha condannati a morte dopo aver ottenuto il parere favorevole del Gran Mufti.",
    "Egitto: Al Sisi domani a Doha per ottenere sostegno economico": "Il presidente dell’Egitto, Abdel Fatah al Sisi, si recherà domani, 13 settembre, in Qatar per una visita ufficiale di due giorni, la prima del capo dello Stato egiziano a Doha da quando è salito al potere circa otto anni fa. Il viaggio di Al Sisi arriva a tre mesi di distanza dalla visita al Cairo dell’emiro del Qatar, Tamim bin Hamad al Thani, avvenuta a fine giugno, dopo il gelo diplomatico tra i due Paesi iniziato a giugno 2017 e conclusosi a gennaio 2021. Secondo la stampa egiziana, le due parti dovrebbero firmare diversi accordi commerciali e di investimento. Doha potrebbe iniettare circa 20 miliardi di investimenti a breve, mentre l’Autorità per gli investimenti del Qatar (Qatar investment authority – Qia) potrebbe investire circa 5 miliardi di dollari per acquisire azioni di società egiziane.\n\nDopo essersi assicurato investimenti per 7,7 miliardi di dollari statunitensi dall’Arabia Saudita e altri 20 miliardi dagli Emirati, l’Egitto cerca sostegno alla propria economia anche dal facoltoso emirato del Golfo durante la visita di Al Sisi a Doha prevista domani. Con circa un terzo della popolazione che vive al di sotto della soglia di povertà – 31 milioni su un totale di 104 milioni – e 40 milioni di abitanti a basso reddito, l’Egitto patisce la carenza di cereali importati e l’inflazione in rapida crescita negli ultimi mesi. Il sostegno economico attraverso gli investimenti degli attori regionali più influenti appare oggi necessario per mantenere la stabilità economica e, quindi, anche sociale.\n\nCome effetto della carenza sul mercato egiziano di grano e altri cereali, l’inflazione in Egitto è cresciuta sensibilmente rispetto allo scorso anno. Il tasso di inflazione annuale in Egitto si è attestato al 14,6 per cento nel mese di luglio, rispetto al 6,1 per cento dello stesso mese del 2021, secondo gli ultimi dati pubblicati dall’Agenzia centrale per la mobilitazione pubblica e la statistica egiziana. Nelle città egiziane l’inflazione annuale ha proseguito la sua tendenza al rialzo, registrando un tasso del 13,6 per cento, superiore al dato del 13,2 per cento di giugno. Nelle zone rurali il tasso annuale ha mostrato un leggero calo, passando dal 16,2 per cento di giugno al 15,6 per cento di luglio. L’agenzia ha attribuito l’aumento alla crescita dei prezzi di cereali e pane dell’1,0 per cento, latticini e uova del 5,2 per cento, frutta del 2,5 per cento, aumento delle spese per il trasporto privato del 9 per cento e dei servizi di trasporto in generale del 6,4 per cento.\n\nL’aspetto economico sembra quindi essere centrale durante la visita di domani a Doha da parte del presidente Al Sisi. Ovviamente le parti avranno l’occasione di passare in rassegna lo stato delle relazioni bilaterali e le rispettive posizioni su dossier internazionali di interesse comune, tra cui il Medio Oriente, la Libia e il Libano. Le relazioni tra Qatar ed Egitto sono state a lungo tese a seguito della rimozione dell’ex presidente Mohamed Morsi nelle manifestazioni del 30 giugno 2013 e dalla salita al potere di Al Sisi. Il Cairo considerava il Qatar un sostenitore dei Fratelli musulmani, organizzazione sociale e politica fuorilegge in Egitto, e ha interrotto i rapporti diplomatici con Doha il 5 giugno 2017. I due Paesi hanno raggiunto una riconciliazione al vertice di Al Ula, in Arabia Saudita, nel gennaio 2021.\n\nIl mantenimento della calma in Medio Oriente, in vista delle festività del capodanno ebraico che si terrà il 25 e 26 settembre prossimi, sarà uno dei temi internazionali di cui il presidente Al Sisi e l’emiro Tamim discuteranno durante il loro incontro. Secondo quanto riferito dai media israeliani, il governo di Gerusalemme auspica che Egitto e Qatar facciano pressione sul presidente palestinese, Mahmoud Abbas, affinché i servizi di sicurezza di Ramallah garantiscano la calma in Cisgiordania, dove negli ultimi mesi i militari israeliani hanno intensificato le operazioni in seguito a una serie di attacchi terroristici avvenuti in primavera in Israele.\n\nUn altro dei fascicoli al centro dei colloqui fra Al Sisi e Tamim sarà la Libia, in seguito al recente tentativo del premier designato, Fathi Bashagha, di prendere il controllo di Tripoli, con l’avallo del Cairo. Vale la pena ricordare che la scorsa settimana si sono recati a Doha separatamente il presidente del parlamento di Tobruk, Aguila Saleh, e del premier ad interim del governo di unità nazionale, Abdulhamid Dabaiba. Infine, un altro tema di cui i due leader potrebbero parlare dovrebbe essere quello della definizione della demarcazione marittima tra Libano e Israele. Dopo la visita in Francia e in Libano, il mediatore statunitense, Amos Hochstein, incaricato di portare a termine i negoziati si è recato a Doha, in un clima di fiducia verso il raggiungimento di un accordo che potrebbe consentire a Israele di esportare gas aggiuntivo in Europa tramite le piattaforme di esportazione egiziane nel Mediterraneo.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "How To – Viaggio in Egitto: ecco i documenti necessari": "Le grandiose piramidi, la spettacolare barriera corallina, le dune del deserto sono tra i principali simboli che rappresentano l’Egitto. Se hai deciso di vedere con i tuoi occhi queste meraviglie, ecco alcune informazioni utili sulle tappe principali e i documenti necessari per entrare nel Paese. La carta d’identità sarà sufficiente?\n\nCulla di una delle più grandi e avanzate civiltà antiche, l’Egitto offre la possibilità di viaggiare nel tempo e vedere con i propri occhi la grandezza e la maestosità dei suoi templi e delle sue costruzioni, ancora oggi in perfetto stato. La sua atmosfera misteriosa, la sua storia, la sua cultura e i suoi incantevoli paesaggi attirano migliaia di visitatori ogni anno.\n\nL’Egitto, o ufficialmente Repubblica Araba d’Egitto, è un Paese transcontinentale che attraversa l’angolo nord-est dell’Africa e l’angolo sud-ovest dell’Asia. La moneta ufficiale è la lira egiziana (Egyptian Pound) e la capitale Il Cairo.\n\nTra le prime tappe da non perdersi assolutamente troviamo le Piramidi di Giza, il più importante e antico monumento del Paese. Simbolo dell’Antico Egitto e della sua grandiosa civiltà, la Necropoli comprende la piramide di Cheope, la più alta tra le piramidi che conta ben 147 metri; la piramide di Chefren, l’unica con la punta ancora intatta, e la piramide di Micerino, ovvero la più piccola delle tre.\n\nAccanto alla Piramide di Chefren, è poi situato un altro grande e affascinante\n\nsimbolo dell’Egitto, la Sfinge. Con il corpo di un leone e la testa di un essere umano con un copricapo reale, la Sfinge è la più grande scultura monolitica al mondo. A qualche chilometro di distanza, si trova invece Il Cairo, la capitale. Qui, non dovrà mancare la visita al Museo Egizio, in quanto racchiude un patrimonio archeologico inestimabile dell’Antico Egitto, nonché la collezione di reperti egizi più importante al mondo.\n\nSpostandosi verso Tebe, attualmente chiamata Luxor, è possibile invece visitare la Valle dei Re e la Valle delle Regine. Un enorme necropoli reale di rilevante importanza archeologica situata vicino all’antica Tebe. Nella Valle dei Re, sono presenti numerose tombe finemente decorate dei faraoni, come quelle di Tutankhamon, Ramses II, Ramses III e Seti. Mentre invece nella Valle delle Regine si trovano le principesse e le sovrane.\n\nUn altro sito da visitare è senza dubbio il complesso archeologico di Abu Simbel. Situato vicino al confine con il Sudan, è una delle costruzioni più imponenti dell’Egitto, formato da templi scavati nella roccia e la sua enorme facciata formata da quattro statue alte ben 20 metri.\n\nInfine, il Mar Rosso. Visitando l’Egitto, non può mancare la visita alle sue acque cristalline, le meravigliose barriere coralline, il relax e le attività sportive, soprattutto nella zona più famosa, ovvero, Sharm el Sheikh.\n\nAndando in Egitto si troverà un clima desertico, ciò significa che tutto l’anno si avrà un clima caldo e secco, con però importanti aumenti delle temperature nel periodo estivo. É infatti in estate che si possono raggiungere e superare i 40°. Rimangono quindi i mesi autunnali e primaverili quelli migliori per trovare un clima meno caldo. Se la tua destinazione sarà invece il Mar Rosso, il periodo migliore va da marzo a novembre, in quanto sarà possibile fare il bagno o altre attività come lo snorkeling.\n\nCarta d’identità, passaporto, o visto?\n\nSe hai deciso di andare in vacanza in Egitto, potrai partire portando con te la carta d’identità o il passaporto. La carta d’identità infatti è valida per viaggi per motivi turistici. Vanno bene sia quella cartacea che elettronica (valida per l’espatrio con validità residua superiore ai sei mesi e in più dovrai portare due foto formato tessera necessarie per ottenere il visto che si richiede alle locali autorità di frontiera all’arrivo nel Paese. Senza queste foto ti sarà impossibile entrare in Egitto.\n\nRicordati inoltre che NON sarà possibile entrare nel Paese in possesso di carta di identità cartacea con validità rinnovata mediante apposizione di timbro sul retro del documento, o con carta d’identità elettronica con certificato di proroga (cedolino cartaceo di proroga di validità del documento).\n\na cura di Chiara Sternardi di Passport-Photo.online",
    "Una moglie denuncia il marito, e spacca l’Egitto": "L’affermazione della parità di genere, si sa, passa anche per casi giudiziari che cambiano l’immaginario collettivo fino a creare una massa critica che si mobilita per sancire sul piano legislativo i mutamenti sociali. Tale potrebbe essere il caso della 34enne egiziana, madre di quattro figli, che dopo esser stata ripudiata dal marito violento ha deciso di denunciarlo per «disobbedienza». È la prima volta in Egitto che i giudici si trovano ad affrontare una causa intentata da una donna contro il consorte per abbandono del tetto coniugale e abbandono dei figli.\n\nIl legale: parità di genere sugli avvisi per «disobbedienza»\n\nNella denuncia l’avvocata della donna, Eman Mohsen, ha elencato i doveri ai quali l’uomo si è sottratto: «Primo: ha espulso la moglie dalla casa coniugale; secondo: ha separato i figli, visto che ha preso i due maschi con sé e ha lasciato le due figlie con la moglie; terzo: ha assunto la custodia dei suoi bambini (che è un diritto della moglie); quarto: ha accusato la moglie di furto e l’ha diffamata». Il legale ha raccontato alla testata Al Monitor come abbia riflettuto a lungo prima di intraprendere la causa: «Ho seguito per anni molti casi di donne maltrattate e sono giunta alla conclusione che se gli uomini possono denunciare le mogli per disobbedienza, anche le donne hanno il diritto di farlo».\n\nLa necessità di una sentenza di divorzio\n\nC’è da dire che non esistono leggi in Egitto che puniscono un marito disobbediente, anche se il Corano contiene dei riferimenti alla cattiva condotta, abbandono o inadempienza dei diritti e doveri degli sposi. Nel caso in questione, la giurista ha rimarcato che la sua assistita ha bisogno di una sentenza di divorzio perché sussista il reato di violazione degli obblighi di assistenza familiare: infatti l’avviso mandato al marito specifica che la moglie chiede il divorzio, l’affido e gli assegni di mantenimento dei figli in cambio della rinuncia a fargli causa.\n\n«D’ora in poi – rimarca l’avvocata Mohsen – utilizzerò questo avviso in tutti i casi di maltrattamenti coniugali. Spero che un giorno ci sia una legge che tuteli le donne contro i mariti violenti, abusanti e inadempienti». In effetti le attiviste per i diritti delle donne ritengono che un tale avviso possa incidere sulla pubblica opinione e sensibilizzare sulla necessità di aggiornare il diritto di famiglia risalente al 1920 e le leggi afferenti ai reati contro la persona: è quanto da anni chiedono con numerose campagne, visto che le leggi vigenti non equiparano la donna all’uomo e in tal modo violano i diritti delle donne.\n\nGiuristi divisi, ma resta il dibattito pubblico\n\nIl caso ha suscitato interesse e polemiche in Egitto. Alcuni avvocati hanno criticato la mossa della collega, giudicandola «priva di efficacia perché priva di valore legale» visto che la disobbedienza coniugale non è un reato. Altri ritengono invece che possa far avanzare la società egiziana con la forza del dibattito delle idee. «Il diritto di famiglia dovrebbe essere riformato, perché una donna può anche ottenere una sentenza favorevole ma applicare quella sentenza resta il grande problema» rimarca l’avvocato per i diritti delle donne, Ahmed Mohamed Refat, amministratore del gruppo Egyptian Family Law, in Facebook. «Si fanno troppe chiacchiere e pochi fatti. La legge sulla famiglia in vigore – rimarca – è ingiusta in primo luogo verso i figli, poi per le donne e infine per gli uomini». Per questo, chiosa il giurista, qualsiasi spunto di cronaca che possa influenzare la pubblica opinione sull’importanza di riformare le leggi può avere la sua rilevanza.",
    "Esercitazioni Usa-Egitto nel Mediterraneo. Spunta un sottomarino russo": "Mentre Egitto e Usa si esercitano dimostrando la capacità di organizzazione e attivazione statunitense, la Russia potrebbe aver inviato nel Mediterraneo un sottomarino nucleare (sullo sfondo, la guerra in Ucraina)\n\nEgitto e Stati Uniti hanno mosso le proprie unità navali nel Mediterraneo in un’esercitazione congiunta che, come sottolinea il ministero della Difesa egiziano, contribuisce allo scambio di esperienze comuni tre i militari egiziani e quelli statunitensi, rafforzando la cooperazione.\n\nAlle manovre hanno preso parte la portaelicotteri “Gamal Abdel Nasser” e la fregata “Al Galala” mentre gli Usa hanno partecipato con il cacciatorpediniere “USS Delbert Black”, parte del Carrier Strike Group 10 — che da agosto 2022 è guidato dalla portaerei “Uss George Washington”. La George Washington, con tutto il suo gruppo da battaglia ha doppiato Gibilterra il 25 agosto, sostituendo la bandiera a Stelle e Strisce americana mostrata per settimane dalla “USS Harry Truman” nel Mediterraneo. Le due portaerei e le navi collegate si sono esercitate nello Ionio il 31 agosto, prima che la Truman lasciasse l’area di attività.\n\nLe manovre egiziane e americane si sono concentrate sullo scambio di informazioni della situazione operativa nel teatro delle operazioni navali, sulla formazione del personale militare di bordo a metodi di lavoro standard all’interno di una forza congiunta incaricata dei compiti di mantenimento della sicurezza marittima per far fronte a qualsiasi minaccia che possa influenzare il flusso del commercio mondiale e della libertà della navigazione internazionale, spiegano i comunicati.\n\nL’addestramento è il secondo condotto dalla marina egiziana con quella degli Stati Uniti e, stando alle informazioni disponibili, è stato organizzato in breve tempo. In questo potrebbe rientrarci anche una volontà di dimostrare alla Russia la capacità di azione, organizzazione e attivazione da parte di Washington, sfruttando la sponda di partner locali — nella fattispecie l’Egitto, che è stato storicamente conteso tra le due potenze.\n\nI mezzi navali del Cremlino in questi giorni si stanno muovendo attivamente nel Mediterraneo, che è un teatro che sta ritrovando enorme centralità anche collegata alla guerra russa in Ucraina. Sullo sfondo delle drammatiche perdite navali nel conflitto ucraino, e davanti all’assenza dell’unica portaerei russa (la “Admiral Kuznetsov” ferma in un cantiere a Murmask per rifare il ponte), sono i sottomarini l’asso nella manica di Mosca. E in queste settimane uni di questi, a propulsione nucleare, sembra giocare al gatto e al topo con le forze NATO nel Mediterraneo.\n\nSecondo alcune ricostruzioni OSINT, il sommergibile russo potrebbe trovarsi nelle acque del Mediterraneo per sostituire la “Marshal Ustinov”, tra le migliori unità del Cremlino, che ha lasciato il bacino il 24 agosto. Mentre l’Ustinov naviga provocatoriamente tra il Regno Unito e l’Irlanda, il sottomarino potrebbe essere scivolato nel Mediterraneo. In un certo senso, l’incrociatore sta fornendo una distrazione, spiega il super esperto Hi Sutton.\n\nAl momento non si sa di che tipo di sottomarino si tratti, ma quello che è chiaro è che l’attenzione della NATO è massima (e le esercitazioni statunitensi potrebbero servire come messaggio/monito). La Russia ha già dispiegato sottomarini a propulsione nucleare nel Mediterraneo, ma non frequentemente. Nel contesto attuale, è legato alla guerra in Ucraina. Anche se le recenti tensioni tra Serbia e Kosovo fanno da sponda adriatica a questo genere di dispiegamenti strategici.\n\nCondividi tramite",
    "L’Egitto vuole acquistare sottomarini Barracuda dalla Francia": "Il Governo Egiziano ha avviato trattative con la Francia per l’acquisto di sottomarini classe Barracuda dotati di missili a cambiamento d’ambiente.\n\nL’Egitto avrebbe dimostrato un interesse per quattro – sei sottomarini dotati di missili da crociera Scalp nella versione Naval o Missile de Croisière Naval (MdCN).\n\nLe trattative sono in fase iniziale con la Francia che avrebbe accettato al momento di fornire documentazione tecnica.\n\nInfatti, non mancano i problemi perché la richiesta di ottenere anche i MdCN ha creato più di una preoccupazione all’interno dello Stato Maggiore Francese, non molto convinto di aumentare il numero di sottomarini di ultima generazione nelle acque del Mediterraneo dotati di missili da crociera ed in ambiente NATO, dove la Turchia non ha buoni rapporti con l’Egitto, e con Israele che, ovviamente, gradisce poco o nulla un potenziamento sottomarino e missilistico del vicino Paese nord africano.\n\nAltro aspetto molto importante di questa vicenda è quello economico; a Parigi non sono molti convinti della capacità egiziana di far fronte ad un ingente e costoso programma come quello dei Barracuda.\n\nIn precedenza le commesse per i caccia bombardieri Rafale e per le corvette multiruolo Gowind sono state parzialmente coperte dai fondi degli Emirati Arabi Uniti e dell’Arabia Saudita, con la garanzia assicurata dallo Stato Francese in caso di inadempimento.\n\nSempre dalla Francia, l’Egitto ha rilevato le due portaelicotteri d’assalto anfibio classe Mistral in origine allestite per la Marina Russa e mai consegnate alla Russia a causa dell’embargo imposto a seguito dell’occupazione della Crimea avvenuta nel 2014.\n\nL’attuale situazione dei conti egiziani non è delle migliori con Il Cairo che ha in corso negoziati con il Fondo Monetario Internazionale per ottenere prestiti per abbattere i debiti accumulati negli ultimi anni.\n\nI sottomarini Barracuda sono la versione convenzionale dei battelli d’attacco a propulsione nucleare classe Suffren che sono in via di immissione in servizio con la Marine Nationale.\n\nI Barracuda sono stati al centro del clamoroso scontro tra Canberra e Parigi che ha visto l’Australia rompere il contratto siglato con la Francia, controversia alla fine composta con una sorta di penale riconosciuta e pagata dal Governo Australiano a Naval Group che detiene i diritti di progettazione e produzione di questi sottomarini.\n\nPeraltro, la Marina Egiziana dispone e disporrà di quattro moderni sottomarini tedeschi Type 209/1400 costruiti da TKMS, oltre vecchi sottomarini di costruzione cinese, ammodernati con sistema di comando e controllo nonché sensori di provenienza statunitense ed armati con missili antinave del tipo Harpoon.\n\nImmagine Naval Group",
    "Marsa Matrouh e Il Cairo": "Capitale, città dalle dimensioni colossali, in passato conosciuta come la soggiogatrice. È Il Cairo, che dell’Egitto non è solo la località più importante e rappresentativa ma nella buona parte dei casi rappresenta la porta d’ingresso al paese dei faraoni, delle piramidi e delle tante località di mare come Sharm El Sheikh, Hurghada o Marsa Matrouh.\n\nProprio quest’ultima è forse la scoperta più recente del turismo egiziano, che molti italiani hanno iniziato ad apprezzare grazie alla presenza di strutture d’eccellenza. Tra queste emerge l’Alpiclub Ceasar Bay Resort di Alpitour, un resort 5 stelle situato a metà strada tra Marsa Matrouh e El Alamein, località turistiche dove godere uno degli scorci di mare più bello d’Egitto in un contesto di particolare relax e tranquillità.\n\nDel resto, visitare l’Egitto marittimo significa soprattutto godere di un ambiente sereno e piacevole, tra spiagge idilliache e con un’accoglienza che mescola elementi locali e di derivazione italiana, come è possibile trovare nelle strutture del brand Alpitour.\n\nMarsa Matrouh, l’altra Sharm (con vista Mediterraneo)\n\nUna sorta di Rimini del deserto, Marsa Matrouh per decenni è stata una apprezzatissima meta marittima dell’Egitto, ma solo per la popolazione locale che ne conosceva il segreto dell’azzurro mare e degli splendidi angoli naturalistici incontaminati.\n\nDel resto, non è una città centrale: dista 200 km da Alessandria d’Egitto e 500 da Il Cairo, ma grazie al suo aeroporto è facilmente raggiungibile dal resto delle principali città egiziane. Una posizione defilata che, in compenso, le regala un paesaggio idilliaco, caratterizzato dalla presenza di alcune baie e di spiagge dalla storia antichissima.\n\nLa grande baia di El-Gharam, che è collegata al Mediterraneo da un piccolo stretto, delimita una zona di mare dove angoli sabbiosi si alternano a delle baie rocciose. Tra queste, la Spiaggia di Cleopatra è sicuramente quella dalla storia più romantica, poiché gli storici testimoniano che in questo tratto di mare l’ultima regina d’Egitto fosse solita tuffarsi, sia da sola che in compagnia di Marco Antonio.\n\nLa costa di Marsa Matruh è davvero meravigliosa, con scogliere dalle forme più disparate bagnate da un mare dal colore turchese, spesso piuttosto fresco anche durante la primavera inoltrata. In realtà, si consiglia di organizzare un viaggio da queste parti da aprile a ottobre: anche in piena estate, infatti, il Mediterraneo mitiga le temperature e raramente le massime superano i 31 °C di media, con mesi interi di sole e piogge praticamente inesistenti.\n\nNon solo mare, ovviamente: non lontano dalla città – circondati dalle dune desertiche del Sahara – possiamo visitare la rigogliosa Oasi di Siwa, una delle più grandi di tutta l’Africa. Anch’essa legata alla vita di Cleopatra, che pare la usasse come meta rifugio grazie alla sua sorgente di acqua calda, ospita i resti di un antichissimo villaggio ai piedi di un piccolo monte: la stratificazione del panorama tra l’ocra del deserto, il verde dei boschi e l’azzurro del cielo e del mare in lontananza è una vera delizia per gli occhi.\n\nSe poi volete immergervi nelle atmosfere storiche, e magari chiedere lumi sul futuro, raggiungete il vicino Oracolo di Amon e chiedetegli – come fece Alessandro Magno – informazioni che nessun altro potrebbe conoscere. Per rinfrescarvi, infine, tornate verso il Mediterraneo e tuffatevi nel caraibico mare di Almaza, la spiaggia dalla sabbia sottile e morbida, bianchissima, dove una vista suggestiva da gazebo e ombrelloni vi regalerà puri momenti di relax e un’abbronzatura invidiabile anche a stagione terminata.\n\nIl Cairo, non solo piramidi\n\nÈ la città delle piramidi di Giza e Cheope (che sembrano in pieno deserto, ma sono in realtà in periferia), ma la capitale egiziana – 20 milioni di abitanti – ha davvero moltissimo da mostrare al visitatore.\n\nSi inizia dalle collezioni museali egizie, a partire dal Museo nazionale della Civiltà egiziana – inaugurato nel 2017 nel sobborgo di al-Fustat – fino allo storico Museo Egizio, fondato nel 1902 e considerato il più importante al mondo insieme a quello di Torino.\n\nIl Cairo, megalopoli caotica e affollata, si scopre lasciandosi dietro di sé preconcetti e idee specifiche: va goduta per ciò che è, ovvero una mescolanza di culture, suoni e odori, come quelli delle spezie che emergono percorrendo Khan el-Khalili, uno dei suq più grandi d’Oriente dove acquistare gioielli, erbe, tappeti e ogni genere di produzione tipica.\n\nNumerose le moschee in città, e non potrebbe essere altrimenti: tra le più belle quelle di Al-Azhar, sede di una delle scuole islamiche più influenti al mondo e quella di Muhammad Ali o di Alabastro, dal nome della pietra utilizzata per rivestirne le pareti.\n\nSe volete tuffarvi nel verde, merita la visita lo sfavillante Parco di Al-Azhar, con i suoi padiglioni in stile islamico, mentre quello botanico di Orman è la perfetta rappresentazione della natura tropicale in tutto il suo splendore.",
    "L’Egitto produrrà più gas per Italia e Europa grazie alla collaborazione di Eni": "L’Egitto non vede l’ora di aumentare la produzione e di pompare più gas in Italia e in tutti i Paesi europei, nel quadro di una fruttuosa collaborazione con l’azienda italiana Eni. Lo ha affermato, oggi, il portavoce della presidenza egiziana, Bassam Radi, in dichiarazioni rilasciate ad “Agenzia Nova“. “L’Egitto desidera sostenere il fabbisogno di gas naturale liquefatto dell’Europa”, ha poi affermato Radi, aggiungendo che “il suo Paese apprezza la cooperazione con Eni in questo campo”. A detta del portavoce – cui il presidente della Repubblica, Sergio Mattarella, ha concesso il gradimento per la nomina ad ambasciatore della Repubblica Araba d’Egitto presso lo Stato italiano – il presidente egiziano Abdel Fattah al Sisi ha guidato la prosecuzione della “proficua collaborazione con Eni” e si è detto speranzoso circa il continuo delle attività della compagnia italiana a livello di ricerca ed esplorazione, in modo da trarre beneficio dalle fonti energetiche egiziane.\n\nLe dichiarazioni di Radi a “Nova” sono giunte dopo che, oggi, l’amministratore delegato di Eni, Claudio Descalzi, ha incontrato, tra gli altri, il presidente Al Sisi. Stando a quanto riferito da Radi, durante i colloqui è stato esaminato il piano di cooperazione nel settore delle energie nuove e rinnovabili, in particolare eolica e solare, volto a produrre circa 10 gigawatt di energia elettrica nei prossimi anni. In un comunicato, Radi ha affermato che il ministro del Petrolio egiziano, Tarek El Molla, ha confermato che le stazioni di Idku e Damietta stanno attualmente funzionando con piena efficienza nelle attività di liquefazione del gas. Il ministro egiziano ha inoltre presentato gli sviluppi dei progetti dell’azienda italiana in Egitto, in particolare la produzione del giacimento di Zohr nel Mediterraneo.\n\nAttualmente, Eni produce circa il 60 per cento del gas del Paese nordafricano. L’azienda è inoltre impegnata a supportare l’aumento della produzione di gas attraverso un’ambiziosa campagna di esplorazione e sviluppo. Ciò contribuirà anche ad aumentare l’export di gas verso l’Europa, attraverso l’impianto di liquefazione di Damietta. Eni si è recentemente aggiudicata, durante l’ultima gara, cinque nuove licenze esplorative in bacini prolifici che consentiranno sviluppi in tempi rapidi grazie alla prossimità a impianti già esistenti. Inoltre, alla luce del percorso di transizione energetica, le parti hanno concordato sull’opportunità di realizzare una serie di iniziative nei settori dell’energia solare ed eolica, con un target di 10 Gw di capacità installata nei prossimi anni. L’Ad di Eni ha illustrato l’impegno della società ad accelerare sul tema della decarbonizzazione e soluzioni di efficienza energetica. Eni è presente in Egitto dal 1954, dove opera attraverso la controllata Ieoc. La società è attualmente il principale produttore del Paese con una produzione di idrocarburi di circa 350.000 barili di olio equivalente al giorno.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Gaza, un buon affare per l’Egitto": "Territori occupati . Con gli ingegneri e ruspe all'opera dopo le bombe israeliane e gli introiti del valico di Rafah, il Cairo trae il massimo profitto dal blocco della Striscia di cui è complice. Hamas tace.",
    "Le esportazioni agricole dell'Egitto superano i 4,7 milioni di tonnellate": "Le esportazioni agricole dell'Egitto hanno superato i 4,7 milioni di tonnellate dal 1° gennaio al 14 settembre 2022. I dati sono stati raccolti in un rapporto consegnato al ministro dell'agricoltura El-Sayed El-Quseir dall'amministrazione centrale della quarantena agricola.\n\nLe colture in cima alla lista delle esportazioni agricole in questo periodo sono agrumi, patate, cipolle fresche, uva, pomodori freschi, patate dolci, fragole, fagiolini freschi, guava, aglio, mango, anguria e melagrane. Gli agrumi hanno raggiunto il primo posto con 1,63 milioni di tonnellate, seguiti dalle patate con 843.632 tonnellate e dalle cipolle con 312.415 tonnellate.\n\nNello stesso periodo dello scorso anno, le esportazioni agricole avevano raggiunto circa 4,8 milioni di tonnellate, con agrumi, patate e cipolle fresche in cima alla lista, secondo il ministero.\n\nFonte: english.ahram.org.eg",
    "Scoperto in Egitto il birrificio più antico del mondo": "Il birrificio più antico è egiziano\n\nLa spedizione archeologica che ha riportato alla luce il birrificio, di cui abbiamo avuto il sorprendente risultato nel 2021, è stata presieduta da Matthew Adams, dell’Institute of Fine Arts della New York University, e da Deborah Vischak, docente di Storia dell’arte antica egiziana alla Princeton University. Eppure, questa scoperta ha radici nel passato, a seguito dell’ampliamento di uno scavo iniziato nell’area di Abydos nel 1912.\n\nSe da un lato questa scoperta non può che incantare e stupire, dall’altro non lascia sorpresi gli esperti. Già da tempo, infatti, erano consapevoli che l’Antico Egitto fosse un territorio dove avveniva la produzione di birra. Nel 2015, infatti, l’Autorità israeliana per le Antichità annunciò il rinvenimento a Tel Aviv di frammenti di vasellame impiegato dagli antichi egizi proprio per produrre birra.\n\nLa birra era essenziale per i lavoratori e veniva consumata giornalmente, ma secondo Adams questo birrificio era stato costruito in questa zona per eseguire i riti sacrificali dell’epoca. Il comunicato del Consiglio supremo delle antichità dell’Egitto afferma, ad ogni modo, che “le prove dell’uso della birra nei rituali sacrificali sono state trovate durante gli scavi nelle sepolture di Abydos“.",
    "Colossale struttura scoperta in Egitto: forse è il mitico labirinto di Meride con migliaia di stanze piene di geroglifici": "Tra gli appassionanti misteri della terra d'Egitto vi è quello di un immenso labirinto sotterraneo, risalente a un periodo remoto, di cui parlano gli antichi. Lo descrivono strutturato su due livelli, con oltre 3mila stanze e mura tempestate di enigmatiche iscrizioni che potrebbero illustrare la vera storia della Terra del Nilo e persino dell’intera umanità. La possibilità che tale meraviglia sia ancora sepolta sotto il suolo egiziano, con i suoi preziosissimi reperti, è tornata a farsi strada dopo i rilievi effettuati una decina di anni fa da ricercatori belgi ed egiziani, che hanno lasciato presagire una scoperta archeologica tra le più grandi di sempre.\n\nDi questa antichissima struttura parlano Erodoto, Manetone, Strabone, Diodoro Siculo, Plinio e perfino Pitagora. Il primo (484 a.C.– 425 a.C) scrive che il labirinto era già antico di 1.300 anni ai suoi tempi, precisa di averlo visitato personalmente ed osserva: Le piramidi sono al di sopra di ogni possibile descrizione, ma il Labirinto vince il confronto anche con esse.\n\nCustode di incredibili segreti\n\nDa tempo si cerca di individuare l'atavica opera, ritenuta scrigno di incredibili segreti. Il famoso egittologo Flinders Petrie, proprio nel Fayyum, nella zona di Hawara presso il lago di Meride di cui parlano gli antichi storici, portò alla luce alcune rovine nel 1888. Poche in verità: frammenti di colonne e i basamenti di due colossali statue ritenute del sovrano Amenemhet III. Il luogo sarebbe stato utilizzato come cava di pietra sin dall’epoca romana, e molti dei resti archeologici sarebbero serviti per erigere nuove costruzioni.\n\nAlcuni si chiesero già allora, tuttavia, se quelli individuati fossero davvero i resti del labirinto. Dubbi notevolmente accresciuti dai risultati ottenuti di recente col georadar da una equipe di ricercatori.\n\nGli antichi hanno lasciato precise indicazioni sulla enigmatica costruzione.\n\nErodoto, il famoso storico di Alicarnasso, in Storie (Libro II) afferma di averla vista con i suoi occhi e osserva: Se qualcuno mettesse insieme gli edifici dei greci e mostrasse tutto il loro lavoro insieme, sembrerebbe meno fatica e spesa rispetto a questo labirinto. Descrive poi la struttura sotterranea come composta da dodici cortili coperti, con porte opposte tra loro: sei rivolti verso nord e sei verso sud, contigui. Lo stesso muro – fa sapere - li chiude tutt’intorno dall’esterno. Vi sono stanze in doppio ordine. Quelle a livello del suolo che ho visitato ed attraversato e quelle nel sottosuolo. Quante? 3.000 in numero, 1.500 per ciascun ordine.\n\nEgitto, la Sfinge e la Grande piramide (Ansa)\n\nE Strabone, fornendo anch’egli informazioni fondamentali, afferma che davanti agli ingressi si aprono numerose e lunghe gallerie sotterranee, collegate fra loro da tortuosi passaggi, sicché senza guide per nessun visitatore è possibile entrare e uscire dallo stesso cortile. Riferisce inoltre un'altra cosa definendola straordinaria. I tetti di ciascun ambiente sono fatti di un'unica pietra e, alla stessa stregua, le gallerie sono ricoperte per tutta la loro ampiezza da lastre monolitiche di eccezionale grandezza, senza travature di legno o di altro materiale.\n\nPer anni si è ritenuto che quello individuato da Patrie fosse il sito del mitico labirinto. L’archeologo trovò per altro i nomi di Amenemhet III e della figlia Sebeknofru durante gli scavi e se ne dedusse che la struttura di Meride facesse parte integrante del tempio funerario di questo faraone (1842 a.C.-1797 a.C.). Ma forti dubbi rimasero. Come poteva essere il labirinto descritto da Erodoto e da altri, se mancavano importanti elementi indicati negli scritti di questi ultimi? Per lo meno, non poteva rappresentare l'intera struttura. Cosa che attualmente viene avvalorata dai risultati della più recente indagine scientifica.\n\nLa testimonianza di Erodoto\n\nErodoto dice che accanto al Labirinto vi era una piramide alta quaranta orge (antica unità di misura corrispondente, all'incirca, a quanto si ottiene allargando le braccia e distendendo le dita, ndr) sulla quale vi sono scolpiti animali di grandi dimensioni. Vi si accede da una strada sotterranea...Il soffitto dei locali è di pietra come le pareti piene di figure scolpite, mentre ogni cortile è circondato da colonne di pietre bianche connesse fra loro alla perfezione. Il tetto di tutte queste costruzioni è in pietra e così pure i muri ricoperti da iscrizioni.\n\nInfine ci lascia in eredità una precisazione intrigante: Le stanze superiori - sostiene - le abbiamo viste noi stessi passando da una all'altra e ne parliamo per averle visitate, ma di quelle sotterranee abbiamo solo informazioni per sentito dire; poiché gli Egiziani che vi sovraintendono non hanno voluto assolutamente farcele vedere, dicendo che ci sono le tombe dei dodici re che fin dall'inizio costruirono questo labirinto.\n\nInevitabile chiedersi dove siano finiti tali monumenti o i loro resti. Esistono ancora, magari celati sotto strati di terra e sabbia? Dove si trova la via d'ingresso? C'è ancora la parte sotterranea deputata a custodire segreti millenari? Cosa vi era nascosto di tanto importante da vietare l’accesso ai comuni mortali, compreso il più famoso storico dell’antichità? E poi, chi erano coloro (i re) che costruirono quel labirinto migliaia di anni fa?\n\nDi sicuro continua ad aleggiare il mistero, e solo una cosa ci sarebbe da fare: scavare e indagare.\n\nAntichi geroglifici (Ansa)\n\nLe parole di Pitagora\n\nChe in quel sito possa essere custodita la storia più remota dell’Egitto, e non solo, viene ribadito, con parole neppure tanto criptiche, anche da Pitagora. Il labirinto – rivela il sommo matematico - contiene altrettanti tempi, quante ha il Nilo divinità; altrettanti palazzi, quanti vi sono governi, o vi dovrebbero essere stati: giacché questo immenso edifizio, nell'origine del suo disegno, doveva essere considerato come il geroglifico materiale dell'impero.\n\nMito o evidenza storica? Varrebbe la pena di cercare di fugare i dubbi. Di appagare le domande senza risposta, utilizzando magari le ultime tecnologie scientifiche per condurre a fondo una indagine archeologica. Per raccogliere i frutti dell'encomiabile lavoro fatto alcuni anni fa.\n\nLe rilevazioni della Mataha Expedition\n\nNel 2008 i componenti del gruppo di ricerca egiziano-belga della Mataha Expedition hanno scansionato il suolo del luogo indicato dagli antichi. Provato gioia e delusione. Trovato le tracce di mura imponenti e compreso con amarezza che risalivano al periodo tolemaico. Tuttavia non si sono arresi. Alla fine hanno individuato, sotto quel livello, un gigantesco strato di pietra compatto ed esteso. In preda all'adrenalina hanno iniziato a scansionare sotto di esso e sono giunti a una incredibile scoperta: hanno rilevato la presenza di centinaia di cavità, di possibili stanze. L'esistenza di una probabile struttura colossale sotto l’area indagata un tempo da Petrie.\n\nIn pratica l’archeologo - famoso per essersi occupato di Stonehenge e aver fornito importanti contributi all’egittologia - potrebbe aver ritenuto mere fondamenta, pavimento del labirinto, ciò che in realtà era anche il soffitto della parte interrata di esso. Cosa che confermerebbe quanto scritto dagli storici antichi che hanno sempre parlato di due strutture sovrapposte.\n\nDell’incredibile ritrovamento si occupò nel 2008 anche la rivista scientifica NRIAG e i risultati, con dati dettagliati, furono illustrati durante una conferenza alla prestigiosa Università belga di Gand. A un certo punto però l’allora segretario del Consiglio Supremo delle Antichità d’Egitto, Zahi Hawass, avrebbe chiesto la sospensione di qualsiasi divulgazione in ossequio alle leggi sulla \"sicurezza nazionale”. In parole povere venne proibita qualsiasi pubblicazione sul ritrovamento fino all’ottenimento di ulteriori informazioni.\n\nSi legge a questo proposito che i ricercatori della Mataha Expedition attesero a lungo e inutilmente la divulgazione della scoperta. Per cui, a un certo punto, crearono un apposito sito Web per pubblicare i dati del loro incredibile ritrovamento, ritenendo giusto renderne conto al mondo.\n\nLa necessità di approfondire la ricerca\n\nDa allora tutto è fermo, ed è difficile comprendere come mai si eviti di verificare quello che potrebbe essere un ritrovamento senza precedenti per l’archeologia e la storia della civiltà. Quali intangibili segreti potrebbe custodire quel lembo di terra chiamato Hawara?\n\nSono passati anni dalla scoperta di quello che potrebbe essere l’antichissimo labirinto sotterraneo ma nulla si è fatto per appurare cosa ci sia davvero sotto la grande piattaforma di pietra, in quella struttura rilevata dai georadar che, secondo alcuni esperti, potrebbe col tempo anche essersi allagata.\n\nNon sono mancati comunque - come si legge in molte fonti sull'argomento - i tentativi di delineare la conformazione dell’arcano labirinto seguendo le descrizioni lasciate dagli antichi storici. Uno dei più noti sarebbe rappresentato dalla ricostruzione realizzata dal gesuita erudito, egittologo e accademico tedesco del XVII secolo Athanasius Kircher. Ricostruzione che ben si attaglia a quanto concluso dalla spedizione di Mataha. I risultati ottenuti con l’ausilio del georadar avrebbero indicato infatti, sotto Hawara, la presenza di cavità sotterranee disposte a griglia.\n\nSotto la superficie in pietra artificiale - attesterebbe il rapporto ufficiale - appare, nonostante l’effetto leggermente distorto dalla presenza di falde acquifere, a una profondità compresa tra gli 8 e i 12 metri, una gigantesca struttura a griglia realizzata con un materiale ad alta resistenza come potrebbe essere la pietra di granito.\n\nIn sostanza viene documentata la presenza di una probabilissima e rilevante struttura archeologica sotto l’area. Una struttura che con ogni evidenza potrebbe essere proprio il colossale labirinto descritto dagli antichi e già antico ai loro tempi. La domanda davanti a una simile prospettiva allora è perché non si faccia ufficialmente alcun approfondimento. Assurdo non verificare se lì sotto vi sia davvero una delle costruzioni più grandi e misteriose dell’antico Egitto. Non appurare, con tutti i crismi scientifici, quali testimonianze storiche vi possano essere celate.",
    "Egitto e Francia responsabili di crimini contro l’umanità": "Operazione Sirli\n\n“Egitto e Francia responsabili di crimini contro l’umanità”\n\nÈ la denuncia di due ong che accusano Parigi e Il Cairo di uccisioni di civili nel deserto al confine con la Libia. Nel frattempo Il Cairo ha rilasciato 46 prigionieri politici. Tra questi, l’avvocato e attivista per i diritti dei lavoratori, Haytham Mohamedin\n\nArticolo di Giuseppe Acconcia Tempo di lettura 1 minuti\n\nMembership Plus, Membership Top or Membership Sostenitore Per accedere al post devi acquistare Torna a far discutere il sostegno assicurato dalle autorità francesi alla repressione in Egitto. Secondo due organizzazioni non governative, Egyptians Abroad for Democracy e Codepink, citate dal Guardian, le autorità francesi sarebbero coinvolte in crimini contro l’umanità avvenuti in operazioni militari segrete al confine tra Egitto e Libia. In un leak del 2021 che fa […]\n\nCopyright echo date(\"Y\"); ?> © Nigrizia - Per la riproduzione integrale o parziale di questo articolo contattare previamente la redazione: redazione@nigrizia.it",
    "Scritte sacre apparse su una tomba in Egitto: l'eccezionale scoperta": "Immergersi nel passato, tornare indietro nel tempo, imbattersi in qualcosa di antico ma anche straordinariamente nuovo: gli appassionati di archeologia sanno bene qual è l’impatto di una scoperta storica. E il recente rinvenimento di una tomba con incise scritte sacre è proprio quel tipo di scoperta, destinata a lasciare il segno grazie alla sua particolarità.\n\nEbbene sì, perché è stato ritrovato un sarcofago, sepolto e ben nascosto che racconta una storia antichissima: una di quelle storie che ci fa smettere di indossare i nostri panni e ci teletrasporta tra le dune, le sfingi e le punte delle piramidi, in un’epoca misteriosa ed esoterica che ha ancora tanto, tantissimo da raccontare.\n\nL’Egitto, i suoi misteri e le necropoli\n\nSe è vero, infatti, che sappiamo tante cose sulla civiltà egiziana e sui suoi usi e costumi, è altrettanto vero che non sappiamo tutto. Diversi vuoti rendono ancora questa antica popolazione oggetto di numerosi studi e ipotesi. L’unica fortuna, per i posteri, è che i riti legati alla morte erano estremamente esplicativi: grazie ai corredi funerari, ai processi di mummificazione e alle camere dentro le Piramidi, è stato possibile ricostruire l’organizzazione in caste, le abitudini religiose, la specializzazione nelle discipline matematiche e la costruzione di leggende.\n\nLe necropoli, dunque, sono un punto chiave per la ricerca archeologica sull’Antico Egitto, ed è per questo che ancora oggi sono oggetto di scavi e di studi attenti. Negli ultimi anni, per esempio, ci si sta concentrando moltissimo sulla necropoli di Saqqara, che ospita moltissimi complessi funerali (il più importante è la piramide a gradoni di Djoser, la più antica tra le piramidi) e che sarebbe stata consacrata all’antico dio della morte Sokar.\n\nProprio all’interno della necropoli di Saqqara, lo scorso anno, nel corso della campagna scavi del Ministero delle Antichità Egiziano 2021/2022 è stata fatta l’eccezionale scoperta di un sarcofago in granito, con un colore che vira tra il rosa-rosso. E oggi, a distanza di un anno, sta aiutando gli storici ad aggiungere tasselli al complicato puzzle della cultura egiziana.\n\nIl sarcofago misterioso e il suo proprietario\n\nPerché questo sarcofago sarebbe così importante? E come mai se ne sta parlando, nuovamente, a distanza di tempo? Perché il suo proprietario è rimasto sconosciuto fino a qualche giorno fa: finora, infatti, i ricercatori avevano solo supposto che doveva trattarsi della tomba di un alto funzionario, dato che il monumento funerario è stato ritrovato a sud del corridoio ascendente della piramide del Re Unas, che si contraddistingue per ben 712 iscrizioni magiche, riconducibili a incantesimi che dovrebbero aiutare l’anima ad avere un \"sereno e ricco trapasso\".\n\nLa posizione aveva dunque fatto ipotizzare che il defunto avesse in qualche modo meritato la sepoltura in quel luogo sacro e \"fortunato\" e ad accreditare questa tesi c’era anche la condizione del sarcofago, che aveva il coperchio rotto, cosa che indica che è stato aperto e saccheggiato. Al suo interno, oltretutto, non sono stati trovati resti di mummie, fatta eccezione per alcuni residui pietrificati di liquido da mummificazione. E, cosa più importante, non c’è traccia del corredo funerario, che doveva pertanto essere estremamente prezioso.\n\nLa conferma, del rango (e dell’identità) del defunto, però, è arrivata solo adesso, grazie al rinvenimento, dopo scavi e accurate operazioni di pulizia, di alcune iscrizioni incise sul monumento funerario, le quali hanno rivelato che la tomba apparteneva a Ptahmweia, segretario reale durante il regno di Ramses II (1279-1213 aC) della XIX dinastia. Il sarcofago ha dunque più di 3.200 anni, ma non solo per questo che è interessante: nel complesso, indica una serie di consapevolezze e conoscenze più profonde di quanto si potesse immaginare.\n\nLa camera oscura e le scritte sacre\n\nAnche se non è ancora certo, i ricercatori suppongono che Ptahmweia svolgesse diversi compiti sotto Ramses II, tra cui quello di capo del tesoro del tempio funerario di Ramasseum. Questo lo rendeva responsabile delle offerte divine a tutti gli dei dell’Alto e del Basso Egitto e può far capire che il funzionario avesse proprio paura che la sua tomba (come poi è accaduto) venisse profanata.\n\nPer questa ragione il sarcofago fu collocato all’interno di una camera sotterranea e oscura, a una profondità di circa 7 metri, e grande di 4,6 x 3,7 metri, dunque abbastanza \"modesta\" per uno del suo rango. A fare ulteriore luce sulla storia sono le scritte sacre, incise accanto a scene che rappresentano il dio Horus insieme ai suoi figli e a una serie di preghiere che dovevano salvaguardare il defunto nel passaggio verso l’altro mondo e tutelarne il riposo. Insomma, pare proprio che già in tempi antichissimi gli egizi sapessero che le tombe potevano essere saccheggiate e che facessero di tutto per evitarlo. Una scoperta che spiega le posizioni, talvolta incredibili e misteriose, di molte necropoli.",
    "Mango e semi dall'Egitto in valigia, bloccato ad Alghero - Sardegna": "I funzionari dell'Agenzia delle Dogane e Monopoli di Sassari in servizio all'aeroporto di Alghero di Alghero, insieme ai militari della Guardia di Finanza-Compagnia di Alghero, nel corso della normale attività di controllo, hanno rinvenuto nel bagaglio di un cittadino italiano, proveniente dall'Egitto via Roma Fiumicino, 9,5 kg di mango e 628 grammi di semi di mango, privi di confezione e di etichetta e sprovvisti di certificazione sanitaria.\n\nIn applicazione delle disposizioni comunitarie è stato disposto il sequestro cautelare, in attesa del parere igienico-sanitario dell'Ufficio del Fitopatologo dell'assessorato dell'Agricoltura per prevenire eventuali contaminazioni delle coltivazioni locali con potenziali veicoli di agenti patogeni.\n\n",
    "«Una fuga in Egitto», in chiave femminista la Sacra famiglia": "Eventi . Lo spettacolo di Turi Zinna è arte visiva digitale, cinema immersivo tridimensionale, musica elettronica e teatro",
    "Egitto, a 5 anni da rientro nostro ambasciatore pochi passi per verità su Giulio Regeni": "Cinque anni fa rientrava a Il Cairo l’ambasciatore italiano richiamato per consultazioni dopo la barbara uccisione in Egitto nel 2016 del ricercatore italiano Giulio Regeni.\n\nDa allora, mentre il business è prolifererato, nessun passo avanti è stato compiuto verso quella verità e giustizia doverose per un giovane, innocente, italiano torturato a morte.\n\nÈ per questo che anche oggi, come ogni 14 del mese, data simbolica da quando il 14 settembre si insediava il nuovo ambasciatore in Egitto, Focus on Africa rinnova la #scortamediatica per Giulio Regeni, insieme ad Articolo 21, e vicinanza e sostegno a Paola Deffendi e Claudio Regeni, genitori di Giulio, e all’avvocata Alessandra Ballerini, legale della famiglia, la cui forza e determinazione nel continuare a cercare, chiedere, verità per il barbaro assassinio del loro ragazzo, ricco di entusiasmo e aperto al mondo, è il motore di tutta la campagna #veritapergiulioregeni.\n\nE non si può che restargli accanto cercando di aiutarli a portare il ‘peso’ della storia di Giulio e sostenendo l’azione che ci auguriamo prima o poi favorisca una verità giudiziaria oltre che storica.\n\nIntanto la battaglia prosegue e si estende ad Alaa Abd El-Fattah, attivista e blogger egiziano in carcere con l’accusa di “incitazione a rovesciare il regime egiziano”, “diffusione di voci false” e “uso abusivo dei social media”.\n\nDa tempo la voce di mamma Paola, oltre che continuare a chiedere verità e giustizia per suo figlio si leva alta per tutti i Giulio d”Egitto, chiedendo al popolo ‘giallo’, a cominciare dal collettivo Giulio Siamo Noi, di restare vigili su tutte le violazioni attuate dal regime del presidente Al-Sisi.\n\nFocus on Africa da tempo illumina le vicende egiziane, ancor prima dell’atroce vicenda del ricercatore di Fiumicello, raccontando le storie delle vittime del sistema giudiziario e di sicurezza egiziano. Come la vicenda di Alaa e tutti i desaparecidos egiziani.\n\nInsieme, più determini che mai, teniamo viva la #scortameduatica e diffondiamo il ‘giallo’ che illumina i soprusi di un regime che non è e non potrà mai essere un interlocutore credibile.\n\nE chiunque lo assecondi è complice, colpevole, delle violazioni, degli orrori, che continua a perpetrare.",
    "Egitto, incidente per un autobus diretto a Sukhna: almeno 8 morti": "È di almeno 8 morti e oltre 40 feriti il bilancio di un incidente stradale che ha coinvolto un autobus partito da Giza, a sud del Cairo, e diretto nella località turistica di Sukhna, nel Golfo di Suez.\n\nLe vittime, tutte di nazionalità egiziana, sono sei donne, un uomo e un bambino. Quindici feriti versano in condizioni critiche.",
    "L’Egitto contro gli attivisti ambientali": "Continuano a emergere nuovi problemi riguardo la prossima conferenza delle Nazioni Unite sui cambiamenti climatici (COP27) che si svolgerà in Egitto a Sharm el-Sheikh, dal 6 al 18 novembre. Un rapporto di Human Rights Watch ha denunciato le azioni del governo egiziano di Abdel Fattah al-Sisi, che da tempo starebbe limitando e impedendo l’agire delle Ong indipendenti sulle questioni climatiche-ambientali, perseguitando arbitrariamente gli attivisti residenti nella nazione egiziana.\n\nSecondo le denunce di Richard Pearshouse, direttore dell’ambiente presso Humans Rights Watch «Le autorità egiziane hanno imposto ostacoli arbitrari ai finanziamenti, alla ricerca e alla registrazione che hanno minato i gruppi ambientalisti locali, costringendo alcuni attivisti all’esilio. Queste restrizioni violano i diritti alla libertà di riunione e di associazione, e minacciano la capacità dell’Egitto di mantenere i suoi impegni ambientali e di azione per il clima».\n\nDa tempo il regime di Al-Sisi è sotto osservazione e accusato di aver avviato, fin dal 2013, una violenta e sistematica repressione dei dissidenti con ampi abusi dei diritti umani. Migliaia di oppositori o semplici civili sono stati esiliati, uccisi, incarcerati sine die o fatti sparire nel nulla. Una realtà che ha toccato da vicino l’Italia con la tragica fine di Giulio Regeni e le persecuzioni contro Patrick Zaki.\n\nNel 2019 il governo egiziano ha approvato un ulteriore legge che limita fortemente le attività delle Ong, permettendo un’azione illimitata da parte delle forze di sicurezza su qualsiasi aspetto. Una legge che sta venendo utilizzata in queste settimane per fermare le associazioni ambientaliste, specialmente in prossimità della COP27, senza particolari proteste da parte dell’Onu.\n\n«Non si può permettere che un governo dica all’Onu chi è o chi non è una Ong, di sicuro non il governo egiziano. Ci si aspetterebbe dalle Nazioni Unite una maggiore attenzione quando si tratta di un luogo come l’Egitto, in modo da garantire che le organizzazioni indipendenti abbiano le stesse possibilità di candidarsi e quindi di esaminare la situazione. Ma non stanno avendo questa attenzione. Stanno trattando con l’Egitto come se fosse la Svezia. Il risultato è che l’Onu è in collusione con il governo egiziano per ripulire questo regime», ha affermato Ahmad Abdallah, della Commissione egiziana per i diritti e le libertà (ECRF).\n\nMolti attivisti temono che in novembre le manifestazioni e le proteste saranno represse immediatamente, tanto che in una dichiarazione congiunta sottoscritta da 36 gruppi, fra cui Amnesty International e Human Rights Watch, si esprimono forti preoccupazioni verso l’agire del governo egiziano.\n\nLa conferenza internazionale dedicata alla crisi climatica-ambientale rischia seriamente di diventare una vetrina per il regime di Al-Sisi, facendo calare una cappa di silenzio sugli orrori in corso all’interno del Paese.",
    "Egitto, le luci a Giza si spengono per risparmiare energia": "Roma, 29 ago. (askanews) - Numerose strade a Giza, a circa 20 chilometri a sud-ovest dalla capitale egiziana Il Cairo, sono al buio per far fronte alla crisi economica provocata dalla guerra in Ucraina. Per compensare, l'Egitto ha trovato una soluzione: ridurre l'illuminazione pubblica per risparmiare energia ed esportare più gas, con l'obiettivo di mantenere la valuta forte, mentre secondo gli esperti un nuovo prestito dal Fondo monetario internazionale (Fmi) e una liberalizzazione della moneta si preannunciano inevitabili.\n\n(IMMAGINI: AFPTV - AGENCE FRANCE PRESSE)",
    "Egitto: mons. Gaid ha firmato il contratto del terreno assegnato dal presidente El-Sisi per la costruzione dell’Ospedale “Bambino Gesù del Cairo”": "Mons. Yoannis Lahzi Gaid, già segretario personale di Papa Francesco e presidente della Fondazione per la fratellanza umana, ha firmato il contratto fondiario per il terreno assegnato dal presidente egiziano Abdel Fattah El Sisi per la costruzione dell’Ospedale “Bambino Gesù del Cairo”.\n\nLa firma è avvenuta alla presenza di Khaled Abbas, presidente del CdA della Nuova capitale amministrativa per lo sviluppo urbano, con la partecipazione di Hani Azer, consigliere del presidente della Repubblica per i Progetti di Ingegneria e membro del CdA del progetto “Bambino Gesù Women’s and Children’s Hospital”.\n\nL’Ospedale Bambino Gesù del Cairo sarà una struttura medica che si prefigge di fornire servizi sanitari distinti per donne e bambini, beneficiando del supporto tecnico e scientifico fornito dall’Ospedale pediatrico “Bambino Gesù” del Vaticano, il più grande Policlinico e Centro di Ricerca Pediatrico in Europa, punto di riferimento per la salute di bambini e di ragazzi.\n\nL’Ospedale sarà costruito su un’area di 10mila metri quadrati, ubicata nella città del Cairo, nella zona denominata “Nuova capitale amministrativa”, che accoglierà un bacino di popolazione pari a circa 5 milioni di persone nella prima fase di urbanizzazione della zona, per raggiungere, successivamente, la quota di circa sette milioni di abitanti è sarà realizzato in collaborazione con la Fondazione Dihad.\n\n“Bambino Gesù Women’s and Children’s Hospital” rientra tra i progetti che la Fondazione Fratellanza umana sta realizzando in Egitto a servizio di tutti i segmenti della società, accanto alla casa di accoglienza Oasi della pietà e alla Scuola di fratellanza umana, in adesione ai contenuti del Documento sulla Fratellanza umana per la pace e la convivenza comune, sottoscritto ad Abu Dhabi il 4 febbraio 2019 da Papa Francesco e dal Grande Imam di Al-Azhar Ahmad Al-Tayyib."
}