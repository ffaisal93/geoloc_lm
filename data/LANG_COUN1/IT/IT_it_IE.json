{
    "Irlanda del Nord, sorpasso storico della popolazione cattolica sulla protestante": "È un’Irlanda del Nord inedita quella fotografata dal censimento 2021 diffuso ieri dall’Agenzia nazionale di statistica e ricerca: per la prima volta il numero di cattolici supera quello di protestanti.\n\nIl report\n\nLa maggioranza delle persone interrogate ha dichiarato di essere cattolica, o meglio di essere stata cresciuta come tale. Si tratta del 45,7% della popolazione contro il 43,5% che ha detto di essere cresciuto in una famiglia protestante.\n\nUna svolta attesa\n\nNei cento anni di storia del Paese, nato nel 1921, non era mai accaduto che il numero di cattolici fosse superiore al totale dei protestanti. Il sorpasso però non è del tutto inaspettato. Nell’ultimo censimento, svolto dieci anni fa, gli irlandesi del Nord cresciuti nella dottrina protestante erano il 48,4%. Quelli di estrazione cattolica erano già all’inseguimento, sotto solo di 3 punti percentuali. A svolgere un ruolo importante, in quello che è stato già ribattezzato “demographic tilt” (si legga ribaltamento demografico), sono stati i tassi di natalità che giocano a favore dei cattolici. Nel report non si parla solo di religione, ma anche di identità: il numero di persone che confessa di sentirsi \"British\" è sceso dal 40 al 32% ma resta comunque predominante, mentre si infoltisce la schiera degli “Irish”, ovvero dei nordirlandesi che si descrivono così.\n\nOltre i numeri\n\nIn un Paese che fino al 1998, anno dell’Accordo del Venerdì Santo, è stato dilaniato da un sanguinoso conflitto, che ha opposto nazionalisti e repubblicani, favorevoli all’unificazione con Dublino, a unionisti e lealisti, fedeli a Londra, le cifre del censimento si caricano di significati che vanno ben al di là dei freddi numeri. Molti osservatori ritengono infatti che questa inversione di tendenza non abbia solo un valore statistico. Quello della “maggioranza della popolazione protestante” è sempre stato un argomento forte degli \"unionists\". Anche se nelle Sei Contee il voto non è più confessionale, ovvero non rispecchia automaticamente l’appartenenza religiosa e identitaria, non si escludono ricadute: i nuovi equilibri rappresenterebbero una minaccia potenziale all’integrità del Regno Unito.\n\nLo scenario\n\nBasta dare uno sguardo alla situazione a Belfast per rendersi conto della complessità del tema. La notizia del sorpasso arriva pochi mesi dopo le elezioni che hanno consacrato vincitore il Sinn Féin. La formazione tradizionalmente legata alla causa indipendentista si è ritrovata per la prima volta con la maggioranza dei seggi. Sebbene nel corso della campagna elettorale la leader Michelle O’Neill abbia posto in primo piano i temi economici mettendo da parte le battaglie ideali, niente va dato per scontato. O’Neill ha commentato i risultati del report parlando di \"mutamento \"storico\". In questo panorama il dibattito si riaccende e la prospettiva di un referendum sull’unificazione con la Repubblica di Irlanda prende forma.",
    "Irlanda del Nord: unionisti preoccupati per l’eventualità di un referendum sollevata dai Laboristi": "Gli unionisti dell’Irlanda del Nord hanno espresso allarme dopo che il Partito laborista britannico ha paventato la possibilità di indire un referendum per la riunificazione dell’Irlanda. Il ministro ombra per l’Irlanda del Nord, Peter Kyle, ha detto che tale referendum si potrebbe tenere “a determinate condizioni”, in caso il Labour andasse al governo. “Se emergessero le circostanze previste dall’accordo del Venerdì Santo”, potrebbe venire indetto il referendum, ha rilevato Kyle, secondo cui però l’emergere del Sinn Féin come il più grande partito dell’Irlanda del Nord e i risultati del censimento della scorsa settimana, che hanno mostrato che i cattolici sono più numerosi dei protestanti, non sono stati sufficienti. “Non siamo ancora in quella circostanza, quindi quando ci avvicineremo al punto in cui le circostanze stabilite nell’accordo del Venerdì Santo inizieranno a emergere e diventerà una priorità per il popolo dell’Irlanda del Nord”, sarà possibile agire, ha detto il ministro ombra. Il leader del partito unionista dell’Ulster (Uup), Doug Beattie, ha criticato i commenti definendoli una distrazione “inutile e inopportuna” dalla crisi del costo della vita e da altri problemi che l’Irlanda del Nord deve affrontare.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Irlanda Verde, al via il webinar per le adv": "L'Irlanda si presenta agli agenti di viaggio con il primo di due webinar online sulla piattaforma www.advtraining.it. L'appuntamento di oggi alle ore 14 s'intitola \"Irlanda verde per natura…. E per scelta\" e vede la partecipazione di Marcella Ercolini. Direttrice per l'Italia Turismo Irlandese, Mary O'Connor Responsabile TradeTurismo Irlandese, Francesco Senia Master Distiller Woodlab Distillery, Irlanda del Nord, Fiona Egan Cloghan Farm & Cookery School Contea di Longford, Ireland's Hidden Heartlands; John Fitzgerald Atlantic Irish Seaweed Contea di Kerry, Wild Atlantic Way e Anthony Moloney Doolin InnContea di Clare, Wild Atlantic Way.\n\n\n\n\n\n",
    "Art Cathedral. Il priorato di Kells, in Irlanda, si trasforma in un luogo d'arte e d'avanguardia": "Iscrizioni \"early birds\" entro il 23 ottobre 2022 | Consegna entro il 21 dicembre 2022\n\nYAC - Young Architects Competitions lancia ART CATHEDRAL, secondo contest in Irlanda che invita i progettisti a ripensare le antiche architetture sacre quale luogo in cui l'avanguardia culturale contemporanea possa ancora una volta trovare casa.\n\nIl montepremi di € 15.000 verrà distribuito tra i progetti vincitori selezionati da una giuria d'eccezione che vede, fra gli altri, la partecipazione di Manuel Aires Mateus, Valerie Mulvin, Michelangelo Pistoletto, Edoardo Tresoldi, Claudio Silvestrin.\n\nArt Cathedral - open architectural competition\n\nFasci di luce resi scultorei da un'atmosfera spessa, densa del vapore delle candele e delle volute di incenso profumato. Il tintinnio metallico e leggero di turiboli d'argento, e ancora il trascorrere di lunghe e pacifiche giornate, scandite dal suono delle campane e dai melismi del gregoriano.\n\nÈ passato oltre un millennio dal fervore religioso che animò l'Europa al declino dell'impero romano. Secoli di storia ci dividono dall'età delle cattedrali e molte di esse sono cadute in rovina, ma non per questo si ergono oggi meno magnifiche ed eloquenti, poiché la cattedrale gotica è - soprattutto quando in rovina - uno di più potenti archetipi nel percepito dell'uomo contemporaneo.\n\nUna vena romantica e passatista afferra gli animi di chi le osservi, evocando un'immagine lontana, trascorsa, troppo spesso dimentica di come monasteri e cattedrali fossero, in definitiva, luoghi d'arte e d'avanguardia.\n\nLe rovine che oggi ammiriamo altro non sono che il prodotto di artisti, creativi e visionari, chiamati, alla causa di Dio, a realizzare quanto di meglio l'umana tecnica disponesse per celebrare il mistero, per generare luoghi di incontro ed espressione per l'élite culturale ed artistica dell'epoca.\n\nCome dovevano apparire all'uomo d'arme o al maniscalco, al contadino come al fabbro, le immense architetture di pietra e vetro colorato nelle quali gli uomini di Dio praticavano rimedi medicali, meditavano le Scritture e si facevano latori della conoscenza dei secoli precedenti?\n\nLe antiche cattedrali possono dunque rivendicare il proprio ruolo al centro della cultura contemporanea?\n\nQuesto è l'interrogativo alla base di Art Cathedral, il contest che invita i progettisti a ripensare le antiche architetture sacre quale luogo in cui l'avanguardia culturale contemporanea possa ancora una volta trovare casa. Riflettendo sul futuro del priorato di Kells, i progettisti avranno l'opportunità di parlare di luoghi sublimi, di tensione fra tradizione e innovazione, di contrasto fra antico e contemporaneo. Luoghi capaci di ispirare arte, cultura e dibattito, per affermarsi quali centri di sperimentazioni performative dove contribuire - oggi - a scrivere il pensiero di domani.\n\nRiconsacrate all'arte - attraverso l'architettura - le antiche cattedrali torneranno ad essere fulcro della società contemporanea, per ospitare l'iniziativa di artisti che, in definitiva, è, e resta, fra le principali attività di indagine del non detto, dell'inespresso e - perché no? - del divino.\n\nGIURIA\n\n- Manuel Aires Mateus\n\n- Valerie Mulvin\n\n- Michelangelo Pistoletto\n\n- Edoardo Tresoldi\n\n- Claudio Silvestrin\n\n- Alessia Salerno (Fondazione Prada)\n\n- Emanuele Montibeller\n\nPREMI\n\n- 1° PREMIO 8.000 €\n\n- 2° PREMIO 4.000 €\n\n- 3° PREMIO 2.000 €\n\n- 2 MENZIONI \"GOLD\" 500 € ciascuna\n\n- 10 MENZIONI D'ONORE\n\n- 30 FINALISTI\n\nYoungArchitectsCompetitions.com",
    "Gli Heich, dalle Marche a Sanremo nel segno dell’Irlanda": "Il nuovo singolo dei sei marchigiani uniti dalla passione per la musica folk, uscirà nei prossimi giorni. Arrivati alla finale di Sanremo Rock\n\nANCONA – Dalla musica celtica a Sanremo rock. La band marchigiana degli Heich, nata nel 2015 come gruppo cover irlandese, canta ora i propri successi. A scrivere e suonare canzoni non solo Irish sono Federica Priscilla Nicodemo (voce), Cristiano Andrenacci (violino e mandolino), Gloria Nobili (fisarmonica, sinth) e Sauro Catalani (chitarra elettrica e acustica).\n\nAlla batteria troviamo invece Michael Emanuel Sagripanti e al basso Marco Gallucci. Ma andiamo con ordine: com’è nata questa band? «Beh – spiega Andrenacci – di fondo, c’è la nostra forte passione per l’Irlanda, il nostro comune denominatore che ci ha sempre affascinato e unito. Siamo sempre stati interessati ai costumi, alla musica e agli usi irlandesi. Avevamo tutti il nostro background, dal metal alla musica classica».\n\nE se vi chiedete quale sia la particolarità della musica irlandese, è presto detto: «È una musica folk, territoriale e questo è stupendo». Come stupenda è stata l’esperienza al teatro Ariston di Sanremo.\n\nLa svolta è arrivata qualche anno fa, tra il 2018 e il 2019, «quando abbiamo deciso di cambiare volto e di proporre pezzi nostri, solo nostri. Prima ci chiamavamo Irish five e facevamo solo cover irlandesi. Poi, siamo diventati gli Heich, e abbiamo iniziato questo altro percorso: c’è chi viene dal metal nella nostra band, dall’elettronica e chi ha delle maggiori influenze celtiche». Insomma, un mix perfetto che potrebbe rivelarsi la chiave di successo del complesso musicale.\n\nGli Heich all’Ariston di Sanremo\n\n«A Sanremo Rock, contest canoro nazionale, siamo andati con un nostro inedito – raccontano dalla band – e siamo arrivati in finale. Un inedito che, a dire il vero, non ha una componente irlandese, ma è musica mista. C’è del folk, del metal, un po’ di celtico. L’Ariston è stato magnifico. Sa, noi è da poco che facciamo pezzi inediti e c’è stata pure la pandemia di mezzo che ci ha fermato».\n\nQuindi, arrivare nella città dei fiori, dove si sono esibiti i più grandi artisti della musica italiana, «è stata una grande soddisfazione, abbiamo preso contatti di persone che potrebbero rivelarsi opportunità interessanti».\n\n«Quando entri in un teatro simile, vieni invaso dalla storia di quel posto – commentano gli Heich –. All’Ariston c’è tutta la storicità legata a quel luogo palco. Arrivare lì, in quel teatro, con un pezzo nostro e poterci esibire di fronte a giudici autorevoli è stato qualcosa di indimenticabile». Intanto, nei prossimi giorni uscirà il loro nuovo singolo.\n\nGli Heich, quando erano ancora gli Irish five hanno vinto l’European Celtic Contest al Montelago Celtic Festival. Ed è proprio la lettera H a fare da padrona nel nuovo naming della band marchigiana. Nell’area dell’Europa settentrionale, dove attinge le origini il sound degli Heich, questa lettera corrispondeva in runico ad “Hagalaz” ovvero “grandine” e veniva collegata al numero 8, in inglese “eight”, metafora per eccellenza dell’infinito.\n\nUn insieme di suoni e giochi di parole portano alla nascita del termine Heich a simboleggiare un nuovo inizio: la distruzione del vecchio per la costruzione del nuovo, proprio come succede dopo una forte “grandinata”.\n\nDopo il primo album Uisce, uscito nel 2017 ed impreziosito dalle cover dei Floggin Molly, dei Corrs, dei Dubliners e dei Dropkick Murphys, la “metamorfosi musicale” porta il gruppo alla creazione dei primi tre inediti: Hammerfist, Max e Mountain Field.\n\nIl 2021 è stato l’anno dell’uscita del nuovo album degli Heich The only God is Nature, composto da soli inediti, grazie al mix vincente tra folk, metal, epic e rock. Oltre 300 serate hanno segnato il percorso della band fino ad oggi, impreziosito dalla partecipazione ai principali Festival di musica celtica e Rock italiani.\n\nI componenti della band sono tutti marchigiani, prevalentemente di Fermo. Andrenacci, ad esempio, è di Monte Urano, mentre qualcun altro è di Rapagnano. La cantante del gruppo è di Monsano (vicino Jesi) e la fisarmonicista di Castelfidardo.",
    "Instagram multata 405 milioni in Irlanda: \"Non ha protetto i dati dei minori\"": "ROMA - Instagram non ha protetto i dati dei minorenni iscritti sulla piattaforma, lasciando che le loro informazioni personali fossero visibili anche a terzi e violando così le norme europee sulla protezione dei dati. E' questa la motivazione con cui il governo irlandese ha comminato al social network, parte del colosso Meta, una multa da 405 milioni, una delle più alte mai staccate per la violazione del General Data Protection Regulation, il regolamento Ue sulla protezione dei dati personali promulgato nel 2018.\n\nLa multa arriva al termine di un'indagine del governo irlandese iniziata due anni fa, dopo una serie di denunce secondo cui Instagram stava lasciando filtrare i dati dei minorenni iscritti sulla piattaforma con un account di tipo \"business\", per cui le informazioni sono aperte di default. Secondo il social, che adesso dovrà decidere se appellarsi all'ammenda, le contestazioni sono superate, perchè riguardano impostazioni che sono state aggiornate un anno fa proprio per proteggere meglio i dati dei minori: ora i loro profili vengono automaticamente impostati sulla modalità \"privata\", che li rende quindi visibili solo ai profili approvati.\n\nLa multa, oltre a essere una delle più grandi per violazione della normativa europea, rappresenta anche un nuovo capitolo dell'offensiva dell'Irlanda contro l'universo Meta: lo scorso marzo il colosso era stato sanzionato per 17 milioni di euro a seguito di un'investigazione sulle notifiche di violazione dei dati, e l'anno precedente per 225 milioni per la violazione delle leggi sulla privacy su Whatsapp.",
    "Italia e Irlanda si abbracciano nel segno di 'Versi DiVersi', giunto alla 17.ma edizione": "Italia e Irlanda si abbracciano nel segno di Versi DiVersi, giunto alla 17.ma edizione. Merito dell’infaticabile direttore artistico Fernando Trilli e dello Strokestown International Poetry Festival d’Irlanda. Uniti in proficua sinergia insieme al Comune di Magione (rappresentato dal sindaco Giacomo Chiodini e dall’Assessore alla Cultura Vanni Ruggeri), all’Università per Stranieri, al liceo scientifico Galilei, all’ITET Aldo Capitini. Nella conferma della strepitosa Torre dei Lambardi in cui si tiene l’evento conclusivo.\n\nL’edizione postpandemica 2022 è stata semplicemente straordinaria. Ha messo sotto i riflettori la poetessa Rita Imperatori (tradotta da Eiléan Nì Chuilleanàin con Cormac Ó Chuilleanàin), il poeta irlandese Thomas MCCarthy (tradotto da Alessandro Gentili), il grandissimo nursino Paolo Ottaviani (tradotto da Eiléan Nì Chuilleanàin con Cormac Ó Chuilleanàin) e Peter Sirr (con traduzione di Rita Castigli). Versi “diversi” e un incontro fatto “di versi” per celebrare una festa di poesia e di cultura. In una dimensione internazionale dialogica e fraterna.\n\nUna riflessione sul vecchio e dibattuto pensiero che vuole il “tradurre” come “tradire” in un gioco al massacro ineludibile. Traghettamento, riscrittura, sforzo interpretativo, occasione di equivoco. Ma anche azzardo, procedimento avventato, estrema provocazione, atto criminale. Forse. Di certo: ultima chance riservata a chi non possieda gli strumenti linguistici per entrare nell’anima che sta oltre la parola. Extrema ratio per non perdere tutto.\n\nEiléan, già coniuge di Macdare Woods (scomparso nel 2018 e pianto da noi amanti della sua pagina), è poetessa in proprio e traduttrice, fra gli altri, di Antonella Anedda. È riuscita ad entrare nel verbo e nello spirito di uno dei maggiori nostri poeti contemporanei. Quel Paolo Ottaviani, coltissimo ex bibliotecario della Stranieri, inventore di “trecce” e schemi metrici sofisticati, cantore di Binni e Capitini. Ne attendiamo con ansia “La rosa segreta” per i tipi di Manni. I suoi libri segnano una pietra miliare nella poesia italiana contemporanea.\n\nAmato da Maria Luisa Spaziani, Paolo Ruffilli ed Eugenio De Signoribus, sodale di Ilde Arcelli e co-fondatore del suo Merendacolo, figura appartata e insieme apprezzata dal milieu poetico nazionale. Ammirato il saluto di accoglienza del sindaco Chiodini. Lodato l’intervento dell’addetta d’Ambasciata Irlandese Caitriona De Burca, persona di raffinata cultura che si è espressa in perfetto italiano.\n\nMirate e pregevoli le traduzioni della nostra Rita Castigli, traduttrice e finissima dicitrice, critica d’arte, performer e intellettuale di rango. Non resta che augurare lunga vita a questo festival della poesia italo-irlandese che predica il verbo della scrittura. Specialmente fra i giovani che di stimoli sani hanno, oggi come mai, estremo bisogno.",
    "Sconfinamenti nella periferia di Belfast: l’Irlanda protagonista tra libri, film e serie": "Dalla letteratura al cinema, passando per le serie, non mancano le narrazioni contemporanee dedicate all’Irlanda. Ma non c’è solo quella contemporanea raccontata da Sally Rooney e altre autrici. Nel suo primo romanzo, “Certi sconfinamenti”, Louise Kennedy ci porta nel 1975, nella periferia di Belfast, e lo fa senza nascondere nessuna piaga dell’Irlanda di quegli anni (a differenza del tono ironico preferito da altre opere). I Troubles, del resto, hanno occupato la maggior parte del Novecento, e i segni che hanno lasciato sono ancora parecchio visibili in superficie…\n\nLouise Kennedy vive a Sligo, sulla costa nord-occidentale dell’Irlanda. Diverse teste si alzano ora, a sentire questo nome: nell’omonima contea si apre il secondo romanzo di Sally Rooney, Persone normali, che è già diventato il termine di paragone, il benchmark diremmo, per ogni romanzo contemporaneo di un’autrice irlandese.\n\nMa Sligo, o meglio, la baia di Sligo, è recentemente riapparsa anche su Netflix: nel primo episodio della quarta stagione di The Crown Lord Mountbatten, zio di Elisabetta, parte da Mullaghmore, dove è in vacanza, per una gita al largo. Dopo poco, la barca esplode; Mountbatten e altre tre delle persone a bordo muoiono. In contemporanea, altre bombe esplodono nella contea di Down, nell’Irlanda del Nord. È il 1979, le bombe sono state piazzate dall’IRA: Bloody Sunday not forgotten, we got 18 and Mountbatten, si dirà.\n\nÈ questa l’Irlanda in cui ci porta Louise Kennedy con il suo primo romanzo, Certi sconfinamenti (Bollati Boringhieri, traduzione di Benedetta Gallo).\n\nNel 1975 Cushla Lavery, maestra di scuola elementare, cattolica della periferia di Belfast, si divide tra il lavoro, qualche ora al pub del fratello e la cura della madre vedova, sprofondata da tempo nell’alcolismo.\n\nUna sera al pub incontra Michael: avvocato di almeno vent’anni più di lei, sposato con un figlio e, soprattutto, protestante. Le cosiddette coppie miste non sono viste di buon occhio: basta vedere la famiglia del piccolo Davy, alunno di Cushla, ostracizzata dalla comunità.\n\nLe bottiglie di gin che si accumulano e tintinnano nella spazzatura, i medici che prescrivono la pillola per regolare le mestruazioni ma senza sottolineare l’aspetto contraccettivo per non indurre le ragazze nubili in tentazione: nessuna piaga dell’Irlanda è tenuta nascosta in questo romanzo, che arriva diretto, senza fronzoli, a indagare un periodo ancora non del tutto processato ai giorni nostri.\n\nQuando Lisa McGee ha creato la serie Derry Girls, su un gruppo di studentesse cattoliche a Derry all’inizio degli anni ’90, ha voluto raccontare l’atmosfera di quegli anni con un registro comico e scanzonato. Le situazioni paradossali che le protagoniste vivono raccontano delle adolescenze qualsiasi, con uno sfondo del tutto particolare. L’episodio conclusivo della prima stagione alterna un momento gioioso delle cinque amiche alle immagini alla televisione dell’ennesimo attentato: l’effetto finale è dolceamaro.\n\nAnche il romanzo Eureka Street (Fazi, traduzione di Lucia Olivieri) di Robert McLiam Wilson, ambientato proprio a Belfast, sceglie un tono prettamente ironico, finchè la tragedia non irrompe, e una certa malinconia si fa strada.\n\nCompletamente opposto, il Belfast di Kenneth Branagh uscito quest’anno, una ricostruzione dell’infanzia del regista che lascia molto poche speranze. I cosiddetti Troubles hanno occupato la maggior parte del Novecento, e i segni che hanno lasciato sono ancora parecchio visibili in superficie.\n\nLa scrittura di Kennedy si mantiene lucida dall’inizio alla fine: si immerge completamente nel compito di raccontare nel senso più proprio. Rimaniamo accanto a Cushla attraverso i mesi dell’anno scolastico, seguendo il suo innamoramento, i turbamenti che nascono dall’essere l’altra. Non solo l’altra donna, ma anche l’altra parte del conflitto: essere una persona diversa, con un determinato passato alle spalle, un’appartenenza specifica che si rivela in ogni cosa, dal nome alla via abitata.\n\nLe scelte che si fanno ci formano: è un concetto rievocato nel testo, e un cavallo di battaglia di Michael, che da avvocato protestante difende spesso cattolici, ma c’è allo stesso tempo un contesto da cui non si può prescindere con leggerezza. Poter scegliere, come ha fatto Michael, è un privilegio, e persino in questa situazione non arriva senza un prezzo.\n\nQuale sia la soluzione, non è interesse di Louise Kennedy insegnarcelo: non ci fa mai dimenticare che al di fuori ci sono meccanismi che sfuggono a ogni logica. Ogni mattina il telegiornale fa la rassegna degli eventi: rappresaglie, morti. La televisione accesa è presenza costante nelle case, e anche quando sembra un rumore di sfondo finirà per colpire qualcuno.\n\nNell’attenzione che Kennedy pone nel recuperare i dettagli, i gesti, gli odori e la polvere di vernice che si stacca da una finestra un po’ vecchia nell’aprirla si trova una possibile consolazione quando tutto è frustrante nella sua casualità. Nei gesti d’amore completamente gratuiti che Cushla rivolge alla famiglia del suo alunno Davy, ancora più toccanti quando sai che non ti metteranno al sicuro.\n\nNon c’è una strada più giusta: che sia fuggire, che sia rimanere. E a volte, e questo forse è il punto più a cuore a Louise Kennedy, ci vuole più coraggio nel saper ricordare.",
    "1922, guerra civile in Irlanda: moderati contro l’esercito repubblicano irlandese (IRA)": "Il gruppo del Sinn Féin favorevole ai patteggiamenti vinse le elezioni nel giugno 1922, ma ciò non impedì che la maggior parte dell’IRA continuasse a opporsi al trattato di pace. Confidando nella possibilità di far scoppiare un nuovo scontro con i britannici, che mantenevano le truppe a Dublino, in aprile duecento soldati dell’IRA occuparono il palazzo di Four Courts. Messo sotto pressione dai britannici, il governo provvisorio irlandese lanciò un ultimatum agli occupanti dell’edificio: se non l’avessero evacuato, li avrebbero portati via con la forza. L’attacco cominciò il 28 giugno e si prolungò per tre giorni, nel corso dei quali l’edificio fu bombardato dall’artiglieria. Nella fotografia si può osservare la colonna di fumo causata dalle esplosioni avvenute durante l’attacco, in seguito al quale gli occupanti dovettero arrendersi. L’evento segnò l’inizio della guerra civile.\n\nFoto: Ann Ronan / AGE Fototstock",
    "Dove vedere Scozia Irlanda: orari diretta tv e streaming": "Dove vedere in diretta tv e streaming la gara della fase a gironi di Nations League tra la Scozia e l'Irlanda: tutte le info utili\n\nGioca a Superscudetto\n\nLa Scozia e l’Irlanda si sfidano ad Hampden Park nella gara della quinta giornata della fase a gironi di Nations League. Entrambe le Nazionali fanno parte del Gruppo 1 della League 1. Gli scozzesi, reduci dalla vittoria contro l’Ucraina, guidano il raggruppamento a quota 9 punti, avendo vinto tre delle prime quattro partite. Seguono proprio gli ucraini con 7 punti, davanti all’Irlanda a quota 4 punti. Fanalino di coda l’Armenia che ha conquistato una sola vittoria ottenendo 3 punti, a fronte di 3 sconfitte. Andiamo a scoprire nel dettaglio dove e come vedere la gara in diretta tv e streaming.\n\nVIDEO MILAN-NAPOLI 1-2: GOL E HIGHLIGHTS\n\nQuando si gioca Scozia-Irlanda\n\nLa sfida tra la Scozia e l’Irlanda, valevole per la quinta giornata della fase a gironi di Nations League, è in programma sabato 24 settembre 2022. La Nazionale scozzese e quella irlandese scenderanno in campo allo stadio Hampden Park di Glasgow. Il fischio d’inizio del match è fissato per le ore 20.45.\n\nINFORTUNIO DYBALA: NEWS DALLA ROMA E TEMPI DI RECUPERO\n\nDove vedere Scozia-Irlanda in diretta tv e streaming\n\nSarà Sky Sport a trasmettere in diretta tv il match tra la Scozia e l’Irlanda. La gara sarà visibile in modalità Diretta Gol su Sky Sport Football, insieme al meglio di tutte le partite in programma alle ore 20.45 come Repubblica Ceca-Portogallo, Spagna-Svizzera, Israele-Albania, Serbia-Svezia e Cipro-Grecia. In alternativa, come sempre, è disponibile anche il live streaming dell’evento su smartphone, tablet, pc, smart tv e tutti i dispositivi mobili compatibili con le applicazioni Sky Go e Now Tv.\n\nClassifica Gruppo 1 League B\n\nScozia 9 punti\n\nUcraina 7 punti\n\nIrlanda 4 punti\n\nArmenia 3 punti\n\nVIDEO UDINESE-INTER 3-1: GOL E HIGHLIGHTS",
    "Andata spareggi EURO Under 21: pari tra Irlanda e Israele, vincono Croazia, Slovacchia e Cechia": "Gli spareggi per i Campionati Europei UEFA Under 21 decidono le ultime quattro qualificate alla fase finale 2023 in Romania e Georgia.\n\nLe nove vincitrici dei gironi più la migliore seconda (escludendo i risultati contro le seste in classifica) si sono qualificate insieme alle nazioni co-ospitanti Georgia e Romania alla fase finale che si giocherà dal 21 giugno all'8 luglio 2023. Le altre otto seconde si sfidano agli spareggi.\n\nConosciamo le contendenti degli spareggi\n\nAndata: venerdì 23 settembre\n\nSlovacchia - Ucraina 3-2\n\nLa Slovacchia va in vantaggio al 10' con Tomáš Suslov, che segna in ribattuta dopo un rigore parato da Anatoliy Trubin, ma Bohdan Viunnyk pareggia subito dopo. Dávid Strelec segna nella ripresa dopo appena 25 secondi con un bel gol su azione solitaria e si ripete dopo la rapida risposta di Dmyto Kryskiv, regalando un vantaggio alla Slovacchia in vista del ritorno di martedì in Polonia\n\nCroazia - Danimarca 2-1\n\nGabriel Vidović e Dion Drena Beljo portano la Croazia sul 2-0 all'intervallo, ma poco prima del quarto d'ora della ripresa Casper Tengstedt accorcia per la Danimarca.\n\nIslanda - Cechia 2-1\n\nL'Islanda va in vantaggio al 26' grazie a un rigore trasformato da Sævar Atli Magnússon. Matěj Valenta pareggia poco dopo per la Cechia, ma il gol di Václav Sejk al 70' permette agli islandesi di andare al ritorno in vantaggio.\n\nRepubblica d'Irlanda - Israele 1-1\n\nIdan Gorno apre le marcature per Israele poco prima dell'intervallo, ma Evan Ferguson segna di testa al 65' e regala l'1-1 all'Irlanda (esordiente agli spareggi). Israele vedi espellersi Slav Lemkin a 10' alla fine ma tiene duro e chiude in parità.\n\nRitorno: martedì 27 settembre\n\nUcraina - Slovacchia (17:30, andata 2-3)\n\nDanimarca - Croazia (18:00, andata 1-2)\n\nRepubblica Ceca - Islanda (18:00, andata 2-1)\n\nIsraele - Repubblica d'Irlanda (19:15, andata 1-1)\n\nOrari in CET.\n\nLa Repubblica Ceca ha vinto la competizione nel 2002.\n\nL'Ucraina è arrivata seconda nel 2006.\n\nCroazia, Repubblica Ceca, Danimarca e Islanda si sono qualificate alla fase finale 2021.\n\nL'Irlanda è agli spareggi per la prima volta e potrebbe diventare la seconda esordiente nel 2023 dopo la Georgia.",
    "Re Carlo a Belfast, inno all'unità col Nord Irlanda - Mondo": "Una visita lampo di alcune ore ma con un grande significato storico. Dopo aver lasciato la fiera e indomita Scozia, re Carlo III è andato per la prima volta come sovrano nella nazione più complicata da sempre delle quattro che compongono il Regno Unito, l'Irlanda del Nord, e ha lasciato il segno con un importante messaggio di unità.\n\nIn un'atmosfera solenne come questa, dopo la morte della regina Elisabetta e la necessità di portare avanti quanto da lei fatto per la riconciliazione della terra segnata dal conflitto interno dei Troubles, la promessa fatta a Belfast non poteva che essere solenne. \"Mi assumo i miei nuovi doveri deciso a cercare il benessere di tutti gli abitanti dell'Irlanda del Nord\", ha detto il sovrano a Hillsborough Castle di fronte alle autorità e ai rappresentanti di tutti i partiti locali. Poco prima aveva ricevuto le condoglianze per la morte della madre dallo Speaker del Parlamento locale, Alex Maskey, ex pugile di fama ed esponente del repubblicano Sinn Fein nonché ex prigioniero politico: non senza qualche critica allo stallo istituzionale a Belfast, ha sottolineato il grande impegno della sovrana, capace di \"fare una differenza enorme nel cambiare atteggiamento\" e quindi di contribuire a risolvere storiche contrapposizioni.\n\nRispetto, non certo sottomissione al monarca, ma soprattutto una grande apertura al dialogo da parte dei repubblicani. Tanti hanno sofferto negli anni del conflitto nordirlandese, lo ha sottolineato lo stesso Carlo parlando del \"dolore\" patito. Anche da lui stesso, con l'attentato a Lord Louis Mountbatten - suo precettore e zio prediletto, oltre che ultimo viceré delle Indie e Primo Lord del Mare - che proprio per mano dell'Ira trovò la morte nel 1979 in Irlanda. Anche se il nuovo sovrano non ha un ruolo politico esecutivo può comunque usare una certa 'moral suasion' rispetto ai rapporti tra unionisti e repubblicani, tuttora caratterizzati da forti tensioni, come lo stallo politico dopo la vittoria elettorale dello Sinn Fein e la mancata costituzione di un governo di unità nazionale, oltre ai contrasti sul Protocollo per l'Irlanda del Nord che coinvolgono anche Londra e l'Ue.\n\nDel resto Carlo ha un grande passato di impegno per la riconciliazione in questa regione, che si somma a quello della sovrana, a partire dal grande gesto del 2012, quando Elisabetta strinse la mano all'ex comandante dell'Ira Martin McGuinness, allora vice first minister nel governo di Belfast. Il figlio ha proseguito il percorso della madre e ne ha raccolto il testimone già negli anni in cui era erede al trono, come nella visita del maggio 2015 con un'altra stretta di mano, in quel caso con Gerry Adams, storico leader dello Sinn Fein.\n\nIn quei giorni Carlo disse andando nella contea irlandese di Sligo, dove lo zio era stato ucciso: \"Attraverso questa esperienza ora capisco in modo profondo i dolori patiti da molti altri su queste isole, di ogni fede, appartenenza o tradizione politica\". Lanciò poi un appello rivolto a tutti, a partire dalle nuove generazioni, per creare qualcosa di nuovo e costruttivo, che ricorda molto quello pronunciato oggi da re. Un messaggio di pace che è stato ribadito anche nella liturgia religiosa (con rito ecumenico) che si è svolta in memoria della regina nella cattedrale di St Anne a Belfast. Con re Carlo c'erano i massimi rappresentanti istituzionali di Gran Bretagna, Irlanda e a livello locale, come la premier Liz Truss e altri esponenti del governo di Londra, mentre erano arrivati da Dublino il presidente irlandese Michael Higgins e il primo ministro Micheal Martin. Un nuovo impegno ha quindi accomunato tutti i protagonisti della complessa realtà nordirlandese.\n\n",
    "Irlanda. In a Lifetime: sabato doppio appuntamento a Stupor Mundi": "Doppio appuntamento, sabato, con Stupor Mundi Irlanda: il primo – in ordine cronologico – per immagini, il secondo invece in musica. Proprio sabato 24 settembre vi sarà infatti una sostituzione nella mostra in corso al Museo Diotti, sempre con fotografie di Sandro Pezzi e testi e poesie ad accompagnare il tutto di Stefano Reggiani. Si passa da “Storie di mare”, aperta dal 10 al 23 settembre, a “Storie di terra”, che durerà poi fino all’8 ottobre, quando sarà sostituita da “Scorci di vita”, che durerà invece fino al 23 ottobre. Il titolo dell’esposizione è “Irlanda. In a Lifetime”.\n\nSempre sabato ma alle ore 21, invece, al Teatro Comunale spazio al concerto dello stesso Sandro Pezzi, che è voce e chitarra oltre che ottimo fotografo, intitolato allo stesso modo “In a Lifetime”, per richiamare proprio il titolo dell’esposizione. Con lui si esibiscono Enrico Fava (pianoforte), Vanessa Paolini (voce e flauti), Luca Incerti Vezzani (percussioni), Cecilia Bolognesi (violino), Elde Lini (violoncello), Sara Gozzi (narrazione) e Stefano Reggiani (narrazione). L’evento è a ingresso libero.\n\n“In a Lifetime” è appunto un progetto che unisce poesia, musica, fotografia e narrazione. Attraverso le canzoni di grandi autori irlandesi da Van Morrison ai Pogues, dagli U2 ai Waterboys, ai Clannad. Racconti e storie di vita comune, tra immaginario e letteratura,tra paesaggio e illustri poeti, suonati e interpretati da una formazione assolutamente originale, con arrangiamenti straordinari e di grande atmosfera.\n\nredazione@oglioponews.it\n\n© Riproduzione riservata",
    "Grecia-Irlanda del Nord, il pronostico: intriga l’X+Under 2,5": "Martedì 27 settembre alle 20:45 si giocheranno gli ultimi match di Nations League, prima che tutti i calciatori tornino nei propri club di appartenenza. Nel gruppo 2 della Lega C, si sfideranno Grecia–Irlanda del Nord. Padroni di casa sicuri della promozione, dati i 6 punti di vantaggio sulla prima inseguitrice, invece l’armata bianco-verde ha bisogno dei tre punti per non rischiare di retrocedere alla Lega D, reduci dalla vittoria contro il Kosovo. All’andata, partita d’esordio, la squadra guidata dall’uruguagio Gustavo Poyetsi impose di misura grazie alla rete siglata Bakasetas nel finale di primo tempo.\n\nQui Grecia\n\nGrecia Nations League\n\nLa Grecia ha ottenuto il primo posto e la promozione alla Lega B grazie ai primi quattro successi consecutivi in questa Nations Legue. Ha perso l’ultima partita sul campo di Cipro per 1-0, sarà stata la mancanza di motivazioni, subendo anche il primo gol nel girone, mettendone a segno sette dimostrando la propria superiorità rispetto alle avversarie.\n\nProbabile formazione Grecia\n\nLa nazionale guidata da Gustavo Poyet, dovrebbe scendere in campo con un 4-3-3: attacco formato dal trio Masouras, Doukivas e Pelkas, alle loro spalle Bakasetas (autore del gol partita all’andata), Siopis e Kourbelis. In porta Vlachodimos, a guidare la difesa a 4 composta da Baldock, Mavropanos, Chatzidiakos e Tsimikas.\n\n\n\nGRECIA (4-3-3): Vlachodimos; Baldock, Mavropanos, Chatzidiakos, Tsimikas; Bakasetas, Siopis, Kourbelis; Masouras, Doukivas, Pelkas. Allenatore: Poyet.\n\n\n\nQui Irlanda del Nord\n\nIrlanda del Nord\n\nL’Irlanda del Nord ha a disposizione due risultati su tre per non retrocedere in Lega D, infatti gli basterebbe non perdere, impresa non da poco vista la differenza tra le formazioni. Nell’ultimo turno, i biancoverdi hanno vinto 2-1 contro il Kosovo, al novantatreesimo grazie al gol di Magennis. Gli uomini allenati da Baraclough, sono ultimi a quota 5 punti con il Cipro, ad una sola lunghezza dai kosovari, per il gruppo B della Lega C di questa Nations League.\n\nProbabile formazione Irlanda del Nord\n\nIl tecnico dell’Irlanda del Nord, Baraclough, dovrebbe affidarsi ad un classico 4-4-2. In porta Peacock-Farrell, a guidare la difesa composta da Lewis, Flanagan, Evans e McNair. Sulla mediana agiranno Davis ed Evans, con Saville e Bradley larghi. Attacco affidato al duo Charles–Magennis.\n\nLeggi anche: Kosovo-Cipro, il pronostico di Nations League: consigliato l’1+Under 3,5\n\nGrecia-Irlanda del Nord: il pronostico\n\nGrecia-Irlanda del Nord, si preannuncia come una partita abbastanza equilibrata, perchè la Grecia è nettamente superiore, ma avendo già raggiunto la promozione in questa Nations League potrebbe giocare senza nessuno stimolo, invece i biancoverdi, sono costretti a pareggiare per essere sicuri di non retrocedere. Tuttavia, il nostro pronostico è un pareggio, da abbinare ad un Under 2,5.\n\nGrecia-Irlanda del Nord: cosa scommettere",
    "Energia, Shell ritira due progetti eolici offshore in Irlanda": "17:55\n\nTempa Rossa, al via le attività di perforazione al pozzo Gorgoglione 2",
    "L’Irlanda fuori rotta per scoprire la sua vera natura": "Fonte: @North Mayo Downpatrick's Head e i Céide Fields nella Contea di Mayo in Irlanda\n\nC’è una parte d’Irlanda ancora inesplorata. Una zona dove il turismo di massa non è ancora arrivato. Il luogo ideale dove scoprire la vera natura di questa meravigliosa isola verde e dei suoi abitanti, le cui tradizioni sono ancora ben radicate.\n\nCi troviamo nella parte Nord della Contea di Mayo, una delle zone più autentiche e incontaminate del Paese, ideale per chi, anche in Europa, cerca ancora l’avventura, una destinazione reale e genuina e che desidera sperimentare l’autentica accoglienza irlandese.\n\nCosa vedere a Nord della Contea di Mayo\n\nTante sono le attrattive del Nord di Mayo. Pittoresche cittadine colorate affacciate sui fiumi o direttamente sull’oceano, siti archeologici di ere preistoriche e legati alla storia e alla cultura irlandese – incluso San Patrizio, patrono d’Irlanda – e naturalmente paesaggi che regalano scorci meravigliosi della natura dell’Isola di smeraldo. Vi proponiamo un itinerario fuori dalle classiche rotte turistiche sui luoghi meno conosciuti d’Irlanda.\n\nLa cittadina di Ballina Town\n\nBallina Town è la cittadina principale della zona Nord di questa Contea irlandese. È famosa per la pesca al salmone ed è sopranominata la “salmon capital of Ireland” perché il fiume Moy che la attraversa è particolarmente pescoso. Ogni estate, il Salmon Festival attira migliaia di visitatori.\n\nLa cittadina è un buon punto di partenza per visitare la celebre Wild Atlantic Way, la strada segnalata più lunga del mondo e la più panoramica d’Irlanda. Ballina ha un aspetto tradizionale, colorato e autentico e offre dei caratteristici scorci sul fiume, tanti ristoranti, alloggi di tutti i tipi e vecchi pub accoglienti e animati.\n\nFonte: 123rf\n\nLa St Muredach’s Cathedral, costruita con la pietra grigia locale nel XVIII secolo, svetta fiera sul fiume e ha un bell’interno. Esiste anche una collezione privata creata da Jackie Clarke, un personaggio locale che ha accumulato più di 100mila articoli da collezione incluso il documento originale della dichiarazione d’indipendenza.\n\nLa Connacht Whiskey Distillery offre visite guidate e assaggi del whiskey locale, un’esperienza imperdibile quando si visita l’Irlanda. The Quays è il quartiere più pittoresco, dove il fiume sfocia direttamente nell’Oceano Atlantico.\n\nChi cerca un’esperienza autentica può soggiornare in alcune delle dimore storiche della zona, come Mount Falcon Estate, nella campagna irlandese lungo il fiume dove poter pescare, passeggiare in compagnia di un falco o, per chi ha bambini, prendere parte a una lezione di “gufologia”. Si può anche soggiornare in un vero e proprio castello. Il Belleek Castle è stato costruito nel 1800 in stile Neogotico e regala la sensazione di vivere in un castello medievale e di tornare indietro nel tempo. Anche senza dormire, è comunque consigliata una visita al castello che ospita la più bella collezione di armi e armature medievali d’Irlanda.\n\nIl sito archeologico di Céide Fields\n\nNon è Irlanda se non c’è un sito archeologico. Tra le attrazioni principali della zona ci sono i Céide Fields, nei pressi del delizioso villaggio di pescatori di Ballycastle (un luogo poco turistico ma che merita assolutamente una visita). È considerato il sito neolitico più vasto d’Irlanda e si ritiene contenga il sistema di campi coltivati e muratura divisorie più antico tra quelli scoperti finora (circa 3500 a.C.).\n\nFonte: 123rf\n\nLa scoperta dei Céide Fields avvenne intorno agli Anni ’30, quando un uomo del posto si accorse di alcune file di pietre che rimasero scoperte quando scavò con la pala della torba per combustione. In queste file si accorse di alcuni disegni che non potevano essere stati causati dalla natura. Da lì la grande rivelazione dell’antichissimo sito.\n\nSi stima vi siano circa 100 chilometri di campi racchiusi nei muri di pietra ancora nascosti sotto la brughiera. Il sito è nella lista dei candidati Unesco per ottenere la qualifica di Patrimonio dell’Umanità.\n\nLe scogliere di Downpatrick’s Head\n\nE non è Irlanda se non ci sono delle scogliere che si gettano a picco nell’oceano. Nella zona Nord della Contea di Mayo, non lontano dal villaggio di Ballycastle e un po’ più su rispetto a Ballina, si trovano le scogliere di Downpatrick’s Head. Questa zona fa già parte della Wild Atlantic Way e conserva reperti archeologici di 6.000 anni fa, incluso un tronco di pino di 4.300 anni fa ospitati in un moderno museo, strade a picco sul mare e paesaggi da togliere il fiato.\n\nLe scogliere sono già visibili quando si visita Céide Fields, dove una terrazza accessibile tramite una scalinata chiamata Cliffs Road regala un panorama mozzafiato.\n\nFonte: 123rf\n\nDownpatrick’s Head è raggiungibile a piedi percorrendo un sentiero e non esistono biglietti di ingresso. Qui il vento soffia molto forte, ma lo spettacolo sull’Atlantico è unico, specie quello su Dún Briste, che significa “forte rotto”, un faraglione singolo che spunta dalle acque impetuose, creatosi dal crollo di una parte di scogliera durante una forte tempesta nel 1393 e diventato il simbolo della zona.\n\nIl nome “Downpatrick” deriva dall’epoca in cui San Patrizio fondò una chiesa proprio in questo luogo. In questa piccola penisola si possono ancora vedere i ruderi della chiesa, una croce di pietra e un pozzo sacro. Un tempo era una destinazione molto amata per i pellegrinaggi e tutt’oggi le folle vi si riuniscono l’ultima domenica di luglio, nota come “Garland Sunday”, per ascoltare la messa.\n\nUna leggenda locale (una delle tante leggende irlandesi) narra che, quando un capo pagano rifiutò di convertirsi al Cristianesimo, San Patrizio colpì la terra con il suo pastorale facendo crollare parte del promontorio, con il capo sopra, nell’oceano ovvero lo scoglio Dún Briste.\n\nDurante la Seconda guerra mondiale, Downpatrick’s Head divenne un avamposto di osservazione. Oggi si può ancora vedere l’edificio di pietra e il marcatore aereo, la scritta “ÉIRE 64” fatta di pietre, per segnalare ai piloti che stavano sorvolando l’Irlanda.\n\nFoxford, il villaggio della lana\n\nA pochi chilometri da Ballina c’è un altro delizioso villaggio affacciato sul fiume Moy che merita una tappa. Si tratta di Foxford, un paese di campagna anch’esso famoso per la pesca al salmone. Ma la sua particolarità è un antico lanificio tradizionale aperto anche ai turisti che si chiama Foxford Woolen Mills, citato persino da James Joyce nel suo “Ulisse”, di cui ricorre il centenario proprio quest’anno e in “Finnegans Wake”. Oltre al negozio – e all’outlet – dove poter fare acquisti c’è anche un delizioso caffè che serve prodotti locali.\n\nNei dintorni di Foxford si possono fare delle splendide passeggiate scenografiche. La cittadina, infatti, è circondata dalle due catene montuose, i monti Nephin e i monti Ox attraversati dalla Foxford Way, un sentiero turistico di circa 86 km che s’inoltra tra siti archeologici, brughiere e piccoli ruscelli.\n\nSi possono anche scoprire alcuni laghi balneabili, com il Lough Conn e Cullin formatisi, secondo la mitologia celtica, dalla fuga di un cinghiale che perdeva acqua nella quale affogarono i cani che lo cacciavano.\n\nFonte: 123rf\n\nKillala e la sua spiaggia\n\nA Nord di Ballina c’è un altro villaggio molto pittoresco da visitare. Si tratta di Killala, un piccolo borgo di pescatori famoso per la Ross Beach, una bella spiaggia balneabile che ha ottenuto la Bandiera blu.\n\nPer gli irlandesi però ha anche una grande importanza storica. Qui si è giocata una delle più importanti partite nella lotta all’indipendenza quando, nel 1798, il generale Humbert arrivò dalla Francia per unirsi alla popolazione e lottare contro la Corona britannica. Da vedere a Killala ci sono anche diversi edifici storici, come la torre circolare del XII secolo e la cattedrale seicentesca.\n\nNella vicina Baia di Killala, meta per appassionati di birdwatching, si possono avvistare anatre, cormorani e persino foche. Insomma, nel Nord della Contea di Mayo ce n’è per tutti i gusti.",
    "Irlanda, raddoppio dell’Ires in 5 anni. L’imposta vale il 22% dei versamenti": "La grande crescita dell’Ires negli ultimi anni preoccupa le finanze dell’Irlanda. Il paradosso, se così vogliamo chiamarlo, è il principale dato sottolineato dal ministro delle Finanze della Repubblica irlandese, Paschal Donohoe, nella presentazione del rapporto “De-risking the public finances – assessing corporation tax receipts” pubblicato a settembre. Il timore del governo, infatti, è che l’innata instabilità di questa fonte di gettito possa mettere a rischio il bilancio pubblico. Vediamo perché.\n\n\n\nI dati sull’Ires irlandese\n\nIn base ai dati raccolti nel rapporto, le entrate ascrivibili all'imposta sulle società sono più che raddoppiate in 5 anni. L'anno scorso la quota di versamenti dell’Ires ha raggiunto oltre il 22% del totale, la quota più alta mai raggiunta in Irlanda (10 punti percentuali in più rispetto a quanto rilevato dieci anni fa). Nel 2022 quasi 1 euro ogni 4 euro riscossi deriverà quasi sicuramente dall'imposta sul reddito delle società. L’anno scorso, inoltre, il 53% dei versamenti Ires è stato ad opera delle società presenti nella Top 10 dei contribuenti persone giuridiche. In valori assoluti, nel 2021 la riscossione dell’Ires ha portato 15,3 miliardi di euro nelle casse dell’isola (un aumento di 3,5 miliardi rispetto agli 11,8 miliardi riscossi nel corso dell’anno precedente).\n\n\n\nCos’è cambiato dal 2000 a oggi\n\nL’analisi relativa agli ultimi 22 anni mostra un forte aumento delle entrate Ires, un trend che però appare decisamente ondivago. Il problema attuale è l’impossibilità di far affidamento su questa fonte di gettito a lungo termine, sia per via delle incognite derivanti dall’andamento dell’economia, sia per via dei cambiamenti che potrebbero essere determinati dall’entrata in vigore della global minimum tax (vedi articolo Irlanda 2022, più regole per i Big ma anche più Green e più Sociale). Sono infatti 12,3 i miliardi di euro riscossi nel 2021 in base alle attività delle multinazionali di proprietà straniera nell’isola (l’80% del totale).\n\nTornando all’analisi sulle serie storiche, dopo aver raggiunto il picco di 6,7 miliardi di euro nel 2006, le entrate sono diminuite durante la crisi finanziaria (2008-2012). Anche se l'economia si è ripresa, le entrate derivanti dall’imposta sulle società sono rimaste relativamente basse, con una media di 4 miliardi di euro all'anno, ovvero poco più dell'11% delle entrate totali. A partire dalla metà degli anni 10 del XXI secolo, a causa di vari fattori si è verificata una rapida espansione del prelievo fiscale delle società, in particolare in relazione al gettito proveniente dalle aziende operanti nei settori della tecnologia dell'informazione e della comunicazione, della produzione farmaceutica e della finanza. Questo trend, che ha portato come detto alla riscossione di 15,3 miliardi di euro nel corso del 2021, rappresenta un portentoso balzo rispetto al 2015 (+123%, per un importo pari a 8,5 miliardi di euro in valori assoluti).\n\n\n\nI timori sulla sostenibilità del modello irlandese\n\nIl volume appena pubblicato si sofferma sulle possibili conseguenze di un tax mix così dipendente dal gettito Ires. In particolare, nel 2021 il gettito dell'imposta sulle società ha rappresentato oltre il 22% del gettito fiscale complessivo. Le prime previsioni del governo sul 2022 parlano di incassi complessivi per circa 20 miliardi di euro. Se confermata, la crescita rispetto al 2015 sarebbe del +191%. In concreto, sarebbe un aumento di 13 miliardi di euro (191 per cento) rispetto ai dati del 2015. E quasi 1 euro ogni 4 euro di imposta riscossa deriverebbe direttamente dalle imposte societarie.\n\nSecondo i tecnici del ministero delle Finanze, infatti, il ricorso a fonti di reddito potenzialmente volatili come il gettito Ires non è sostenibile per le finanze pubbliche nel lungo periodo. A preoccupare i funzionari ministeriali è soprattutto la forte incertezza su quale fetta di entrate tributarie derivanti dall’imposta sulle società possa essere considerata permanente e quale porzione vada considerata una variabile potenzialmente a rischio.",
    "Irlanda chiama Italia": "L’Irlanda scalda i motori per l’inverno e annuncia novità importanti soprattutto sul fronte dei cieli.\n\nSi vola da Roma a Cork\n\nA partire dalla fine di ottobre sarà possibile volare a Cork anche da Roma mentre il collegamento da Milano diventerà annuale. Restano confermati i voli da Verona, sempre verso Cork, e da Genova per raggiungere Dublino. Bisognerà attendere invece il 2023 per il ripristino del collegamento verso Belfast.\n\nItalia, mercato altospendente\n\n“L’Italia per l’Irlanda rappresenta il 6° mercato turistico in termini di arrivi ma il 5° in termini di vacanzieri- ha detto Ornella Gamacchio, pr per il Turismo Irlandese-, è una clientela altospendente e sempre più attratta da soluzioni all’insegna del lusso. La zona più amata e richiesta dagli italiani si conferma l’ovest ma molti stanno iniziando a scoprire anche il nord, che è la parte più selvaggia del Paese e davvero sorprende chi la visita. Un itinerario di grande suggestione nel nord sono le terre di Games of Thrones, 25 location cinematografiche che hanno ospitato le riprese di questo fenomeno culturale mondiale. Anche il golf sta destando particolare interesse e richiama sempre più domanda”.\n\nCresce l’offerta ricettiva di Dublino\n\nNella capitale Dublino, sono numerosi gli hotel di nuova apertura e quelli che apriranno entro la fine dell’anno: l’Arthaushotel che al centro della città onora lo spirito della famosa scuola d’arte e design Bauhaus che mirava a unire arte e persone, il Dublin One Hotel dedicato alle menti creative ed il The Samuel che rende omaggio alla vita e alle opere del premio Nobel irlandese Samuel Beckett nei vivaci e rinnovati Docklands della città, con vista sul fiume Liffey.\n\nAlessandra Tesan",
    "Abankwah vittorioso con l'Irlanda": "Fabian Ruiz: \"Il mio passaggio al PSG? Un affare per tutti\"\n\nFabian Ruiz: \"Il mio passaggio al PSG? Un affare per tutti\"",
    "Irlandesi antimonarchici gettano una bara nel fiume per celebrare la “morte dell’impero britannico”": "Irlandesi antimonarchici gettano una bara nel fiume per celebrare la “morte dell’impero britannico” Un gruppo di manifestanti irlandesi ha gettato una bara con la scritta “RIP Impero Britannico” nel fiume che attraversa Dublino. Il gesto di protesta nel giorno dei funerali della regina Elisabetta.\n\nA cura di Chiara Ammendola\n\nManifestanti irlandesi gettano la bara in acqua (Twitter)\n\nMentre a Londra si svolgevano i funerali della regina Elisabetta, a Dublino un gruppo di manifestanti antimonarchici metteva in scena una protesta finita col lancio di una bara nel fiume Liffey. Un modo per esprimere ancora una volta, soprattutto nel giorno che ha segnato la fine di un'era per i britannici, la propria posizione rispetto alla monarchia e alla figura della regina Elisabetta.\n\nIntorno alla bara i manifestanti hanno infatti avvolto uno drappo nero che recitava \"RIP British Empire\". L'azione è stata portata avanti dal collettivo denominato Anti Imperialist Action Ireland: “Questo pomeriggio, Anti Imperialist Action ha organizzato una marcia di protesta partita – si legge sull'account Twitter del gruppo – dalla statua di James Connolly a Beresford Place contro il culto strisciante della monarchia inglese da parte della classe dirigente”.\n\nIl gesto di gettare la bara con la scritta \"RIP British Empire\" nel fiume ricorda proprio quello compiuto da James Connolly, sindacalista e rivoluzionario irlandese, nel 1897 in segno di protesta contro la visita di Victoria. I manifestanti si sono anche opposti allo sventolare della bandiera irlandese a mezz'asta il giorno del funerale della regina. \"Il popolo irlandese non ha alcun interesse nel leccare gli stivali dei parassiti della famiglia reale\", hanno urlato a gran voce i manifestanti.\n\nLeggi anche Ai funerali di Alessandro bara accompagnata da una canzone di Blanco\n\nSono tante le proposte che si susseguono in questi giorni che chiedono l'abolizione della monarchia: \"Abolire la monarchia e dare al popolo una vera democrazia! – scrive il collettivo sui propri canali social – re Carlo dovrebbe restituire le sei contee irlandesi durante la sua visita in Irlanda del Nord: nessuna guerra! Solo parole! È ora\".",
    "Irlanda-Armenia, Nations League: diretta tv, formazioni, pronostici": "Irlanda-Armenia è una partita valida per la sesta giornata di Nations League ed è in programma martedì alle 20:45: diretta tv, formazioni e pronostici.\n\nIRLANDA – ARMENIA | martedì ore 20:45\n\nSe da una parte il gruppo 1 di Lega B negli ultimi 90 minuti regala un’appassionante duello per il primato e per la promozione tra Scozia e Ucraina – decisiva la sfida che si giocherà sul campo neutro di Cracovia, Polonia – dall’altra sono previste emozioni anche per quanto concerne la lotta per evitare la retrocessione in Lega C, non essendo stato emesso ancora alcun verdetto in tal senso. Irlanda 4 punti, Armenia 3: all’Aviva Stadium di Dublino la selezione di Stephen Kenny ha due risultati su tre a disposizione per essere sicura di giocare in cadetteria anche nella prossima edizione della Nations League. Agli irlandesi non è riuscita un’altra impresa nel derby contro i cugini scozzesi, che avevano sorprendentemente travolto all’andata. A Glasgow, sabato scorso, i The Boys in Green si sono fatti rimontare dagli uomini di Steve Clarke nonostante fossero passati in vantaggio dopo soli 18 minuti con il difensore dello Sheffield United John Egan.\n\nSono solamente due i risultati positivi fatti registrare dall’Irlanda: oltre al successo casalingo contro la Scozia, hanno pareggiato 1-1 con l’Ucraina. Ora dovranno “vendicarsi” su quell’Armenia che ha totalizzato gli unici punti proprio contro di loro, a giugno. A Yerevan fu decisiva la rete di Spertsyan ad un quarto d’ora dalla fine. Da quel momento è stata notte fonda per i caucasici, sempre sconfitti nelle quattro gare successive. Numeri da incubo per la selezione guidata dallo spagnolo Joaquin Caparros, che dal successo con l’Irlanda ha incassato la bellezza di 14 gol realizzandone solamente uno.\n\nCome vedere Irlanda-Armenia in diretta tv e in streaming\n\nIrlanda-Armenia è in programma martedì alle 20:45 all’Aviva Stadium di Dublino, in Irlanda. La gara valida per la Nations League 2022-2023 verrà trasmessa (non integralmente) da Sky tramite il programma Diretta Gol su Sky Sport Football (canale 203). La stessa trasmissione sarà disponibile anche in streaming tramite Sky Go, il servizio per dispositivi mobili, e su NOW, la piattaforma live e on demand.\n\nIl pronostico\n\nL’Irlanda dovrebbe riuscire ad approfittare della crisi dell’Armenia per portare a casa tre punti fondamentali. Tre punti che significherebbero permanenza in Serie B. In casa, tra l’altro, O’Shea e compagni hanno sempre una marcia in più. Probabile la loro vittoria: la difesa armena in questo momento non offre le giuste garanzie e non sarebbe una sorpresa se gli irlandesi segnassero almeno due gol in questo scontro diretto per non retrocedere.\n\nLe probabili formazioni di Irlanda-Armenia\n\nIRLANDA (3-5-2): Bazunu; Collins, Egan, O’Shea; Doherty, Browne, Molumby, Knight, McClean; Parrott, Obafemi.\n\nARMENIA (4-4-2): Yurchenko; Hambardzumyan, Mkoyan, Calisir, Hovhannisyan; Barseghyan, Dashyan, Grigoryan, Bayramyan; Bichakhchyan, Zelarayan.\n\nPOSSIBILE RISULTATO: 2-1",
    "Perché è il momento migliore per andare in Irlanda": "Fonte: 123rf Carrick-a-Rede, uno die luoghi più famosi d'Irlanda\n\nLa compagnia di bandiera irlandese Aer Lingus ha lanciato una promozione per volare in Irlanda a prezzi bassissimi. La promozione è valida fino alla mezzanotte di lunedì 19 settembre per viaggiare in nell’Isola di Smeraldo a partire dal 1° ottobre e fino al 15 febbraio del 2023.\n\nI prezzi dei biglietti aerei partono da 29,99 euro a tratta e ci sono voli dai principali aeroporti italiani, tra cui Milano Linate, Milano Malpensa, Venezia, Roma Fiumicino, Napoli, Verona e Pisa diretti a Dublino.\n\nUn’occasione imperdibile per gli amanti dell’Irlanda e di tutto ciò che è irlandese – dalla birra ai paesaggi selvaggi, dalla musica alle feste tradizionali – per organizzare una vacanza, anche breve.\n\nCosa vedere a meno di un’ora da Dublino\n\nSe Dublino la conoscete come le vostre tasche, è tempo di scoprirne i dintorni. A meno di un’ora dalla Capitale della Repubblica d’Irlanda, ci sono tantissime attrazioni che meritano di essere viste. Tra i luoghi che vi consigliamo vivamente c’è sicuramente la Contea di Meath, nell’Ireland Ancient East, una delle zone più storiche dell’Irlanda, ma spesso poco frequentata dai visitatori che preferiscono fermarsi in città o puntare dritti verso le più celebri mete turistiche.\n\nFonte: @SiViaggia\n\nQuesta zona verdissima ci ha colpiti particolarmente: ruota intorno alla Boyne Valley, scavata dall’omonimo fiume, che ha fatto da sfondo a numerosi eventi che reso l’Irlanda l’isola che è oggi. Qui ci sono siti celtici, come Brú na Bóinne, che risale a 5000 anni prima di Cristo, con il tumulo di Knowth, che abbiamo visitato e che è il luogo dove è nato Halloween (per chi decide di festeggiare questa ricorrenza questo è il luogo migliore del mondo).\n\nCi sono maestosi castelli Normanni, come quello di Trim, dove è stata scritta la storia d’Irlanda e dove sono state girate alcune scene del film “Braveheart” con Mel Gibson nel 1995.\n\nCi sono altri luoghi così famosi da essere apparsi anche alla Tv. Giusto per citarne uno, “Il trono di spade”, che è stato ambientato sul fiume Boyne, scelto come migliore location per rappresentare il “Mare Stretto”.\n\nCi sono poi antichi villaggi dalle case colorate con ricche tradizioni gastronomiche. Come Drogheda, una cittadina Normanna a una cinquantina di chilometri da Dublino dove molti “dubliner” si sono trasferiti a vivere negli ultimi anni.\n\nFonte: 123rf\n\nImperdibile Irlanda\n\nPer chi ha più tempo per muoversi in Irlanda non c’è che l’imbarazzo della scelta. Oltre ai “classici”, come le Cliffs of Moher, il Ring of Kerry, il famoso ponte di corda Carrick-a-Rede o le Giant’s Causeway, ogni angolo dell’isola ha il suo bel perché. Vi suggeriamo un paio di luoghi insoliti da visitare, dove scoprire la vera Irlanda e respirare lo spirito Irish.\n\nIl primo è il cuore verde d’Irlanda e si chiama Hidden Heartlands ed è perfetto per chi ama fare attività all’aria aperta. Questa regione poco conosciuta (“hidden”, nascosta) si trova nel cuore (“heart”) dell’isola ed è facilmente raggiungibile dalle principali città: Dublino dista solo un’ora e mezza e Galway un’ora esatta.\n\nFonte: iStock\n\nÈ attraversata dal fiume Shannon, che a sua volta dà origine a canali, specchi d’acqua e “lough” (laghi), come Lough Allen, Lough Ree e Lough Derg. Lungo le vie d’acqua si possono fare piacevoli gite in barca e sport, dal nuoto alla canoa, dalla pesca al SUP. È facile anche noleggiare una barca senza patente e dormirci dentro, un ottimo modo per trascorrere una vacanza seguendo la Shannon Erne Waterway e toccando luoghi incantevoli come Killaloe, nella Contea di Tipperary.\n\nLe tante vie ciclabili e i sentieri permettono di godersi il paesaggio ed esplorare i piccoli villaggi della zona, ma anche le sue bellissime dimore storiche e i castelli in modo slow.\n\nLa città più famosa di questa zona è Athlone, con il suo splendido castello del 1200. In questa cittadina si trova lo Sean’s Bar: aperto nel 900, è il più antico pub d’Irlanda.\n\nL’altro luogo consigliato è il Nord della Contea di Mayo, una delle zone più autentiche e incontaminate del Paese. Pittoresche cittadine colorate affacciate sui fiumi o direttamente sull’oceano, siti archeologici di ere preistoriche e legati alla storia e alla cultura irlandese – incluso San Patrizio, patrono d’Irlanda – e paesaggi che regalano scorci meravigliosi della natura dell’Isola di smeraldo.\n\nFonte: 123rf\n\nIl punto di partenza di questo tour è la cittadina di Ballina, famosa per la pesca al salmone e per queto sopranominata la “salmon capital of Ireland”. Tra le attrazioni principali di questa zona ci sono i Céide Fields, nei pressi del delizioso villaggio di pescatori di Ballycastle (un luogo poco turistico ma che merita assolutamente una visita). È considerato il sito neolitico più vasto d’Irlanda e si ritiene contenga il sistema di campi coltivati e muratura divisorie più antico tra quelli scoperti finora (circa 3500 a.C.).\n\nNon lontano da Ballycastle e da Ballina, si trovano le scogliere di Downpatrick’s Head. Questa zona fa già parte della Wild Atlantic Way, la strada segnalata più lunga del mondo e la più panoramica d’Irlanda. Il suo Dún Briste, “forte rotto”, un faraglione singolo che spunta dalle acque impetuose creatosi dal crollo di una parte di scogliera durante una forte tempesta nel 1393, è diventato il simbolo di tutta la zona.",
    "VIDEO : In Irlanda del Nord, i cattolici superano i protestanti. È la prima volta": "",
    "La spinosa questione irlandese durante il regno più lungo": "Gran bretagna . Elisabetta II ha attraversato la nascita della repubblica, i conflitti politico-militari con l’Ira e poi il processo di pace. Nel 2011, con il marito Filippo, la prima visita reale a Dublino in cento anni",
    "Canoa, in Irlanda del Nord le ragazze della Polisportiva Canottieri Catania conquistano la seconda Coppa Campioni della loro storia": "Campionesse d’Europa per la seconda volta consecutiva. Il cielo d’Irlanda è rossazzurro. Trionfa la Polisportiva Canottieri Catania guidata da coach Alessandra Catania. Il team catanese, a Belfast (Irlanda del Nord), conquista la seconda Coppa dei Campioni della sua storia. Grandissima impresa. Voluta e desiderata da tutto lo staff dello squadrone marca “Liotru”. Nella finalissima giocata oggi pomeriggio, la Polisportiva Canottieri Catania supera il Canoë Club Avranches (Francia) per 3-2 all’overtime. Partenza super delle etnee, che vanno in vantaggio con Silvia Cogoni nel primo tempo. Le transalpine rimontano portandosi sul 2-1. Catania non molla mai e pareggia con Elena Gilles e allunga la partita ai supplementari. Il Golden Gol della vittoria lo realizza ancora la tedesca Elena Gilles, che trafigge il portiere francese con una conclusione imprendibile. Poi è festa. A tinte rossazzurre. La Polisportiva Canottieri Catania è sempre più nella storia della canoa polo. Queste le protagoniste: Flavia Landolina, Martina Anastasi, Anna Esposito, Roberta Catania, Silvia Cogoni, Elena Gilles, Martina Barbagallo e Giulia Buonvenga. Coach: Alessandra Catania.\n\nEsultanza\n\nEsordio col botto per Flavia Landolina e compagne, che nella prima gara surclassano il Kilcock Canoe Polo Club (Irlanda) per 13-2. Sempre ieri, Meridian Canoe Club (Francia), sconfitta dalle catanesi per 3-1. Stesso destino per l’A.D. Pinatar (Spagna), battuto dalle rossazzurre per 4-3. La Polisportiva pareggia per 2-2 con il Canoë Kayak Club Acigné (Francia). Oggi Catania scatenato. Pinatar sconfitto per 3-1 prima del capolavoro nella sofferta finalissima contro le francesi dell’Avranches. Le rossazzurre centrano la seconda Coppa dei Campioni dopo il successo, al Porto di Catania, nel 2019. “Una gioia immensa – afferma il tecnico Alessandra Catania a fine partita –. Le ragazze sono state bravissime. Non era facile giocare qui. Trasferta molto lunga e stancante. Freddo e temperature basse. Siamo stati più forti di tutto. Ringrazio ogni giocatrice per aver conquistato la Coppa dei Campioni. Alle spalle c’è un duro lavoro, che va avanti da una quindicina d’anni. Vogliamo continuare su questa strada. Puntavamo a far bene, ci siamo riuscite alla grande”.\n\nAl terzo posto la squadra spagnola dell’A.D. Pinatar (3-2 alle francesi dell’Acigné). Nel maschile affermazione della Pro Scogli Chiavari, che in finale batte il Canoë Club Avranches (Francia) con il punteggio di 3-1. Terza piazza per i tedeschi del Berlin (3-2 al Duisburg). Trionfo rossazzurro e azzurro con l’Italia della canoa polo maschile e femminile che domina in Europa.",
    "La mini casa prefabbricata con ruote che arriva dall'Irlanda e viene venduta a partire da 55.000 euro": "Autore: Vicent Selva (collaboratore di idealista news)\n\nCome sottolineano gli indicatori, il prezzo delle abitazioni in Irlanda è in aumento come non accadeva da anni. Secondo la società di consulenza immobiliare DNG, i prezzi delle case sono ora più alti dell'11,1% a livello nazionale e del 9,4% a Dublino rispetto a giugno 2020. Pertanto, stanno emergendo proposte che cercano di ridurre al minimo l'impatto che questo trend può avere.\n\nTra queste proposte troviamo quella dell'organizzazione no-profit Common Knowledge, un'entità irlandese che ha sviluppato un progetto chiamato Tigín Tiny Home. Si tratta di una casa mobile di 20 m2.\n\nL'esterno / Common Knowledge\n\n\"Common Knowledge è un'impresa sociale senza scopo di lucro con sede alla periferia di Ennistymon, sulla bellissima costa occidentale dell'Irlanda. La nostra missione è fornire alle persone le competenze per una casa conveniente, sostenibile e felice\", si legge sul sito web.\n\nQuesta soluzione abitativa si può acquistare a partire da 55.000 euro. L'obiettivo dei suoi creatori è che la piccola struttura serva da passaggio tra l'affitto e la proprietà di una casa. Una soluzione utile da sfruttare in attesa di trasferirsi magari in una casa più grande o di rientrare nella propria abitazione dopo una ristrutturazione.\n\nLa scala / Shantanu Starick\n\nPer quanto riguarda le sue caratteristiche, la Tigín Tiny Home presenta un design spazioso esaltato da vetrate generose e soffitti insolitamente alti. Il livello inferiore contiene un angolo cottura, un bagno con doccia e servizi igienici per il compostaggio, una seduta pieghevole che funge anche da letto e un sistema di scaffalature per riporre gli oggetti. Una scala conduce a un soppalco abbastanza spazioso per ospitare un letto matrimoniale.\n\nPer mantenere la struttura sufficientemente leggera per il trasporto, i progettisti hanno utilizzato pannelli di canapa ondulata per il rivestimento esterno. Realizzati in collaborazione con il produttore di canapa inglese Margent Farm, i pannelli sono creati utilizzando fibre di piante di cannabis e resina a base di zucchero proveniente da scarti agricoli, producendo un materiale leggero e sostenibile.\n\nSalone e cucina / Shantanu Starick\n\nQuesto è solo uno dei tanti progetti di inclusione abitativa di Common Knowledge. Altre soluzioni offrono la possibilità di creare un kit di costruzione con diversi stili architettonici e materiali.\n\nCommon Knowledge dispone anche di un centro didattico che offre corsi di falegnameria, muratura, saldatura e altro, con l'obiettivo di insegnare agli studenti le competenze necessarie per costruire la propria mini casa. Il programma Build School è stato lanciato nel 2022 come parte del progetto Tiny Home e ha già fornito a più di 200 studenti le competenze necessarie per la costruzione di piccole case.",
    "Irlanda del Nord-Kosovo, le formazioni ufficiali: fuori Rrahmani": "La tua registrazione è quasi ultimata, ti abbiamo inviato una mail per confermare la tua identità.\n\nAccedi ora alla tua casella di posta e clicca sul link che ti abbiamo inviato e in pochi secondi entrerai a far parte della community di Calciomercato.com.",
    "Da Prato all'Irlanda per l'alternanza scuola-lavoro": "Crescere professionalmente provando un'esperienza di PCTO (ex alternanza scuola lavoro) di respiro europeo, che ha avuto come palcoscenico Dublino, capitale della Repubblica d'Irlanda. Questo è quanto l'istituto professionale “Guglielmo Marconi” di Prato ha portato avanti negli ultimi mesi, assieme a dodici suoi studenti, tramite il progetto VETTER-Promoting VET attractiveness and skills through mobility, cofinanziato dal Programma operativo regionale (Por) del Fondo Sociale Europeo (Fse) 2014-20, rientra nell’ambito del progetto della Regione Toscana Giovanisì per contribuire a consolidare una cultura diffusa del modello innovativo di apprendimento duale, che integra strutturalmente metodologie di formazione in aula e “on the job”, per favorire l’ingresso nel mercato del lavoro dei giovani. Un progetto di alternanza scuola – lavoro andato a buon fine, sulla scia di iniziative già svoltesi negli anni passati, sempre all’estero.\n\n«L’apprendimento duale – spiega Paolo Cipriani, dirigente scolastico del “Marconi” – ha mirato a sviluppare anche nuove competenze, in particolare le soft skills, quali, ad esempio, collaborazione e partecipazione, flessibilità al cambiamento, problem solving, leadership, comunicazione, che possono facilitare la transizione al mondo del lavoro e incrementare l’occupabilità dei giovani. Le soft skills sono le competenze più trasferibili e sono indice di maturità in relazione a se stessi, agli altri, al lavoro. Grazie a VETTER, per esempio, un gruppo di 12 studenti del Marconi si è recato a Dublino, per un’esperienza di crescita umana e professionale».\n\nI risultati di VETTER saranno presentati in un evento pubblico in programma questo martedì, 27 settembre, alle 11 nell’aula magna del “Marconi”, alla presenza di Cedit, agenzia formativa di riferimento di Confartigianato Toscana, che ha coordinato l’iniziativa. I ragazzi potranno socializzare la loro esperienza all’estero, che è stata così strutturata: «Il gruppo – prosegue il dirigente – era diviso in coppie di due, ospitate in abitazioni di Dublino. Così, già a casa, potevano parlare inglese e migliorarlo. Il progetto, comunque, prevedeva ulteriori lezioni di inglese, oltre al poter vedere coi propri occhi come si lavora in certi ambiti di studio (quelli dei ragazzi) all’estero. E hanno potuto anche visitare la città e godere di aspetti culturali nei fine settimana. I ragazzi hanno espresso feedback positivi, di cui parleremo martedì in maniera dettagliata». Per Cipriani VETTER è la felice riuscita di un progetto di collaborazione fra istituzioni, enti e scuole, che se si uniscono possono offrire opportunità importanti per la crescita umana e professionale degli studenti: «Sono ragazzi che adesso entreranno in quinta superiore, dopo un mese di tirocinio di circa un mese in aziende di metalmeccanica o grafica. A monte abbiamo fatto una selezione, scegliendo chi aveva già una buona conoscenza dell’inglese e predisposizione professionale. Ci siamo trovati benissimo e devo ringraziare Regione Toscana e Cedit».\n\nCipriani vede VETTER come un esempio da seguire: «Con tutte le accortezze del caso, possiamo anche svilupparlo ulteriormente: abbiamo scelto professori e tutor formati per seguire i ragazzi, che hanno seguito anche le aziende e le attività svolte. Questo è un qualcosa che facciamo sempre, perché è fondamentale saper scegliere i partner. L’alternanza scuola – lavoro dà grandi responsabilità alle scuole da questo punto vista e noi abbiamo istituito un gruppo di controllo. Non dobbiamo mettere a rischio i ragazzi, perché tutti abbiamo ancora negli anni quello che è accaduto pochi giorni fa; l’alternanza è una grande risorsa, dà modo ai ragazzi di imparare a star fuori dalla scuola, ma comunque sempre controllati da tutor scolastici e aziendali».\n\nEcco i nomi dei partecipanti, coi relativi indirizzi di studio: Mattia Bardazzi, Martina Franceschi, Elisa Martini, Dario Salpietra e Alice Frosini (Servizi commerciali - Design della comunicazione visiva e pubblicitaria); Silvio Gargiulo, Lorenzo Pocai, Valentino Lin Zhen Zheng, Lorenzo Mocchia e Gianni Hu (Manutenzione e assistenza tecnica elettrico/elettronico); Filippo Masi (Manutenzione e assistenza tecnica termoidraulica) e Gioele Qu (Manutenzione e assistenza tecnica mezzi di trasporto). Contemporaneamente il Marconi sta portando avanti un percorso di alternanza scuola – lavoro con studenti con lieve disabilità, stavolta in Spagna: «Sono quattro ragazzi – conclude Cipriani – seguiti da due docenti presenti in loco e tutto sta andando molto bene. È un’esperienza sulla disabilità molto importante, quasi unica nel suo genere».\n\nFonte: Ufficio Stampa",
    "Un pezzo d'Irlanda alla Mostra del cinema di Venezia": "DUBLINO - Girato tra le Aran e Achill Island, il film \"Gli Spiriti dell'Isola\", in concorso alla 79esima Mostra Internazionale d'Arte Cinematografica di Venezia, conferma lo stretto legame tra l'Irlanda e la settima arte. Si tratta del film \"The Banshees of Inisherin\", profondamente irlandese anche dal punto di vista del cast e della regia: le star protagoniste sono Colin Farrell, Brendan Gleeson, Kerry Condon e Barry Keoghan; anche il regista, Martin McDonagh, è nato in Gran Bretagna ma da genitori irlandesi ed è molto legato ai luoghi della famiglia. Il film, che sarà proiettato a Venezia in prima mondiale il 5 settembre e nelle sale cinematografiche italiane a febbraio 2023, è il primo lungometraggio di McDonagh; la trama si svolge in Irlanda in luoghi iconici, e a fare da sfondo all'enigmatica storia della tormentata amicizia tra Colm (Brendan Gleeson) e Padraic (Colin Farrell) durante la guerra civile irlandese, sono due straordinarie isole: Inishmore e Achill Island. La prima è la più grande dell'arcipelago delle Aran e la seconda, che vanta il primato di isola irlandese più estesa, fa parte della contea di Mayo. Entrambe si trovano al largo della costa occidentale e sono molto amate per il paesaggio, con scorci spettacolari come il tavolato carsico del Burren o l'acqua turchese di Keem Beach, baia a ovest di Achill Island, dove sono state girate alcune scene. Nel film ritroviamo alcuni monumenti simbolo dell'isola di Inishmore come il forte preistorico di DúnAonghasa, monumento barbarico tra i più imponenti al mondo, costruito tra l'età del bronzo e quella del ferro su una scogliera alta 100 metri. Su Achill Island, invece, il castello di Carrickkildavnet, ubicato nella parte a sud-est, è la dimora di una figura leggendaria, la regina dei pirati Grace O'Malley, vissuta nel XVI secolo. Le due località sono luoghi di grande importanza per la cultura e la lingua gaelica, presente anche nella versione in lingua originale del film.\n\nGrazie alla sua meravigliosa natura e al ricco patrimonio storico-culturale l'Irlanda ha prestato spesso la propria bellezza a film e a serie tv, come ben sanno gli appassionati del turismo legato ai luoghi cinematografici. Moltissime delle scene di \"Game of Thrones\" sono state girate, infatti, in Irlanda del Nord, patria anche di una serie cult come \"Derry Girls\", ambientata a Londonderry. L'elenco è lungo ma merita di essere citata, per la saga di \"Star Wars\", l'acuminata verticalità atlantica di Skellig Michael che con il suo antico e incredibile insediamento monastico è stata immortalata in alcune sequenze chiave degli ultimi capitoli. E, ancora, la rocca di Cashel, le cui origini risalgono al IV secolo, che fa da sfondo al film \"The Last Duel\" di Ridley Scott: la particolarità architettonica e storica di questo complesso è straordinaria e alloggiando nel raffinato 5 stelle Cashel Palace Hotel, da poco riaperto, può essere anche ammirata comodamente dalla propria stanza.\n\nPer maggiori informazioni: irlanda.com/film",
    "Gender, Irlanda. Docente arrestato per un pronome": "Un professore di una scuola cristiana irlandese, Enoch Burke, è stato arrestato per le vicende conseguenti all’aver rifiutato di usare un pronome neutro verso uno studente transgender. Secondo quanto riportato dai media, il professore sarebbe stato sospeso dalla scuola e, nel corso del procedimento disciplinare, il giudice gli ha ingiunto di non svolgere attività d’insegnamento e di non frequentare i locali scolastici.\n\nRecatosi ugualmente all’istituto per svolgere l’attività didattica, ritenendo illegittima la sospensione disposta, sarebbe stato per ciò accusato di violazione dell’ordine del giudice e arrestato per oltraggio alla corte. Per questa via, il rifiuto da parte del docente di utilizzare un linguaggio gender fluid si è trasformato in un provvedimento di restrizione della libertà personale di un docente: e per di più all’interno di una scuola religiosa!\n\nAl di là degli aspetti procedurali, propri del sistema irlandese, la vicenda è indicativa degli esiti che derivano all’introduzione nell’ordinamento giuridico delle ideologie del gender, in termini di compromissione di libertà fondamentali come quella d’insegnamento, e finanche di quella personale, senza che la natura non statale della scuola costituisca un argine. Come più volte osservato da questo Centro Studi per tutti (cf. https://www.edizionicantagalli.com/shop/legge-omofobia-perche-non-va/), la giusta protezione dovuta a ogni persona non richiede l’approvazione di leggi ideologiche, come quella – il d.d.l. Zan – che il Parlamento un anno fa era a un passo da approvare, e che oggi costituisce priorità programmatica di più d’una forza politica in vista delle elezioni.\n\nÈ da scongiurare il rischio che in Italia qualcuno, come il Prof. Burke, finisca in carcere per aver utilizzato un pronome che il destinatario percepisce come inadatto.",
    "L’Irlanda va in scena al Festivaletteratura di Mantova, dal 7 all’11 settembre": "L’Irlanda sarà presente all’edizione 2022 del Festivaletteratura di Mantova, in programma dal 7 all’11 settembre prossimi, che vede Turismo Irlandese tra i suoi sostenitori.\n\n\n\nNell’anno del centenario dell’Ulisse di Joyce, gli scrittori e le scrittrici irlandesi presenti al festival saranno così numerosi da poter dire che l’Irlanda sarà uno dei protagonisti dell’evento: tre sono infatti le giornate (9, 10 e 11 settembre), contraddistinte dal titolo “Irlanda: un’isola di voci”, in cui sarà possibile incontrarli e prendere parte al loro confronto con importanti nomi del panorama letterario contemporaneo.\n\nUn accenno al programma: grandi autori e appassionanti confronti a tema\n\n“Abbiamo colto con molto entusiasmo l’opportunità di essere presenti al Festivaletteratura di Mantova, un appuntamento culturale di altissimo livello nel panorama italiano ed internazionale – commenta Marcella Ercolini, direttrice di Turismo Irlandese in Italia -. La letteratura è un elemento vitale della nostra isola che, insieme agli incredibili paesaggi e alla vivacità delle nostre città, riesce a dare una tridimensionalità unica alle storie narrate dalle parole degli autori. Con molto orgoglio salutiamo la partecipazione così numerosa al festival di Mantova di autori irlandesi amati in tutto il mondo e la presenza di Turismo Irlandese vuole essere un invito a scoprire di persona l’Irlanda presente nei libri, che ha saputo e sa ispirare profondamente così tante voci di ogni epoca”.\n\nTra le firme irlandesi doc che parteciperanno alla tre giorni di Mantova, ci sono: John Banville, vincitore nel 2021 del premio Raymond Chandler al Noir In Festival di Milano, Peter Fallon, Jan Carson; Anne Enright, che insieme a Christian Mascheroni, darà vita all’incontro parte del ciclo “Il fuoco sacro della letteratura”. E ancora, Sebastian Barry, Anne Griffin e con lei Elisabetta Bucciarelli per parlare di “Spiriti d’Irlanda”, Anne Enright e Wlodek Goldkorn.",
    "Truss vuole l'accordo Ue-Regno Unito su Irlanda del Nord entro aprile 2023": "Bruxelles – Dopo la tempesta, l’Unione Europea si aspetta un atteggiamento più distensivo da parte di Londra. La nuova prima ministra britannica, Liz Truss, da New York apre a un accordo con l’Ue per l’implementazione del protocollo sull’Irlanda del Nord, che potrebbe avere come data ultima il 10 aprile 2023, ovvero il 25esimo anniversario dalla firma dell’Accordo del Venerdì Santo, che nel 1998 aveva sancito la fine del conflitto nell’isola d’Irlanda. A favorire la distensione dei rapporti tra le due sponde della Manica è stato il presidente degli Stati Uniti, Joe Biden, preoccupato ancora una volta per un conflitto diplomatico tra Unione Europea e Regno Unito di cui al momento non si vede una via d’uscita.\n\n“Siamo impegnati a proteggere l’accordo del Venerdì Santo”, ha confermato l’inquilino della Casa Bianca rivolgendosi alla premier britannica in carica da due settimane. L’impegno diplomatico di Washington potrebbe aprire nuovi spiragli per un ammorbidimento delle posizioni della Commissione Europea, che a metà giugno ha scongelato una procedura d’infrazione contro il Regno Unito e ne ha attivate altre due per la decisione di Londra di tentare la strada della modifica unilaterale del protocollo sull’Irlanda del Nord. In qualità di capa negoziatrice delle relazioni post-Brexit nel precedente gabinetto Johnson, è stata proprio Truss la principale artefice della crisi tra Ue e Regno Unito e dopo la sua nomina a prima ministra sono iniziate a intensificarsi le voci di un’attivazione dell’articolo 16 del Protocollo, che sospenderebbe temporaneamente buona parte dei controlli mentre le due parti negoziano la sua applicazione.\n\nEcco perché è cruciale l’impegno della premier Truss per arrivare a un accordo sostenibile con Bruxelles, che risponda alle preoccupazioni della Commissione sulla possibilità che Downing Street 10 voglia cancellare con un colpo di spugna tutti i controlli sulle merci trasportate tra la Gran Bretagna e l’Irlanda del Nord, mettendo di fatto fine all’integrità del Mercato Unico dell’Ue sull’isola d’Irlanda. Il nuovo calendario su cui si sta convergendo suggerisce che Truss sarebbe disposta ad adottare un approccio meno conflittuale a proposito delle relazioni post-Brexit e, a confermare l’intensificarsi del dialogo a New York a margine dell’Assemblea Generale delle Nazioni Unite, è arrivato anche l’incontro tra la stessa Truss e la numero uno della Commissione, Ursula von der Leyen: nel condannare le recenti dichiarazioni di Vladimir Putin sulla guerra in Ucraina, la mobilitazione generale e la minaccia nucleare per difendere la Russia, le due leader hanno anche “discusso delle relazioni Ue-Regno Unito, tra cui l’energia, la sicurezza alimentare e il protocollo sull’Irlanda del Nord”, si legge nella dichiarazione congiunta.\n\nGood discussion with Prime Minister @trussliz on EU-UK relations and Russia's invasion of Ukraine. We condemn Putin’s actions and agree that his calls to mobilise parts of the population are a sign of weakness. Russia's invasion is failing. pic.twitter.com/b1Q3oZVmMn — Ursula von der Leyen (@vonderleyen) September 21, 2022\n\nAl centro della contesa tra Bruxelles e Londra c’è in particolare la questione del periodo di grazia per il commercio nel Mare d’Irlanda, ovvero la durata della concessione temporanea ai controlli Ue sui certificati sanitari – e non – per il commercio dalla Gran Bretagna all’Irlanda del Nord. Il tentativo di prorogare unilateralmente il periodo di grazia da parte del governo guidato da Boris Johnson aveva scatenato lo scontro diplomatico tra le due sponde della Manica, apparentemente risolto tra luglio e ottobre dello scorso anno: l’esecutivo comunitario aveva prima sospeso la procedura d’infrazione contro Londra, per cercare poi delle soluzioni di compromesso su tutti i settori più delicati, ma senza mai mettere in discussione l’integrità della parte dell’accordo di recesso tra Ue e Regno Unito siglato per garantire l’unità sull’isola d’Irlanda. La mossa unilaterale di Downing Street 10 di giugno ha però causato una dura risposta da parte della Commissione, con la riattivazione della procedura d’infrazione del marzo 2021.",
    "Bloody Sunday, la Regina Elisabetta e le responsabilità della strage che insanguinò l’Irlanda": "I paracadutisti della Regina, quelli in forza al Primo Battaglione del Parachute Regiment di stanza nell’Ulster, avevano già alle spalle una strage domenicale. La notte del 9 agosto 1971, nel quartiere cattolico di Ballymurphy, Belfast, avevano aperto il fuoco sui manifestanti che protestavano contro l’Operazione Demetrius, gli arresti di massa senza bisogno di prove, avviata quella stessa mattina. Ne avevano ammazzati 6. Un’altra persona ci avrebbe rimesso la pelle il giorno dopo, più ulteriori quattro l’11 agosto. Eppure proprio loro furono scelti per contenere la manifestazione convocata per domenica 30 gennaio nella città che gli inglesi chiamavano Londonderry e gli irlandesi Derry. Sarebbe finita con 13 cadaveri e una quattordicesima vittima sarebbe spirata all’ospedale qualche giorno dopo. La storia d’Irlanda è costellata da domeniche di sangue. Ma da allora il Bloody Sunday per eccellenza è quel 30 gennaio 1972, all’inizio dell’anno più insanguinato nella lunga guerra che nel Regno Unito è comunemente definita “The Troubles”. Solo in quell’anno costò 500 morti.\n\nIn entrambe le stragi, l’esercito di sua Maestà sostenne di aver risposto al fuoco dei cecchini cattolici. L’inchiesta guidata dal barone di Widgery per la strage di Derry confermò nel 1980 quella versione. Solo nel 2010 una nuova inchiesta ha chiarito che i manifestanti uccisi erano tutti disarmati. Tutti. Quella domenica fu effettivamente sparato da un militante dell’Ira un solo colpo, che peraltro non colpì nessuno, quando la mattanza era già in corso. I parà avevano sparato senza motivo. Alla fine anche per Ballymurphy è arrivata la verità: come mesi dopo a Derry anche lì i militari avevano sparato su persone disarmate e senza correre alcun serio rischio. C’è voluto mezzo secolo. L’inchiesta si è conclusa nel maggio 2021. Anche a Derry la manifestazione di domenica 30 gennaio era stata convocata contro la regola introdotta nell’agosto precedente, quella degli arresti di massa e della detenzione prolungata senza processo, oltre che contro il divieto di manifestare per tutto l’anno deciso dal governo dell’Irlanda del Nord il 18 gennaio.\n\nSulla carta la detenzione senza processo avrebbe dovuto colpire tutti i gruppi armati, i cattolici dell’Ira Official e quelli molto più agguerriti dell’Ira Provisionals, i protestanti dell’Upv (Ulster Prtestant Volunteers) braccio armato del movimento fondamentalista anticattolico fondato nel 1966 dal reverendo e futuro primo ministro Ian Pasley. Nei fatti tutti i 350 arrestati dell’Operazione Demetrius erano cattolici e nessuno faceva parte dell’Ira. Eppure quando le truppe inglesi erano arrivate a Belfast e Derry per “ripristinare l’ordine”, il 14 agosto 1969, erano state accolte con applausi e sollievo dai cattolici, convinti che avrebbero costituito una garanzia rispetto alle violenze e ai continui attacchi delle forze di polizia dell’Ulster, la Ruc, e dei gruppi protestanti estremisti. In quell’estate del ‘69 gli scontri e le violenze erano già all’ordine del giorno. Le manifestazioni dei cattolici erano cominciate nell’estate del 1968 e le testimonianze dell’epoca e dei protagonisti non raccontano affatto una storia di opposti integralismi etnici o religiosi.\n\nAl contrario nella memorialistica tutti ricordano le immagini delle manifestazioni dei neri nel Sud degli Usa, tutti insistono sulla somiglianza tra la loro lotta e quella per i diritti civili dall’altra parte dell’oceano. L’Ulster era l’Alabama d’Europa. I cattolici erano discriminati da ogni punto di vista, incluso quello elettorale dal momento che la legge concedeva il diritto di voto solo ai proprietari di casa, in maggioranza protestanti. La scintilla fu forse la discriminazione nell’assegnazione degli alloggi. Nei ghetti cattolici come Bogaside a Derry, allora l’area a più alta densità di popolazione d’Europa, il sovraffollamento e le condizioni abitative erano disperate. A partire dall’autunno del 1968 la repressione delle manifestazioni da parte della Ruc, gli attacchi ai quartieri dei cattolici e le bombe nei loro locali erano diventati continui. I cattolici reagirono barricando i loro quartieri, resi inaccessibili alle stesse forze di polizia e alle stesse truppe inglesi.\n\nL’illusione che l’esercito di Elisabetta II sarebbe stato imparziale durò pochissimo. Nel 1970 e ‘71 la violenza dei militari non fu diversa da quelle delle Ruc e dei fondamentalisti protestanti. Gli inglesi resero subito chiaro che erano lì per spalleggiare una parte, quella più debole, contro l’altra. Gli arruolamenti nell’Ira, che fino a quel momento avevano battuto la fiacca, iniziarono a impennarsi. Forse la mattina di domenica 30 gennaio la situazione non era ancora del tutto compromessa. Almeno parte del comando inglese mirava a evitare incidenti gravi. La manifestazione fu autorizzata ma solo nel perimetro della “Free Derry”, i quartieri cattolici circondati dalle barricate, Creggan e Bogside, senza poter però raggiungere il centro: 26 blocchi circondati dai militari chiudevano tutti gli accessi al centro. Al comandante del battaglione dei parà , Wilford fu ordinato di adoperare proiettili di gomma, idranti e gas lacrimogeni uscendo dai varchi solo di fronte a tentativi di sfondamento ma senza inseguire i manifestanti per le strade: ordine che Wilford scelse di trasgredire.\n\nQuando la manifestazione, circa 15mila persone, arrivò di fronte ai blocchi gli organizzatori decisero di arretrare dirottarla verso il cosiddetto “Free Derry Corner”. Alcuni ragazzi si staccarono per lanciare pietre e bottiglie come era ormai nella norma in ogni manifestazione. Alle 15.45 i primi spari: dopo un lancio di pietre, i parà aprirono il fuoco colpendo un ragazzo di 15 anni e un passante, John Johnston, 59 anni, che sarebbe morto per le ferite quattro settimane dopo. Il massacro si compì nell’arco di soli 10 minuti, un quarto d’ora più tardi. Contravvenendo alle disposizioni, i soldati passarono il varco inseguendo i manifestanti nelle strade di Bogside, alcuni di loro furono circondati in un parcheggio, Jackie Duddy, 17 anni, fu la prima vittima della giornata. Il prete che correva al suo fianco, padre Edward Daly, due anni dopo Vescovo di Derry, diventò il simbolo stesso della giornata quando, sventolando un fazzoletto intriso del sangue del ragazzo, cercò inutilmente di salvarlo. Nei decenni successivi Daly sarebbe stato sempre impegnato in una lotta su due fronti: a sostegno dei diritti dei cattolici ma anche contro la violenza dei militanti dell’Ira, che tuttavia rifiutò sempre di scomunicare.\n\nQuasi nello stesso momento un gruppo di parà arrivò di fronte a una delle barricate cattoliche che chiudevano gli accessi a Free Derry. Sparò sia su quelli che cercavano di mettersi in salvo sia su quelli che dalla barricata tiravano sassi e bottiglie. Alla fine le vittime alla barricata di Rossville Street furono 6 più un ferito. Michael Kelly e Hugh Gilmour, entrambi di 17 anni, furono colpiti alle spalle mentre correvano verso il riparo. William Nash, 19 anni, fu raggiunto dai colpi al petto sulla barricata. Il padre, Alexander, fu ferito mentre cercava di prestargli soccorso insieme a un gruppo di giovani due dei quali, John Young e Michael McDaid, 17 e 19 anni, furono colpiti a morte. L’ultima vittima della sparatoria, Kevin McElhinney, fu ferita a morte mentre correva verso la barricata.\n\nI manifestanti cercarono altre vie di salvezza. Un gruppetto fu circondato in un cortile vicino Glanfada Parl. Jim Wray, 22 anni, fu colpito e poi finito mentre era già a terra. A William McKinney, 26 anni, spararono alle spalle. Di lì i parà si spostarono e si trovarono di fronte altri fuggitivi. Gerry McKinney, 35 anni, alzò le mani gridando di non sparare: fu fucilato sul posto e la stessa pallottola, dopo avergli trapassato il petto, finì anche Gerry Donaghy, 17 anni. Il raid proseguì. I medesimi soldati, arrivando da Glanfada Park, colpirono Patrick Doherty, 31 anni, mentre provava a scappare. I colpi però non lo uccisero subito: Continuò a gemere e lamentarsi a terra finché Barney McGuigan, 41 anni, che era acquattato al sicuro, si fece coraggio e tentò di aiutarlo. Uscì allo scoperto sventolando un fazzoletto bianco ma fu subito abbattuto dallo stesso militare che aveva colpito Doherty.\n\nIl giorno dopo, alla Camera dei Comuni, l’esercito, il ministro della Difesa e il segretario di Stato Maudlin sostennero che i soldati erano stati attaccati con armi da fuoco. La parlamentare socialista nordirlandese Bernadette Devlin, dopo che le era stato impedito di intervenire, prese a schiaffi Maudlin. Il 2 febbraio, lo stesso giorno dei funerali, una folla immensa attaccò e incendiò l’ambasciata inglese a Dublino. Il 22 febbraio l’Ira fece esplodere per rappresaglia un’autobomba nel quartier generale dei Parà ad Aldershot: tra le sette vittime sei erano lavoratori che prestavano servizio nella caserma. La domenica di sangue fu un passo senza ritorno: i Troubles proseguirono fino all’accordo di pace dell’aprile 1998. Le vittime furono oltre 3500, più della metà delle quali civili.\n\n© Riproduzione riservata\n\nDavid Romoli",
    "Aste in Irlanda: Aprono oggi le Tattersalls Ireland September Yearling Sale. Il catalogo e live streaming.. – Equos": "Aste in Irlanda: Aprono oggi le Tattersalls Ireland September Yearling Sale. Il catalogo e live streaming..\n\nÈ tempo di aste ed oggi ci si sposta in Irlanda, dove sono in programma le Tattersalls Ireland September Yearling Sale, che tornano dunque in Irlanda dopo la parentesi inglese. A Fairyhouse sfileranno 480 yearlings frutto di selezione dell’isola verde, da oggi e fino a domani 21 Settembre. Qui molto spesso gli italiani hanno fatto grossi affari.\n\nCi sono figli di stalloni cosiddetti “proven” come Acclamation, Australia, Bated Breath, Churchill, Dark Angel, Footstepsinthesand, Havana Gold, Invincible Spirit, Kingman, Kodiac Mehmas, Nathaniel, New Bay, Oasis Dream, Sea The Stars, Showcasing e Zoustar. Poi stalloni giovani come Advertise, Blue Point, Calyx, Crystal Ocean, Eqtidaar, Inns Of Court, Invincible Army, Land Force, Le Brivido, Magna Grecia, Masar, Phoenix Of Spain, Soldier’s Call, Study Of Man, Ten Sovereigns, Too Darn Hot and e Waldgeist.\n\nSi comincia alle 11 ora italiana, il catalogo è disponibile cliccando QUI. Il live qui sotto",
    "Equitazione, Eventing Nations Cup Ballindenisk 2022: il cross country riscrive la classifica finale": "Si è conclusa l’ottava tappa dell’Eventing Nations Cup 2022 di equitazione, che non è stata valida per la classifica generale, dato che sono stati soltanto due i Paesi che hanno iscritto una squadra, ovvero Irlanda e Gran Bretagna, mentre il regolamento prevede che per validare una tappa siano necessarie tre squadre al via.\n\nA Ballindenisk, in Irlanda, oggi, domenica 25 settembre, è terminato il concorso individuale con il cross country: è passata in testa dopo la terza ed ultima prova la britannica Selina Milnes su Iron con 28.6 penalità. Dei 28 binomi ancora in gara soltanto 20 hanno portato a termine la prova, con un solo netto nel tempo.\n\nCLASSIFICA INDIVIDUALE\n\n1 Iron – Selina Milnes (Gran Bretagna) 28.6\n\n2 DHI No Fear – Clare Abbott (Irlanda) 34.9\n\n3 Galileo Nieuwmoed – David Doel (Gran Bretagna) 36.9\n\n4 Cooley For Sure – Greta Mason (Gran Bretagna) 37.0\n\n5 Grantstown Jackson – Sarah Ennis (Irlanda) 46.1\n\n6 Tomatillo – Aaron Millar (Gran Bretagna) 47.7\n\n7 Red Ace – Heidi Brabazon (Irlanda) 47.7\n\n8 FE Coldplay – Angus Smales (Gran Bretagna) 48.9\n\n9 Friendship VDL – Aaron Millar (Gran Bretagna) 49.7\n\n10 Out Of Print – Nicola Ennis (Irlanda) 51.9\n\n11 Guidam Roller – Alex Donohoe (Irlanda) 52.2\n\n12 Shannondale Icarus – Louise Bloomer (Irlanda) 33.3\n\n13 Opposition Aphrodite – Kirsty Chabert (Gran Bretagna) 61.7\n\n14 Piltown OBOS – Patrick Whelan (Irlanda) 66.5\n\n15 Rubix Kube – Sarah Dowley (Irlanda) 72.2\n\n16 Hi Happy Harry – Steven Smith (Irlanda) 84.8\n\n17 HL Marley and Me – Laura Kelly (Irlanda) 85.9\n\n18 Bob Cotton Bandit – Laura Birley (Gran Bretagna) 88.2\n\n19 Think it Over – Meghan Healy (Irlanda) 90.5\n\n20 Newferry Jagermeister – Steven Smith (Irlanda) 90.9\n\nEL Ferro Point – David Doel (Gran Bretagna) EL\n\nEL Wellan Graffiti – Molly Evans (Irlanda) EL\n\nEL Chance Encounter VII – Gillian Beale King (Stati Uniti) EL\n\nEL Mr Mighty – Clare Abbott (Irlanda) EL\n\nEL Callista du Mazes – Noor Slaoui (Marocco) EL\n\nEL Opposition Heraldik Girl – Kirsty Chabert (Gran Bretagna) EL\n\nEL Valmy Biats – Emily King (Gran Bretagna) EL\n\nRET Bonmahon Liberation – Sarah Dowley (Irlanda) RET\n\nWD Quingenti – Lucca Stubington (Irlanda) WD\n\nEL Fort Arthur Little Dolly – Alice Copithorne (Irlanda) EL\n\nWD Oughterard Diva – Patrick Byrne (Irlanda) WD\n\nWD Millridge Atlantis – Ian Cassells (Irlanda) WD\n\nFoto: LiveMedia/Roberto Bettacchi/SportReporter",
    "“Doppia laurea a Torino e in Costa Azzurra, poi Usa e Irlanda. Ora Valencia. In Italia mi offrivano uno stipendio più basso del 30%”": "“Se guardo alla velocità a cui viaggiano gli altri Paesi, nel settore hi-tech, come anche sui diritti, l’Italia mi sembra lenta e tradizionalista: è rimasta indietro”. Christian Palmiero è nato a Gaeta: molte spiagge, piccolo borgo, vita tranquilla, turisti d’estate. A 18 anni si iscrive al Politecnico di Torino per studiare Ingegneria informatica. È tra le università più prestigiose per i suoi studi e la sceglie in larga parte per questo: “Sono una persona ambiziosa – ammette – guardo ai gradini più alti delle classifiche. A Torino ho trovato un ambiente amichevole e una qualità della didattica altissima: mette nelle condizioni di affrontare tutte le sfide future”. Eppure, già in magistrale cerca la sua strada altrove e vince una borsa di studio per doppia laurea franco-italiana tra le università di Sophia Antipolis, in Costa Azzurra, e il Politecnico di Torino. “Le lezioni italiane – spiega Christian – erano un gradino sopra, ma l’ambiente francese era più dinamico e la ricerca sperimentale più valorizzata che in Italia”.\n\nA guidarlo nelle scelte è soprattutto l’opportunità di crescita. Volendo lavorare sui sistemi informatici embedded, cioè quei sistemi che contengono componenti elettronici integrati, cerca un posto in cui lo studio può essere un trampolino di lancio per la carriera. “Sophia Antipolis mi offriva opportunità importanti, ma ero giovane e il contesto della città mi stava stretto”. Palmiero, cresciuto a basket e fantasie da Silicon Valley, punta agli Usa: “Le più grandi rivoluzioni nel mio settore sono nate lì e volevo entrare in uno dei colossi americani di microchip. Ma le aziende – spiega – non aprono facilmente ai neolaureati europei, principalmente per una questione di visti”. Ad accoglierlo, nel 2017, è la Columbia University di New York, con un progetto su nuove architetture per i sistemi di sicurezza dei computer. “Furono i sei mesi più produttivi della mia vita – racconta – perché ero felice di avere realizzato il mio sogno americano. Il gruppo di lavoro era preparato, New York era magica e io ero pronto a inserirmi in qualunque contesto”.\n\nNella Grande mela, Palmiero si nutre di relazioni multietniche, ma ha anche il primo impatto con i tanti italiani costretti a emigrare per ragioni di lavoro: “Nel mio team di ricerca alla Columbia eravamo all’incirca venti, quasi la metà era italiana”. Finita la tesi, a 24 anni, Christian manda il curriculum ovunque. Fa un tentativo anche a Torino ma non va in porto: “Ho provato per avere un’idea di come sarebbe stato rimanere in Italia. Mi accorsi che lo stipendio proposto dagli altri Paesi era superiore a quello italiano di circa il 30%. Mi stupì inoltre ricevere domande molto personali al colloquio psico-attitudinale, decisi di chiudere lì la cosa”. Secondo gli ultimi dati Ocse, nel 2021 gli stipendi italiani annuali hanno ripreso timidamente a crescere, ma la situazione rimane tra le più stagnanti, con un incremento dello 0,3% in 30 anni.\n\nPalmiero prova a farsi reclutare altrove, e sceglie una multinazionale con una piccola sede a Cork, in Irlanda, dove rimane dal 2018 al 2021. “Quando ho iniziato, l’ufficio era nuovo. I dipendenti sono passati da 80 a 300 in tre anni e c’è stato un grande investimento sui giovani. Mi hanno proposto un salario che per loro era la base ma per me era molto favorevole”. Anche in quel caso, si guarda intorno e vede tanti connazionali: “Circa il 25% dei dipendenti era italiano. Lavoravo a microchip per auto a guida autonoma, professionalmente è l’azienda in cui mi sono formato”. Tre anni però destinati a finire a causa del clima ostile della città. Oggi Palmiero lavora a Valencia, in Spagna. L’ha scelta per il lavoro, il clima, i diritti. Due di questi tre fattori, per la sua esperienza, mancano in Italia. “Volevo spostarmi in un Paese mediterraneo, ma l’Italia non offre opportunità lavorative nel mio campo: ho optato per Valencia, accettando un compromesso salariale. Qui ho trovato un buon equilibrio” – spiega. A preoccuparlo adesso non è tanto la crisi dei microchip che impatta il suo settore – di cui dice “comincio a sentirne i primi effetti ma sono lievi” – è piuttosto la sua compagna, italiana e medico, con cui vuole costruire un futuro: “È possibile che mi raggiunga in Spagna: l’Italia va a una velocità troppo lenta rispetto al resto d’Europa. All’estero mi sono abituato a paesi progressisti”. La Spagna, primo Paese a riconoscere il congedo parentale equivalente, ne ha dato prova anche nei giorni scorsi approvando una legge sulla salute sessuale. Sarà consentito l’aborto dai 16 anni senza il consenso dei genitori, e garantito il congedo mestruale retribuito in caso di ragioni mediche. Ma non è solo questo: “Il salario minimo per esempio qui esiste dallo scorso febbraio. In Italia – spiega – ancora è motivo di contesa politica. L’Italia è troppo tradizionalista, immobile in molti casi”.",
    "L’Irlanda del Nord ancora senza un governo": "Tra le priorità della nuova premier britannica, Liz Truss, non va trascurato il superamento del pericoloso stallo politico nel quale si trova da maggio l’Irlanda del Nord. E non è irrilevante che Belfast, capitale della nazione storicamente divisa tra unionisti e nazionalisti, sia stata scelta per la prima visita del re Carlo iii nell’ottica di inviare un messaggio di unità. Dopo le elezioni di maggio, vinte per la prima volta nella storia dal partito nazionalista del Sinn Féin, l’Irlanda del Nord non intravede ancora la possibilità di formare un esecutivo. In base agli “Accordi del Venerdì Santo” del 1998 — che hanno creato l’architettura istituzionale, a presidio della pace da quasi 25 anni — i partiti unionisti e nazionalisti si dividono le cariche di premier e vicepremier che, nonostante ...\n\nQuesto contenuto è riservato agli abbonati Cara Lettrice, caro Lettore,\n\nla lettura de L'Osservatore Romano in tutte le sue edizioni è riservata agli Abbonati\n\nABBONATI",
    "Ok, un oggetto misterioso ha attraversato i cieli di Scozia e Irlanda (VIDEO)": "Mercoledì notte il cielo di Scozia e Irlanda del Nord è stato attraversato da qualcosa. Centinaia di persone con lo sguardo rivolto verso il cielo, dalle strade, dalle finestre di casa e dalle colline hanno seguito con gli occhi questo oggetto non identificato. Ma quello che ci interessa è che lo hanno ripreso con il telefono.\n\nNel Regno Unito esiste il Meteor Network, una fiorente comunità di scienziati-cittadini che monitorano il cielo per passione e che cercano di studiare i fenomeni metereologici che lo scuotono.\n\nThis content is imported from Twitter. You may be able to find the same content in another format, or you may be able to find more information, at their web site.\n\nDid I legit just see a shooting star in Motherwell or is that something crashing out the sky? pic.twitter.com/DBQh8zXjnT — Rhiannon Hayes (@RhiannonHayes12) September 14, 2022\n\nIl centralino di questa associazione, mercoledì alle 21, è esploso di segnalazioni, registrandone almeno 200. In un tweet la rete ha affermato che stava \"indagando per accertare quale fosse l'oggetto: un meteorite o detriti spaziali\". In un altro post ha aggiunto: “La maggior parte delle segnalazioni provengono dalla Scozia e dall'Irlanda del Nord. Abbiamo appena superato le 200\".\n\nThis content is imported from Twitter. You may be able to find the same content in another format, or you may be able to find more information, at their web site.\n\nhave i just seen a meteor fly over Johnstone?? pic.twitter.com/lPK14hTzxl — dn (@dannynellx) September 14, 2022\n\nL'utente di Twitter Chris Duffield ha pubblicato: \"Sembra che tutti coloro che l'hanno visto siano rimasti a bocca aperta. Vivendo su una collina, sono fortunato ad avere una visuale chiara e senza ostacoli del cielo e potrei seguirla dirigendomi verso l'Irlanda. Mai visto niente di simile\".\n\nSecondo voi c'è? Credo che lo scopriremo molto presto.\n\nThis content is imported from Twitter. You may be able to find the same content in another format, or you may be able to find more information, at their web site.",
    "La Commissione europea ha approvato l’estensione di un regime irlandese per il rimborso dei contributi previdenziali a carico dei datori di lavoro per i marittimi su alcune navi fino a dicembre 2028.": "L’obiettivo del regime è aumentare l’attrattiva per le compagnie di navigazione irlandesi di assumere marittimi, migliorando così la competitività del settore marittimo irlandese.\n\nLa misura è stata originariamente approvata dalla Commissione nel settembre 1999, è stata prorogata nel 2005, 2011 e 2018 e scadrà il 31 dicembre 2022.\n\nLa Commissione afferma che l’Irlanda ha notificato la proroga del regime fino al 31 dicembre 2028, con un aumento del budget di 300.000 euro, portando il budget complessivo a 4,2 milioni di euro.\n\nNell’ambito del regime, l’aiuto assumerà la forma del rimborso dei contributi previdenziali ai datori di lavoro dei marittimi che lavorano su navi iscritte nel registro marittimo di uno Stato membro dello Spazio economico europeo.\n\nLe navi registrate devono essere semoventi e avere più di 100 tonnellate di stazza lorda.\n\nLa Commissione afferma di aver valutato il regime in base alle norme dell’UE sugli aiuti di Stato, e in particolare all’articolo 107, paragrafo 3, lettera c), del trattato sul funzionamento dell’Unione europea e agli orientamenti sugli aiuti di Stato al trasporto marittimo.\n\nLa Commissione afferma di aver ritenuto che il regime continua a essere “necessario e appropriato per promuovere l’attrattiva dell’occupazione della gente di mare in Irlanda e rafforzare la competitività degli operatori marittimi irlandesi”.\n\nHa affermato che la misura “continua ad essere proporzionata, in quanto è limitata al minimo necessario e ad avere un impatto limitato sulla concorrenza e sugli scambi tra Stati membri”, e quindi l’estensione è in linea con le norme dell’UE sugli aiuti di Stato.",
    "In Irlanda centinaia di migliaia di bovini dovranno essere abbattuti per ridurre le emissioni di gas serra": "Il piano del governo per ridurre le emissioni agricole del 25% entro il 2030 farà fallire molte aziende agricole e potrebbe portare all'abbattimento di centinaia di migliaia di bovini\n\nIl governo irlandese entro il 2030 si è posta come obiettivo quello di ridurre del 25% le emissioni di gas serra nel settore agricolo. Questa decisione potrebbe portare all’abbattimento di centinaia di migliaia di mucche ritenute in parte responsabili della crisi climatica.\n\nDa qualche settimana in Irlanda va in scena un’aspra battaglia tra ambientalisti, mondo della politica e allevatori. Il tutto dopo la decisione del governo di fronteggiare la crisi climatica ponendosi come obiettivo quello di ridurre le emissioni di gas serra nel settore agricolo. Da qui, la protesta degli allevatori per il fallimento delle loro aziende agricole e l’eventuale abbattimento di capi di bestiame.\n\nSecondo il governo, le aziende agricole sarebbero responsabili del 37,5% delle emissioni complessive, la percentuale più alta dell’Unione Europea, data in buona parte proprio dagli allevamenti.\n\nAltri settori dovranno affrontare obiettivi ancora più elevati – i trasporti devono ridurre le emissioni del 50%, gli edifici commerciali e pubblici del 40% – ma le proteste più forti sono arrivate dagli agricoltori, perché qui si parla di una vera e propria strage di bovini. Nel Paese ci sono, infatti, oltre 7 milioni di capi di bestiame, un numero più alto di quello della popolazione stessa.\n\n“L’atmosfera è estremamente messa alla prova, è difficile quantificare la situazione reale”, spiega Pat McCormack, capo della Irish Creamery Milk Suppliers Association. Ciò che è reale è che a pagarne le conseguenze potrebbero essere proprio i bovini che secondo il partito dei Verdi, sarebbero solo il capro espiatorio.\n\nIl tutto avviene in una situazione che ha del paradossale. Fino a qualche mese fa, era stato proprio il governo irlandese ha incoraggiare gli allevatori ad espandersi per sfruttare la fine delle quote latte dell’UE. Gli agricoltori, così, hanno investito in nuove attrezzature e i capi di bestiame sono cresciuti sempre più, basti pensare che il 90% dei prodotti che riempiono gli scaffali di tutto il mondo provengono proprio dall’Irlanda.\n\nLa partita si giocherà tutta nelle prossime settimane, anche se gli scettici dicono che anche se tutti gli obiettivi venissero raggiunti, l’Irlanda non arriverà alla riduzione delle emissioni del 51% prevista dalla legge.\n\nFonte: The Guardian\n\nLeggi anche:",
    "Anna, l'irlandese in spiaggia contro l'immondizia di Palermo": "Il suo video alla spiaggia della Bandita, con guanti, paletta e sacchi neri in mano ha fatto il giro del web. \"Amo Palermo e voglio iniziare per prima a prendermene cura. L'immondizia non fa bene a questa città\". Da straniera in vacanza a neoresidente catturata dal bel clima e dai monumenti di Palermo, Anna Fetton, 58 anni, ex avvocata irlandese, ora in pensione, ha deciso di trasferirsi in Sicilia per il resto della sua vita.",
    "Von der Leyen vede Truss, il dossier Irlanda del Nord tra i temi - Europa": "BRUXELLES - Bilaterale a margine dell'Assemblea Generale dell'Onu per la presidente della Commissione Ue Ursula von der Leyen e la premier britannica Liz Truss. Von der Leyen e Truss \"hanno condannato con forza le azioni della Russia in Ucraina e hanno convenuto che i recenti appelli di Putin a mobilitare parti della popolazione sono un segno che l'invasione russa sta fallendo. È una dichiarazione di debolezza. Hanno riconosciuto il coraggio e l'audacia del popolo ucraino e hanno sottolineato il loro impegno comune a sostenere l'Ucraina nella sua lotta fino a quando sarà necessario\", spiega una nota della Commissione Ue. La numero uno di Downing Street e von der Leyen \"hanno inoltre discusso delle relazioni Ue-Regno Unito, tra cui l'energia, la sicurezza alimentare e il Protocollo dell'Irlanda del Nord\", si legge nella nota.",
    "Elisabetta: storico Bruni, 'salda e pop, successione influirà su Scozia e Irlanda del nord?'": "\"Bisogna considerare la lunghezza del regno di Elisabetta per capire il suo ruolo. E' stato il sovrano più a lungo in carica nella storia della Gran Bretagna, accompagnando un enorme cambiamento del Regno Unito, sia da un punto di vista interno che di ruolo internazionale. Quando è salita al trono la Gran Bretagna aveva vinto la II guerra mondiale, aveva un impero ma si avvertivano i primi segnali di sgretolamento di questo potere\". Lo dice all'Adnkronos Domenico Bruni, storico alla School of Government Luiss Guido Carli, esperto di storia politico istituzionale della Gran Bretagna, che intervenendo sulla morte di Elisabetta II osserva: \"Bisognerà vedere quale potrebbe essere la reazione dell'opinione pubblica in quei contesti territoriali dove ci sono già tensioni. La successione influirà sull'Irlanda del nord o la questione scozzese (pronta a tenere un nuovo referendum sul Regno Unito - ndr)?\".\n\nSecondo lo storico, \"Elisabetta II ha dato saldezza istituzionale al Paese durante le fasi di trasformazione della politica estera e interna nel II dopoguerra garantendo al sistema politico britannico la stabilità necessaria per assorbire queste trasformazioni\". Significativo il suo ruolo nel referendum sull'indipendenza della Scozia (2014), quando nonostante la posizione ufficiale della Corona fosse improntata alla neutralità, la regina in una conversazione privata tenutasi in presenza della stampa che si assiepava all'uscita dalla cappella del castello di Balmoral, dichiarò che si augurava che la gente \"pensasse con molta attenzione al suo futuro\". \"La Sovrana ha contribuito al risultato - ricorda Bruni - E' stata una figura utile a esprimere l'unità del Regno e del Commonwealth, sua costruzione istituzionale, anche grazie al suo gradimento 'pop'\".\n\n\"La figura di Carlo è molto diversa rispetto a quella della madre - prosegue lo storico - sia per il modo che per il tono in cui comunica e si rapporta al mondo politico. La Regina non ha mai superato i limiti secondo cui una monarchia costituzionale regna ma non governa. Il figlio Carlo è più propenso a far sentire la sua voce a ministri e leader politici. Bisogna vedere adesso come interpreterà il suo ruolo di sovrano. E bisognerà vedere quale potrebbe essere la reazione dell'opinione pubblica in quei contesti territoriali dove ci sono già tensioni. La successione influirà sulla questione scozzese o sull'Irlanda del nord?\". (di Roberta Lanzara)",
    "Il re Carlo III va Scozia, Irlanda del Nord e Galles: l'ombra dell'indipendentismo": "Problemi in vista, non solo per il Commonwealth: le prime visite del nuovo sovrano sono intrise di rischi. E la presenza costante della premier Truss desta perplessità\n\nLondra. Le spinte repubblicane rischiano di frammentare il Commonwealth, come si è visto dall’annuncio del premier di Antigua e Barbuda, che ha promesso un referendum per archiviare la monarchia entro tre anni. Ma anche il Regno Unito non se la passa benissimo. Pur non avendo alcuno scopo politico, il viaggio di re Carlo III in Scozia, Irlanda del Nord e Galles rischia di essere funestato dall’ombra dell’indipendentismo da Londra. E non si tratta solamente della Scozia, dove il partito di governo - l’Snp della prima ministra Nicola Sturgeon, che oggi ha reso omaggio alla regina e si è detta pronta a “sostenere” re Carlo - è apertamente a favore della secessione da Londra, pur essendo contrario alla sostituzione della monarchia. Anche i viaggi in Irlanda del Nord, previsto per martedì, e Galles, venerdì, sono intrisi di rischi. Dopo avere tenuto il suo primo discorso davanti a deputati e Lord in seduta congiunta a Westminster, il monarca si è recato in visita a Edimburgo, dove il Parlamento scozzese ha espresso le condoglianze per la morte della regina.",
    "FLASH – Irlanda. Migliaia di persone marciano per la Vita": "Migliaia di persone hanno partecipato alla Marcia per la Vita che si è tenuta ieri a Dublino. I manifestanti hanno marciato per le vie della città per chiedere al governo di affrontare il problema dell'enorme aumento del numero di aborti e di smettere di tenere le donne all'oscuro riguardo alle alternative all'aborto.\n\nEilís Mulroy del gruppo “Pro Life Campaign” ha infatti dichiarato: “Nei primi tre anni dall'introduzione della nuova legge sull'aborto, sono stati effettuati 20.718 aborti. Questa è una tragedia nazionale che richiede un'azione urgente per garantire che le donne che intendono abortire siano pienamente informate sulle possibili alternative”.\n\nIl successo della Marcia dimostra che sempre più persone in Europa stanno decidendo di mobilitarsi e di marciare per difendere la vita dei nascituri e la speranza è che questo trend s’intensifichi ulteriormente nei prossimi anni.\n\nFonte: LifeNews",
    "Ripartite le esperienze all’estero dell’Istituto Monti: è la volta di Germania e Irlanda": "I primi a ripartire erano stati 21 studenti di spagnolo con uno stage a Madrid già nel mese di marzo 2022. Avevano tanta voglia di tornare alla normalità, ma anche qualche timore dovuto all’incertezza della situazione; sono poi rientrati pienamente soddisfatti, con rinnovato entusiasmo per la lingua e il mondo spagnoli, e soprattutto consapevoli della riconquistata libertà di viaggiare.\n\nA luglio quattro alunni della attuale classe V LB (insieme con tre alunni dell’Istituto Giobert) hanno partecipato ad uno scambio linguistico e culturale organizzato dal Comitato di Gemellaggio di Biberach/Riß, la città tedesca gemellata con Asti, e promosso dal Comune di Asti. Si tratta di un’iniziativa che esiste da quasi vent’anni, offerta ogni anno a studenti provenienti da tutte le città europee gemellate con Biberach, ripresa la scorsa estate dopo due anni di pausa forzata a causa della pandemia. Ospitati presso famiglie locali, i ragazzi hanno frequentato un corso intensivo di lingua e partecipato ad un ricco programma pomeridiano immersi in un’atmosfera internazionale, a contatto con coetanei non solo tedeschi ma provenienti anche da Francia, Polonia, Inghilterra e Georgia.\n\nNella prima metà settembre è stata la volta di due stage linguistici, uno a Dublino e uno a Würzburg, in Alta Baviera, che hanno registrato entrambi la partecipazione di 42 studenti dell’Istituto. In particolare, lo stage linguistico curato dalla prof.ssa Maria Teresa Promis è stato la prima esperienza in Germania per tutti, con la formula classica: soggiorno presso famiglie locali, lezioni al mattino e nel pomeriggio attività varie alla scoperta della città e dei suoi tesori, compresa la visita alla famosa Residenza barocca e una salita all’antica fortezza che domina il centro storico, con drammatizzazione e rievocazione storica “in costume”.\n\nPer gli alunni di quarta e quinta le lezioni hanno integrato un interessante Percorso per lo sviluppo delle Competenze Trasversali e l’Orientamento (PCTO) legato a tematiche inerenti il mondo della pubblicità.\n\nPer tutti, infine, la gita a Bamberg con passeggiata nell’animato centro storico, patrimonio dell’UNESCO dal 1993, e a seguire la visita guidata ad un birrificio artigianale vincitore di molti premi qualità, tra cui la medaglia d’argento alla World Beer Cup 2022.\n\nParticolarmente vivaci la partecipazione e l’interesse degli studenti, che hanno avuto finalmente la possibilità di un primo contatto con il mondo tedesco e di un riscontro delle competenze acquisite a scuola.\n\nVivendo con le famiglie ospitanti hanno sperimentato una nuova quotidianità, si sono confrontati con un’altra cultura e hanno naturalmente migliorato il loro tedesco.\n\nIn attesa dei prossimi appuntamenti, previsti per la primavera 2023, con uno stage in Francia, ad Antibes, e un nuovo stage in Spagna, tutti gli studenti ripartono con rinnovata motivazione allo studio, e non solo delle lingue.",
    "Truss-Biden, importante proteggere pace in Irlanda del Nord - Ultima Ora": "(ANSA) - LONDRA, 06 SET - La nuova premier britannica Liz Truss e il presidente degli Usa Joe Biden si sono detti d'accordo \"sull'importanza di poteggere\" la pace in Irlanda del Nord, nel corso della prima telefonata tra i due, poche ore dopo l'ingresso di Truss a Downing Street. Lo riferisce l'ufficio della premier.\n\nTruss è stata sostenitrice di una legge al Parlamento britannico che cancellerebbe unilateralmente parti dell'accordo post Brexit Ue-Gb sul commercio con l'Irlanda del Nord, un provvediamento a cui si oppone Bruxelles e che rischia di avere conseguenze anche nei rapporti con gli Usa, grandi sponsor degli accordi di pace in Ulster. (ANSA).\n\n",
    "Liz Truss, che a settembre potrebbe sostituire Johnson, vuole sospendere il protocollo dell’Irlanda del Nord": "La corsa per diventare il prossimo Primo ministro britannico è alle battute finali e Liz Truss sembra pronta a vincere la sfida. Un incarico sì di prestigio, ma che porta in dote sfide impegnative. Prima tra tutte, l’eventuale sospensione del protocollo che consente il libero scambio tra Irlanda e Irlanda del Nord, una sospensione che Truss sembra intenzionata ad attuare.\n\nL’attuale Ministra degli esteri, 47 anni, ha superato il 42enne ex Ministro delle finanze Rishi Sunak con ampio margine nelle votazioni tra i membri del partito conservatore che decideranno la successione. La contesa va avanti da inizio luglio, quando Boris Johnson ha rassegnato le sue dimissioni in seguito alle polemiche scatenate dal Partygate.\n\nTruss, qualora battesse Sunak, è pronta a far scattare l’articolo 16, che sospende il protocollo sull’Irlanda del Nord. La mossa darebbe il via a nuove controversie e a un ulteriore peggioramento delle relazioni tra Londra e Bruxelles. I funzionari britannici affermano che è già stata soddisfatta la clausola che consente a entrambe le parti di adottare misure di emergenza se il protocollo causa “gravi difficoltà economiche, sociali o ambientali che rischiano di persistere” o “deviazioni del commercio”.\n\nSotto la guida di Johnson, le relazioni tra Londra e Bruxelles sono diventate sempre più tese e il protocollo per l’Irlanda del Nord, che Johnson ha negoziato e approvato, è stato un punto chiave per risolvere la contesa relativa alla Brexit. Il protocollo ha introdotto controlli doganali sui prodotti che arrivano in Irlanda del Nord dalla Gran Bretagna al fine di evitare un confine doganale rigido tra l’Irlanda del Nord e la Repubblica d’Irlanda. Tuttavia, ciò ha di fatto escluso l’Irlanda del Nord dal mercato interno del Regno Unito.\n\nLe prospettive di miglioramento delle relazioni UE-Regno Unito con il successore di Johnson sembrano scarse. Truss, che nel 2016 aveva sostenuto le ragioni del “Remain”, ha cercato di battere Sunak puntando su euroscetticismo e sostegno pieno alla Brexit. Giovedì scorso, in occasione di un evento relativo alla sfida per la leadership del partito conservatore, la candidata si è chiesta se Emmanuel Macron fosse «amico o nemico» del Regno Unito. Il presidente francese, di contro, aveva replicato che per la Francia il Regno Unito era «un amico e un alleato, chiunque siano i suoi leader, nonostante i piccoli errori che questi possono commettere nei loro discorsi».\n\nLa sospensione del protocollo, a cui si oppone la comunità unionista filo-britannica dell’Irlanda del Nord, sarebbe una mossa popolare anche tra i parlamentari conservatori, di cui Truss cerca l’appoggio. La spinta verso la sospensione è ulteriormente aumentata dopo che l’ufficio delle imposte del Regno Unito ha avvertito i produttori di acciaio che avrebbero subìto una tariffa del 25 per cento se avessero esportato in Irlanda del Nord a causa delle modifiche apportate alle norme doganali dell’Ue.\n\nIn qualità di Ministro degli Esteri, a giugno, Truss ha presentato la proposta di legge che mira a superare unilateralmente il protocollo. Il disegno di legge ha il sostegno della maggioranza alla Camera dei Comuni, ma è probabile che venga pesantemente emendato dalla Camera dei Lord, dove i conservatori sono in minoranza. Ciò potrebbe costringere il governo a invocare il Parliament Act per respingerlo, il che significa che il disegno di legge non potrebbe essere approvato prima della fine dell’anno. Secondo i funzionari britannici, l’attivazione dell’articolo 16 offrirebbe una soluzione “di ripiego” fino all’adozione del disegno di legge.\n\nNel frattempo, la Commissione europea ha aperto quattro nuovi procedimenti legali contro la Gran Bretagna per la mancata attuazione del protocollo da parte di Londra.\n\nLa sfida per la leadership\n\nInizialmente si erano qualificati per la corsa otto deputati conservatori, prima che i parlamentari del partito ne riducessero il numero attraverso cinque votazioni. Sunak è stato in testa a tutte le tornate, mentre Truss è arrivata ripetutamente terza, giungendo alla sfida finale del 20 luglio per soli 8 voti in più rispetto a chi la seguiva.\n\nSunak, tuttavia, ha subito le conseguenze del malcontento di alcuni membri del partito per il suo ruolo nell’estromissione di Johnson. I due candidati si sono confrontati sulle loro politiche e sui loro precedenti in diversi dibattiti televisivi e in una dozzina di incontri di fronte ai deputati, l’ultimo dei quali si terrà a Londra mercoledì sera. Ma, con i sondaggi che danno Truss in vantaggio di oltre 30 punti, la gara sembra di fatto chiusa.\n\nSi stima che abbiano partecipato alla votazione circa 200mila membri del Partito conservatore. Le votazioni (postali e online) si chiuderanno il 2 settembre. Il vincitore sarà annunciato lunedì prossimo e sostituirà Johnson al numero 10 di Downing Street dal giorno successivo. Per il nuovo Pm, subito la gestione della crisi dovuta dall’inflazione più alta degli ultimi 40 anni, oltre che della questione dazi tra le “due Irlande”.\n\nTerminata la sfida interna, i Tories si dovranno concentrare sulle prossime elezioni. Il partito laburista, principale rivale dei conservatori, vanta a oggi un vantaggio di oltre 10 punti in un panorama economico destinato a peggiorare. Le prossime elezioni politiche sono previste al più tardi per il gennaio 2025, ma potrebbero arrivare anche prima: l’opinione pubblica si aspetta che si tengano nel 2024.",
    "PROVVIGIONI D'IRLANDA. QUATTRO PROCURE INDAGANO, GLI SPONSOR SI DISSOCIANO, E QUEL CONSIGLIERE DA CACCIARE": "L’inchiesta sulle fantomatiche provvigioni da corrispondere a qualcuno vive oggi una nuova puntata. È chiaro che in ambiente federale, a questo punto, si parli di accanimento. Di un atteggiamento ostile da parte della stampa. Di un desiderio morboso di verità, quando la verità è chiara: dovevamo pagare delle provvigioni e pensavamo che una società irlandese fosse meglio per consentire al fortunato o ai fortunati di avere una minore pressione fiscale. Il problema però resta lì, sul piano dell’etica (ma ne conosceranno il significato i consiglieri federali e i vice presidenti tutti?) e della trasparenza, ma anche giuridico, perché ci sono stati chiaramente passaggi in consiglio poco ortodossi.\n\nOggi La Gazzetta dello Sport ha mandato in edicola una pagina intera dal titolo: “Le carte ai magistrati”. In sostanza veniamo a sapere che sono stati fatti quattro (4) esposti alle Procure della Repubblica: Milano, Roma, Padova e Vicenza. «Le ha mandate direttamente il sito ciclismoweb.net che per primo ha scoperchiato questo affare: sono state inviate volta per volta che venivano svelati i dettagli». Quindi, a questo punto, toccherà ai magistrati valutare il materiale prodotto e agire di conseguenza.\n\nLa “rosea”, spiega e presenta il caso con dovizia di particolari, tracciando un profilo della Reiwa e prefigurando i movimenti che potranno esserci a livello di giustizia sportiva o ordinaria. Anche il Corriere della Sera ha prodotto materiale molto interessante: sia sul sito (potete tranquillamente andare a verificare) che sul cartaceo.\n\nScrive Marco Bonarrigo: «Dopo Enervit spa, ieri anche Massimiliano Sanna, manager della Mp Filtri di Pessano, ha spiegato al Corriere della Sera che l’azienda ha “investito nella Fci senza intermediari, con un contratto proposto da Roberto Amadio, team manager delle nazionali. Siamo veri appassionati di ciclismo: la vicenda ci sconcerta». Gilberto Zaina, ceo di Acqua Dolomia: «Mai sentito parlare di Reiwa, siamo entrati su proposta di Amadio. Prenderemo le distanze anche sul piano legale». Amadio ha contattato anche la bellunese Buzzatti Trasporti. «Sono stupefatto e mortificato come imprenditore e italiano – spiega il ceo Mario Buzzatti -, ho firmato un contratto diretto di cui ho già pagato la prima data». Gianfranco Librandi, titolare della Tci Led: «Abbiamo firmato direttamente con la Fci – spiega il deputato di Italia Viva – grazie al consiglio di Gianni Bugno, un grande campione. Non avevamo nessun bisogno di intermediari».\n\nInsomma, tutte le aziende hanno detto di aver fatto accordi con Roberto Amadio, senza alcun bisogno di intermediari. Singolare che l’onorevole Librandi smentisca, quando lo stesso Cordiano Dagnoni, sempre sul “Corriere della Sera” (giovedì 25 agosto), aveva spiegato a Marco Bonarrigo: «Bugno ricorda male perché sono io che ho presentato a lui l’imprenditore che poi è diventato nostro sponsor, non lui a me».\n\nTutto molto bello, per dirla con Bruno Pizzul, un pasticciaccio in piena regola per dirla con Carlo Emilio Gadda, ma noi attendiamo sempre una domandina facile facile: a chi sarebbero dovuti andare quei soldi? È chiaro che l’avete capito bene. Basta che lo si dica e che gli si faccia un bonifico sul conto corrente in Italia. Non ce l’ha? Che lo faccia.\n\nPerò mi preme chiudere con una riflessione non meno grave e dolorosa: gli insulti che un consigliere federale avrebbe rivolto a Norma Gimondi. Bene, non solo il consiglio federale fatica a capire il momento e le carte che ha davanti al naso, ma non ha nemmeno la sensibilità di comprendere la gravità di questo gesto aberrante. E la cosa che più mi fa specie è sapere che non una donna si è alzata in solidarietà con Norma. Niente di niente. Spero che anche su questo si faccia chiarezza, e che questo signore – e mi sforzo di chiamarlo signore – venga accompagnato alla porta senza se e senza ma."
}