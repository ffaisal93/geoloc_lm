{
    "Norvegia: due nuovi arresti per l'attentato di giugno a Oslo": "Il bar teatro della sparatoria. KEYSTONE/EPA NTB/TERJE PEDERSEN sda-ats\n\nQuesto contenuto è stato pubblicato il 26 settembre 2022 - 14:50\n\n(Keystone-SDA)\n\nDue uomini sono stati arrestati in connessione con l'attacco terroristico dello scorso 25 giugno a Oslo, in cui un uomo ha sparato contro la folla davanti ad un gay bar uccidendo due persone e causando il ferimento di altre 20.\n\nL'attentatore Zaniar Matapour era stato arrestato sul posto dalla polizia. Matapour, cittadino norvegese di 43 anni con origini iraniane, era finora l'unica persona fermata per la sparatoria. Si rifiuta di parlare con la polizia e si trova attualmente sotto osservazione in un ospedale psichiatrico, per capire se soffre di disturbi mentali.\n\nUno dei due uomini arrestati ha 30 anni, è cittadino norvegese ed è precedentemente stato condannato per detenzione illegale di un'arma da fuoco MP40, lo stesso tipo usato nell'attacco di giugno. L'altro uomo è un cittadino somalo di 40 anni e anche lui è già noto alla polizia. \"Si dichiarano estranei alla vicenda\", ha detto il portavoce della polizia Børge Enoksen all'emittente pubblica norvegese Nrk, precisando che gli inquirenti sospettano ci sia un legame tra l'attentatore e i due uomini arrestati.\n\nIl 30enne arrestato avrebbe anche legami con Arfan Bhatti, cittadino norvegese di origini pakistane che è scappato in Pakistan per sfuggire all'arresto in collegamento con diversi casi di terrorismo islamico in Norvegia, secondo quanto riporta Nrk.\n\nAltri sviluppi Altri sviluppi L'epopea del contrabbando Storia di un fenomeno che ha profondamente marcato le regioni a cavallo tra Italia e Svizzera.",
    "Harald III, il re guerriero di Norvegia": "Harald III, soprannominato Hardråde (Duro Consiglio), morì il 25 settembre 1066 allorché una freccia gli si conficcò in gola durante la battaglia di Stamford Bridge, nel nord dell’Inghilterra. Quando uno dei suoi uomini gli chiese se era stato ferito gravemente, Harald rispose: «È una freccia sottile, ma sta facendo il suo lavoro».\n\nHarald viene colpito alla gola da una freccia durante la battaglia di Stamford Bridge Foto: Pubblico dominio\n\nEsilio in terra russa\n\nIl suo vero nome era Harald Sigurdsson e nacque a Ringerike (Norvegia) intorno all’anno 1015 (o forse 1016). Da giovane si dimostrò un ragazzo ribelle e molto ambizioso. Per Harald il suo fratellastro, il re Olaf Haraldsson, divenne un modello da seguire. Fu questo tratto a distinguerlo dai due fratelli maggiori, più simili al padre e preoccupati solo di mantenere le ricchezze della tenuta di famiglia. Nel 1028 il re danese Canuto I d’Inghilterra invase la Norvegia, e nella battaglia di Stiklestad, svoltasi nel 1030, Olaf perse la vita (in seguito sarebbe stato canonizzato). Harald, che all’epoca aveva quindici anni, andò in esilio insieme a un manipolo di uomini fedeli.\n\nCon l’aiuto di Rögnvald Brusason, che sarebbe diventato conte delle Orcadi, Harald rimase nascosto in una remota fattoria nell’est della Norvegia per poi attraversare le montagne e arrivare in Svezia. Un anno dopo, nel 1031, giunse alla Rus’ di Kiev (l’attuale Kiev), dove insieme ai suoi uomini fu ricevuto dal Gran principe Jaroslav il Saggio, la cui sposa, Ingegerd, era lontana parente di Harald. Jaroslav riconobbe subito il potenziale militare di Harald e, avendo bisogno di un leader di guerra, lo fece capitano delle sue truppe. Fu così che Harald partecipò alle campagne condotte da Jaroslav contro i polacchi nel 1031, e forse combatté anche contro altri nemici e rivali come i ciudi in Estonia, i bizantini, i peceneghi e altri nomadi delle steppe.\n\nSignore del Mediterraneo\n\nQuando Jaroslav si accorse che Harald e sua figlia Elisabetta avevano una relazione, il giovane fu costretto a fuggire a Costantinopoli. Harald attraversò con i suoi uomini l’Ucraina e il mar Nero, fino ad arrivare a Costantinopoli, dove si arruolò nella guardia variaga, un’unità formata esclusivamente da mercenari svedesi, danesi, norvegesi e islandesi. Harald divenne famoso in tutto il Mediterraneo e si meritò il soprannome di “devastatore della Bulgaria”.\n\nRitratto seicentesco del principe Jaroslav I di Kiev Foto: Pubblico dominio\n\nIn seguito alle sue vittoriose campagne in nord Africa, Siria, Palestina, Gerusalemme e Sicilia, Harald accumulò un’immensa fortuna derivata dai bottini di guerra, e con il tempo ottenne il ruolo di comandante della guardia variaga e ammiraglio della flotta bizantina, la più potente del Mediterraneo. Inoltre gli fu concessa l’autonomia per condurre degli attacchi contro i nemici di Bisanzio. Nel 1038 si unì a una spedizione bizantina per riconquistare la Sicilia dai saraceni, che vi avevano istituito un emirato nel 965. Le saghe nordiche raccontano che Harald e i suoi uomini riuscirono a prendere quattro città Siciliane prima del 1041, anno in cui la spedizione terminò e la guardia variaga fu mandata a soffocare una rivolta normanna in sud Italia.\n\nDopo essere fuggito dalla sua terra, Harald divenne comandante della guardia variega bizantina, conquistò quattro città siciliane e vinse diverse campagne militari in Africa e Medioriente\n\nHarald rimase al servizio di Bisanzio fino al 1042, quando tornò alla Rus’ di Kiev. Lì riuscì finalmente a sposare Elisabetta, la figlia di Jaroslav. Secondo le cronache, Jaroslav acconsentì alle nozze perché Harald era diventato ricco. Durante il tempo che il norvegese trascorse nella corte di Jaroslav, gli fornì preziose informazioni sulla sua permanenza a Costantinopoli che lo avrebbe aiutato quando questi decise di attaccare l’impero bizantino.\n\nAlla conquista dell’Inghilterra\n\nAl ritorno in Norvegia nel 1045, con i suoi esperti veterani e le impressionanti ricchezze, Harald risultò subito una minaccia per il successore di Canuto, Magnus I, suo proprio nipote. Magnus era tornato dall’esilio nel 1035 per reclamare la corona come discendente di Olaf II. Tuttavia il tempo trascorso all’estero aveva dotato Harald di notevoli doti politiche e presto riuscì a ottenere di governare il regno al fianco del nipote. Con il tempo le tensioni tra i due crebbero e nel 1047 Magnus morì in circostanze poco chiare. In questo modo Harald ottenne la sospirata corona e prese il titolo di Harald III Sigurdsson. I sudditi danesi di Magnus I non accettarono Harald come successore e si sollevarono contro di lui, offrendo il trono di Danimarca a Svend II. Nei successivi dodici anni di regno Harald bagnò di sangue le coste della Norvegia e della Svezia, eliminando qualunque presenza danese.\n\nHarald III di Norvegia rappresentato in una miniatura del XIII secolo Foto: Pubblico dominio\n\nNel 1066 Harald volse lo sguardo all’Inghilterra. Le isole britanniche erano state l’obiettivo di numerose spedizioni nordiche fin dal V secolo e approfittando dell’esistenza, in passato, di un regno danese-inglese-norvegese, Harald reclamò il trono inglese. Raccolse trecento drakkars, le sue veloci imbarcazioni, per affrontare le truppe anglosassoni del re Aroldo II d’Inghilterra. Dopo svariate scaramucce e saccheggi, il 25 settembre l’esercito di Harald III si diresse verso York con l’intento di riproporre la strategia militare usata dai vichinghi per più di due secoli: risalire il corso dei fiumi con le loro navi e apparire d’improvviso sulla terraferma, ottenendo rapide vittorie che gli permettevano di dedicarsi liberamente al saccheggio.\n\nAvendo lasciato la metà dell’esercito a Ricall, un paesino a sei chilometri dallo Yorkshire, Harald e un fratello di Aroldo, Tostig (che appoggiava l’esercito norvegese), constatarono che le forze inglesi erano superiori alle loro. Mentre l’esercito anglosassone si avvicinava all’accampamento di Harald, situato sull’altra sponda del Derwent, a Stamford Bridge, questi arringò le sue truppe dicendo: «In battaglia non dobbiamo mai nasconderci dietro gli scudi. La mia armatura mi dice: alza la testa, dove la spada incontra il cranio». Detto questo, mandò un contingente dell’esercito a combattere gli anglosassoni mentre lui e il resto dei soldati guadagnavano tempo per disporsi in formazione.\n\nNella feroce battaglia che ebbe luogo a Stamford Bridge, Harald fu aiutato da un gigantesco berserker, ma malgrado ciò morì colpito da una freccia\n\nIn questa battaglia svolse un ruolo preponderante un gigantesco berseker norvegese, al cui fianco lo stesso Harald (alto più di due metri) sembrava un nano. I berserker erano guerrieri vichinghi d’élite, che pare combattessero mezzi nudi e facessero uso di allucinogeni per migliorare lo slancio guerriero. Questo enorme berserker difese il ponte per un’ora, ammazzando tutti coloro che incrociava sul suo cammino e senza soccombere alle frecce nemiche. Durante lo scontro un guerriero anglosassone riuscì a posizionarsi sotto il ponte passando dal fiume nascosto in un barile e, attraverso una fessura tra le assi, colpì con una lancia il gigante, che crollò a terra. Per gli anglosassoni fu l’inizio della rimonta, ma la resistenza dell’eroe aveva dato il tempo ai suoi compatrioti (che erano stati presi di sorpresa) di organizzare una linea di scudi che gli anglosassoni faticarono molto a sfondare. Dopo la morte del gigante norvegese e quella dello stesso Harald III, colpito alla gola da una freccia, il re Aroldo II ottenne un’effimera vittoria. Sarebbe infatti stato vinto il 14 ottobre dello stesso anno dal normanno Guglielmo il Conquistatore nella battaglia di Hastings.\n\nLa battaglia in un dipinto del norvegese Peter Nicolai Arbo (1831–1892) Foto: Pubblico dominio\n\nNon perderti nessun articolo! Iscriviti alla newsletter settimanale di Storica!\n\nUn eroe nazionale dimenticato sotto una strada\n\nUn anno dopo la sua morte a Stamford Bridge, il corpo di Harald fu portato in Norvegia e seppellito nella cattedrale di Nidaros (Trondheim). Cento anni dopo la sepoltura i suoi resti furono trasferiti al priorato di Helgeseter, che venne demolito nel XVII secolo. Il 25 settembre 2006, 940 anni dopo la morte di Harald III, la rivista norvegese Aftenposten pubblicò un articolo denunciando lo stato miserevole in cui versavano le antiche sepolture reali di Norvegia, inclusa quella di Harald III che, secondo certi documenti, si troverebbe sotto una strada costruita in corrispondenza dell’antico monastero. Il giorno dopo il comune di Trondheim rivelò che avrebbe valutato la possibilità di esumare il corpo del monarca e di trasferirlo nuovamente alla cattedrale di Nidaros, dove si trovano altri nove re norvegesi, tra cui Magnus I il Buono e Magnus II Haraldsson, il predecessore e il successore di Harald. Un mese dopo fu annunciato che la proposta di riesumazione era stata scartata. Sembra dunque che, per ora, Harald dovrà proseguire il suo riposo sotto la strada, in attesa di tempi migliori…\n\nSe vuoi ricevere la nostra newsletter settimanale, iscriviti subito!",
    "Droni, in Norvegia AiRMOUR ha iniziato le procedure di convalida": "Droni salvavita, in Norvegia AiRMOUR ha iniziato le procedure di convalida dei protocolli\n\nLo sviluppo di servizi di droni salvavita procede con le convalide – Il primo ciclo di dimostrazioni di volo di AiRMOUR è iniziata la scorsa settimana in Norvegia\n\nAiRMOUR intende convalidare la ricerca svolta nel progetto attraverso voli reali di droni a Stavanger (Norvegia), Helsinki (Finlandia) e Kassel (Germania)\n\nLe convalide prevedono diversi casi d’uso di servizi salvavita.\n\nAiRMOUR è un progetto di ricerca e innovazione incentrato sullo sviluppo della mobilità aerea urbana.\n\nL’obiettivo del progetto, della durata di tre anni, è quello di soddisfare le esigenze dei servizi medici di emergenza e di fornire indicazioni ai comuni sulle opportunità dei servizi con i droni.\n\nINNOVAZIONE TECNOLOGICA AL SERVIZIO DI VIGILI DEL FUOCO E OPERATORI DELLA PROTEZIONE CIVILE: SCOPRI L’IMPORTANZA DEI DRONI NELLO STAND DI FOTOKITE\n\nAl progetto, finanziato dal programma Horizon 2020 dell’UE, partecipano in totale 13 partner di sei Paesi (Finlandia, Svezia, Norvegia, Germania, Lussemburgo e Paesi Bassi).\n\nNella prima metà del progetto, il team di AiRMOUR ha svolto ricerche su potenziali casi d’uso in campo medico, ha cercato di individuare il posto di questi nuovi servizi con i droni nel sistema medico esistente e ha analizzato i potenziali rischi aerei, tra le altre cose.\n\nOra il progetto procederà alla convalida della ricerca con voli reali di droni organizzati da quest’autunno alla primavera del 2023.\n\nI primi voli hanno avuto luogo il 21 settembre a Stavanger, in Norvegia, per poi proseguire nelle città di Helsinki, in Finlandia, e Kassel, in Germania.\n\nI voli di validazione di AiRMOUR prevedono l’utilizzo di due diversi tipi di droni (Ehang 216 e Falcon L400) e il trasporto di attrezzature mediche e di personale dei servizi medici di emergenza\n\nÈ molto probabile che le consegne di personale avvengano utilizzando manichini di prova.\n\nQuesti tipi di servizi nuovi e innovativi sono destinati ad essere un’utile aggiunta al sistema medico esistente.\n\nL’obiettivo delle convalide è quello di passare da voli e circostanze meno impegnativi a quelli più impegnativi, per aumentare la comprensione complessiva di ciò che è possibile fare nel quadro normativo europeo per la mobilità aerea urbana, con le attuali capacità operative e le esigenze degli utenti.\n\nL’aspettativa è quella di acquisire una grande quantità di nuove conoscenze all’avanguardia in termini di aspetti sociali (ad esempio l’accettazione da parte del pubblico, la fattibilità commerciale) e anche di aspetti tecnologici, come ad esempio i rischi aerei, i rischi a terra, i rischi per i pazienti, le limitazioni dello spazio aereo e le infrastrutture di atterraggio – e molto altro ancora, come determinato nell’ambito del nostro lavoro sui criteri di successo di AiRMOUR, che precede tutte le convalide”, afferma il coordinatore del progetto AiRMOUR, il dottor Petri Mononen del VTT, Centro di ricerca tecnica della Finlandia.\n\nDimostrazioni di casi d’uso multipli\n\nDurante i primi voli di convalida di AiRMOUR che si tengono a Stavanger, l’operatore Ehang Scandinavia farà volare un defibrillatore sopra un lago verso una persona vittima di un attacco cardiaco.\n\nA novembre, tempo permettendo, saranno testate a Helsinki le consegne di altri prodotti medici di emergenza, come una EpiPen, l’adrenalina o attrezzature mediche specializzate.\n\nLa fase finale si terrà a Kassel, in Germania, nella primavera del 2023 e si concentrerà sul trasporto tra strutture mediche, ovvero sui “voli A-B”. In Lussemburgo, le convalide saranno effettuate sotto forma di simulazione.\n\nLe nostre prime convalide servono principalmente a raccogliere molti dati per ulteriori analisi, ma soprattutto servono come parametri di riferimento per le successive, per assicurarci di essere sulla strada giusta in termini di capacità operative in conformità con le normative”, afferma Mononen.\n\nSecondo Mononen, tutti gli insegnamenti tratti dalle prime convalide AiRMOUR influenzeranno e miglioreranno le successive\n\nDopo aver raccolto tutti i dati dalle operazioni di validazione, il progetto passerà alla fase finale di analisi e reporting per produrre i principali contributi scientifici.\n\nI contributi comprenderanno indicazioni significative, consigli e suggerimenti per il resto d’Europa, per sostenere l’emergere sicuro ed efficace della mobilità aerea urbana”, ha dichiarato.\n\nI droni utilizzati nel test di AiRMOUR\n\nEhang Falcon L400\n\nDrone logistico con peso massimo di 24,5 kg e carico utile massimo di 5 kg da trasportare.\n\nDiametro di circa 1,2 metri\n\nVoli AUTOMATIZZATI con piloti di sicurezza che possono prendere il controllo remoto se necessario\n\nOperazioni tipiche fino a 25 km di distanza\n\nVelocità massima di volo 90 km/h\n\nLe operazioni nel progetto AiRMOUR saranno eseguite come VLOS e BLOS in Classe Specifica, SAIL II con contenimento migliorato\n\nEhang 216\n\nVTOL per passeggeri\n\nCirca 5,6 metri di diametro\n\nNessun pilota a bordo\n\nPeso massimo di carico 600 kg\n\n2 passeggeri o 220 kg di carico utile\n\nVoli AUTOMATIZZATI con piloti di sicurezza che possono assumere il controllo remoto se necessario\n\nOperazioni tipiche fino a 30 km di distanza\n\nVelocità massima di volo 120 km/h\n\nLe operazioni nell’ambito del progetto AiRMOUR saranno eseguite in conformità alle normative EASA e richiedono che il velivolo raggiunga la Verifica di Progetto.\n\nPer approfondire:\n\nEmergency Live ancora più…live: scarica la nuova app gratuita del tuo giornale per iOS e Android\n\nAiRMOUR aiuta le città europee con i droni sanitari (EMS): al via il programma di formazione UAM\n\nCosta d’Avorio, forniture mediche ad oltre 1.000 strutture sanitarie grazie ai droni di Zipline\n\nMozambico, il progetto delle Nazioni Unite per l’utilizzo di droni nella ricerca e soccorso post disastro\n\nBotswana, droni per consegnare forniture mediche essenziali e di emergenza\n\nI droni che salvano vite: l’Uganda abbatte le barriere geografiche grazie alle nuove tecnologie\n\nSEUAM, il drone ideato da SIS 118 inizia i test: da ottobre i voli sperimentali per il trasporto di farmaci e defibrillatori\n\nFotokite vola a Interschutz: ecco cosa troverete al Padiglione 26, Stand E42\n\nVigili del Fuoco, in Spagna e Portogallo Fotokite e ITURRI Group assieme per innovazione tecnologica\n\nFotokite al servizio di vigili del fuoco e sicurezza: il sistema di droni è in Emergency Expo\n\nUK / Funerali della Regina Elisabetta, la sicurezza arriva dal cielo: elicotteri e droni sorvegliano dall’alto\n\nDroni Fotokite: un sinonimo di sicurezza per grandi eventi\n\nFonte dell’articolo:\n\nAiRMOUR",
    "Martedì Norvegia-Serbia: c’è Haaland. Vlahovic, fatti sentire!": "TORINO - La sfida del futuro è adesso, o meglio domani. E non in Champions League, a livello di club, bensì in Nations tra la Norvegia e la Serbia nella sfida per la conquista del girone e la promozione nella Serie A della competizione. Una partita che pesa e che avrà in Erling Haaland e Dusan Vlahovic i protagonisti più attesi in un vero e proprio duello generazionale destinato ad accendere le fantasie dei tifosi e degli appassionati nei prossimi anni. Anche se è necessaria una premessa: il norvegese è più giovane del serbo di qualche mese, ma ha già conquistato lo status di superstar a colpi di prestazioni e numeri impressionanti, prima nel Red Bull Salisburgo, poi nel Borussia Dortumund e adesso nel Manchester City, che per assicurarselo ha sborsato 60 milioni di euro (che arrivano a 100 tra commissioni e bonus) più un ingaggio monstre. Lo juventino è partito forte, dal settore giovanile della Fiorentina, tanto quanto il coetaneo rivale, ma non è ancora riuscito a confermare il salto di qualità all’interno di un top club. Certo, a entrambi manca la consacrazione con la conquista di un titolo prestigioso: entrambi hanno la Champions League nel mirino e sognano di ripercorrere le gesta di Messi e Cristiano Ronaldo , o quantomeno di potersi avvicinare a loro creando un dualismo storico per il calcio mondiale. Diciamo che in questo momento Haaland viaggia a una velocità simile a quella di Kylian Mbappé, altro fenomeno assoluto che rispetto agli altri due ha due anni in più all’anagrafe e, a differenza del norvegese e del serbo, ha già in bacheca la prestigiosa vittoria del Mondiale nel 2018 da protagonista e uomo copertina. Per poter vedere accostato il suo nome nella stessa frase in cui compaiono i marziani sopraccitati, Vlahovic deve ancora compiere un balzo in avanti e la sfida diretta di domani tra Norvegia e Serbia, in una partita vera con in palio punti pesanti, può essere l’occasione non solo per sbloccarsi (non va in rete dal 31 agosto e per un bomber di livello è un digiuno interminabile), ma anche per mandare un messaggio all’altro cavallo di razza classe 2000.\n\n\n\n\n\n\n\nCome Capello con Ibra\n\nMassimiliano Allegri osserva, ben sapendo che dai colpi e dai gol del serbo passano anche le sorti della Juventus in cerca di rilancio al rientro dalla sosta. E sapendo, altrettanto bene, che a volte basta una scintilla per accendere un campione. O anche il lavoro mirato. In questo senso si possono raccontare diverse storie, ma forse la più efficace è quella che narrava Fabio Capello qualche anno fa su Zlatan Ibrahimovic: «Dopo un mese e mezzo alla Juventus venne da me Mino Raiola e disse: “Lo sai che Ibrahimovic rompe le mani ai portieri?”. E io gli risposi: \"Finora da noi hanno rotto solo i vetri dietro la porta in palestra”. Ibrahimovic calciava alla sua maniera, allora pian pianino gli ho fatto capire come doveva mettere il piede. Poi gli ho detto: “Sei grande, ma non sai colpire di testa”. Lui si è messo subito a disposizione. Ci sono calciatori che nonostante siano grandi campioni hanno l’umiltà di fermarsi alla fine dell’allenamento, stanno lì tutti i giorni a lavorare». E così lasciava per ore Ibra con il vice, Italo Galbiati, per migliorare in ogni aspetto: i risultati poi si sono visti. Ecco, anche per quanto riguarda l’attaccante serbo, Allegri saprà sicuramente cosa fare. Di sicuro Vlahovic nella Juventus non sta attraversando un periodo facile, come del resto la squadra in generale.\n\nIl confronto dei numeri\n\nE il raffronto tra i suoi numeri e quelli di Haaland in questo primo mese e mezzo di stagione è particolarmente severo. In Premier League il passo del norvegese è impressionante: finora ha disputato 7 match e ha messo a segno 11 reti, con due triplette (con Crystal Palace e Nottingham Forest) e una doppietta (al West Ham); in Champions League non è da meno con 3 gol in 2 partite e una media generale spaventosa di una rete ogni 54 minuti giocati. Dire che finora per Vlahovic le cose non sono andate allo stesso modo è un eufemismo: 4 gol in 6 gare (doppietta al Sassuolo al debutto in campionato) e a secco nei 2 confronti di Champions. Ma l’annata è ancora lunga e il tempo di riscattarsi c’è: intanto va detto che Vlahovic godrà della vetrina del Mondiale in Qatar, mentre Haaland non avrà la stessa possibilità perché la Norvegia non si è qualificata per la competizione. E domani ci sarà il confronto diretto che magari potrà pure avere un effetto molla sul serbo. Lo aveva raccontato Beppe Marotta: «Quando ero alla Juventus avrei potuto prendere Haaland a due milioni», ma poi non se ne fece nulla. La storia sarebbe cambiata completamente: ora il numero 9 bianconero lo indossa Dusan e vuole dimostrare di meritarselo.",
    "Serbia: pronostico, formazioni e dove vederla in TV e streaming": "Norvegia e Serbia si sfideranno Martedì 27 Settembre 2022 alle ore 20:45, in un match valido per la 6ª giornata del Gruppo B4 di Nations League. Qui analizzeremo le migliori quote, i nostri consigli sul pronostico, le probabili formazioni, dove vedere Norvegia – Serbia in TV e streaming e le ultime notizie sulla partita.\n\nQuote e consigli sul pronostico Norvegia – Serbia del 27/09/2022 – Match di ritorno\n\nPronostico Norvegia – Serbia, 1X2: Pareggio @3,20 – Eurobet\n\nDopo la sconfitta contro la Slovenia che ha bruciato molto per la Norvegia di Haaland, il prossimo e ultimo match di questa Nations League per la Norvegia e la Serbia sará quello in occasione della 6a giornata, che vede le due formazioni sfidarsi per 3 punti fondamentali visto che decideranno chi passerà alle fasi finali del torneo. Nonostante questo, il pronostico andrá sul pareggio, risultato che vedrebbe la Norvegia avanzare, e che in questo momento ha una quota di 3,20.\n\nVISITARE EUROBET\n\nPronostico Norvegia – Serbia, Goal/No Goal: Goal @1,70 – Codere\n\nOptiamo invece per la rete di entrambe le formazioni quando si parla di Goal e No Goal con la quota in questione, il Goal dunque, dato al momento ad un buon 1,70!\n\nVISITARE CODERE\n\nPronostico Norvegia – Serbia, Over/Under 2,5: Over 2,5 @2,00 – Goldbet\n\nPuntiamo sull'Over 2,5 per quanto riguarda invece il numero totale di gol considerando l'ottima media gol di entrambe le formazioni, vicino al 2,0.\n\nVISITARE GOLDBET >>\n\nLe quote di Norvegia – Serbia\n\nQuote 1X2 fornite da Bet365, soggette a cambiamenti nel tempo:\n\nNorvegia , quota: 2,25\n\n, quota: 2,25 Pareggio , quota: 3,20\n\n, quota: 3,20 Serbia, quota: 3,20\n\nLe probabili formazioni di Norvegia – Serbia\n\nFormazione Norvegia (4-3-3): Nyland, Meling, Ostigard, Hanchen-Olsen, Ryerson, Thorstvedt, Berge, Thorsby, Elyonoussi, Haaland, Sorloth.\n\nAllenatore: Solbakken\n\nIndisponibili: Odegaard\n\nFormazione Serbia (3-5-2): Milinkovic-Savic, Masovic, Mitrovic, Babic, Zivkovic, Tadic, Lukic, Milinkovic-Savic, Kostic, Vlahovic, Mitrovic.\n\nAllenatore: Stojkovic\n\nIndisponibili:\n\nQuando si gioca Norvegia – Serbia\n\nLa partita Norvegia – Serbia si gioca Martedì 27 Settembre 2022 all'Ullevaal Stadion di Oslo in Norvegia.\n\nPartita : Norvegia – Serbia\n\n: Norvegia – Serbia Data: 27 Settembre 2022\n\n27 Settembre 2022 Stadio: Ullevaal Stadion, Oslo, Norvegia\n\nDove vedere Norvegia – Serbia in TV e streaming: Sky o DAZN?\n\nIl match Norvegia – Serbia verrá trasmesso in diretta TV su Sky Sport Football tramite Diretta Gol. Sarà possibile vedere il match anche in diretta streaming su Now TV, scaricando l'app oppure accedendo al sito della piattaforma tramite i propri dispositivi mobili (pc, tablet e smartphone). Per gli utenti Sky disponibile anche Sky Go.\n\nOrario di Norvegia – Serbia e dove vederla: tutte le info",
    "L'Ue in pressing sulla Norvegia: \"Condivida i superprofitti del gas\"": "C'è un Paese in Europa che dallo scoppio della guerra in Ucraina sta facendo affari d'oro: la Norvegia. Negli ultimi mesi, e soprattutto a partire dalla guerra in Ucraina, il Paese scandinavo ha visto i suoi profitti moltiplicarsi. E in ragione di ciò nelle ultime settimane si è aperto un acceso dibattito, a livello nazionale ed europeo, sulla correttezza del suo comportamento. L’opposizione, e alcuni Stati membri, hanno accusato il governo di stare approfittando della situazione invece di provare a trovare una soluzione a una crisi che è non solo europea ma mondiale.\n\nSi stima che, in seguito all’invasione dell’Ucraina, la Norvegia abbia moltiplicato i suoi guadagni. L'anno scorso i ricavi delle compagnie energetiche norvegesi sono stati di 29 miliardi di euro. Quest'anno si stima che arriveranno a 95 miliardi, più che il triplo del 2021. Mentre i Paesi europei cercano di interrompere la loro dipendenza energetica dalla Russia, la Norvegia sta producendo a pieno regime per coprire parte del fabbisogno. Prima del conflitto ucraino, Oslo forniva tra il 20 e il 25% del fabbisogno di gas dell'Ue e del Regno Unito, rispetto al 45-50% della Russia. Oggi, i rapporti di forza sono cambiati. E le forniture di Equinor, la compagnia fossile controllata dallo Stato norvegese, hanno superato di gran lunga il gas che arriva in Europa dalla Russia.\n\nCerto, Oslo è stata fondamentale per far fronte alle interruzioni delle forniture di Gazprom, dimostrando di essere un partner affidabile per l'Ue. Ma di certo lo sforzo fatto è stato più che ripagato: ad agosto, il surplus commerciale della Norvegia ha raggiunto un nuovo record, quasi 20 miliardi di euro. il mese scorso, secondo l'ufficio statistico del Paese, l'Ssb. L'esperto dell'Ssb Jan Olav Rorhus ha affermato che i prezzi del gas sono aumentati bruscamente ad agosto, in parte perché le forniture russe all'Ue attraverso il gasdotto Nord Stream 1 sono state ridotte. \"Questo ha fatto sì che i volumi di esportazione di gas naturale dalla Norvegia, già elevati, abbiano raggiunto un valore record\", ha aggiunto.\n\nRasmus Hansson, politico e attivista norvegese, leader del Partito dei Verdi, ha attaccato il governo sostenendo che si starebbe comportando in maniera “moralmente sbagliata” approfittando della situazione, E aggiungendo che il Paese starebbe mettendo a repentaglio le proprie relazioni con gli altri Stati del blocco. \"Pensiamo che la Norvegia sia miope e troppo egoista\", ha dichiarato Hansson in un'intervista a Politico. \"Stiamo ottenendo un profitto inaspettato che è molto grande, ma la domanda è: quel denaro ci appartiene? Considerando che la ragione per quell'aumento di prezzo e per quel reddito extra è il disastro che ha colpito il popolo ucraino?\"\n\nOslo si giustifica affermando di aver mostrato la propria solidarietà sin dal mese di marzo, quando in seguito all’invasione, decise di aumentare la produzione di 1,4 miliardi di metri cubi in tre giacimenti chiave, e di inviare più gas all'Ue. Il governo sostiene che la Norvegia non dovrebbe essere incolpata per fluttuazioni di mercato che sfuggono al suo controllo. \"Lo dico ai miei colleghi europei: non sono io a vendere il gas. Le licenze vengono date alle aziende che pagano una tassa elevata, e poi sono loro a vendere il gas\", ha dichiarato il primo ministro norvegese Jonas Gahr Store in occasione del Summit speciale sull’energia tenutosi la scorsa settimana a Bruxelles.\n\nHansson vorrebbe che il denaro extra fosse destinato a un fondo di solidarietà da utilizzare per la ricostruzione dell'Ucraina dopo la guerra. Proposta condivisa anche dal primo ministro polacco, Mateusz Morawiecki, che in un’intervista rilasciata ad un giornale locale ha dichiarato che la Norvegia dovrebbe condividere i “giganteschi profitti” con il resto dei Paesi del blocco e, specialmente, con l’Ucraina. La proposta di Hansson consiste nello stabilire, assieme a un team di esperti, un “giusto prezzo” del gas. Tutti gli eventuali surplus dovrebbero essere considerati come dei profitti di guerra e donati in beneficienza. Ma le sue idee sono lontane dall’essere condivise dal resto dell’Assemblea norvegese. Il suo partito, che detiene solo tre seggi su 169, ha incontrato la resistenza sia del governo che degli altri partiti dell'Aula.\n\nMercoledì scorso, la presidente della Commissione Ursula von der Leyen ha dichiarato di aver istituito con la Norvegia una \"task force\" per esaminare \"come possiamo abbassare, in modo ragionevole, il prezzo del gas\". Oslo si è finora opposta a misure come il price cap, ma ha assicurato la sua piena collaborazione: \"Non è nell'interesse della Norvegia avere questi straordinari picchi di prezzo del gas\", ha detto ai giornalisti il ​​primo ministro Jonas Gahr Stoere dopo aver incontrato giovedì scorso le compagnie energetiche di casa. Sul tavolo, proprio i rapporti con l'Ue.",
    "Auto elettriche, in Norvegia costano meno delle termiche": "Nel Paese nordico le macchine a batteria vengono il 15% in meno delle benzina e diesel. Anche in Cina le elettriche costano meno. In Italia invece il sovrapprezzo è consistente\n\nChe per acquistare un'auto elettrica nuova bisogna spendere di più che per una corrispettiva con motore termico è un fatto noto. Che però non sia dappertutto così e, che le differenze di listino tra Paesi siano sostanziose, lo è meno. In Norvegia, per esempio le macchine a batteria costano il 15% in meno di quelle benzina e diesel. È l'unico Paese in Europa dove questo succede. Per fare un esempio in Italia le auto elettriche hanno un prezzo medio di acquisto superiore del 42% rispetto alle termiche: +8% in Germania, +45% in Francia, +51% nel Regno Unito. In Grecia, record continentale, il sovrapprezzo è del 115%. La rilevazione è stata effettuata dalla società di consulenza e analisi Jato Dynamics nel periodo gennaio-maggio 2021.\n\ncosti minori e prezzi aumentati — Sulle differenze di prezzo influiscono le politiche governative e in particolare quelle che riguardano gli incentivi. Va poi considerato il potere di acquisto misurabile, in maniera imperfetta, con il Pil pro capite. La Norvegia (Pil 2021 pro capite 77.500 dollari) ha investito molto dal punto di vista delle infrastrutture. Per quanto riguarda le facilitazioni attualmente non c'è lo sconto sul prezzo di acquisto, come ad esempio in Italia, ma l'incentivo è di natura fiscale. Ovvero nessuna tassa per l'acquisto, niente Iva,un taglio dal 75 al 90% di tassa di circolazione e altre facilitazioni sulle imposte. Questo produce un prezzo medio per un'auto nuova elettrica che si attesta sui 44.500 euro contro una cifra per le termiche che arriva a 53 mila euro. Tutto bene quindi? Non esattamente. Infatti dal 2010 il prezzo medio di acquisto di una vettura a batteria è cresciuto da 30.500 euro ad, appunto, 44.500 euro. Secondo Jato l'arrivo sul mercato di auto come Tesla Model 3, Audi e-tron e Volkswagen ID.4 spiega l'aumento del prezzo medio.\n\ncina — Fuori dal Vecchio continente anche in Cina (Pil 2021 pro capite 11.188 dollari) il prezzo di un'auto elettrica è inferiore a quello di una termica. Il costo medio di una Bev (battery electric vehicle) è di 22.072 euro, di una Ice (internal combustion engine) è di 23.703 euro. La politica di incentivi per l'acquisto di auto elettriche iniziata nel 2010 con contributi per macchina che si aggiravano attorno ai 60 mila yuan (circa 8.500 euro), adesso vede le cifre ridotte tra i 13 e i 18 mila yuan a seconda dell'autonomia del veicolo, tra i 1.800 e i 2.600 euro. Nel 2010 il costo medio di una macchina a batteria era di 41.800 euro: in questi anni il calo è stato del 47%.\n\ndifferenze ue usa — In generale nell'Unione europea (Pil 2021 pro capite 44.24 dollari) più Norvegia e Gran Bretagna, il prezzo medio di una elettrica è di 42.568 euro mentre di un'auto a benzina o gasolio, ibrida e non, è di 32.218 euro. Negli Stati Uniti (Pil 2021 pro capite 61.280 dollari) il costo di una Bev è di 36.139 euro, di una Ice di 24.866.\n\nle elettriche più vendute — Un elemento importante nell'aumento dei prezzi medi delle auto elettriche, al netto dell'inflazione, è proprio quello che offrono i produttori e che viene maggiormente acquistato dai consumatori. Ecco quindi i volumi più recenti per farsi un'idea. Nei primi sei mesi del 2022 nell'Unione europea più Finlandia e Islanda le vetture a batteria più acquistate sono state:",
    "Il gas fa sempre più ricca la Norvegia quadruplicate le vendite all’estero": "Per capire quanto il tema energia sia al centro del dibattito politico-economico in Norvegia (nonché dell’immaginario collettivo), basterebbe ricordare la trama della serie tv di maggior successo prodotta nel Paese scandinavo negli ultimi anni, giunta alla terza stagione. “Occupied” immagina un futuro in cui il partito dei Verdi conquista la maggioranza assoluta – dopo la devastazione delle coste da parte di una tempesta causata dai cambiamenti climatici – e il governo dà l’addio definitivo ai combustibili fossili, passando a una tecnologia nucleare basata sull’uso del torio. Avendo chiuso gli impianti di gas e petrolio, la Ue – rimasta a corto di energia – chiede aiuto alla Russia, che occupa le piattaforme del Mare del Nord per assicurare forniture regolari a Bruxelles.\n\nIl ruolo centrale della Norvegia\n\nC’è la fiction e poi c’è la realtà. Ma gli scenaggiatori di “Occupied” hanno individuato alla perfezione il nodo centrale: la Norvegia è tornata a essere “necessaria” all’interno dello scacchiere energetico europeo. Ancor più dopo l’invasione dell’Ucraina da parte di Mosca, con tutta la Ue schierata al fianco di Kiev: quando è diventato un imperativo categorico tagliare i rapporti commerciali con Mosca. In particolare, dando l’addio alle forniture di carbone, petrolio e soprattutto di gas, grazie alla quali Vladimir Putin finanzia la sue mire espansionistiche. Problema non di poco conto, visto che si tratta di sostituire fino al 45% di forniture di gas naturale sul totale consumato dalla Ue, per oltre 144 miliardi di metri cubi all’anno. E chi, se non il governo di Oslo, dagli anni ‘70 uno dei principali esportatori di idrocarburi verso il resto del continente, poteva farsi carico di una parte della soluzione?\n\nCosì, nel giro di pochi mesi la Norvegia è tornata a essere il fornitore numero uno di gas per l’Unione europea, superando la Russia anche prima delle definitiva chiusura – due settimane fa – del Nord Stream, il gasdotto che passa sotto il Mar Baltico e collega direttamente gli impianti di Gazprom con la Germania.\n\nA inizio 2022 – secondo i dati della società specializzata Refinitiv – la Russia garantiva all’Europa ancora il 40% del suo fabbisogno di metano, contro il 16% della Norvegia. Ora, il differenziale si è azzerato: la Russia non va oltre il 18% del totale (contro il 20% della Norvegia) ma è destinato a scendere visto che oltre al Nord Stream è chiuso anche il gasdotto Yamal (che arriva in Polonia) ed è rimasto aperto solo il cosiddetto gasdotto dell’Amicizia che passa dall’Ucraina e approda in Italia al passo del Tarvisio.\n\nObiettivo produzione gas sino al 2030\n\nNon per nulla la Norvegia ha deciso di potenziare la produzione di gas e conta di mantenere gli attuali livelli fino al 2030. Già quest’anno è previsto che dalle piattafome del Mare del Nord produca fino a a 122 miliardi di metri cubi di gas, l’8 per cento in più rispetto al 2021. Questo ha permesso, nei primi sette mesi dell’anno, di portare i quantitativi inviati nella Ue a 122 miliardi di metri cubi (attraverso i gasdotti e in parte anche via nave), contro i 113 dell’anno scorso. Ma, da ottobre, ci sarà un ulteriore salto di quantità, quando entrerà in funzione la Baltic Pipe, il tubo che arriva in Polonia – e da qui a tutto l’Est Europa – attraverso la Danimarca.\n\nLe conseguenze di tutto ciò non sono solo gepopolitiche, come testimonia l’accordo firmato direttamente dal governo di Oslo con Bruxelles nel giugno scorso per l’aumento delle forniture. Ma sono anche economiche, soprattutto per le casse pubbliche norvegesi: secondo dati riportati dall’istituto nazionale di statistica norvegese Ssb, le esportazioni di gas sono più che quadruplicate rispetto al 2021, alla cifra record di 12,8 miliardi di euro. Nel luglio scorso, il surplus commerciale è stato il più alto di sempre, pari a 15,6 miliardi di euro. Rimane solo un problema tecnico da risolvere: la richiesta urgente di gas da parte dei Paesi Ue ha fatto rinviare a metà settembre le operazioni di manutenzione, che solitamente si tengono in agosto. Ma Oslo ha assicurato che tutto sarà pronto per il primo ottobre, tradizionale data ufficiale per l’avvio dell’anno “termico”.\n\nTutto bene, quindi? In realtà, quanto avvenuto ha fatto ripartire il dibattito politico sui destini energetici della Norvegia e anche sul suo ruolo nei confronti dell’Europa (di cui non fa parte avendo i norvegesi deciso contro l’adesione alla Ue con un referendum nel ‘94). La Norvegia è già ora lo Stato più ricco del Continente (assieme al Lussemburgo) grazie ai proventi degli idrocarburi che sono stati usati per alimentare il fondo sovrano primo al mondo com 1.100 miliardi di asset in gestione. Un primato destinato a consolidarsi: come ha ricordato l’Economist, negli anni prima del Covid e del conflitto in Ucraina, le vendite di gas e petrolio (ma anche elettricità ai Paesi confinanti grazie alle ingenti risorse idroelettriche) hanno fruttato fino a 50 miliardi all’anno, pari a 10mila dollari procapite. Ora le cifre si sono quadruplicate.\n\nPer sostenere la domanda dovranno essere rilanciati gli investimenti almeno fino al 2030, allontanando l’uscita dall’economia dei fossili. Con una contraddizione di fondo: la Norvegia sta volgendo tutta la sua economia verso l’elettrico, a cominciare dalla mobilità. Il che non è detto che sia solo positivo: il clima impazzito e la siccità hanno prosciugato i bacini degli impianti idroelettrici, limitando le esportazioni ma soprattutto facendo salire le bollette dei norvegesi a livelli record. Inoltre l’Europa sta iniziando ad accusare Oslo di eccessiva “avidità”: non per nulla, in previsione del dibattito sul tetto al prezzo del gas a Bruxelles, il primo ministro Jonas Gahr Støre ha dichiarato al Financial Times di non essere contrario. Se il tetto non sarà troppo basso, si intende.",
    "L'Iran protesta per 'interferenze' Gb e Norvegia sul caso Amini - Mondo": "TEHERAN - Le autorità iraniane hanno convocato gli ambasciatori di Regno Unito e Norvegia per denunciare le \"interferenze\" da parte di questi Paesi negli affari interni della Repubblica islamica sul caso di Mahsa Amini, la 22enne morta tre giorni dopo il suo arresto da parte della polizia morale perché non indossava correttamente il velo islamico. Un caso che ha provocato una ondata di proteste in tutto l'Iran con centinaia di arresti e decine di morti.\n\nIl ministero degli Esteri di Teheran ha protestato con l'ambasciatore britannico a Teheran, Simon Shercliff, per gli atti di \"incitamento alle rivolte e ai disordini\", divulgati attraverso le stazioni televisive che hanno sede a Londra.\n\n\"Si tratta di un'ingerenza negli affari interni della Repubblica islamica dell'Iran e di un atto contro la sovranità nazionale del nostro Paese\", ha precisato il ministero, senza però precisare di quali canali tv si tratti. La Bbc in lingua farsi, che ha sede nel Regno Unito e diffonde in Iran è regolarmente criticata dalle autorità di quel Paese.\n\nL'ambasciatore norvegese, Sigvald Tomin, è stato convocato dopo le dichiarazioni del presidente del parlamento di Oslo che il ministero degli Esteri iraniano ha qualificato come una \"ingerenza negli affari interni dell'Iran\". (ANSA).\n\n",
    "Le specialità norvegesi che non sapevate di voler assaggiare": "Nel Paese in cui la sostenibilità è una responsabilità concretamente condivisa e la qualità della vita non è solo una chimerica aspirazione, stiamo assistendo ad una rivoluzione culinaria silente e al tempo stesso galoppante, che vede coinvolto ogni orgoglioso livello della filiera alimentare. Le antichissime abitudini agricole, unite alle peculiarità climatiche e territoriali, gettano le fondamenta per la proliferazione di piccole fattorie, aziende agricole e realtà produttive, rispondendo al crescente consumo di alimenti locali e biologici sia nei ristoranti che nelle case norvegesi.\n\nIn un contesto idilliaco e quasi avulso dal resto del mondo, il cibo sa evocare immagini e ricordi di un tempo passato, e stupire il palato con sapori primitivi, eccentrici e talvolta arditi che portano alta la bandiera di una cucina autentica che non teme di risultare impopolare.\n\nPane e pålegg\n\nCaposaldo della dieta norvegese, il pane è l’alleato imprescindibile di ogni pasto, dalla colazione alla cena, grazie al pålegg (companatico): prosciutti, confetture e formaggi insoliti accompagnano questo alimento simbolo dell’identità nazionale, tipicamente preparato con la pasta madre, mixando cereali diversi come avena, orzo, segale e frumento integrale. In epoca vichinga le persone macinavano il grano a mano e con la farina preparavano un pane piatto, cotto su una pietra calda: lo chiamavano brauðiskr (piatto di pane) e ci mettevano sopra condimenti a base di pesce e carne, a mo’ di pizza. In parte questa tradizione è rimasta in vita con il lefse, una sorta di piadina dolce, e il flatbrød, un pane sottile e croccante che assomiglia al nostro pane carasau. E poi c’è il “pane di Natale”: il julebrød, ripieno di uvetta, è così buono che molti non rinunciano a prepararlo anche nel resto dell’anno, proprio come a Milano non sappiamo privarci del panettone nemmeno d’estate!\n\nTutti pazzi per i boller\n\nDolci al punto giusto, soffici e dal leggero aroma di cardamomo, i boller sono ottimi per uno spuntino, alle feste di compleanno o come comfort food dopo una pesante giornata di lavoro. Con l’aggiunta di burro, zucchero e tanta cannella diventano i famosi kanelboller (a spirale) o kanelsnurr (a nodo) che creano dipendenza anche nei turisti più scettici. I mangiatori di boller sono schierati in due squadre: con o senza uvetta; ma i paninetti possono essere farciti anche con cioccolato, caramello, formaggio marrone o frutti di bosco.\n\nNella Norvegia settentrionale i solboller, sormontati da una ricca farcitura di crema all’uovo, assumono un valore quasi sacrale durante i festeggiamenti del ritorno del sole dopo il tramonto. Mentre nel giorno di Santa Lucia, impreziositi di zafferano, assumono la tipica forma a “S” dei lussekatter. Molto apprezzati sono gli skoleboller (panini scolastici), ripieni di crema pasticcera alla vaniglia e decorati con una goduriosa glassa al cocco, tradizionalmente proposti come dessert alle mense scolastiche. Invece per gustare dei boller tristellati vi consigliamo una visita al Maaemo, a Oslo: anche dopo quindici portate, difficilmente riuscirete a resistere alle brioche alla cannella appena sfornate servite con il caffè!\n\nIl formaggio marrone\n\nIl sapore del brunost è difficile da descrivere, o si ama o si odia: la sua dolcezza destabilizzante ricorda vagamente il dulche de leche sudamericano ed è decisamente sfidante per chi non è abituato. Consumato dai norvegesi quotidianamente, è conosciuto e apprezzato anche al di fuori dei confini nazionali: il formaggio marrone di Stordalen Gardsbruk ha addirittura vinto la medaglia d’argento al World Cheese Awards 2018.\n\nLa tradizione del brunost risale ai tempi in cui la popolazione, povera, doveva sfruttare al massimo le poche risorse disponibili, perfino lo scarto della produzione del formaggio: ancora oggi il siero, separato dalla cagliata, viene fatto bollire con la crema di latte fino alla caramellizzazione, che conferisce al formaggio un sapore e un colore inconfondibili; il tempo di cottura determina quanto sarà scuro e saporito il risultato finale. Una volta raffreddato, può essere versato negli stampi e lasciato riposare in frigorifero fino al giorno successivo, per poi essere confezionato ancora fresco, senza alcuna maturazione.\n\nAlcuni formaggi marroni sono prodotti solo con latte di capra, e hanno un gusto più forte e marcato; un sapore più delicato si ottiene con il latte di mucca, ma è nella combinazione dei due che si trova l’equilibrio perfetto. Per servire il formaggio marrone viene usato il caratteristico affetta formaggio inventato dal falegname norvegese Thor Bjørklund nel 1925: si tratta di una sorta di pelapatate, adatto a ricavare fette sottili da adagiare su un waffle caldo.\n\nLo skrei: il re dei merluzzi norvegesi\n\nIl merluzzo artico è uno dei pilastri economici della Norvegia settentrionale: risorsa fondamentale fin dall’Era dei Vichinghi, è stato il più importante prodotto di esportazione per centinaia di anni, dando da vivere agli abitanti di città come Trondheim e Bergen, fondate sul commercio dello stoccafisso con l’Europa meridionale. È questo il motivo per cui gli abitanti della Norvegia del nord chiamano il caratteristico odore di stoccafisso “l’odore dei soldi”.\n\nIl merluzzo artico è caratterizzato da una polpa particolarmente soda, dovuta al lungo viaggio di migrazione con cui giunge dal Mare di Barents fino alle acque della Norvegia settentrionale. Può essere gustato fresco oppure essiccato: il famosissimo tørrfisk viene fatto essiccare per mesi sulle rastrelliere all’aperto, dove l’aria mite della costa è perfetta per il processo fermentativo. Ai più coraggiosi suggeriamo di assaggiare anche la sua testa essiccata, venduta in Nigeria dove è protagonista del piatto nazionale, o le sue sacche spermatiche (il cosiddetto “lattume”), esportate in Giappone per la preparazione dello shirako gunkan sushi.\n\nFermentazioni\n\nNon di solo merluzzo vivono i norvegesi che già in epoche lontane hanno saputo cimentarsi in tecniche di conservazione pionieristiche come la fermentazione, facendo di necessità virtù. E così possiamo godere di preziose eredità gastronomiche come il rakfisk, celebrato in occasione del festival annuale Norsk Rakfiskfestival: è un piatto a base di trota fermentata, solitamente servito sul flatbrød, insieme a panna acida, cipolle, uova sode e patate. Un altro dono della fermentazione è il gammelsaltasei (“merluzzo nero vecchio salato”), in cui il pesce non viene dissanguato – motivo per cui rimane scuro – e viene conservato sotto sale nelle botti, per un periodo variabile da uno a due anni.\n\nSmalahove: l’antica tradizione della testa di pecora\n\nSi tratta di un antico piatto della cultura gastronomica norvegese, tipico della località di Voss, nato in un’epoca in cui il cibo scarseggiava e recentemente divenuto noto fuori dai confini nazionali dopo la visita Gordon Ramsay, messo a dura prova da questa ghiottoneria per stomaci forti. Potete assaggiare questa prelibatezza alla fattoria Smalahovetunet, dove viene servita tutto l’anno insieme a molti altri prodotti tradizionali, come la carne essiccata e il rømmegrøt, un porridge di panna acida.\n\nLa cucina sami\n\nI cuochi della popolazione indigena scandinava, i Sami, ricercano la valorizzazione delle materie prime locali, tra le quali primeggia la selvaggina. Regina indiscussa è la renna, dall’inconfondibile sapore di montagna, onnipresente nella vita quotidiana dei Sami: le pelli e le pellicce vengono impiegate nella produzione di abiti e scarpe, mentre la carne viene utilizzata per la preparazione di salumi, carne essiccata, brodi. Viene servita in ristoranti tradizionali e di haute cuisine, ma la troviamo anche nello street food norvegese: sulla pizza, sottoforma di hamburger e addirittura nel kebab, ormai molto popolare anche in Scandinavia.\n\nSidri decorati\n\nLa tradizione del sidro norvegese risale probabilmente all’epoca dei Vichinghi, che per dissetarsi preparavano il Bjor, una bevanda fermentata con mele e miele. Oggi, nella regione sudoccidentale dell’Hardangerfjord, decine di migliaia di alberi di mele offrono i loro frutti per il “Sider frå Hardanger”, denominazione di origine protetta proprio come lo Champagne.\n\nI sidri norvegesi si sono guadagnati anche due medaglie d’oro e sei d’argento al CiderWorld Awards del 2019 in Germania. Per una full immersion frizzantina vi consigliamo la Strada della frutta e del sidro a Ulvik o la crociera del sidro, per godervi una cena gourmet da Siderhuset Ola K e pernottare nello storico Utne Hotel, uno degli alberghi più antichi della Norvegia.\n\nCuori di waffle\n\nWhat time is it? Waffle time! È sempre tempo di waffle in Norvegia, dove sono venerati come quintessenza del kos, letteralmente “passare dei bei momenti”. Più soffici e sottili della versione americana o belga, a forma di cuore o più raramente quadrati, possono essere guarniti con la magica combinazione di panna acida e marmellata o in versione salata con il classico formaggio marrone fuso. Non mancano neppure nel menu del tristellato Maaemo: i cuori di waffle dorati e croccanti, preparati con grano fermentato e grasso bovino, costituiscono la degna conclusione di un percorso all’insegna della sostenibilità, che ha meritato anche il riconoscimento della Stella Verde Michelin.\n\nNatale sui fiordi\n\nNelle case norvegesi la cena della Vigilia di Natale è il pasto più atteso dell’anno, e se da noi è generalmente il pesce a dominare la tavola, in Norvegia troviamo due piatti tradizionali a base di carne: ribbe, una succulenta pancetta di maiale dalla crosta croccante, e pinnekjøtt (“carne su rami”), ovvero costolette di montone salate ed essiccate, cotte sopra rametti di betulla. Sulla costa non mancano però specialità a base di pesce, come il lutefisk, preparato sin dal XV secolo con stoccafisso ammollato nella soda caustica. Ad accompagnare il tutto troviamo l’Aquavit, un distillato di patate aromatizzato con erbe e spezie, adatto a digerire il grasso imperante in ogni cena natalizia che si rispetti, in attesa di Julenisse (Babbo Natale).",
    "La Norvegia vuole costruire centrali nucleari": "Hesthammer, presidente della compagnia nazionale, annuncia il programma per la costruzione di impianti: \"Realistico attuarlo in dieci o quindici anni\"\n\nLa compagnia Norsk Kjernekraft intende avviare la costruzione di centrali nucleari nel Paese. Lo riferisce il quotidiano “Verdens Gang”, secondo cui l’imprenditore Trond Mohn avrebbe costituito a luglio la nuova società al fine di sviluppare impianti nucleari nel Paese scandinavo.\n\nJonny Hesthammer, presidente di Norsk Kjernekraft, ha confermato a “Vg” che l’azienda è al lavoro per lo sviluppo e la gestione di centrali nucleari in Norvegia. Il programma “è stato avviato dopo diversi anni di analisi, credo sia realistico pensare di attuarlo in dieci o quindici anni”, ha detto Hesthammer.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Norvegia sospende semplificazione del regime dei visti con la Russia": "1883664\n\nLa Norvegia ha sospeso temporaneamente l’accordo sulla semplificazione del regime dei visti, firmato nel 2007 con la Russia.\n\nNell nota diffusa dall’Ufficio per la migrazione della Norvegia (UDI) si legge “a partire dal 22 settembre del 2022 e’ stato sospeso temporaneamente l’accordo sulla semplificazione del regime dei visti”.\n\nSi rende noto che la decisione non riguda i russi con permesso di soggiono permanente nel paese.\n\nIl termine per l’esame delle domande di visto sarà inoltre aumentato fino a 45 giorni e la tassa per il visto aumenterà da 35 a 80 euro per tutti i richiedenti.",
    "Lazio, Milinkovic torna alla base: salterà per squalifica Norvegia-Serbia": "ROMA - Milinkovic rientra alla base. Il centrocampista laziale nelle prossime ore tornerà nella capitale per preparare la prossima sfida di campionato contro lo Spezia. Il serbo, impegnato con la propria Nazionale, nella sfida di Nations League contro la Svezia è stato ammonito. Già diffidato, non potrà prendere parte all’ultima gara del girone in programma martedì in Norvegia .\n\nGli indisponibili di Sarri\n\nMaurizio Sarri - dopo i due giorni di riposo concessi alla squadra - martedì prossimo ritroverà a Formello anche Sergej Milinkovic, autore di una prova superlativa nell’ultima trasferta di campionato contro la Cremonese. Contro lo Spezia, il tecnico toscano dovrà rinunciare sicuramente agli indisponibili Lazzari e Casale, mentre sono da valutare le condizioni di Ciro Immobile che rientrerà alla base dopo aver lasciato il ritiro azzurro.",
    "La Norvegia si prepara al record dell'export del gas": "AGI - La Norvegia è sulla buona strada per registrare un'esportazione record di gas ed è pronta a garantirne ingenti quantità nei prossimi anni.\n\nLo ha dichiarato a Reuters il capo dell'operatore del sistema di gasdotti Gassco Frode Leversund. Secondo i dati di Refinitiv Eikon, quest'anno il Paese nordico è diventato il maggior fornitore di gas in Europa, superando la Russia anche prima della chiusura del gasdotto Nord Stream 1 avvenuta la scorsa settimana.\n\nIl sistema di Gassco fornisce gas attraverso i gasdotti a Gran Bretagna, Germania, Belgio e Francia e quest'anno l'azienda ha rinviato la manutenzione estiva per garantire flussi costanti, dato che le forniture di gas russo sono diminuite. \"Quest'estate abbiamo consegnato ciò che di solito consegniamo nei mesi invernali\", ha dichiarato l'amministratore delegato di Gassco.\n\nLe forniture di quest'anno sono già aumentate dell'equivalente di 60 terawattora, o 4,97 miliardi di metri cubi (bcm) di gas. A settembre è previsto un periodo di necessaria manutenzione programmata che ridurrà la capacità, ma il sistema \"sarà pronto\" per affrontare l'inverno il 1 ottobre.\n\nSecondo Leversund, la Norvegia è comunque destinata a consegnare un nuovo record annuale di oltre 117 miliardi di metri cubi di gas attraverso i suoi gasdotti nel 2022, rispetto ai 113,2 miliardi di metri cubi dell'anno scorso.\n\nUn nuovo gasdotto che collegherà la Norvegia alla Polonia attraverso la Danimarca, chiamato Baltic Pipe e che entrerà in funzione a ottobre, potrebbe anche aumentare la capacità complessiva di Gassco.\n\nTuttavia, l'impatto esatto del cosiddetto effetto looping, diventerà chiaro solo una volta avviato il funzionamento e l'interazione con i sistemi preesistenti.\n\nA giudizio del manager, includendo il gas naturale liquefatto, la produzione complessiva di gas norvegese potrebbe aumentare dell'8% quest'anno, raggiungendo i 122 miliardi di metri cubi.",
    "La Norvegia potrebbe tagliare le esportazioni di energia elettrica": "Caricamento player\n\nLa Norvegia ha fatto sapere che sta valutando di ridurre le forniture di energia elettrica all’estero per evitare una possibile crisi energetica per via del periodo di prolungata siccità che ha prosciugato molte riserve idriche, da cui il paese produce circa il 90 per cento della propria elettricità. Secondo le aziende che distribuiscono energia in Svezia, Danimarca e Finlandia, l’iniziativa del governo norvegese contribuirebbe ad aggravare la crisi energetica nei paesi limitrofi e rischierebbe anche di avvantaggiare la Russia, che da mesi riduce le forniture di gas per fare pressione sui governi europei riguardo alla guerra in Ucraina.\n\nLa Norvegia è il principale produttore di gas e petrolio dell’Europa occidentale e gran parte della sua ricchezza gira attorno a questo settore. È anche uno dei principali esportatori di energia elettrica, che fornisce per esempio a Danimarca, Germania, Regno Unito e Paesi Bassi.\n\nCome gran parte del resto d’Europa, negli ultimi mesi anche il governo norvegese ha dovuto gestire il rincaro dei prezzi dell’energia, soprattutto nel sud del paese, dove attualmente le riserve idriche sono meno abbondanti rispetto al nord. Per questo motivo a inizio agosto il governo aveva detto che avrebbe dato priorità ad assicurare le scorte di energia sul territorio nazionale, anche valutando di limitare le esportazioni se i livelli delle acque fossero stati molto bassi.\n\nUna decina di giorni fa le società energetiche Fingrid (finlandese), Svenska Kraftnät (svedese) ed Energinet (danese) avevano diffuso un comunicato congiunto in cui dicevano di essere «profondamente preoccupate» dalla proposta della Norvegia e chiedevano «cooperazione» tra i paesi nordici, invitando la Norvegia a «riconsiderare» l’idea di mettere in atto restrizioni sulle esportazioni.\n\nAdesso Jukka Ruusunen, responsabile dell’operatore finlandese Fingrid, ha detto al Financial Times che la Norvegia «sarebbe il primo paese europeo» a limitare le esportazioni di energia elettrica, possibilità che ha definito «un gesto rischioso e nazionalistico». Johannes Bruun, funzionario della danese Energinet, ha aggiunto che una decisione simile potrebbe portare altri paesi a fare lo stesso, con conseguenze ancora più negative sia per i paesi nordici che per il resto del continente.\n\nKhashayar Farmanbar, ministro svedese dell’Energia, ha detto di recente che i paesi nordici hanno lavorato «per moltissimi anni per costruire un sistema per sostenersi a vicenda nell’eventualità di momenti di crisi». «Il modo migliore di aiutare la Russia è lasciare la squadra», ha aggiunto Ruusunen.\n\nBjelland Eriksen, funzionario del ministero norvegese che si occupa di petrolio ed energia, ha fatto sapere che qualsiasi misura venisse introdotta per soddisfare il fabbisogno nazionale, compreso un eventuale taglio delle esportazioni, sarebbe in linea con gli «obblighi» presi nei confronti degli altri paesi europei; Eriksen ha aggiunto che eventuali iniziative continuerebbero comunque a «garantire la stabilità di tutto il sistema energetico integrato».\n\n– Leggi anche: Il gas costa sempre di più",
    "Petrolio, in Norvegia avvistati droni non identificati vicino a piattaforme offshore": "17:55\n\nTempa Rossa, al via le attività di perforazione al pozzo Gorgoglione 2",
    "Norvegia. La guerra allunga la vita all'ultima miniera di carbone delle Svalbard. In servizio altri due anni": "Le Svalbard non abbandonano il carbone. Non ancora e non del tutto. Le isole norvegesi all'estremo Nord del pianeta, la cui stessa sussistenza è dipesa per secoli dall'industria mineraria, avrebbe dovuto definitivamente abbandonare un'atttività produttiva altamente inquinante, in funzione dell'auspicata riconversione verso un'economia a matrice green, fatta di attività scientifica, nuove tecnologie e turismo sostenibile.\n\nMa in questo arcipelago situato ad appena 1.200",
    "Così la Norvegia vuole vendere lo stoccaggio del carbonio all'Europa": "Nell'immediato, per tutti, la parola d'ordine quando si parla di energia e consumi è risparmiare, ma l'urgenza per il clima non è cambiata. L'imperativo è sempre quello: ridurre le emissioni di anidride carbonica e ripensare la produzione di energia. Cercando, dove possibile, di mitigare gli effetti dannosi delle emissioni. È lo scopo che si prefiggono per esempio i progetti (discussi) per la cattura e lo stoccaggio del carbonio (Carbon Capture and Storage, CSS), come Northern Lights, quella che si autodefinisce \"la prima infrastruttura open source di trasporto e stoccaggio di CO 2 al mondo\". Di fatto un service per smaltire l'anidride carbonica che altrimenti raggiungerebbe l'atmosfera. Il progetto non è ancora attivo - le operazioni si stima che inizieranno nel 2024 - ma nelle scorse settimana il service per il CSS ha stretto alcune collaborazioni importanti per l'avvio delle attività.\n\nIn realtà non ci sono state solo collaborazioni. All'inizio del mese scorso, infatti, la Northen Lights ha avviato le operazioni di perforazione per la costruzione di un pozzo di iniezione nel mare del Nord, a circa 100 km da Bergen, come parte dei lavori che serviranno per pompare l'anidride carbonica, compressa e liquefatta, nel sottosuolo, in particolare all'interno della Johansen Formation a 2700 metri sotto il livello del mare. Le strategie di CSS mirano infatti a immagazzinare la CO 2 catturata all'interno di formazioni geologiche, selezionate per essere \"a tenuta\", e consentire lo stoccaggio in sicurezza nel sottosuolo. Il progetto della Northern Lights non metterà direttamente qua la CO 2 : utilizza come base temporanea per ricevere l'anidride carbonica liquefatta un'area industriale che si trova a Øygarden, di fronte a Bergen, e comincia a mettere da parte collaborazioni importanti.",
    "Con il gas venduto all'Europa la Norvegia vuole ridurre le emissioni nel mondo (anche in Italia)": "Quando nel 1969 scoprì di avere uno dei più grandi giacimenti di petrolio della Terra, la sua economia cominciò a crescere in modo esponenziale. Ma fin da subito, la domanda che si posero i leader politici fu come evitare squilibri dettati dagli alti e bassi dei mercati energetici. Fu così che trent'anni dopo la Norvegia decise di riutilizzare gli utili dei suoi giacimenti fossili per creare un fondo d'investimento guidato dallo Stato, il Government pension fund global. Oggi, con un bottino di 1.200 miliardi di euro, quello di Oslo è il più grande fondo sovrano del mondo, con partecipazioni in oltre 9mila grandi aziende (esclusivamente estere) in giro per tutti i Continenti. Una potenza di fuoco che ora vuole utilizzare per ridurre a zero le emissioni di queste imprese entro il 2050.\n\nIl piano per il clima\n\n\"Il nostro rendimento a lungo termine dipenderà completamente da come le società nel nostro portafoglio gestiranno la transizione verso una società a emissioni zero\", ha affermato Nicolai Tangen, ad del fondo. Non è la prima volta che il Government pension fund global fa annunci di questo tipo: da tempo, i suoi investimenti sono orientati sempre più verso i cosiddetti \"green bond\", e nelle linee guida cita non solo gli aspetti climatici, ma anche la difesa dei diritti umani e la lotta alla corruzione. In questo caso, però, i vertici del fondo, sulla base di una proposta avanzata ad aprile dal governo, hanno deciso di forzare la mano sulle aziende in portafoglio affinché adottino misure concrete per ridurre a zero le loro emissioni nei prossimi entro i prossimi trent'anni.\n\nSecondo quanto prevede il Piano climatico per il 2025 del Government pension fund global, il fondo darà priorità al suo dialogo sulle 174 società che sono le maggiori emittenti di gas serra del suo portafoglio, e che rappresentano il 70% delle emissioni del fondo attraverso le sue partecipazioni. Tutte le società in cui investe il fondo dovranno anche avere un piano per ridurre le emissioni a zero entro il 2050.\n\nGli investimenti nel mondo\n\nL'annuncio è arrivato nel pieno delle trattative tra Norvegia e Unione europea per ridurre il prezzo del gas che dai giacimenti di Oslo arriva sempre più abbondante nei Paesi del blocco in piena crisi energetica. L'anno scorso i ricavi delle compagnie energetiche norvegesi, a partire dall'azienda statale Equinot, sono stati di 29 miliardi di euro. Quest'anno si stima che arriveranno a 95 miliardi, più che il triplo del 2021. Bruxelles vorrebbe convincere Oslo ad abbassare il prezzo, o a condividere gli extra profitti. In alternativa, l'Ue ha minacciato di introdurre un price cap sulle importazioni, ma il governo norvegese ha già mostrato chiaramente la sua contrarietà, ricordando che sta facendo enormi sforzi per aumentare la produzione e non lasciare il resto del Continente alla canna del gas in caso di stop alle forniture russe.\n\nE così, per il momento, i profitti da gas e petrolio continuano ad alimentare il fondo sovrano, che cresce anche, se non soprattutto, grazie agli interessi accumulati anno dopo anno: oggi possiede in media l'1,3% di tutte le azioni quotate nel mondo, e la sua dimensione equivale a circa 200mila euro per ogni cittadino norvegese. Ma gli investimenti non finiscono in patria: stando ai dati pubblicati dal Nbim, il Norges bank investment management, circa un terzo delle partecipazioni gestite nel 2021 dal fondo sono andate all'Europa, quasi 400 miliardi di euro. Di questi, la parte più grossa è andata in Germania e Francia, con circa 60 miliardi a testa. In Italia, la quota è di circa 18 miliardi, di cui 6 andati all'acquisto dei nostri titoli di Stato (erano la metà nel 2020). Già, perché il fondo sovrano norvegese non compra azioni solo in società o banche (come le nostre Telecom e Monte dei Paschi), ma anche pezzi di debito pubblico di altri Paesi.",
    "Come organizzare un viaggio in Norvegia": "La Norvegia è una delle mete più belle in Europa. I suoi paesaggi e la sua storia la rendono una scelta di punta per i turisti più avventurosi. In linea generale, comunque, la Norvegia desta l’interesse degli amanti del trekking e di chi, in vacanza, desidera trascorrere il suo tempo all’aria aperta. Si tratta di un Paese bellissimo che, però, richiede un’organizzazione minuziosa quando lo si vuole visitare, relativa soprattutto ai periodi dell’anno e al clima che si può trovare.\n\nInsomma, quando si visita la Norvegia è importantissimo che il tempo sia clemente e che si evitino acquazzoni, piogge ghiacciate e bufere. Al di là di questo, si tratta della soluzione migliore per chi adora le lunghe camminate, l’allenamento, l’aria pulita e la natura in tutta la sua incontrastabile bellezza. Parliamo, però, anche dello stato più costoso d’Europa ed è anche per questa ragione che è fondamentale pianificare accuratamente il viaggio, al fine di non incorrere in spese eccessive.\n\nLa Norvegia può essere, infatti, visitata anche con un budget limitato, tutto sta nel sapersi destreggiare tra le varie proposte turistiche e, soprattutto, nella pianificazione dell’esperienza. Andiamo a scoprire, nelle prossime righe, tutto ciò che c’è da sapere al riguardo.\n\nCome viaggiare\n\nUna delle prime cose da considerare quando si pianifica un viaggio in Norvegia è come la si attraverserà. Una volta stilato un itinerario, quindi, occorrerà tracciare i vari percorsi accuratamente. La Norvegia ha molte linee ferroviarie. Alcune di esse sono moderne e veloci, mentre altre si rivelano particolarmente lente. Proprio per questo motivo è bene comprendere in via preventiva come spostarsi, dove e quando, progettando dei tempi tecnici. La stessa cosa vale per le strade che, in alcuni casi, sono ad un’unica corsia e presentano limiti di velocità bassi. In linea generale, gli amanti dell’avventura prediligeranno, forse, l’auto per raggiungere i luoghi più nascosti e irraggiungibili col trasporto su rotaia, pur consapevoli che, con quest’ultimo, sarà possibile godere di panorami mozzafiato.\n\nContenere i costi\n\nCome detto, la Norvegia è molto costosa ed è proprio per questo motivo che, contenere i costi, si rivela fondamentale. Ci sono possibilità per risparmiare, magari viaggiando in bici o andando in campeggio e cucinando i pasti acquistando le materie prime al supermercato. Ovviamente, dipende tutto dalle proprie capacità d’adattamento, oltre che dal budget. Inoltre, è possibile risparmiare sugli alloggi, optando per sistemazioni non di lusso ed evitando il ristorante ogni sera.\n\nViaggi di gruppo\n\nUn modo utile per contenere i costi, organizzarsi al meglio e ricevere maggiori stimoli, è quello di organizzare un viaggio in gruppo. Luoghi del genere, infatti, si rivelano particolarmente indicati per questa tipologia di trip. I viaggi di gruppo Norvegia rappresentano un modo efficace per vivere un’esperienza indimenticabile con gli amici di una vita, in famiglia o, addirittura, tra sconosciuti quando ci si affida ai programmi delle agenzie di settore. È un modo utilissimo per non rinunciare alla socialità e muoversi in compagnia durante un viaggio alla scoperta di bellezze naturali a dir poco stupefacenti.\n\nDove andare in Norvegia\n\nCi sono luoghi in Norvegia che è impossibile non visitare. Parliamo, ad esempio, dei caratteristici Fiordi e di Oslo, una capitale meravigliosa, vivace e ricca di attrazioni turistiche, locali moderni e bar, oltre a musei imperdibili. Altro luogo da non perdere è Bergen, una cittadina tipica, il cui quartiere di case in legno di Bryggen si rivela splendido e colorato. Tornando ai Fiordi, essi sono visitabili sia dalla terra ferma che con suggestivi percorsi crocieristici in nave. Tutto dipenderà, dunque, dalle preferenze e dal tipo di itinerario che si andrà a seguire visitando il Paese.",
    "La Norvegia avverte l’Europa: niente tetto al prezzo del gas": "Il ministro della Transizione ecologica, Roberto Cingolani, ha avvertito che, se l’Unione Europea non sarà capace di trovare una soluzione alla crisi energetica con l’imposizione di un tetto al prezzo del gas, da qui al mese di ottobre l’Italia dovrà fare da sé. Il ministro non ha suggerito un tetto nazionale, riconoscendo che, altrimenti, il nostro mercato diverrebbe non conveniente per i fornitori e sperimenteremmo un deficit di gas. Tuttavia, ha chiosato, si tratterebbe di acquistare il gas al prezzo di mercato e di rivenderlo a prezzi più bassi. La differenza la coprirebbe lo stato, ma questo significherebbe chiaramente fare debiti.\n\nNiente tetto al prezzo del gas in Europa\n\nL’Europa ha paura di imporre un tetto al prezzo del gas, perché rischierebbe di ritrovarsi senza forniture russe. Gazprom ha minacciato esplicitamente di azzerarle nel caso in cui tale misura fosse adottata. E la cosa la dice lunga circa la volontà di Mosca di sfruttare la speculazione finanziaria sul mercato olandese per vendere il proprio gas, prodotto agli stessi costi pre-bellici, a prezzi nettamente superiori a quelli passati.\n\nMa uno dei crucci di queste settimane a Bruxelles riguarda i destinatari dell’eventuale tetto al prezzo del gas: solo la Russia o tutti? Se mettesse nel mirino solo i russi, questi avrebbero buone ragioni per argomentare che gli europei starebbero dribblando il libero mercato come ritorsione ad hoc contro di loro. D’altra parte, una misura “ergo omnes” rischierebbe di far rimanere l’Europa a corto di gas.\n\nE nei giorni scorsi è arrivata in tal senso una dichiarazione del premier norvegese Jonas Gahr Store, il quale si è definito “scettico” sull’utilità di imporre un tetto al prezzo del gas.\n\nBoom di entrate da petrolio e gas in Norvegia\n\nLo stato scandinavo sta cercando di rimpiazzare la Russia quale principale fornitore di energia al Vecchio Continente e per quest’anno ha innalzato le esportazioni attese di gas a 122 miliardi di metri cubi (+8%), di cui quasi 90 miliardi verso gli stati dell’UE. Oslo inciderà, quindi, per circa un quarto dei consumi stimati nell’area. Ma non sarà facile azzerare la dipendenza verso la Russia, che lo scorso anno ci vendette ben 155 miliardi di metri cubi di gas.\n\nLa Norvegia sta facendo grossi affari grazie alla crisi geopolitica. Per quest’anno lo stato si attende entrate da petrolio e gas per 933 miliardi di corone, quasi 100 miliardi di euro, dai 287,5 miliardi dello scorso anno. In pratica, ciascun cittadino norvegese avrà a disposizione qualcosa come 11.640 euro in più. Una enormità, che rimarca quanto la Norvegia riesca a sfruttare gli idrocarburi a sostegno della propria economia e, soprattutto, come non trarrebbe alcuna convenienza dall’assecondare le richieste europee di limitare il prezzo del gas.\n\nLo stesso ragionamento di Cingolani si scontra la realtà. Sulla base dei dati del 2021, l’Italia consuma circa 815 mln di mega-wattora all’anno. Agli attuali prezzi di mercato dei TTF intorno ai 200 euro, spenderemmo all’incirca 165 miliardi di euro. Se ponessimo un tetto al prezzo del gas a 100 euro, lo stato dovrebbe metterci di tasca propria sugli 80 miliardi, oltre 4 punti di PIL. L’Italia non dispone di tale margine di manovra fiscale, specie in una fase di rialzo dei tassi d’interesse. D’altra parte ha già stanziato 3,5 punti di PIL contro il caro bollette e il taglio delle accise, con i risultati scarsamente visibili che sappiamo. Urge intervenire, ma senza mandare allo scatafascio i conti pubblici. Senza una soluzione europea condivisa, se non è una missione impossibile, poco ci manca.\n\n[email protected]",
    "In Norvegia, due progetti per lo stoccaggio di CO2, locale e importata": "Lo hanno definito il “cimitero della CO2 in Europa”. Questa è la sua funzione: immagazzinare e tenere sequestrata l’anidride carbonica che altrimenti verrebbe emessa nell’atmosfera, contribuendo al riscaldamento globale. Il terminal Øygarden si trova vicino a Bergen, sul Mare del Nord ed entrerà pienamente in funzione nel 2024, grazie a un ingente finanziamento del governo locale, che ha contribuito versando l’80 per cento dei fondi necessari, ovvero 1,7 miliardi di euro per sviluppare la CCS (carbon capture storage) nel Paese. il progetto fa parte del piano “Langskip”, che prende il nome dalle navi vichinghe, di cui è responsabile il ministero dell’Energia e del petrolio locale. Due realtà norvegesi sono già state coinvolte per il sequestro e dei gas serra emessi e il loro stoccaggio nel terminal. Si tratta di un cementificio e di un termovalorizzatore della zona di Oslo.\n\nIl terminal di Øygarden, vicino a Bergen, sarà pronto per il 2024. Ospiterà l’anidride carbonica da un cementificio norvegese, ma anche da imprese di Olanda e Belgio\n\nLa vera novità però, come riporta Afp, riguarda il progetto Northern Lights, nato dalla partnership dei colossi dell’energia Equinor, TotalEnergies e Shell, che hanno aperto anche alle aziende straniere la possibilità di usufruire del terminal, lanciando un servizio transfrontaliero di trasporto e stoccaggio della CO2. Il primo accordo è stato stretto tra fine agosto e inizio settembre con il produttore di fertilizzanti olandese Yara, la cattura di 800 mila tonnellate di CO2 a partire dal 2025. Il secondo, tra Equinor e la produttrice di gas e petrolio Wintershall Dea, che prevede la costruzione di un gasdotto di 900 chilometri per il trasporto di anidride carbonica dalla Germania alla Norvegia per lo stoccaggio. Un progetto simile con il Belgio è già in cantiere.\n\nAccesso libero È la «prima infrastruttura di trasporto e stoccaggio ad accesso libero al mondo, che consente a qualsiasi emettitore che abbia catturato le proprie emissioni di CO2 di prenderle in carico, trasportarle e stoccarle in modo permanente e in totale sicurezza» , spiega il direttore del progetto Sverre Overå. Essendo la Norvegia il maggior produttore di idrocarburi dell’Europa occidentale, ha anche il maggior potenziale di stoccaggio di CO2 del continente proprio nei suoi giacimenti petroliferi esauriti. «Northern Lights trasporterà la CO2 via nave fino a un nuovo terminale di ricezione nel comune di Øygarden», spiegano. Da qui, la CO2 sarà pompata tramite una conduttura fino a una struttura sottomarina sul fondo marino e iniettata in una formazione geologica a circa 2 600 metri di profondità per lo stoccaggio permanente.\n\nCome funziona Il cementificio di Nortem catturerà la CO2, questa verrà trasportata via nave al terminal Øygarden dove verrà stoccata temporaneamente. A questo punto sarà inserita all'interno delle condutture che la porteranno e segregheranno permanentemente a 2mila e 600 metri al di sotto del livello del Mare del Nord. All’interno della calotta dove verrà stoccata la CO2, anche dopo l’arrivo delle riserve dal cementificio ci sarà abbondante spazio per riceverne altra da aziende europee.\n\nI numeri Nonostante il governo norvegese lo consideri un progetto fondamentale e lo stesso Ipcc ritenga lo stoccaggio dell’anidride carbonica importante per la riduzione delle emissioni, i numeri non sono ancora sufficienti. Basti pensare che nella sua prima fase, Northern Lights tratterà 1,5 milioni di tonnellate di CO2 all’anno, mentre successivamente sarà aumentata a 5-6 milioni di tonnellate. Mal’Unione Europea, solo nel 2020 ha emesso 3,7 miliardi di gas serra. Gli ambientalisti non accolgono l’iniziativa con favore: il timore è che questa tecnologia possa avere un effetto boomerang, spingendo le imprese a consumare e a emettere ancora di più. «Siamo sempre stati contrari alla CCS, ma la mancanza di azioni sulla crisi climatica rende sempre più difficile mantenere questa posizione», ha detto in una dichiarazione Halvard Raavand, di Greenpeace Norvegia. «Il denaro pubblico sarebbe meglio investito in soluzioni che sappiamo essere efficaci e che potrebbero anche ridurre le bollette per le persone normali, come l’isolamento delle case o i pannelli solari».\n\n© RIPRODUZIONE RISERVATA",
    "La Norvegia prima di Haaland aveva un altro gigante: Tom Arne Lund, che disse no a Real, Bayern e Ajax": "C’è stato un calciatore che a metà degli anni ’70 riuscì in rapida successione a rinunciare al trasferimento all’Ajax di Amsterdam, al Bayern di Monaco e al Real Madrid.Beh, uno pensa “sarà stata una star di prima grandezza e che giocava già in un club ricco e famoso”.Sbagliato.Quello di cui stiamo parlando è un calciatore che fuori dai confini del suo Paese è praticamente sconosciuto.Il suo nome è Tom Arne Lund, era norvegese, giocava attaccante e per tutta la sua carriera non si è mai mosso dalla sua Lillestrøm e dalla squadra della sua città.Tom Arne Lund fa il suo esordio nel Lillestrøm Sportsklubb a soli diciassette anni.Che sia qualcosa di speciale se ne accorgono tutti.Doti tecniche e caratteriali e una maturità sorprendente per un ragazzo così giovane.Il Lillestrøm gioca nella Terza Divisione norvegese quando nel 1969, a soli diciannove anni, viene convocato per giocare con la Nazionale maggiore del suo Paese.Solo che Tom Arne Lund rifiuta.«Sono troppo giovane. Non mi sento ancora pronto».Questa la risposta di Lund che già fa intuire che oltre a maturità e abilità calcistica ci si trova di fronte ad un soggetto particolare, con idee molto chiare.Nel 1971, con il Lillestrøm sempre in Terza Divisione, arriva una nuova chiamata da Öivind Johannessen, il selezionatore della Nazionale. Stavolta Lund accetta e fa il suo esordio in un’amichevole contro l’Islanda, vinta per tre reti ad una e con una eccellente prestazione del giovane Lund.Le sue caratteristiche sono quelle di un “nove e mezzo” che ama partire da lontano, impostare l’azione e muoversi liberamente dalla trequarti avversaria in avanti.I suoi gol e le sue prestazioni finiscono presto per attirare l’attenzione di importanti club di campionati di maggior prestigio.In Germania, in Belgio e in Olanda iniziano a mettersi in fila per il suo cartellino.Nel 1973, quando finalmente il Lillestrøm riesce ad approdare in Prima Divisione arriva un’offerta di quelle a cui dovrebbe essere impossibile dire di no.A volere il n° 10 dei “Canarini” (questo il soprannome dei “gialli” del Lillestrøm) è l’Ajax di Amsterdam, squadra campione d’Europa in carica e che nelle intenzioni della società sarebbe il sostituto ideale di Johann Cruyff che nell’agosto di quell’anno si trasferisce a Barcellona.La trattativa sembra in dirittura d’arrivo quando all’improvviso è proprio lui, Tom Arne Lund, a fare marcia indietro.Emergono giustificazioni di varia natura.Il legame con la squadra e la città, la ancora giovane età (23 anni), la fidanzata che sta ancora studiando all’Università ...Giustificazioni che non convincono nessuno.L’Ajax è l’Ajax, la squadra più forte d’Europa. Come si fa a rifiutare un ingaggio così prestigioso? E dalla Norvegia poi dove il calcio è ancora praticamente a livello dilettantistico.Poi la verità viene finalmente a galla.Lund è terrorizzato dall’idea di prendere un aereo.La sua aviofobia è estremaSi scopre che anche all’interno della Norvegia o nelle trasferte con la Nazionale Lund si è sempre spostato in automobile, partendo anche due giorni prima dei compagni come nella trasferta a Reykjavik con la sua Nazionale proprio nell’agosto del 1973.Lund è irremovibile e l’Ajax non può fare altro che incassare il rifiuto.D’altronde una squadra che gioca regolarmente in campo internazionale non sa che farsene di un giocatore come Lund.L’accordo salta.Nel 1975 ci prova il Bayern di Monaco.Stesso identico risultato.Come allo stesso modo si vedranno ricacciate le proposte di Leeds United, Feyenoord, Twente, Strasburgo e perfino il Real Madrid di Santiago Bernabeu, famoso per riuscire praticamente sempre ad ottenere quello che voleva.«Sono felice qui. E in aria ci vado solo se devo colpire il pallone di testa!» dirà con grande autoironia Lund.Così farà per tutta la carriera.Si ritirerà, tra lo stupore di tutti gli appassionati di calcio norvegesi, a soli 32 anni.Con lui il Lillestrøm diventa da anonima squadra di Terza Division a club ai vertici del calcio norvegese vincendo due titoli (il secondo e il terzo della storia dei “Canarini”) nel 1976 e nel 1978 e tre Coppe di Norvegia (1977-1978-1981)Il suo score in carriera racconta di 197 reti in 348 partite.In suo onore è stata eretta una statua, cosa non certo comune in Norvegia, poco fuori dall’Åråsen Stadion, quello dove il Lillestrøm gioca le sue partite casalinghe.C’è una frase pronunciata da Bård Bjerkeland, suo giovane compagno di squadra, che è probabilmente la miglior sintesi di cosa ha rappresentato Tom Arne Lund.«Senza di lui Lillestrøm sarebbe ancora solo una stazione ferroviaria».L’attesa per questa partita è enorme tanto che il Lillestrøm decide di giocare ad Oslo, nel più capiente Ullevaal Stadion, la partita in casa dell’andata.I biancorossi di Amsterdam non sono più lo squadrone di poche stagioni prima ma nelle sue fila oltre a Wim Suurbier e al capitano Ruud Krol ci sono giovani estremamente interessanti come i due danesi Lerby e Arnesen e l’attaccante Geels.Quello che “investe” l’Ajax è un autentico ciclone.Il Lillestrøm aggredisce fin dal fischio di avvio gli olandesi e nel giro di quattordici minuti si porta sul due a zero grazie alle reti di Johansen e Lønstad oltre a fallire un altro paio di occasioni davvero clamorose.L’Ajax ritroverà un po’ di equilibrio e la partita finirà comunque con il clamoroso trionfo dei norvegesi per due reti a zero.A dirigere le operazioni dall’alto della sua classe quella sera c’è proprio lui, Tom Arne Lund, con la fascia da capitano e con la maglia numero “10” a ricordare ai suoi connazionali e alla dirigenza dell’Ajax che non avevano sbagliato a puntare su di lui nell’estate del 1973., alla visione di gioco e alla notevole progressione una cosa colpiva di Tom Arne Lund: calciava con la stessa precisione e potenza con entrambi i piedi come raramente accade nel calcio.come non mai nel campionato del 1975. Al giro di boa del girone d’andata i “Canarini” sono in testa alla classifica e apparentemente inarrestabili. Lund si infortuna ad un ginocchio e deve saltare praticamente tutto il girono di ritorno.Il Lillestrøm chiuderà il campionato al 7mo posto ..., quando Lund ha solo 27 anni, decide di chiudere con la Nazionale.L’ultima trasferta, quella a Berna contro la Svizzera per una partita di qualificazione ai Mondiali di Argentina del 30 ottobre, è stata troppo anche per lui, partito dalla Norvegia in auto due giorni prima dei compagni arrivati tranquillamente in aereo.Tranne una apparizione nel 1979 ad Oslo contro il Portogallo Lund deciderà di rientrare dal suo auto imposto ritiro solo nel 1981.della storica vittoria norvegese contro l’Inghilterra in una partita di qualificazione per i Mondiali di Spagna.Dopo quella partita, come ormai d’abitudine, saranno diversi club inglesi (Middlesbrough e Sunderland in particolare) a tentare inutilmente di convincere Lund a staccarsi dalla sua Lillestrøm.Si gioca per le qualificazioni agli Europei di Francia e la Norvegia sconfigge la fortissima Jugoslavia per tre reti ad una.Lund segna un gol e gioca una partita sontuosa, guadagnandosi per distacco la palma del migliore in campo.Con la sua Nazionale giocherà una sola altra partita (due settimane dopo a Sofia in Bulgaria) ed esattamente un anno dopo chiuderà definitivamente con il calcio.Ah, dimenticavamo. In Bulgaria Tom Arne Lund ci andò in automobile ...Per chi vuole fare una piccola ricerca in Internet al nome “Tom Arne Lund” è possibile trovare diverse immagini.In particolare però vi segnaliamo una sua rete del maggio del 1976 contro il MjØndalen.Lund riceve palla nei pressi della bandierina ed è pressato da un avversario.E’ di spalle alla porta ed è pressato da un avversario.Con una finta e un tocco con la suola si libera del suo marcatore e dalla linea penetra in area. Gli si fanno incontro in rapida sequenza quattro difensori avversari.Lund li salta tutti e per poi scaricare un sinistro in diagonale sul palo lontano.Un gol che da solo ci racconta chi era Tom Arne Lund.",
    "La Norvegia sospende l'accordo per la semplificazione dei visti con la Russia": "globalist Modifica articolo\n\n22 Settembre 2022 - 18.45\n\nPreroll\n\nDecisioni inevitabili: la Norvegia ha «sospeso temporaneamente l’accordo sulla semplificazione del regime dei visti» siglato nel 2007 con la Russia.\n\nOutStream Desktop\n\nTop right Mobile\n\nLo ha reso noto l’Agenzia per la migrazione di Oslo in una nota, citata dal Barents Observer, precisando che la decisione, che ricalca quella del Consiglio Ue del 9 settembre scorso, è in vigore da oggi.\n\nMiddle placement Mobile\n\nSecondo il giornale norvegese, la norma comporterà costi più alti e tempi burocratici più lunghi per i russi che vogliano far richiesta di un visto per entrare nel Paese, riducendo così significativamente il numero di coloro cui verrà concesso. Norvegia e Russia condividono una frontiera lunga 198 km.\n\nDynamic 1\n\nCon la sospensione del regime semplificato dei visti tra Norvegia e Russia, la tassa per il visto aumenterà da 35 a 80 euro per tutti i richiedenti. Il termine per l’esame delle domande di visto sarà inoltre aumentato da 10 a 15 giorni e, in alcuni casi, potrà arrivare fino a 45 giorni. I candidati dovranno anche presentare più documenti al consolato o ai centri di rilascio dei visti.",
    "Norvegia, in servizio i primi due traghetti ro-ro elettrici e senza equipaggio / Immagini": "Le due navi, lunghe 61 metri, sono state costruite in India per ASKO Maritime, una nuova divisione dell’operatore di generi alimentari\n\nOslo – Le prime navi ro-ro elettriche senza equipaggio sono state battezzate in Norvegia e sono entrate in servizio questa settimana per il più grande distributore di generi alimentari del Paese. È l’inizio del periodo di prova di due anni per le navi per ottenere la certificazione completa per le operazioni autonome.\n\nLe due navi, lunghe 61 metri, sono state costruite in India per ASKO Maritime, una nuova divisione dell’operatore di generi alimentari. Sono progettate per operare in modo completamente autonomo trasportando rimorchi merci attraverso il fiordo norvegese di Oslo. Una volta completamente certificate, opereranno controllate da un centro a terra utilizzando la tecnologia di Massterly, una joint venture tra Wilhelmsen e Kongsberg. Le navi sono state battezzate Marit e Therese.\n\nDurante il periodo di certificazione di due anni, le navi navigheranno con un equipaggio limitato di quattro persone, compreso il comandante. Una volta certificate, il piano prevede che le navi operino senza equipaggio tra il centro di distribuzione di Moss e Horten, in Norvegia. La catena logistica sarà totalmente green grazie all’uso di camion elettrici. Ogni nave ha una capacità di trasportare 16 rimorchi, ciascuno con una capacità massima di 29 tonnellate.\n\nLe navi sono alimentate da batterie della capacità di 1846 kWh e si ricaricheranno automaticamente durante l’attracco in porto. ASKO prevede di raggiungere un livello di trasporto di 150 rimorchi al giorno entro pochi anni, risparmiando quasi un milione di miglia di trasporto su strada all’anno ed eliminando 5.000 tonnellate di emissioni di CO2 all’anno.\n\n(foto ASKO)",
    "La Norvegia raccontata dalla fotografa italiana Valentina Tamborra": "Come può il cibo cucire una tradizione talmente forte da abbattere distanze e frontiere, culture in apparenza inconciliabili? Sul filo dello stoccafisso e di una storia che comincia 600 anni fa è iniziata l’amicizia e i rapporti diplomatici tra Italia e Norvegia.\n\nPietro Querini, veneziano, nobile di lignaggio e commerciante, nell’anno solare 1432, parte alla volta delle Fiandre. Dei sessanta uomini dell’equipaggio della caracca Gemma Querina ne sopravvivono solo undici. Chi li trasse in salvo? Naufragato sulle Lofoten, allora sconosciute, ricevette il soccorso degli isolani, pescatori di merluzzo. Può sembrare assurdo ma fu da quest’incontro fortuito che nacque il legame diplomatico tra Venezia e la Norvegia, in questo momento il segreto della celebre ricetta del baccalà mantecato, uno dei piatti di punta della cucina veneziana. Di questo parla Skrei. Il viaggio, la prima parte del progetto Artic Tales della fotografa milanese Valentina Tamborra (1983), che comprende anche Mi Tular. Io sono il confine – entrambe le serie fotografiche sono in esposizione fino al 4 settembre al Museo di Roma in Trastevere – e Áhkát. TerraMadre un video che segue in un’intima prossimità le usanze e i costumi del popolo Sami.\n\nNon è un caso se l’ambasciatore norvegese in Italia, insieme al Norwegian Seafood Council, ha organizzato il cooking show A Taste of Norway nella sua residenza romana per celebrare lo stoccafisso e il bagaglio di tradizioni sociali e culinarie che porta con sé.\n\nMi Tular, a cura di Giuseppe Creti, si sposta nelle estreme Isole Svalbard, la landa di terra, aspra e indomabile, più settentrionale ad essere abitata del Pianeta. Sorge tra le lastre di acqua marmorea del Mar Glaciale Artico. La parola stessa “Tular” in antico etrusco significava “Io sono il confine” e si ricollega al mito dell’Ultima Thule, l’ultima isola al di là del mondo conosciuto. In questi luoghi, la temperatura raggiunge anche i -30° nella stagione invernale e il sole nutre con i suoi raggi la terra per poche ore al giorno. La popolazione è molto rada e condivide il territorio con gli orsi polari: 3000 anime, di 40 diverse nazionalità e 3000 orsi polari.\n\nValentina Tamborra, Mi Tular, Le montagne. I cani. Gli esseri umani. L’Artico è racchiuso qui.\n\nPhoto Valentina Tamborra / Parallelozero\n\nIL POPOLO SAMI E SKREI IL VIAGGIO NEL CUORE DELLE LOFOTEN\n\nIl video Áhkát. TerraMadre è stato presentato al Museo di Roma in Trastevere il 22 giugno nell’ambito di una conferenza di approfondimento sul popolo Sami. A questo riguardo si segnala ÁRRAN 360°, dal 26 agosto al 10 settembre 2022, un evento correlato al Padiglione Sami della Biennale di Venezia durante il quale verranno mostrati alcuni corti. La parola “Arran” descrive il cuore della lávvu – tenda tradizionale Sàmi – ove ci si raduna per raccontare storie folkloristiche locali. I membri di questa grande comunità di ceppo ugro-finnico sono conosciuti anche come lapponi, ma il significato di questa parola (Lappones, dallo svedese Lapp) era in origine dispregiativo.\n\nLa prima parte del progetto dedicato alla Norvegia, Skrei. Il viaggio, prende invece il nome dall’antica espressione vichinga “å skrida”. Significa “viaggiare, migrare, muoversi in avanti”, inoltre è anche il nome di un particolare tipo di merluzzo. Nelle foto colpiscono i silenzi, la striscia smeraldo dell’aurora boreale che si dipana alle spalle dei merluzzi posti sui tralicci a essiccare, il ghiaccio che si cosparge fitto fitto su ogni cosa, la zampa di un cane che si poggia sul braccio del padrone, il buio che circonda il peschereccio a notte fonda con la luce fioca della cabina del capitano.\n\nValentina Tamborra, Skrei.\n\nPhoto Valentina Tamborra\n\n\n\n\n\nLe fotografie di Tamborra si espandono in orizzontale, enfatizzando un moto emotivo tenue ma struggente – ad ondate avvolgenti – dinanzi alla bellezza sublime dei territori incontaminati e alla sensibilità di una popolazione che riesce a sondarne la carica primigenia. Toccante il ritratto di Kåre Martin Jensen, ex marinaio di cui l’artista scrive “anche quando in terra ha gli occhi nel mare”, è morto pochi mesi dopo lo scatto. Anche Margrete e Olaf Johan Pedersen, marito e moglie dal 1967, sono ritratti in un momento di dolce intimità, sul divano mentre si guardano negli occhi e raccontano un momento della loro quotidianità: dopo cena preparano gli sperregarn, lembi di corda impiegati per le stocks, le rastrelliere in legno dove i merluzzi freschi, appesi per la coda, sono lasciati disidratare. Si incontrano poi personaggi curiosi come Kjell-Arne, unico medico sull’isola di Røst e Presidente del Comitato Dante Alighieri. Ciò che colpisce nelle immagini di Tamborra è il modo in cui l’artista riesce ad empatizzare con il soggetto che immortala, regalandoci dei momenti di profonda umanità attraverso la purezza del suo sguardo, discreto ma ravvicinato. Uno sguardo che è pronto a rallentare il battito ma anche ad accelerarlo per intercettare il ritmo di una natura di primo acchito avara e dal cuore gelido ma pronta a regalare prodigi e a scaldare come fiamma viva.\n\nValentina Tamborra, Skrei.\n\nPhoto Valentina Tamborra\n\nDal 27 maggio fino al 4 settembre 2022\n\nMuseo di Roma in Trastevere\n\nValentina Tamborra, Artic Tales\n\n",
    "Norvegia il mondo a 23 nodi": "Sette giorni in crociera tra gli spettacolari fiordi norvegesi a bordo della MSC Grandiosa, sfiorando prati, cascate, montagne visitando villaggi che sembrano usciti da un libro di fiabe per bambini. Con tappa a Copenhagen. Testo e foto di Lucio Valetti\n\n©photo Lucio Valetti\n\nNon ricordo esattamente dove fosse. Sono un viaggiatore qualche volta distratto. Mi fermo alle emozioni, a quel che mi colpisce e mi dimentico di prendere appunti, trascuro le coordinate geografiche. Un piccolo villaggio norvegese, di quelli con le casette di legno bianche, blu, rosse, qualche volta gialle.\n\nDi legno, che a noi che viviamo in solide case di cemento grigio piacciono tanto. Questa era bianca, in una stradina secondaria. Fuori un tavolino, un uomo e una donna con due tazze di tè. Immagine antica. Sullo sfondo a poche centinaia di metri l’azzurro di un fiordo, e un porto.\n\nE nel porto una nave immensa a occupare il posto dove attraccavano i drakkar, le navi da guerra dei vichinghi. Una di quelle navi da crociere che sono galleggianti grattacieli sdraiati. Segno dei tempi. Però vicino alla casetta bianca di legno un’auto collegata, in modo a dire il vero primitivo, a una presa elettrica.\n\nUn cavo disordinato, mica quelle belle colonnine perfette e lustre con le Tesla attaccate in serie. Un’auto “a pile”, la cosa più tecnologicamente avanzata, o alla moda, dei nostri tempi, e una casa antica. Mi era piaciuto il contrasto.\n\nLa casa di Ibsen\n\n©photo Lucio Valetti\n\n“Ci ha abitato Ibsen qui”, appunto “vuol vedere dentro?” mi dice la signora abbandonando per un momento la tazza del tè. In realtà deve averci dormito qualche notte. Noi abbiamo Garibaldi che ha segnato case un po’ s dappertutto, gli spagnoli Hamingway con i ristoranti che vantano i suoi passaggi, i norvegesi Henrik Johan Ibsen, drammaturgo, poeta.\n\nLa casa è come te le immagini questa case bianche, rosse, blu. Soffitto basso, perché da queste parti fa freddo, una stufa a legna, una cucina semplice, una tavolo di legno, fiori alle finestre, una scala di legno che sale alle camere. Dietro un giardinetto, una legnaia, un tavolo per la stagione bella. La Norvegia ha un aspetto romanticamente antico, classico, ma un’impostazione modernissima.\n\nE poi mi sono ricordato dov’era: Hellesylt sul Sunnylvsfjord uno dei tanti fiordi che frastagliano la costa, collegato al più grande Strfjord. Una chiesa, una scuola, mezzo migliaio di abitanti, o poco più. Una strada magnifica che in 343 chilometri, 7 traghetti e 6 ore di viaggio porta a Bergen.\n\nCrociera Norvegia 1 di 17\n\nE il porto. Ma qui ci sono arrivato con la nave attraccata sul molo. Si chiama Grandiosa, della flotta MSC, un “mostro” tecnologico lunga 331 metri, larga 43, capace di contenere 7500 persone tra passeggeri ed equipaggio, e tutto quel che serve per viverci. E non in modo frugale. Una dozzina di volte, e più, gli abitanti del villaggio, per dire.\n\nDovessero scendere tutti a terra sarebbe un’invasione. Per fortuna oltre il villaggio si allarga un territorio spettacolare e infinito. Per esempio il parco nazionale di Jostedalsbreen, che sono 1300 chilometri quadrati di natura perfetta e protetta, poi le montagne intorno al lago Hornindalsvanet, una voragine profonda 500 metri piena dell’acqua più pura d’Europa e una serie di villaggi sparsi. Basta avere fiato e un buon paio di scarpe, insomma.\n\nI fiordi visti dai fiordi\n\n©photo Lucio Valetti\n\nMa noi siamo in crociera. E’ diverso, più pacifico, persino strano. Stai in questo piccolo mondo artificiale e il mondo ti passa vicino lentamente coi 23 nodi di velocità, massima, della nave. I fiordi visti dai fiordi hanno un fascino discreto, forse meno violento dei fiordi visti dall’alto quando ti capita di percorrere le strade costiere e le immagini sono da drone.\n\nQui sei “dentro”, tutto più pacioso, sereno, morbido. Si sfiorano campi coltivati, case isolate, la costa alta sul mare spesso tagliata da cascate che finiscono direttamente nel mare, si incrociano barche piccole e grandi, vecchie e moderne del piccolo traffico locale. Immagini la vita semplice dei piccoli villaggi.\n\nSiamo partiti da Kiel, Germania, per puntare a nord. Giorno 1, navigazione e scoperta del mondo nave. Undici ristoranti a tema, un pericolosissimo, vista la formula “mangia quanto vuoi”, buffet aperto praticamente sempre con in bella mostra su banchi infiniti ogni ben di dio, come si dice.\n\nPoi piscine, centri fitness, palestre, perfino un bowling, teatri e relativi spettacoli, e una incredibile passeggiata di 112 metri, lunga come il corso principale di una cittadina media fiancheggiato da locali, bar e boutique, come il corso principale di una cittadina media, appunto. Solo che qui invece del cielo reale il cielo è artificiale.\n\n©photo Lucio Valetti\n\nC’è una cupola che copre la passeggiata, fatta tutta di led, praticamente uno schermo da computer gigantesco su cui si può trasmettere quel che si vuole. Tipo un cielo, appunto. Nuvoloso o sereno. O un’immagine marina. L’effetto è stupefacente.\n\nE poi c’è la cabina. Una angolo privato di tranquillità. Ma con balcone, perché le immagini che scorrono si possano anche respirare. E si va, ripassando la teoria di Archimede che spiega perché questa cosa di ferro e gente stia a galla. Anche se non credi che sia possibile.\n\nCopenhagen in un boccone\n\n©photo Lucio Valetti\n\nPrima tappa Copenhagen. Che è sempre Copenhagen. Facile. Giù tutti, pullman di trasferimento, visita alla sirenetta soffocata da una folla probabilmente stabile, e poi il classico Nyhavn, il porto costruito del XVII secolo, una striscia di mare stretta che si infila nella città tra palazzi del tempo, bar e ristoranti di oggi sulla banchina, tra hot dog d’importazione e tradizionali smørrebrød, che sono tartine con sopra aringhe, salmone e cose norvegesi.\n\nQui non ha abitato Ibsen, ma per 30 anni, dal 1845 al 1875, Christian Andersen che si era conquistato un posto fiabesco scrivendo fiabe. E poi Amalienborg, il palazzo reale, e poi a piedi dove capita per le le vie del centro. Si fa così in crociera, si scende, si sbocconcella un posto e si risale dentro un albergo che va a 23 nodi.\n\nSeconda tappa Ålesund. Bellissima, ma non capisci subito perché. Troppo perfetta. Scopri che il centro storico realizzato su sette isolotti nei primi del 900 era stato completamente distrutto da una serie di incendi. Per poi essere interamente ricostruito da architetti norvegesi in perfetto stile Art Nouveau prendendo ispirazione dallo stile europeo delle grandi capitali.\n\n©photo Lucio Valetti\n\nNon una tegola fuori posto, non una crepa in un muro. Si arriva proprio il giorno della festa nazionale, con lo spettacolo da noi inimmaginabile di centinaia di cittadini in abiti tradizionali e bandiera norvegese in mano ad affollare ristoranti e bar all’aperto.\n\nE barche piene di gente sul Brosundet il canale che si infila tra le case del centro storico. Volendo si possono salire i 420 scalini di pietra che portano al belvedere del monte Aksla per capre in che posto magnifico ci si trova.. O aspettare il trenino turistico con lo stesso risultato. E si riparte, come sempre.\n\nGli yak di Flåm\n\n©photo Lucio Valetti\n\nHellesylt, terza tappa e l’incontro con il fantasma di Ibsen dopo la solita navigazione tra i fiordi. Quando si approda e si attracca Flåm, si è costeggiato un bel pezzo di Norvegia, 254 lente, silenziose, miglia nautiche di costa frastagliata, di campi, casette, villaggi, monti cupi, cieli qualche volta blu intenso, qualche volta minacciosi.\n\nFlåm starebbe benissimo in un racconto di Andersen, un villaggio di Lego che prende forma piano piano perché è acquattato alla fine dell’Aurlandsfjord, 29 chilometri di fiordo diramazione del celebre Sognefjorden, 209 esagerati chilometri, il fiordo più lungo della Norvegia.\n\nChe si fa a Flåm? E’ ancora la Norvegia rurale e marina. Si fanno escursioni a piedi o in barca nei fiordi vicini, si prende l’unica ferrovia del circondario, brevissima, 20 chilometri ma naturalmente spettacolari. O si cammina in mezzo al verde, scoprendo perfino una fattoria con alcuni yak, si quelli della Mongolia o del Tibet, in una recinto.\n\nCon vitellino appena nato. A patto che non ci sia una nave che aspetta con i motori accesi giù al porto. E con negli occhi questo magnifico incontro col vitellino yak e la la vita si ritorna, nel silenzio ovattato della nave e nel dondolio delle onde, a Kiel. Sette giorni tra natura e tecnologia, entrambi spettacolari.\n\nMSC Grandiosa\n\n©photo Lucio Valetti\n\nLa Grandiosa è una delle navi più avanzate attualmente in mare. Varata nel 2019 utilizza l’innovativo sistema di propulsione Azipod, privo di ingranaggi di timonieri con un motore elettrico (nel caso della Grandiosa due motori) installato in un contenitore all’esterno dello scafo capace di ruotare quasi di 360 gradi.\n\nQuesto si traduce in un grande comfort a bordo oltre a vantaggi ecologici. Per esempio il 28 per cento in meno di consumo di carburante. Oltre a un sistema di riduzione del rumore radiante in mare che riduce l’impatto sui mammiferi marini di grandi dimensioni.\n\nDispone anche di un sistema di depurazione all’avanguardia per acque reflue più pulite. E quando è in porto dove è possibile la nave si alimenta direttamente attraverso la rete elettrica. La crociera descritta, 7 giorni 4 tappe, viene proposta da MSC a circa 950 euro a persona, in cabina interna senza oblò (sono 2444).\n\nI pasti sono inclusi, il resto no. Bisogna raggiungere Kiel, prevedere costi per le escursioni e per alcuni servizi a bordo. Si deve prevederei o meno il raddoppio della cifra iniziale. Se poi si opta per una cabina con balcone (sono solo 794), il costo lievita notevolmente. Esiste anche la formula Yacht club, con cabine suites, maggiordomo a disposizione e spazi riservati a bordo. Meglio farsi fare un preventivo.\n\nInformazioni utili\n\nmsccrociere.it\n\nSfoglia il reportage su Latitudes Travel Magazine",
    "In Norvegia con la Tesla: 5.500 km spendendo…": "In Norvegia con la Tesla Model 3: Nicola ci racconta il suo viaggio, attraversando mezza Europa. Tra ricariche che funzionano e altre che deludono (negli hotel).\n\ndi Nicola Carlon\n\n“E cco il resoconto del mio viaggio in Norvegia meridionale: 5.500 km in 18 giorni con la mia Tesla Model 3 LR AWD del 2019. Il percorso era composto di diverse tappe, tutte abbastanza vicine (circa 500km in media) perché volevamo visitare anche i paesi che abbiamo attraversato. Dopotutto è stata una vacanza: non un’endurance per dimostrare qualcosa. Quindi nessuna ansia da ricarica o sfida a consumare il meno possibile, ma un po’ di divertimento in Germania (nei tratti senza limiti… e senza code). E tanta meraviglia per gli occhi in Norvegia. “ .\n\nIn Norvegia con la Tesla: trovi Supercharger o ricariche lente ovunque\n\n“ L’unico percorso lungo è stato l’ultimo tratto da 800km, prima di tornare a casa. I paesi che abbiamo attraversato sono veramente costellati di colonnine anche ad alte prestazioni. Quasi in ogni supercharger Tesla erano presenti almeno 4 stalli ultrafast di altri operatori.E in quelli che non li avevano, i Supercharger erano aperti anche alle altre marche. Inoltre nei parcheggi delle città c’erano quasi sempre colonnine lente, alcune in ottime posizioni. Degne di nota in Danimarca le colonnine da 11kW nel parcheggio di Lego House e in quello dell’ Egeskov Castle: gestore danese Clever. Si paga con GooglePay o ApplePay, è un po’ cara (come tutto il resto…) e bloccano 500 DKK di caparra all’avvio. In Norvegia Plugsurfing ha qualche colonnina, mentre sono rimasto negativamente stupito dal gestore Charge365, che ha aggiunto delle limitazioni all’app: solo i telefoni norvegesi possono scaricarla. Si aggira il problema accedendo dal loro sito, che però rende il tutto più macchinoso“.\n\nUnico neo: mancano le tettoie a proteggere le colonnine\n\n“ Unico vero tasto dolente: la quasi totale assenza di tettoie, sia in Germania e Danimarca ma pure in Norvegia, nonostante il meteo instabile della zona. Il viaggio era strutturato in questo modo. Si partiva alla mattina, si arrivava a destinazione al pomeriggio spezzando il viaggio con pranzo e ricarica. Poi si visitava la città mentre la macchina era in carica in hotel o in parcheggio, si dormiva lì e si partiva il giorno seguente. Nelle città più importanti ci siamo fermati due giorni per avere più tempo di visitarle. Con questo schema la mia regola “Si ricarica quando si sta facendo altro” poteva essere rispettata. Per questo considero la ricarica in hotel un servizio importante, come avete ribadito anche nel vostro recente articolo. D’altra parte da grandi poteri derivano grandi responsabilità: non basta dire di aver installato la colonnina, ma il gestore dovrebbe verificarne funzionamento e disponibilità “ . Unico vero tasto dolente: la quasi totale, sia in Germania e Danimarca ma pure in Norvegia, nonostante il meteo instabile della zona. Il viaggio era strutturato in questo modo. Si partiva alla mattina, si arrivava a destinazione al pomeriggio spezzando il viaggio. Poi si visitava la città mentre la macchina era in carica in hotel o in parcheggio, si dormiva lì e si partiva il giorno seguente. Nelle città più importanti ci siamo fermati due giorni per avere più tempo di visitarle. Con questo schema la mia regolapoteva essere rispettata. Per questo considero la ricarica in hotel un servizio importante, come avete ribadito anche nel vostroD’altra parte da grandi poteri derivano grandi responsabilità: non basta dire di aver installato la colonnina, ma il gestore dovrebbe verificarne\n\nGli unici inconvenienti? Le ricariche (non funzionanti) negli hotel\n\n“ Ed infatti gli imprevisti arrivano. Ad Aarhus, in Danimarca, l’hotel trovato su Booking, che aveva giurato di avere una colonnina, in realtà aveva una presa rossa trifase e una schuko (entrambe non funzionanti). Per fortuna avevamo pianificato di fermarci a pranzo sulla strada per Hirtshals e quindi abbiamo deciso di farlo al Supercharger di Randers (aperto a tutti). Pranzando all’ottimo finto-Diner Americano all’interno della fedele riproduzione di Graceland (cose che si trovano solo in Danimarca, a quanto pare). Altro imprevisto a Eidfjord. La colonnina dell’hotel si guasta dopo che un’altra auto si collega alla seconda presa, il gestore era completamente impreparato e non ha saputo aiutarmi. In quel caso ho dovuto contravvenire alla mia regola personale e attendere 10 minuti ricaricando al Supercharger della zona (stupendo), prima di partire per Bergen “ . In Norvegia con la Tesla: quanto ho caricato, quanto ho speso\n\nDati per i nerd: Spesa ricariche: 371€ ai Supercharger + 40€ altri operatori.\n\nPrezzo al kWh in generale più alto che in italia: spesa massima ad Arna, Norvegia 0.66€/kWh Medie consumi (cerchi MAK Electra 19 e gomme Michelin Primacy 4): Norvegia 144 Wh/km – Danimarca 160 Wh/km –Germania 177 Wh/km Conclusioni: tutti dicono che in Norvegia è pieno di elettriche, ma vederlo di persona fa un altro effetto. Io sono abituato a fare un cenno di saluto quando incrocio un’altra elettrica, ma qui sarebbe stato impossibile. Sicuramente molte Tesla ,ma anche Nissan Leaf, BMW i3, VW ID3 e 4, Mustang, Polestar ed MG. Anche in Danimarca ne ho viste molte, (soprattutto taxi), ma la Norvegia è un altro pianeta. E ho iniziato a capirlo salendo nel traghetto Fjordline Hirtshals-Kristiansand, trovando a bordo una decina di colonnine e auto in carica “ . I maleducati della ricarica ci sono anche in nord Europa\n\n“ L’altra cosa che ho imparato è che anche fuori dall’Italia ci sono gli stessi problemi che incontriamo ogni giorno. Purtroppo l’occupazione dei posti riservati alle elettriche è pratica comune. Sia da parte delle endotermiche, ma anche da parte di elettriche e di plug-in, parcheggiate ma non in carica. Inoltre, come in Italia, moltissimi hotel segnalano la presenza della colonnina nei portali di prenotazione. Ma puntualmente questa si rivela essere quella pubblica del parcheggio che consigliano. E nelle recensioni è impossibile trovarne qualcuna relativa alla colonnina. Che sia il caso di estendere quanto fatto in Italia coneviaggio.it,dove sono raccolti tutti i “veri” destination charger e dove le recensioni sono specifiche su questo servizio? “. L’altra cosa che ho imparato è checi sono gli stessi problemi che incontriamo ogni giorno. Purtroppoalle elettriche è pratica comune. Sia da parte delle endotermiche, ma anche da parte di elettriche e di plug-in, parcheggiate. Inoltre, come in Italia, moltissimi hotel segnalano la presenza della colonnina nei portali di prenotazione. Ma puntualmente questa si rivela essereE nelle recensioni è impossibile trovarne qualcuna relativa alla colonnina. Che sia il caso di estendere quanto fatto in Italia condove sono raccolti tutti i “veri” destination charger e dove le recensioni sono specifiche su questo servizio? La mia classifica della ricariche e di tutto il resto\n\nMiglior pranzo : Highway 51 ApS (Memphis Mansion) al Supercharger di Randers, Danimarca\n\n: Highway 51 ApS (Memphis Mansion) al Supercharger di Randers, Danimarca Peggiori servizi : CircleK al Supercharger di Gulsvik, Norvegia\n\n: CircleK al Supercharger di Gulsvik, Norvegia Peggior parcheggio con colonnina : APCOA Oslo City parking al piano -5 in una brutta zona.\n\n: APCOA Oslo City parking al piano -5 in una brutta zona. Miglior panorama : al Supercharger di Eidfjord, Norvegia\n\n: al Supercharger di Eidfjord, Norvegia Miglior destination charger: Lindner Hotel Am Michel ad Amburgo, Germania\n\nIn Norvegia con la Tesla: ecco il tragitto",
    "Gemellagio Italia-Norvegia al 50º Festival dello Stoccafisso di Badalucco": "Nell'ambito del 50º Festival dello Stoccafisso di Badalucco (Im), l'azienda speciale della Camera di Commercio Riviere di Liguria ha organizzato un interessante incontro B2b tra alcuni rappresentanti di enti e imprese norvegesi e italiani, con lo scopo di promuovere le rispettive attività e verificare come incrementare ulteriormente gli scambi commerciali e relazionali. Sulla spinta del presidente Enrico Lupi, hanno partecipato all'incontro Gunvar Lenhard Wie (direttore Italia del Norwegian Seafood Council), Olaf Johan Pedersen (country manager Italia di Tørrfisk fra Lofoten), Alessandro Pittaluga (Liguria International), Ettore Biancheri della Pescheria Biancheri (ingrosso e importazione prodotti ittici), Franco Boeri (Olio Roi), Barbara Esposto (in rappresentanza del Flag Gac - Gruppo azione costiera - Il Mare delle Alpi), Giancarlo Lavagetto (funzionario Cciaa - Camera di commercio, industria, artigianato e agricoltura - Ufficio Promozione), Giorgio Vento (Fisascat Cisl).\n\nUn momento dell'incontro tra alcuni rappresentanti di enti e imprese norvegesi e italiani al 50º Festival dello Stoccafisso di Badalucco (Im)\n\nFocus sul settore delle aromatiche e il settore vitivinicolo\n\nInteressanti gli spunti emersi durante il colloquio, sia per la creazione di relazioni commerciali e lo sviluppo di nuove opportunità che per la presa di coscienza di alcune possibilità legate alle ricette enogastronomiche che possono coinvolgere diverse produzioni tipiche liguri, oltre all'olio extra vergine di oliva. Ad esempio, tutto il settore delle aromatiche e il settore vitivinicolo, con particolare riferimento al Moscatello di Taggia di cui Badalucco è territorio di produzione essendo inserito nell'areale della DOC Riviera Ligure di Ponente, sottozona Taggia.\n\nBadalucco, per il 2023 il centro di attrazione per l’intera provincia\n\n«Oggi è stato raggiunto un grande risultato, avevamo allo stesso tavolo la presenza di Liguria International, il mondo dell’olio e della pesca. Un incontro che - anche se organizzato velocemente - darà frutti positivi e che ha già dimostrato di essere una importante occasione di scambio e di conoscenze. Guardiamo al futuro. Credo che per il 2023 l’obiettivo sarà fare di Badalucco il centro di attrazione per l’intera provincia» ha detto al termine Enrico Lupi.\n\nIncentivare la conoscenza reciproca, passando attraverso la produzione di qualità\n\nPer la parte norvegese, grande interesse per il racconto e le istanze dei rappresentanti italiani. Le priorità per gli enti norvegesi sono la creazione di ponti per incrementare la conoscenza del marchio norvegese quale sinonimo di qualità e di una storia importante fatta di tanti produttori. L’opportunità è data dal fatto che lo stoccafisso è solo uno dei tanti prodotti, ittici e non, che fanno parte dell’offerta norvegese e in particolare delle isole Lofoten che potrebbe essere interessante per la Liguria. È quindi emersa la volontà di iniziare un discorso che incentivi la conoscenza reciproca passando attraverso la produzione di qualità.\n\nUna possibilità da sviluppare\n\n«È stato davvero interessante e si sono poste le basi per trovare il modo di collegare prodotti, aziende e territori della Norvegia. Una possibilità da sviluppare. Questa è solo una prima tappa» - hanno concluso i due rappresentanti degli enti norvegesi.",
    "Norvegia, le elettriche continuano la loro marcia": "La Norvegia resta il paradiso delle auto elettriche. Anche se non tutti gli indicatori raccolti durante il mese di agosto sono stati positivi. Nel nord della Scandinavia i costruttori stanno mettendo in pratica la loro strategia di elettrificazione, con le marche cinesi che cominciano a essere presenti; si presume che questo teatro di ‘battaglia’ sia il primo, in vista di un allargamento al resto della penisola, e poi a Paesi più a sud come Paesi Bassi, Danimarca, Germania.\n\nAd agosto sono state immatricolate 9.247 vetture elettriche nuove, in diminuzione del 21,7% rispetto al dato del 2021. Ma a differenza dello scorso anno, quando occuparono il 71,9% del mercato, oggi le elettriche sono arrivate al 74,8%. In sostanza, i norvegesi hanno acquistato in generale meno automobili rispetto al 2021 (calo del 24,7%), ma in proporzione le auto esclusivamente a batteria piacciono sempre di più. Rispetto al 2021, da gennaio ad agosto, il mercato norvegese ha subìto un calo del 20,5%. Calano le ibride plug-in e le full hybrid, seppur uno zoccolo duro di automobilisti innamorato in particolare della Toyota Yaris. E le auto esclusivamente endotermiche? Le diesel battono le benzina, 3,8% contro 2,3%, nella parte più marginale del mercato.\n\nA vincere la sfida tra le auto è Volkswagen ID.4, durante il mese di agosto s’intende, davanti a Skoda Enyaq e Tesla Model 3. Seguono BMW iX, Hyundai Kona, Audi e-Tron, Tesla Model Y, Nissan Leaf, Kia EV6, Hyundai Ioniq 5. Il primo modello cinese in classifica è il SUV BYD Tang, che ad agosto ha venduto tanto quanto l’Audi Q4 e-tron e più di Mercedes EQC. Guardando dall’inizio dell’anno è ancora Tesla Model 3 in vantaggio su Volkswagen ID.4, entrambe oltre le 6.400 immatricolazioni.",
    "Norvegia, Haaland si porta il fisioterapista del City in Nazionale": "Fonte: tuttomercatoweb.com\n\nMilanNews.it\n\nC'è un po' di Italia nella nazionale norvegese, un pezzetto del nostro paese spedito direttamente dal Manchester City. Come riporta il Daily Mail, Pep Guardiola ha deciso di inviare un fisioterapista dei Citizens in Norvegia per controllare che Erling Haaland mantenga l'ottimo stato di forma attuale. Così Mario Pafundi, lucano, dal 2016 nella famiglia del Manchester City, ha preso un aereo ed è volato a Olso per seguire da vicino gli allenamenti del bomber ex Borussia Dortmund. Il fisioterapista di Pietragalla si sta occupando in prima persona di Haaland dal suo primo giorno agli ordini di Guardiola e continuerà a farlo anche durante questa sosta. Una mossa, quella del Manchester City, già fatta in passato anche con Kevin De Bruyne e Sergio Aguero.",
    "A Stefano Ghisolfi la prima ripetizione di Move Hard, 9b a Flatanger in Norvegia": "A Stefano Ghisolfi la prima ripetizione di Move Hard, 9b a Flatanger in Norvegia\n\nA Stefano Ghisolfi la prima ripetizione di Move Hard, 9b a Flatanger in Norvegia\n\n19.09.2022 di di Planetmountain\n\nA Flatanger in Norvegia Stefano Ghisolfi ha effettuato la prima ripetizione di Move Hard, il 9b liberato da Adam Ondra nel 2017.\n\nA dimostrazione di quanto sia progredita l'arrampicata sportiva nell'ultimo decennio, l’altro giorno Stefano Ghisolfi ha ripetuto un 9b definendolo un “progetto secondario\".\n\n\n\nLa via, Move Hard a Flatanger in Norvegia, era stata liberata nel 2017 da Adam Ondra mentre lavorava Silence; tra un tentativo e l'altro su quello che sarebbe poi diventato il primo 9c del mondo, il ceco è riuscito anche a salire questa linea che collega la partenza di Move (9b/+) al secondo passaggio chiave di Silence.\n\nGhisolfi si è recato in Norvegia verso la fine di agosto per fare dei tentativi ben documentati su Silence. Il 29enne è riuscito nell'obiettivo principale, ovvero fare tutte le sequenze per capire quali punti deboli avrebbero bisogno di un allenamento specifico prima di ritornare l’anno prossimo.\n\n\n\nVerso la fine del suo soggiorno in Norvegia ha concentrato i suoi sforzi sulla finora irripetuta Move Hard. Siccome l’ultimo giorno coincide spesso con il miglior giorno, Ghisolfi è riuscito nella rotpunkt poche ore prima di dover rientrare in Italia. Scrivendo sul suo account Instagram, ha dichiarato: \"Non avrei mai immaginato di avere un 9b come progetto secondario, ma Silence mette tutto in prospettiva\".\n\n\n\nStefano Ghisolfi 9b o più difficile\n\n11/2015 - Lapsus 9b, Andonno, Italia, prima libera\n\n01/2017 - First Round, First Minute, 9b, Margalef, Spagna\n\n11/2017 - One Slap, 9b, Laghel, Arco\n\n01/2018 - La Capella, 9b, Siurana\n\n12/2018 - Perfecto Mundo, 9b+, Margalef, Spagna, prima ripetizione\n\n02/2019 - Queen Line, 9b, Laghel, Arco\n\n12/2019 - Stoking the Fire, 9b, Santa Linya, Spagna\n\n09/2020 - Change, 9b+, Flatanger, Norvegia, prima ripetizione\n\n01/2021 - Erebor, 9b, Eremo di San Paolo, Arco, prima libera\n\n08/2021 - Bibliographie 9c, Céüse, prima ripetizione\n\n09/2021 - The Lonely Mountain, Eremo di San Paolo, Arco, prima libera\n\n09/2022 - Move Hard 9b, Flatanger, Norvegia, prima ripetizione\n\n\n\nLink: FB Stefano Ghisolfi, IG Stefano Ghisolfi, La Sportiva, CAMP",
    "Dalla Norvegia alla Liguria: viaggio alla scoperta del merluzzo nordico insieme allo chef Ivano Ricchebono (Foto e Video)": "Una terra in apparenza inospitale per l’uomo a causa del suo clima rigido, la Norvegia è la patria di uno dei pesci fondamentali per la cucina italiana ed europea: il merluzzo. Per celebrare la versatilità e il gusto inconfondibile di questo pesce, che a seconda dei procedimenti di lavorazione può prendere il nome di stoccafisso o baccalà, il Norwegian Seafood Council ogni anno propone un seminario dedicato ai trend, alle prospettive di mercato e alla valorizzazione di questo pilastro dell’economia locale.\n\nPer l’occasione sono arrivati a Genova tanti addetti ai lavori da tutta Italia, e una delegazione norvegese a cui ha fatto capo l’Ambasciatore della Reale Ambasciata di Norvegia Johan Vibe.\n\nAl termine del seminario, che ha avuto come punto di incontro l’Acquario di Genova, la storica Villa del Principe ha fatto da cornice alla cena di gala che ha visto protagonista il pesce in ogni sua sfaccettatura, in collaborazione con lo chef stellato genovese Ivano Ricchebono, che ricopre con orgoglio il ruolo di Ambasciatore dello Stoccafisso Norvegese per l’Italia.\n\nMa quali sono le differenze tra stoccafisso e baccalà?\n\nPer stoccafisso si intende il merluzzo nordico lasciato essiccare all’aperto tra i venti artici del nord della Norvegia. Viene fatto essiccare e maturare grazie alle caratteristiche condizioni climatiche delle isole Lofoten e della Norvegia del nord. L’essicazione avviene all’aperto, mentre la maturazione finale si svolge nei magazzini di stoccaggio. Il sapore unico di questo pesce è dato dall’azione della natura, perché non vengono utilizzati né sale né additivi.\n\nCon il termine baccalà, invece, si intende il merluzzo nordico che viene preservato solo da sale fresco naturale. Può essere essiccato o non essiccato: nel primo caso la salatura dura tra le due e le tre settimane, seguita poi da un periodo di due settimane di maturazione, al termine delle quali viene lasciato essiccare per un periodo che varia da 2 a 7 giorni. In questo caso, prima di essere cucinato, il pesce avrà bisogno di stare in ammollo 48-72 ore a seconda delle dimensioni.\n\nNel caso in cui si parli di baccalà norvegese, le carni non vengono fatte essiccare, ma lasciate maturare nel sale per 2 o 3 settimane. Anche qui, prima di essere cucinato, il pesce deve stare in ammollo per 48-72 ore.\n\nIn commercio esistono anche altri prodotti norvegesi preservati con il sale, ma il termine baccalà può essere utilizzato solamente per i prodotti derivanti dal merluzzo nordico.\n\nGunvar Lenhard Wie, direttore per l’Italia del Norwegian Seafood Council, spiega il ruolo fondamentale del mercato italiano per questo prodotto. Il nostro paese si trova al terzo posto, dopo Portogallo e Spagna, per consumo di baccalà e stoccafisso. Ogni regione ha le sue preferenze: Liguria, Veneto, Campania e Calabria sono maggiori consumatrici di stoccafisso, mentre Emilia Romagna, Toscana, Umbria, Marche, Lazio, Puglia e Sicilia prediligono il baccalà.\n\n“Essere ambasciatore dello stoccafisso in Italia è un onore per me e una grande soddisfazione per il nostro territorio” - commenta Ivano Ricchebono - “Per Genova e la Liguria lo stoccafisso ha una tradizione culinaria molto importante e sono felice che abbiano scelto me, un genovese, per rappresentarla.\n\nPer questa sera ho portato un piatto, creato apposta per la serata, che è una Lasagna d’Amare, nel vero senso della parola. È uno stoccafisso con le patate, le olive taggiasche, i capperi e tutti gli ingredienti che si usano per lo stoccafisso accomodato alla ligure. Lo abbiamo messo in teglia, coppato e sistemato bene nel piatto, e sopra abbiamo messo una lasagna di pasta fresca fritta con delle salse sopra per riprendere la tipica lasagna italiana e creare così un connubio tra Italia e Norvegia.\n\nCi sono altri piatti preparati a base di stoccafisso e di baccalà, noi cerchiamo sempre di fare una distinzione ben netta tra i due termini. Ho avuto la fortuna di stare alle isole Lofoten ed è stata un’esperienza meravigliosa: vedere con i propri occhi quello che pescatori e produttori fanno da generazioni e che continuano a portare avanti fa comprendere realmente che cosa significa il termine sostenibilità, con cui spesso ci riempiamo la bocca. Solo in luogo come questo si può capire al 100% cosa rappresenta”.\n\n“Siamo qui a Genova per celebrare il baccalà e lo stoccafisso - spiega l’Ambasciatore Johan Vibe - Abbiamo organizzato oggi un seminario per parlare della promozione di questo prodotto in Italia, che ha una tradizione molto forte. Qui in Liguria c’è la sagra di Badalucco, che si è celebrata lo scorso fine settimana, arrivata alla sua 50esima edizione. Il legame tra Liguria e Norvegia è ancora più antico: già nel 1600 lo stoccafisso e il baccalà erano fondamentali per la sopravvivenza della popolazione per la sua facilità di conservazione e il prezzo accessibile. Esistono molti piatti tradizionali regionali a base di questo pesce, come in tutte le regioni di Italia.\n\nQuesto prodotto norvegese è stato adattato ai gusti e ai sapori della tradizione, e si sente che c’è una passione per questo prodotto: questo per un ambasciatore è quanto di meglio per creare un legame tra due paesi e per celebrare tradizioni comuni”.\n\nLaura Maragliano, Direttore Responsabile di Sale & Pepe, aggiunge un personale contributo durante la serata: “Posso portare la mia esperienza personale, che è un ricordo: lo stoccafisso impresso nella memoria per me è rimasto quello che cucinava mia nonna, fatto accomodato, di cui sentivo il profumo. Ricordo le sue mani che lo ammollavano, per giorni, con un filo di acqua che scendeva dal lavandino di marmo. Cominciava poi a prepararlo e poi era una festa quando si portava a tavola. Questo è l’unico stoccafisso che ancora ricordo, io devo ammettere di cucinarlo poco. Negli anni l’ho mangiato e qualche volta anche cucinato, ma questo resta per me il ricordo più grande. Magari tornando a Genova potrei cominciare a prepararlo. La mia ricetta preferita sarà sempre quella dello stoccafisso accomodato”.",
    "Norvegia in bici tra fiordi, piste ciclabili e itinerari panoramici": "Dove vorrei andare nel mio prossimo viaggio in bici? Nella Norvegia dei fiordi lungo la Strada Atlantica, a Trollstigen e Dalsnibba, e poi andare a visitare Oslo. In Norvegia gli amanti dei cicloviaggi possono optare per diversi tipi di percorsi, qui vi segnaliamo in breve cosa potete trovare.\n\nSe state cercando un itinerario panoramico da maggio a settembre potete provare il Canale del Telemark (potete arrivare in treno fino a Lunde o Bø). Qui le piste ciclabili si diramano in tante direzioni e i percorsi sono segnalati con indicato anche il livello di difficoltà da affrontare. L’intero itinerario è lungo 115 chilometri e segue la Strada ciclabile nazionale numero 2 da Ulefoss a Dalen. Ci vogliono almeno due giorni per assaporarla in ogni suo aspetto e a Eidsfoss si possono attraversare le chiuse con la bici o farsi dare un passaggio da una delle imbarcazioni che passano sul canale. E’ un percorso segnalato come impegnativo e non adatto ai bambini.\n\nSe invece volete fare del ciclismo su strada puntate sulle isole Lofoten situate al di sopra del Circolo polare artico, e poi potete proseguire a Vesterålen e a Senja, oppure andare in esplorazione della regione di Lyngenfjord vicino a Tromsø, o dell’altopiano di Finnmarksvidda.\n\nPer la mountain bike sempre più stazioni sciistiche si stanno trasformando in estate in impianti per ciclisti, così si può salire in cima con la bici o con la funivia e poi scendere giù lungo tracciati preparati con vari livelli di difficoltà.\n\nSe viaggiate in bici con i bambini potrete proporre loro una gita in bici alla fattoria o al lago o avventure in mezzo alla natura, o fare canoa, escursioni su un ghiacciaio, l’arrampicata su una via ferrata …\n\nE poi per i più arditi ci sono le grandi salite come a Vestkapp che è situato sulla Costa dei fiordi. Oppure si può optare per le strade ciclabili nazionali come la “strada dei manovali” la Rallarvegen che tocca Bergen – Finse – Oslo. In origine era una strada di servizio usata per la costruzione delle ferrovie di Bergen e di Flåm. Da scegliere se cercate un percorso all’insegna sia della storia sia della natura. 614 chilometri in totale.\n\nDa non perdere\n\nLa strada sul tetto della Norvegia, la Sognefjellet, attraverso lo Jotunheimen Nasjonalpark collega il Lustrafjorden con Lom. È impegnativa e richiede un’ottima forma fisica. Da Finse a Flåm (vicino alla calotta glaciale) lungo la Rallarvegen, nella zona c’è il percorso di mountain bike più ripido dell’intera Norvegia. Nelle Lofoten le strade sono quasi sempre piane, potete provare il percorso ciclistico di 83 chilometri che va da Holandshamn fino a Svolvær lungo la Kaiserruten lungo coste deserte e montagne frastagliate. E’ lungo 63 chilometri il viaggio tra Henningsvær e Stamsund, seguendo una strada poco trafficata alla scoperta di spiagge isolate. Sopra i fiordi lungo la Snøvegen: 45 chilometri dal livello del mare fino all’altopiano di massi che separa Aurland e Lærdalsøyri (Lærdal). Da fare solo in estate e anche in questo stagione vedrete dei cumuli di neve sul ciglio (da cui deriva il soprannome la ‘Strada della Neve’). Partendo da Rjukan con la mountain bike si possono andare a scoprire i segreti dell’Hardangervidda, l’altopiano montuoso più grande d’Europa.\n\nhttps://www.visitnorway.it/cosa-fare/attivita-outdoor/bicicletta/pianifica-una-vacanza-in-bici-in-norvegia/\n\nfoto da visit norway",
    "Norvegia: 12enne corre i 10 km in 34 minuti": "Norvegia che evidentemente sta sfruttando l’onda corta-media e lunga dei successi di Jakob Ingebrigtsen e Karsten Warholm, visto che ogni tanto spunta qualche prodigio giovanile.\n\nL’ultimo in ordine cronologico è August Halle Haugen, che ha 12 anni e ha corso una gara sui 10 km su strada (specialità ufficiale del programma di World Athletics) in 34.04, abbassando il suo precedente primato di 34.44 che aveva corso 10 mesi fa, quando era ancora 11enne. Ora, come noto, non esistono “record del mondo” sui 10 km su strada (anche per l’impossibilità in molti casi di poter iscrivere atleti così giovani) ma, per fare un paragona, negli Age World Records della pista, il “primato” di un 12enne sui 10.000 è attualmente di 33.08.94 dell’australiano Kobe Stewart (fatto nel 2020). Il record degli 11enni è invece il 37.18.6 del Per Moller Hansen fatto nel 1980: sostanzialmente Haugen, da 11enne, ha corso quasi 2 minuti e mezzo in meno del tempo attualmente tabellato ufficiosamente.\n\nIl ragazzino utilizzava un paio di Nike Vaporfly Next. Prima parte di gara coperta in 16.52 e seconda in 17.11. 3.24 di media al km per 10 km insomma.\n\nPer avere le notifiche delle notizie di Queenatletica sullo smartphone iscriviti al nostro canale Telegram: https://t.me/queenatletica",
    "Auto: Svezia e Norvegia prime per e-car, Italia terzultima": "(ANSA) - ROMA, 19 SET - L'Europa accelera sulla mobilità sostenibile. Norvegia e Svezia sono le leader nel mercato delle auto elettriche, dietro, a livello mondiale, solo alla Cina.\n\nL'Italia invece si piazza solo dodicesima su 14.\n\nSono questi i dati emersi dalla classifica di EY Ev (Electric Vehicle) Country Readiness Index sulla e-mobility, realizzata in base all'offerta del mercato, alla domanda dei consumatori e alla regolamentazione in vigore negli Stati presi in esame.\n\nPechino mantiene la prima posizione, con il 51% dei consumatori intervistati che è intenzionato ad acquistare un veicolo elettrico come prossima vettura. Segue la Norvegia, con un sistema maturo a livello di infrastrutture e mercato, su cui pesa però un settore manifatturiero poco sviluppato. Poi ci sono Svezia, Germania e Regno Unito.\n\nL'Italia occupa il terzultimo posto, preceduta dal Giappone e seguita da Canada e India, come fanalini di coda. Nel nostro Paese non mancano dati che fanno ben sperare per il futuro, ma si sconta un divario, rispetto ai leader mondiali, sulle filiere produttive e sulle infrastrutture disponibili. Il mercato infatti è abbastanza maturo: il 45% degli intervistati intenzionato ad acquistare un veicolo elettrico, ma la fetta più grande dei consumatori è ancora frenata dai costi. Del 66% dei veicoli sostenibili che saranno lanciati sul mercato entro il 2026 infine, solo il 18% sarà prodotto in Italia. (ANSA).\n\n",
    "Alla ricerca del granchio reale - Norvegia - Guarda il documentario completo": "Con i suoi 2 metri di ampiezza e i suoi 15 chili di stazza, il granchio reale è probabilmente la merce più preziosa per i pescatori norvegesi che solcano quotidianamente con le loro imbarcazioni il Mare di Barents. Ciascun esemplare della specie, infatti, puo’ essere venduto anche a 1000 euro, per un giro d’affari di circa 100mila euro l’anno nel solo Varangenfjord, il fiordo più orientale della Norvegia. Oltretutto, la pesca con le nasse è anche incoraggiata dagli ambientalisti, secondo i quali limitare la diffusione del granchio reale possa rappresentare un beneficio per l’ecosistema della zona.\n\n\n\nQuesto programma del canale tedesco ZDF fa parte di The European Collection, iniziativa comune di media pubblici europei (ARD, ARTE, France Télévisions, SSR SRG e ZDF), coordinata da ARTE e sostenuta dal programma Europe Créative - MEDIA.",
    "Norvegia: aiutera' Ucraina con 200 mln di euro per acquistare gas": "(Il Sole 24 Ore Radiocor Plus) - Milano, 29 ago - La Norvegia aiutera' l'Ucraina con 2 miliardi di corone (205 milioni di euro) a rifornirsi di gas in vista dell'inverno.\n\nLo ha annunciato in una nota il primo ministro norvegese Jonas Gahr Store. \"La guerra rende l'Ucraina urgentemente bisognosa di sostegno esterno. L'Ucraina ha chiesto alla Norvegia di assumere un ruolo di leadership nel garantire l'accesso all'energia - spiega il primo ministro - Stiamo dando seguito a questa richiesta e ci proponiamo di utilizzare 2 miliardi di corone per aiutare gli ucraini ad acquistare gas questo autunno e inverno\". La somma, che fa parte dello stanziamento di 10 miliardi di corone gia' messo dalla Norvegia a disposizione dall'Ucraina, sara' versata alla Banca europea per la ricostruzione e lo sviluppo che si occupera' dell'acquisto del gas. \"Il nostro contributo per l'acquisto di gas aiutera' in particolare a riscaldare ospedali e scuole in Ucraina questo inverno e a garantire la possibilita' di preparare pasti caldi\", ha concluso Store, che ha invitato altri paesi europei a seguire l'esempio della Norvegia.\n\nCop\n\n(RADIOCOR) 29-08-22 15:05:12 (0284)ENE 5 NNNN",
    "Mondiali Wollongong Australia - Vince ancora la Norvegia! Dopo Foss, Waerenskjold oro nei U23: Milesi 10°": "Soren Waerenskjold che spazza via la concorrenza, dando 16'' al favorito di giornata Alec Segaert e 24'' a Leo Hayter, fratello minore di Ethan. Il segreto del successo di Waerenskjold? Una grande seconda parte di cronometro dove è riuscito proprio a staccare Hayter e Segaert che, forse, sono partiti troppo forte, senza dimenticare l'impatto del vento. Fuori dal podio altri favoriti della vigilia come Michel Hessmann, Raúl García Pierna e Fran Miholjevic, lontani dalla zona medaglia anche gli italiani. Lorenzo Milesi chiude 10° a 1'05'', stando più o meno la stessa posizione del nostro miglior italiano dello scorso anno: Baroncini fu 9°. Poi Piganzoli si piazza 16° a 1'44''. A festeggiare, quindi, è la Norvegia che non vinceva il titolo di Campione del mondo nella categoria dal 1998, da un certo Thor Hushovd. Sono giornate di festa per la Norvegia del ciclismo. Dopo il successo, clamoroso, di Tobias Foss nella prova élite maschile a cronometro , un altro norvegese si laurea Campione del mondo, questa volta nella categoria U23. Si tratta diche spazza via la concorrenza, dando 16'' al favorito di giornatae 24'' a, fratello minore di Ethan. Il segreto del successo di Waerenskjold? Una grande seconda parte di cronometro dove è riuscito proprio a staccare Hayter e Segaert che, forse, sono partiti troppo forte, senza dimenticare l'impatto del vento. Fuori dal podio altri favoriti della vigilia come Michel Hessmann, Raúl García Pierna e Fran Miholjevic, lontani dalla zona medaglia anche gli italiani.chiude 10° a 1'05'', stando più o meno la stessa posizione del nostro miglior italiano dello scorso anno: Baroncini fu 9°. Poisi piazza 16° a 1'44''. A festeggiare, quindi, è la Norvegia che non vinceva il titolo di Campione del mondo nella categoria dal 1998, da un certo\n\nL'ordine d'arrivo\n\nAd\n\nCorridore Tempo 1. Soren Waerenskjold 34'13'' 2. Alec Segaert +16'' 3. Leo Hayter +24'' 4. Logan Currie +33'' 5. Michel Hessmann +39'' 6. Carl-Frederik Bévort +39'' 7. Eddy Le Huitouze +51'' 8. Raúl García Pierna +1'02'' 9. Mathias Vacek +1'03'' 10. Lorenzo Milesi +1'05'' 11. Fran Miholjevic +1'07'' 16. Davide Piganzoli +1'44''\n\nMondiali Calendario, risultati, programma e medagliere dei Mondiali in Australia 16/09/2022 ALLE 02:54\n\nWaerenskjold meglio di Hayter, Milesi in top 10\n\nIl primo tempo di riferimento è quello del danese Carl-Frederik Bévort che completa i 28,8 km della crono in 34'52''. Il belga Van Eetvelt è l'unico che riesce a stare sotto il minuto di svantaggio, tra quelli partiti nella prima tornata, molto più dietro tutti gli altri. Arriva però Leo Hayter, fratello minore di Ethan, che migliora i tempi in tutti gli intermedi, fino a completare la sua crono in 34'37'', dando 15'' a Bévort.\n\nNon è un tempo da medaglia, ma Piganzoli non sfigura: rivivi il finale della crono\n\nArriva anche Piganzoli che non sfigura, anche se il corridore della Eolo Kometa si infila in 5a posizione a 1'20'' dal britannico. Si avvicinano solamente Hessmann e Raúl García Pierna, ma c'è comunque chi riesce a sorpassare Hayter. È il norvegese Soren Waerenskjold che, dopo essere stato dietro al primo intermedio di 6'', ha sempre guadagnato sul britannico dandogli ben 25'' al traguardo. Niente da fare, invece, per Lorenzo Milesi che paga 1'05'' dal norvegese e si inserisce solamente in top 10.\n\nAlto il tempo di Milesi che paga 1'05'' da Waerenskjold: rivivi il finale\n\nSegaert illude, ma si deve accontentare del 2° posto\n\nMancano gli ultimi corridori, i favoriti di giornata. Currie, Le Huitouze e Miholjevic restano dietro ad Hayter dopo 7 km, ma arriva il grande favorito, Alec Segaert. Il corridore belga migliora di 1''30 il tempo al primo intermedio, perde poi nel secondo settore, ma fa comunque lo stesso tempo di Hayter. La crono di Segaert, però, va in calando perché deve misurarsi su Waerenskjold che ha fatto meglio di ben 9'' al terzo rilevamento. Il belga non riesce ad invertire la rotta ed è costretto a pagare nei confronti del norvegese che si laurea campione del mondo per 16''. Segaert fa giusto in tempo a scalzare Hayter per la medaglia d'argento, lasciando senza medaglie Currie, Hessmann e tutti gli altri.\n\nChe rischi che si prende Waerenskjold: taglia la curva come in MotoGP\n\nRivivi la crono maschile U23 On Demand (contenuto Premium)\n\nPremium Ciclismo Mondiali | Cronometro maschile U23 04:06:42 Replica\n\nDove seguire i Mondiali di ciclismo in diretta tv e live streaming\n\nDa domenica 18 a domenica 25 settembre, Eurosport 1 e Discovery+ trasmettono in diretta integrale i Mondiali 2022 in Australia. Potete seguire tutte le prove dei Mondiali saranno trasmesse in DIRETTA su Eurosport 1 (Canali 210 di Sky e su DAZN). Le prove iridate saranno visibili anche in streaming e senza pubblicità su Eurosport Player e Discovery+ ( Scopri l'offerta ) con tanti contenuti esclusivi in più. Sarà anche possibile recuperare tutte le gare On Demand su tutte le nostre piattaforme.\n\nGanna si spegne letteralmente: rivivi il finale della sua crono\n\nMondiali La startlist provvisoria: ci sono van Aert, van der Poel, Alaphilippe, Girmay e Pogacar 13/09/2022 ALLE 13:30",
    "Svizzera U21 battuta dalla Norvegia": "Patrick Rahmen ha conosciuto la sua prima sconfitta sulla panchina della U21. Nell'amichevole di Marbella la Svizzera, che schierava tra i pali il portiere del Lugano Saipi, è infatti stata battuta per 3-2 dalla Norvegia. I rossocrociati sono riusciti per due volte a raggiungere gli scandinavi dopo essere passati in svantaggio, al 42' con Amdouni e al 69' con Imeri, ma si sono poi definitivamente caduti al 93' nell'ultima azione di gioco.",
    "Nations League, le partite di oggi in diretta live: i risultati": "La Spagna battuta in casa dalla Svizzera 2-1. Il Portogallo passeggia a Praga: 4-0. Bene la Serbia che batte 4-1 la Svezia. La Scozia batte in rimonta l'Irlanda. Vincono anche Israele e Cipro. Nel pomeriggio non basta il gol di Haaland: la Slovenia rimonta 2-1 la Norvegia. Nel finale rimonta anche dell'Irlanda del Nord sul Kosovo: 2-1. Goleada dell'Ucraina sull'Armenia\n\nHIGHLIGHTS - CLASSIFICHE - SCONTRO TRA RONALDO E IL PORTIERE: FOTO",
    "Il Comites Oslo cerca partecipanti italiani per la Fiera dell’Artigianato tra Norvegia e Islanda": "OSLO\\ aise\\ - Il pomeriggio del 10 dicembre 2022 il Comites Oslo organizza un’esposizione e vendita di oggetti di artigianato in concomitanza con un evento per gli annuali saluti di Natale, in contemporanea a Oslo e a Reykjavík, Norvegia e Islanda. Per l’iniziativa, il Comites sta cercando artigiani e creativi residenti dei due paesi da includere nell’evento.\n\nLe opere presentate devono essere creazioni che possono essere presentate su un tavolo di 180 cm x 80 cm come ceramiche, gioielli, sculture, oggetti 3D (legno, metallo…), opere tessili, stampe, fotografie, oggetti decorativi e altro. Gli autori possono scegliere autonomamente se vendere oppure solamente esporre le proprie creazioni.\n\nIl Comites non assumerà alcun ruolo in eventuali transazioni commerciali. I partecipanti devono essere assicurati oppure sarà richiesto di firmare un’assunzione di responsabilità in caso di danni al locale in cui le opere verranno esposte.\n\nL’evento sarà promosso dal Comites Oslo e avrà luogo in contemporanea a Oslo e a Reykjavík, ma non verranno coperte eventuali spese di viaggio dei partecipanti che abitano lontano da queste due città.\n\nPer partecipare è possibile mandare una e-mail a emilia.telese@comitesoslo.org entro e non oltre il 10 ottobre. (aise)",
    "Una delegazione della Reale Ambasciata di Norvegia per i 50 anni della Sagra dello Stoccafisso": "La delegazione invitata dal Comune di Badalucco\n\nDopo tanti anni una delegazione norvegese tornerà a Badalucco per il 50° Festival dello Stoccafisso. Il 17 e 18 settembre, nel borgo della valle Argentina, nell'entroterra di Sanremo, sarà presente la Reale Ambasciata di Norvegia in Italia e i Presidenti del Norwegian Seafood Council, Gunvar Lenhard Wie e del Tørrfisk fra Lofoten IGP, Olaf Johan Pedersen.\n\nLa delegazione straniera è stata invitata dal Comune di Badalucco per gettare le basi di una lunga collaborazione. Diverse le iniziative che vedranno coinvolti i norvegesi in visita nei giorni del Festival, a partire da un incontro in programma sabato pomeriggio, 17 settembre, in piazza Umberto Eco, intitolato \"Storie di olive, di borghi e di fiordi\".\n\n\"Sarà un dibattito aperto che vedrà la partecipazione di illustri ospiti di alto profilo e caratura nazionale. - spiega il Sindaco di Badalucco, Matteo Orengo - Si parlerà di agricoltura sostenibile, prodotti tipici, l'impatto della grande distribuzione, detassazione per le attività agricole ma anche tematiche ambientali e crisi climatica. In altre parole, il futuro non solo del mio paese ma di tutto il territorio. I punti in comune con la Norvegia sono molti e pensiamo che si possa avviare una collaborazione che guarda alla crescita economica e culturale così come all'amicizia tra le nostre nazioni\".\n\n“Mi fa molto piacere vedere come lo stoccafisso norvegese abbia creato un legame storico tra due territori geograficamente così diversi che invece scoprono di condividere non solo la passione per il cibo di qualità, ma anche visioni comuni sui temi della sostenibilità e dell’ambiente. - afferma Gunvar L. Wie, Direttore Italia del Norwegian Seafood Council - Oggi, in Norvegia, lo stoccafisso viene prodotto usando gli stessi metodi e lo stesso ingrediente segreto di sempre: la natura. Fin dall'epoca dei vichinghi, infatti, i norvegesi hanno essiccato il pesce all'aperto, grazie al vento fresco del mare, per ottenere questo straordinario prodotto. Noi non esportiamo solamente lo stoccafisso in tutto il mondo, ma anche la sua cultura e sarà un piacere confrontarsi con i badalucchesi che hanno fatto propria questa cultura”.\n\nIl programma completo con tutti i dettagli sarà reso pubblico a giorni ma fin da ora è chiaro che lo stoccafisso sarà il grande protagonista della due giorni. Domenica, 18 settembre, per parlare e mostrare il grande legame tra la Liguria e la Norvegia interverrà lo chef Ivano Ricchebono. Genovese, una stella Michelin e recentemente nominato dal Seafood Council ambasciatore dello stoccafisso norvegese, si esibirà in uno show cooking dove esalterà lo ‘stokke’ delle Lofoten preparandolo con una ricetta originale che saprà esaltarne qualità e gusto, unendolo ai sapori della terra ligure e delle sue tradizioni culinarie.\n\n“I consumatori moderni sono sempre più guidati nella scelta dall’origine del cibo, al modo in cui viene prodotto e al rispetto dei criteri di sostenibilità. Per questo motivo i badalucchesi, e non solo, scelgono per la loro traduzione culinaria lo Stoccafisso di Lofoten che nel 2014 ha ottenuto dall’UE l’Indicazione Geografica Protetta (IGP) a garanzia della sua origine, della sua qualità e dei particolari metodi di conservazione e lavorazione. Il sigillo IGP certifica il legame indissolubile tra lo stoccafisso e le Isole Lofoten, a nord del Circolo Polare Artico. Solo qui, infatti, ci sono le condizioni naturali che rendono lo stoccafisso un prodotto di assoluta eccellenza. Per raggiungere la perfezione però occorrono cultura, conoscenze ed abilità artigianali che siamo molto contenti di condividerle oggi ed in futuro con Badalucco!” - aggiunge Olaf Johan Pedersen, Country Manager Italia di Tørrfisk fra Lofoten AS.\n\nLa delegazione norvegese avrà modo di visitare il paese e sarà accolta dalla Pro Loco, l'organizzatrice della manifestazione, con la collaborazione del Comune di Badalucco e della Camera di Commercio Riviere di Liguria. Sono proprio i volontari badalucchesi che cucinano quintali di stoccafisso seguendo la ricetta tradizionale del paese, un richiamo per migliaia di visitatori ed estimatori.\n\n\"Domenica 18 settembre ci saranno ben tre punti di distribuzione per assaporare il vero stocafissü ä baûcogna (stoccafisso alla badalucchese). Non meno importante sarà l’intrattenimento. Infatti, nei due giorni della manifestazione avremo la musica degli Erbagrama e della Sharyband e i Bandakadabra, solo per citarne alcuni. Tornare ad accogliere gli amici norvegesi è soprattutto un piacere. Il paese ha un profondo legame con questa nazione che trova nello stoccafisso una delle principali fonti di reddito. Siamo convinti che un nuovo incontro tra le nostre realtà possa offrire vantaggi per tutti\" - sottolinea il presidente della Pro Loco di Badalucco, Mauro Panizzi.",
    "Energia, Ue verso il taglio obbligatorio dei consumi di elettricità. Norvegia \"scettica\" sul tetto al prezzo del gas": "Alla vigilia del discorso di Ursula von der Leyen sullo Stato dell'Unione, dal quale si attendono indicazioni sulla politica energetica comune, emergono ulteriori dettagli su come la Commissione intenda proporre la riduzione dei consumi elettrici, mentre Bruxelles incassa lo scetticismo norvegese sul tetto al prezzo del gas. Un tema che va e viene dal tavolo delle trattative europee e che sta contribuendo - insieme agli ultimi sviluppi dal campo militare - ad abbassare il prezzo al Ttf di Amsterdam: oggi il contratto future con scadenza ottobre 2022 cede il 9,07% a 188,3 euro per megawattora.\n\nLa bozza europea per tagliare i consumi elettrici\n\nSecondo le bozze di regolamento in materia energetica, rilanciate dall'Ansa, la Commissione europea proporrà un obiettivo obbligatorio di riduzione dei consumi di elettricità durante le ore di picco. Secondo la bozza, l'obiettivo obbligatorio comporterebbe la selezione di 3 o 4 ore per giorno della settimana in cui ridurre i consumi lasciando agli Stati un \"margine di discrezionalità\" circa la scelta degli orari. La bozza propone anche un limite obbligatorio ai ricavi degli operatori che producono energia da rinnovabili, nucleare e lignite, cioè diverse dal gas. Il limite si applicherà ai ricavi per megaWattora di elettricità prodotta. Le eccedenze di ricavi derivanti dall'applicazione del cap dovranno essere 'girate' a cittadini e imprese \"esposti a prezzi elevati dell'energia elettrica\", con gli Stati a decidere le misure redistributive più adatte. La bozza prevede anche l'obbligo di incentivare i contratti di acquisto a lungo termine, che servono a iniettare liquidità nel mercato delle rinnovabili. Gli Stati potranno anche condividere l'extragettito e estendere alle Pmi i prezzi regolati.\n\nInfine, si legge nella bozza, gli Stati membri saranno obbligati a introdurre un contributo di solidarietà eccezionale e temporaneo per l'industria fossile, \"sulla base dell'utile imponibile realizzato nell'anno fiscale 2022\" e solo in quell'anno. Le proposte passeranno via articolo 122, cioè direttamente dagli Stati, che potranno emendarle e approvarle a maggioranza qualificata.\n\nIl tetto al prezzo del gas\n\nIntanto però lo scetticismo intorno al prezzo resta elevato. \"Conveniamo nell'avere un dialogo ancora più stretto con l'Unione europea andando avanti sulle varie proposte sul tavolo. Ci apprestiamo a partecipare ai colloqui con un atteggiamento aperto, ma siamo scettici a un tetto al prezzo del gas. Il price cap non risolverà il problema fondamentale, ovvero che c'è troppo poco gas in Europa\", ha detto il primo ministro norvegese, Jonas Gahr Støre, in una nota dopo una conversazione telefonica avuta questa mattina con la presidente von der Leyen, in merito alla crisi energetica che interessa l'Europa.\n\n\"È importante - aggiunge il premier norvegese - mantenere un dialogo stretto con i partner e alleati in Europa in merito alle varie soluzioni alla difficile situazione che si è creata a causa della guerra di aggressione perpetrata dalla Russia nei confronti dell'Ucraina. Fin dall'inizio, la Norvegia ha fatto il possibile per rimediare alla situazione in Europa e le aziende norvegesi hanno aumentato notevolmente la produzione di gas. La Norvegia ora fornisce l'8% in più di gas all'Europa rispetto a quando è scoppiata la guerra\".\n\nIn Italia, è il ministro Cingolani a insistere perché l'Europa si muova velocemente per l'introduzione del price cap sul gas: \"Già ieri c'è stata la chiamata per un primo gruppo di esperti, tra cui un italiano\", ha detto il ministro della Transizione Ecologica Roberto Cingolani intervistato da Radio 24. Cingolani ha spiegato che è stato dato il mandato \"per settembre\" a studiare il price cap e che \"nell'arco di due settimane\" ci saranno le prime indicazioni. \"Per la decisione - ha spiegato - non serve l'unanimità, si va a maggioranza qualificata\". Intanto, confermando il quadro anticipato da Repubblica, si va verso un intervento per aumentare la produzione interna e destinare il gas così esgtratto a prezzo controllato alle aziende che stanno soffrendo. \"Gli operatori che mettono questo gas a disposizione - ha detto - non sono delle onlus, sono aziende quotate in Borsa, non gli si può chiedere di regalare allo Stato il gas da dare a prezzo scontato, ci sono degli investitori a cui devono spiegare l'operazione\".\n\nCingolani ha quindi riaperto il capitolo delle autorizzazioni. \"C'è una quantità enorme di potenza energetica di impianti nuovi bloccata perché ci sono le sovraintendenze che bloccano l'autorizzazione per una questione paesaggistica\", ha detto: \"Io capisco l'importanza del paesaggio, trovo stucchevole dire che il paesaggio va in Costituzione, siamo in emergenza. Bisogna capire quale è la priorità\".\n\nRigassificatore, il sindaco di Piombino: \"Parere urbanistico contrario\"\n\nE ulteriori grattacapi al Mite arrivano da Piombino, sede designata per uno dei due rigassificatori attesi come il pane per staccarsi dalla dipendenza russa. Il consiglio comunale di Piombino (Livorno) ha approvato un parere urbanistico contrario al progetto per il posizionamento di un rigassificatore nel porto cittadino. E' quanto fa sapere il sindaco Francesco Ferrari in un post social.\n\n\"Si tratta di un primo documento tecnico molto puntuale - scrive Ferrari - che rileva esclusivamente le criticità legate a questa particolare materia, ma ne seguiranno altri che prendono in considerazione gli aspetti legati alla sicurezza, quelli ambientali e le ricadute sul tessuto economico cittadino\". Ferrari, in una post firmato insieme a Giuliano Parodi, assessore all'urbanistica, spiega che il \"documento esprime chiaramente e in modo molto approfondito quanto la collocazione della Golar Tundra nel porto di Piombino possa generare interferenze con la pianificazione urbanistica della città, con l'idea di sviluppo territoriale che stiamo portando avanti e soprattutto con l'avanzamento degli strumenti urbanistici. Nel piano strutturale è contenuta una serie di principi come l'arretramento della fabbrica e la conseguente restituzione di ampi spazi ai cittadini, lo sviluppo della piccola e media impresa da insediare nelle aree retroportuali\". Per Ferrari e Parodi è \"solo una porzione delle molte, concrete motivazioni che saranno espresse negli ulteriori pareri che il Comune sarà chiamato a esprimere nell'ambito della conferenza dei servizi\".\n\nDi diversificazione si occupa intanto l'Eni che accelera sui progetti di sviluppo in Arabia Saudita. Oggi ad Abu Dhabi il ministro dell'Industria e della tecnologia avanzata degli Emirati Arabi Uniti e direttore generale e ad della National Oil Company di Abu Dhabi (ADNOC) Sultan Ahmed Al Jaber, e l'ad del Cane a Sei zampe, Claudio Descalzi, si sono incontrati \"per discutere dell'andamento delle attività di progetti futuri e collaborazione e dell'accelerazione del progetto multimiliardario di Ghasha. Si stima che questo contenga significativi volumi di gas recuperabile e potrebbe arrivare a produrre oltre 42,5 milioni di metri cubi giorno, oltre 120.000 barili di olio e condensati\".",
    "In Norvegia clienti Tesla fanno lo sciopero della fame contro Elon Musk- Corriere.it": "di Andrea Paoletti\n\nApparentemente infuriati per la scarsa qualità costruttiva, alcuni proprietari di Tesla hanno voluto in questo modo attirare l’attenzione di Elon Musk\n\nIn Norvegia clienti Tesla fanno lo sciopero della fame contro Elon Musk\n\nLo sciopero della fame viene normalmente associato a cause nobili e, senza scomodare il Mahatma Gandhi, anche nei tempi moderni, gli attivisti che hanno scelto questa forma estrema di protesta lo hanno fatto per sensibilizzare l’opinione pubblica in merito a tematiche di grande impatto.\n\nNon è il caso di un gruppo di proprietari norvegesi di Tesla che, alla fine di agosto, ha optato per un digiuno di 24 ore, cercando in questo modo di attirare l’attenzione dei media e rendere noto il loro scontento riguardo ad alcune caratteristiche delle auto del brand statunitense.\n\n\n\n#TESLA HUNGER STRIKE IN TESLA COUNTRY #1 ?? NORWAY 27. aug 2022 @elonmusk\n\n\n\nNORWEGIAN TESLA OWNERS ARE SUFFERING pic.twitter.com/2XkiIiG6df — Erlend Mørch (@monstermasten) August 27, 2022\n\nScarsa qualità costruttiva alla base della protesta Il gruppo ha intrapreso uno sciopero della fame per dare voce ai numerosi reclami dei proprietari di Tesla, tra i quali difficoltà di avviamento a freddo e portiere bloccate dal ghiaccio (problemi oggettivamente tipici dei Paesi nordici), ma anche questioni più generiche che vanno da rigonfiamenti dei rivestimenti dei sedili e infiltrazioni d’acqua nei bagagliai , fino all’ingiallimento dei bordi del touchscreen di bordo. Disagi che, a prima vista, non sembrano rientrare tra quelli in grado di scuotere una Nazione.\n\n\n\nAnche il servizio clienti è sotto accusa La protesta si è poi allargata, con altri clienti Tesla che hanno lamentato problemi durante la fase di ricarica, una durata inferiore della batteria rispetto a quanto promesso e le nuove stazioni di ricarica che non sono compatibili con i modelli più vecchi, in barba allo slogan «ricarica gratuita a vita». La scintilla che ha incendiato gli animi (e non fortunatamente le vetture, visti i vari casi registrati nel corso degli anni) pare sia stata la mancata assistenza ricevuta nelle officine autorizzate e una certa latitanza del servizio clienti Tesla, accusato di costringere a lunghe attese al telefono se non addirittura di non rispondere proprio.\n\nUn appello a Elon Musk La Norvegia è uno dei Paesi al mondo ad aver abbracciato con più convinzione il passaggio ai veicoli elettrici e, come sottolinea il gruppo di protesta, la sua popolazione possiede più Tesla pro capite di chiunque altro al mondo. Erlend Mørc, il portavoce (che al momento non possiede una Tesla) ha lanciato un ultimatum al fondatore della Casa automobilistica: «Ora che lo sciopero è finito spero che Tesla ascolti… è nel loro stesso interesse perché se troppe persone sperimentano questi problemi, altre case automobilistiche saranno pronte a prendere il loro posto».\n\n\n\nOn advice of a good friend, I?ve been fasting periodically & feel healthier — Elon Musk (@elonmusk) August 28, 2022\n\nLa risposta su Twitter Al digiuno hanno partecipato i proprietari delle 17 Tesla che hanno composto la scritta «Help» nelle foto pubblicate su Twitter, anche se pare che altri si siano presentati per sostenere la loro protesta. Non è chiaro comunque se l’evento abbia effettivamente attirato l'attenzione di Elon Musk o sia stato solo un caso, fatto sta che il CEO di Tesla ha twittato, nel giorno della fine dello sciopero della fame, magnificando i benefici del digiuno intermittente, suscitando l’indignazione del signor Mørc, ma probabilmente strappando una risata a tutti coloro che in questa vicenda hanno scorto delle evidenti tracce di futilità.",
    "Coppa Italia Skiroll, le classifiche della gara in Val Venosta: Norvegia in festa con Kristoffersen e Gjerde": "sabato, 24 settembre 2022\n\nMelago – Prove d’inverno, oggi in Val Venosta, con i vichinghi calati con gli skiroll a dettar legge. Era la prima edizione de La Venosta Skiroll, valida per il circuito Challengers di Ski Classics, una lunga cavalcata da Glorenza a Melago, in Alto Adige, sotto una leggera pioggerellina e la neve ad accarezzare le cime più alte. Foto @Newspower.\n\nCon gli sci da fondo o con gli skiroll i norvegesi sono indiscutibilmente maestri, ma stavolta nei podi maschile e femminile c’è anche un forte sapore italiano. Ha vinto tra i maschi Patrick Fossum Kristoffersen, portacolori del Robinson Trentino, mentre tra le femmine vittoria di Anikken Gjerde Alnes del prestigioso Team Ragde Charge, lo stesso di Joar Thele, secondo e capace sotto lo striscione d’arrivo di anticipare per un non nulla l’altoatesino delle FFOO Dietmar Nöckler, il quale nelle lunghe distanze gareggia con i colori del Team Robinson Trentino. Il podio femminile della 35 km in tecnica classica è stato completato dall’altra norvegese Jenny Larsson del Team Ragde e dalla svedese del Team Internorm Malin Börjesjoe.\n\nIl Team Robinson ha fatto man bassa nella prova femminile di 11 km valida per la Coppa Italia, con le due new entry Rebecca Bergagnin e Michaela Patscheider. In gara anche i master (11 km), tra i quali il successo è arriso a Giuseppe Antonio Gervasoni.\n\nLa gara nei primi km da Glorenza non è stata molto vivace. Tutti i migliori si sono messi alla testa a tenere l’andatura, scendendo fin quasi a Sluderno e ripassando poi per Glorenza. Proprio dopo Glorenza il comando lo prendono Masiero, Busin, Thele e Nöckler tallonato a vista da Galassi, Kristoffersen e Nygaard.\n\nLa prima vera azione di gara è stata sulla spianata vista lago a San Valentino. Nöckler ha dato una vigorosa accelerata, dietro Thele, Busin e Kristoffersen sembrano perdere l’attimo “fuggente”. Poi i quattro si ritrovano uno in fila all’altro sulla statale che costeggia il Resia, Kristoffersen lancia l’offensiva, gli altri tre rimangono impietriti, il norvegese del Team Robinson Trentino guadagna in un baleno quasi 30” e se ne va solo soletto. È il momento cruciale della gara. Nöckler non ci sta, cerca collaborazione dai due compagni di fuga, che gli danno il cambio, ma il ritmo è più blando rispetto a quello impresso da Kristoffersen.\n\nAll’inizio della lunga salita che impenna verso Melago il norvegese vanta sempre un bel gruzzolo di secondi, una trentina. Dietro sulle prime rampe si arrende Busin che rallenta, mentre Nöckler e Thele spingono forte in double poling, arrivando a ridurre il distacco a 20”, ma Kristoffersen non molla e va a vincere, sempre sotto la solita pioggerellina. Blocca il cronometro su un buon 1h39’32”, i due inseguitori duellano per il secondo posto, Thele allunga di poco, Nöckler si arrende ed il podio è fatto: Kristoffersen, Thele e Nöckler. In salita Kardin svernicia Busin, che però riesce a contenere Nygaard e Aukland, tutti del Team Ragde Charge. Brigadoi è 8° davanti a Masiero e Galassi.\n\nLa gara femminile non ha storia. Anikken Gjerde, Jenny Larsson e Malin Börjesjoe prendono posizione e per tutta la corsa rimangono nell’ordine.\n\nLa Venosta Skiroll era aperta anche ai giovanissimi: si sono messi in luce Thea Moser e Noe Moser (U10), Tobias Schwingshackl e Maddalena Pavan (U12), Oscar Gianola e Aurora Invernizzi (U14), Maria Invernizzi e Davide Piccinini (U16) e infine Carlo Cantaloni (Giovani).\n\nGerald Burger, a capo dell’organizzazione, a fine giornata è particolarmente soddisfatto: la prima edizione, meteo a parte, è stata un successo. La presenza di alcuni talentuosi atleti stranieri ha qualificato ulteriormente la manifestazione ed ora la Val Venosta e la Vallelunga guardano all’inverno, a dicembre c’è la Venosta di sci di fondo.\n\nCLASSIFICHE\n\nGiovani/Senior Maschile km 35\n\n1 Kristoffersen Fossum Patrick Team Robinson 1:39’32.1; 2 Thele Joar Team Ragde Charge 1:39’55.4; 3 Noeckler Dietmar Gs Fiamme Oro 1:39’56.7; 4 Kardin Oskar Team Ragde Charge 1:41’17.0; 5 Busin Lorenzo Sottozero Nordic Team 1:41’23.1; 6 Nygaard Andreas Team Ragde Charge 1:42’48.4; 7 Aukland Anders Team Ragde Charge 1:42’48.9; 8 Brigadoi Mauro Team Internorm Alpenplus 1:43’23.0; 9 Masiero Riccardo Lorenzo Valdobbiadene 1:43’46.5; 10 Galassi Michael Sc Orsago 1:44’06.3\n\nGiovani/Senior Femminile Km 35\n\n1 Gjerde Alnes Anikken Team Ragde Charge 1:54’47.2; 2 Larsson Jenny Team Ragde Charge 1:56’51.2; 3 Boerjesjoe Malin Team Internorm Alpenplus 2:04’46.9; 4 Hujerova Tereza Team Robinson 2:11’14.9; 5 Muller Franziska Dsv 2:13’45.2; 6 Donzallaz Nicole Vitava Fund Ski Team 2:17’28.1\n\nGiovani Maschile Km 11\n\n1 Cantaloni Carlo Marzola Gsd 37’41.4; 2 Foradori Riccardo Asc Sesvenna 40’11.5; 3 Petrini Giacomo Asc Sesvenna 42’05.5; 4 Wurzer Ruben Rg 5v Loipe 42’58.4; 5 Telfser Alan Asv Prad 43’36.2\n\nGiovani/Senior Femminile Km 11\n\n1 Bergagnin Rebecca Robinson Ski Team 40’58.4; 2 Patscheider Michaela Robinson Ski Team 41’42.3; 3 Schwitzer Marie Cs Carabinieri 41’50.3; 4 Folie Marit Asc Sesvenna 42’22.1; 5 Crippa Camilla Team Brianza 42’24.1\n\nMaster C – Maschile\n\n1 Gervasoni Giuseppe Antonio Ubi Banca Goggi 41’41.5; 2 Zorzi Fulvio Pol. Molina 53’09.1; 3 Ceccato Gino Cs Bassano 53’17.1; 4 Cesana Romeo Sc Lissone 56’49.7; 5 Marchetto Claudio Montebelluna 59’08.5\n\nU10 Maschile\n\n1 Moser Noe Asc Sarntal 6’11.9; 2 Rainer Elia Rg 5v Loipe 6’21.1\n\nU10 Femminile\n\n1 Moser Thea Asc Sarntal 7’04.2; 2 Bechtold Lea Asc Sesvenna 7’19.4\n\nU12 Maschile\n\n1 Schwingshackl Tobias Rg 5v Loipe 14’11.9; 2 Moser Alex Asc Sarntal 14’45.5; 3 Bellati Francesco Nordik Ski 16’11.0; 4 Peer Leo Asv Prad 20’00.7\n\nU12 Femminile\n\n1 Pavan Maddalena Montebelluna 11’32.5; 2 Piantoni Martina Ubi Banca Goggi 11’55.8; 3 Sagmeister Maria Asc Sesvenna 12’28.4; 4 Moser Magda Asc Sarntal 12’30.2; 5 Stampfer Lena Asc Sesvenna 14’42.7\n\nU14 Maschile\n\n1 Gianola Oscar Axel Nordik Ski 14’32.1; 2 Mariani Carlo Team Brianza 16’16.0; 3 Tasser Theo Alv Kronspur 20’23.2; 4 Schwitzer Matthaeus Asc Sarntal 22’11.3; 5 Feichter Luca Ski Club Groeden 22’26.0\n\nU14 Femminile\n\n1 Invernizzi Aurora Nordik Ski 15’49.6; 2 Piantoni Anna Ubi Banca Goggi 17’14.3; 3 Sagmeister Anna Asc Sesvenna 17’37.3; 4 Debertolis Heidi Us Primiero Asd 17’59.1; 5 Callegaro Alessia Valdobbiadene 18’52.0\n\nU16 Maschile\n\n1 Piccinini Davide Sc Levico 23’45.3; 2 Pietroboni Luca Asc Sesvenna 24’10.3; 3 Bettini Carlo Asc Sesvenna 26’52.6; 4 Schwingshackl Lukas Rg 5v Loipe 27’47.9; 5 Franzoni Emanuele Pol. Molina 28’39.1\n\nU16 Femminile\n\n1 Invernizzi Maria Nordik Ski 26’58.0; 2 Bellotti Marta Asc Sesvenna 29’19.6; 3 Locatelli Giulia Ubi Banca Goggi 29’56.3; 4 Schwitzer Emma Asc Sarntal 30’43.4; 5 Ruzza Alessia Nordik Ski 31’42.5",
    "Viaggio studio in Norvegia per i giovani pescatori della scuola di Coldiretti Veneto": "Trasferta nel Paese della Pesca per i giovani pescatori della scuola di Coldiretti Veneto. Gli allievi saranno impegnati fino al 22 settembre in un viaggio studio in Norvegia dove potranno sperimentare l’attività principale del popolo norvegese in una terra che geograficamente offre laghi, fiumi, ruscelli e acque profonde ricche di fauna ittica. Patria di tantissime specie diverse di pesci e molluschi, gli studenti guidati dai docenti e tutor hanno scelto come meta la città di Bergen per entrare in contatto con la gente del posto e visitare in questi giorni il mercato del pesce più grande di tutto il Paese Scandinavo.\n\nIl soggiorno prevede anche la crociera tra i fiordi nell’Osterfjord, la salita in funivia al Monte Floyen e l’incontro con le comunità locali nonché una tappa al Museo Marittimo Navale. Una opportunità di formazione offerta dal programma del corso intitolato al biologo “Matteo Griggio”, primo sostenitore dell’esperienza, e promosso da Impresa Verde Padova, centro accreditato dalla Regione del Veneto, attraverso il sostegno del Feamp (Fondo europeo per la politica marittima). La classe dei nuovi pionieri del mare – cosi definiti da Impresa Pesca Coldiretti – sta per finire il percorso di preparazione per ottenere la qualifica di operatore tecnico ecosostenibile, figura del settore professionale moderna e preparata, vocata all’equilibrio ambientale, promotrice di rapporti di filiera trasparenti e di relazioni sociali per la valorizzazione del comparto anche in ambito turistico.\n\nIl gruppo ha seguito fino ad ora quasi 900 ore di lezioni con i biologi, agronomi e veterinari dell’Università di Padova principalmente in aula virtuale con studi in laboratorio ed escursioni pratiche. Si tratta di disoccupati, ma anche operatori di acquacoltura e responsabili di cooperative che presentano un approccio pratico ad un mestiere a rischio estinzione: teoria da sfatare – sottolinea Coldiretti Veneto – in base all’intraprendenza delle nuove generazioni verso la blue economy.\n\nDal neo diplomato che vuole sperimentare un’occupazione alternativa all’ex amministratrice tributaria che ora presiede una cooperativa di donne della pesca, da chi si occupava di tutt’altro ed ora fa il pescatore professionale a chi sogna di farlo sin da bambino ed ora ha la possibilità concreta di realizzare le aspettative personali, insomma, un insieme di elementi molto variegato che dimostra caratteristiche comuni come l’entusiasmo e la convinzione che questa sia una sfida da cogliere per essere imprenditori competitivi.",
    "Curling: nazionali italiane impegnate tra Svizzera e Norvegia. I convocati": "Non è ancora terminata l’estate, ma si parla già di sport invernali. Doppio appuntamento per le due nazionali italiane di curling: gli uomini saranno in Svizzera, le donne in Norvegia.\n\nIn quel di Adelboden va in scena il World Curling Tour al maschile: convocati Joel Retornaz (Fiamme Oro), Amos Mosaner (Aeronautica Militare), Sebastiano Arman (Aeronautica Militare) e Mattia Giovanella (Fiamme Oro).\n\nNell’altro girone anche un’altra squadra tricolore, quella formata da lo skip Fabio Ribotta insieme ad Alberto Pimpini, Fabrizio Gallo e Francesco Vigliani.\n\nAl femminile, invece, spazio alla Oslo Cup: impegnate Stefania Constantini (Fiamme Oro), Angela Romei (Fiamme Oro), Marta Lo Deserto (C.C. Dolomiti) e Camilla Gilberti (C.C. LagoSanto).\n\nFoto: Lapresse",
    "Mondiali Wollongong 2022 / Startlist Juniores: la Norvegia in pole position": "Tempo di lettura: 2 minuti\n\nPuntate la sveglia a mezzanotte e un quarto. Questa è l’ora esatta della gara iridata degli juniores ai Mondiali Wollongong 2022. Campioni uscenti i corridori della Norvegia che scattano con il numero uno di Jesper Stiansen. Gli azzurri dal dorsale 21 al 25 proveranno a giocarsi un risultato prestigioso con Belletta, Savino, Zordan, Scalco e Gualdi. La startlist completa e ufficiale della sfida degli juniores ai Mondiali Wollongong 2022, è su quibicisport.\n\nMondiali Wollongong 2022: startlist ufficiale degli Juniores. Italia dal numero 21 al numero 25\n\nNORVEGIA\n\n1 STIANSEN Jesper NOR\n\n2 KULSET Johannes NOR\n\n3 NORDHAGEN Jørgen NOR\n\n4 HAUGLAND Kasper NOR\n\n5 UGLEHUS Mikal Grimstad NOR\n\nFRANCIA\n\n6 LOZOUET Léandre FRA\n\n7 GRISEL Matys FRA\n\n8 ISIDORE Noa FRA\n\n9 MAGNIER Paul FRA\n\n10 GRUEL Thibaud FRA\n\nBELGIO\n\n11 MARIVOET SCHOLIERS BEL\n\n12 VERBRUGGHE Jens BEL\n\n13 PLACE Maxence BEL\n\n14 SENTJENS Sente BEL\n\n15 VAN MECHELEN Vlad BEL\n\nGERMANIA\n\n16 HERZOG Emil GER\n\n17 WÜNSTEL Fabian GER\n\n18 LEIDERT Louis GER\n\n19 GROß Matteo GER\n\n20 BRENNER Mauro GER\n\nITALIA\n\n21 BELLETTA Dario Igor ITA\n\n22 SAVINO Federico ITA\n\n23 ZORDAN Giovanni ITA\n\n24 SCALCO Matteo ITA\n\n25 GUALDI Simone ITA\n\nLUSSEMBURGO\n\n26 KOCKELMANN Mathieu LUX\n\n27 MORANG Mil LUX\n\n28 SMITHSON Jed GBR\n\n29 TARLING Joshua GBR\n\n30 WALKER Zachary GBR\n\nPAESI BASSI\n\n31 VAN DER MEULEN Max NED\n\n32 VLOT Mees NED\n\n33 HUISING Menno NED\n\n34 LUGTHART Sjors NED\n\n35 TIJSSEN Viego NED\n\nPOLONIA\n\n36 RATAJCZAK Dominik POL\n\n37 GRYGOWSKI Hubert POL\n\n38 ZELAZOWSKI Michal POL\n\nESTONIA\n\n39 AUS Aaron EST\n\n40 RAGILO Frank Aron EST\n\n41 TAMM Lauri EST\n\n42 PAJUR Romet EST\n\nPORTOGALLO\n\n43 MORGADO António POR\n\n44 LIMA Daniel POR\n\n45 TAVARES Gonçalo POR\n\n46 BICHO Jose POR\n\n47 NUNES Tiago POR\n\nSVIZZERA\n\n48 BARHOUMI Ilian Alexandre SUI\n\n49 CHRISTEN Jan SUI\n\n50 TINNER Joël SUI\n\n51 REY Tim SUI\n\nREPUBBLICA CECA\n\n52 BÁRTA Martin CZE\n\n53 KADLEC Milan CZE\n\n54 NOVÁK Pavel CZE\n\n55 TELECKÝ Štěpán CZE\n\nCANADA\n\n56 PARRISH Campbell CAN\n\n57 HAMEL Felix CAN\n\n58 GAUTHIER Jerome CAN\n\n59 LEONARD Michael CAN\n\nSTATI UNITI\n\n60 GUSTIN Alexander USA\n\n61 SHMIDT Artem USA\n\n62 MOORE Viggo USA\n\nAUSTRALIA\n\n63 ROGERS Cameron AUS\n\n64 MCKENZIE Hamish AUS\n\n65 CHAMBERLAIN Oscar AUS\n\n66 EAVES William AUS\n\nKAZAKISTAN\n\n67 VAGANOV Alexey KAZ\n\n68 KARABUTOV Ilya KAZ\n\n69 TARASKIN Maxim KAZ\n\nGIAPPONE\n\n70 FUJIMURA Kazuma JPN\n\n71 KAMADA Koki JPN\n\nROMANIA\n\n72 HARASIM ROU\n\nSLOVENIA\n\n73 TURK Aljaž SLO\n\n74 GREGORCIC Natan SLO\n\n75 ERŽEN Žak SLO\n\nAUSTRIA\n\n76 ECKERSTORFER AUT\n\nNUOVA ZELANDA\n\n77 BOWER Lewis NZL\n\n78 EVANS Toby NZL\n\n79 STEPHENSON Tom NZL\n\nSPAGNA\n\n80 LOSPITAO GONZALEZ ESP\n\n81 MARTI SORIANO Pau ESP\n\n82 AGUIRRE SUBIJANA Yago ESP\n\nERITREA\n\n83 AREFAYNE Aklilu ERI\n\n84 GHEBREGERGISH Yoel ERI\n\n85 ABRAHAM Yonas ERI\n\nSLOVACCHIA\n\n86 JURÍK Martin SVK\n\n87 NOVÁK Samuel SVK\n\n88 SIVOK Tomáš SVK\n\nFINLANDIA\n\n89 SKUTNABB Anton FIN\n\n90 NIEMI Tomas-Casimir FIN\n\nINDONESIA\n\n91 SYELHAN Muhammad INA\n\n92 HIDAYATULLAH Syarif INA\n\nSERBIA\n\n93 STOLIĆ Mihajlo SRB\n\nTHAILANDIA\n\n94 INTHONG Kamonthacha THA\n\n95 MONGKONWONG Natawat THA\n\nSUDAFRICA\n\n96 HOFMEYR Francois RSA\n\n97 KLEINSMIT Jose RSA\n\nCROAZIA\n\n98 GOJKOVIĆ Nicolas CRO\n\nLITUANIA\n\n99 GERDAUSKAS Aironas LTU\n\n100 ADOMAITIS Rokas LTU\n\nPANAMA\n\n101 CHAN Felipe PAN\n\nMAROCCO\n\n102 EL KURYMY Achraf MAR\n\n103 SANBOULI Mohamed Najib MAR\n\nUCRAINA\n\n104 USHAKOV Matvey UKR\n\n105 SIMON Semen UKR\n\nCOLOMBIA\n\n106 PESCADOR CASTRO COL\n\n107 COLORADO OSORIO COL\n\nAZERBAIJAN\n\n108 MIRZAKHANOV Kamran AZE",
    "Italia, il nuovo ambasciatore in Norvegia ottiene anche la delega all’Islanda": "Con un tweet di benvenuto, la Farnesina ha annunciato un mese fa la nomina di Stefano Nicoletti in qualità di capo delegazione a Oslo, con mandato esteso anche all’Islanda. “Inizio con entusiasmo e curiosità la mia missione in Norvegia ed Islanda, Paesi amici e like-minded, cui ci legano profondi rapporti politici, economici, imprenditoriali, scientifici e culturali che mi impegnerò a sviluppare ed intensificare ulteriormente”, le parole dell’ambasciatore italiano per inaugurare l’inizio del mandato. L’Italia gode infatti di una comune visione con i due Paesi scandinavi, forte della presenza di entrambi nelle principali organizzazioni regionali (NATO, Consiglio d’Europa), in termini di rispetto dei diritti umani e dei valori democratici, e certificata dall’interscambio che caratterizza i rapporti commerciali tra i due poli d’Europa. In particolare, la Norvegia ricopre l’importante ruolo (ancor di più in luce dei recenti avvenimenti in Europa orientale) di supplier di risorse energetiche per l’Italia, avendo raggiunto il primo posto tra i fornitori di gas naturale della penisola. Per quanto riguarda l’export italiano, invece, entrambi i Paesi acquistano i prodotti provenienti dai settori tipicamente solidi dell’industria italiana, a partire da cibo e bevande, passando per il settore tessile e della moda fino alla metallurgia di precisione. Obiettivo del mandato di Nicoletti sarà quello di rinforzare questa già solida interconnessione e focalizzarsi sullo sviluppo dei settori dell’energia alternativa ai combustibili fossili, in linea con la transizione verde europea ed italiana e da tempo appannaggio dei due Paesi scandinavi. Nicoletti, romano ed entrato in carriera diplomatica nel 1993 presso la Cooperazione allo sviluppo, arriva in terra norvegese direttamente dalla Farnesina, dove ha ricoperto dal 2019 l’incarico Vice Direttore Generale nella DG Internazionalizzazione economica. In precedenza ha ricoperto incarichi in India (1998-2001), poi Svizzera fino al 2005 ed il ritorno in Italia press la DG Cooperazione Economica e Finanziaria Multilaterale (2005-2009). Poi a Parigi presso l’OSCE per quattro anni, prima di essere nominato Console Generale a Barcellona fino al 2017, quando torna in patria presso la DG Promozione del Sistema Paese. Prende il posto a Oslo del collega Alberto Colella, destinato all’Ambasciata di San José (Costa Rica). (@giorgiodelgallo)"
}