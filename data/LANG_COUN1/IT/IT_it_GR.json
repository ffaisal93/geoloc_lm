{
    "Grecia: il nuovo hotspot di Lesbo verrà inaugurato a febbraio - Europa": "(ANSA) - ATENE, 26 SET - Sarà inaugurata nel febbraio 2023 la nuova struttura di accoglienza e identificazione per i richiedenti asilo nell'isola di Lesbo in Grecia. Lo ha annunciato oggi il ministro dell'Asilo greco Notis Mitarachis.\n\nEntro la fine dell'anno, invece, sarà completato l'ampliamento del centro di ricezione per i migranti situato nella regione del fiume Evros, al confine con la Turchia. Il ministero punta inoltre a rendere operativo il nuovo hotspot di Chios, attualmente in costruzione, nell'aprile 2023.\n\nSono complessivamente cinque le strutture di identificazione e accoglienza dei migranti situate nelle isole greche dell'Egeo: si tratta di Samos, Lero, Chios, Kos, e Lesbo.\n\nNel settembre del 2020 un vasto incendio scoppiato aveva distrutto l'hotpost nell'isola di Lesbo, Moria, abitato da più di 10mila persone e considerato allora il più grande campo profughi d'Europa. A seguito del rogo, il governo greco aveva annunciato la creazione di una nuova struttura nell'entroterra dell'isola, nella località di Vastria, circa 30 chilometri a nord del capoluogo Mitilene, ma i lavori sono proceduti a rilento, mentre la popolazione locale ha più volte manifestato contro il progetto. (ANSA).\n\n",
    "Turchia-Grecia, tensioni su isole Mar Egeo": "La Turchia accusa la Grecia di aver schierato dei blindati militari nelle isole smilitarizzate del Mar Egeo. I droni militari turchi, secondo l'agenzia di stampa turca Anadolu che cita fonti militari, sarebbero in possesso di video che mostrerebbero che la Grecia sta schierando veicoli militari corazzati sulle isole dell'Egeo con status non militarizzato, violando così il diritto internazionale. I video mostrerebbero l'arrivo di veicoli blindati donati dagli Stati Uniti sulle isole di Lesbo e Samo. Nello specifico, sarebbero arrivate due navi che avrebbero sbarcato 23 veicoli corazzati tattici per Lesbo e altri 18 a Samo tra il 18 e il 21 settembre.\n\nIl ministro degli Esteri greco, Nikos Dendias, ha assicurato in un'intervista pubblicata questa domenica dal quotidiano 'Kathimerini' che le divergenze tra Grecia e Turchia potrebbero risolversi se Ankara accettasse la Convenzione delle Nazioni Unite sul diritto del mare.",
    "Grecia: Banca centrale stima crescita Pil 6% quest'anno, rallenta a 2,8% in 2023": "(Il Sole 24 Ore Radiocor Plus) - Roma, 26 set - La Grecia, colpita da un'alta inflazione, prevede di registrare una crescita del 6% quest'anno prima di rallentare al 2,8% l'anno prossimo. Lo ha indicato il governatore della Banca centrale greca, Yannis Stournaras. \"L'anno 2022 si sta sviluppando meglio del previsto per l'economia dell'Unione Europea e soprattutto per i paesi membri dell'Europa meridionale, in particolare per la Grecia\", ha affermato il banchiere centrale, durante una conferenza ad Atene.\n\nIn Grecia, \"la crescita del Pil attualmente prevista per tutto il 2022 e' molto piu' alta di quanto inizialmente previsto, e si aggira intorno al 6%\", ha proseguito, assicurando che la crescita e' stata tutta particolarmente trainata da un'attivita' turistica piu' forte del previsto.\n\nDopo due anni di declino a causa della pandemia di Covid-19, che ha fortemente limitato i viaggi, la Grecia potrebbe battere un record turistico quest'anno. Le numerose isole che compongono il paese, cosi' come Atene e i suoi antichi siti, sono state molto frequentate. La Commissione Europea, dal canto suo, prevede una crescita del 4% nel 2022 per la Grecia e del 2,4% il prossimo anno.\n\nred-ale\n\n(RADIOCOR) 26-09-22 12:03:37 (0272) 5 NNNN",
    "Il viaggio senza diritti lungo le rotte balcaniche: il punto della situazione, dalla Grecia all’Italia": "“Le violenze al confine sono nuovamente tornate a crescere. L’utilizzo di spray urticante, pallini di gomma sparati su persone inermi, giovani obbligati a mangiare le sigarette che avevano nello zaino, bambini divisi dai loro genitori. È il solito copione”. Giulia Moretto, attivista di No Name Kitchen (Nnk), descrive così quanto accade sul confine serbo-ungherese: da quella piccola porzione di confine, in cui un’alta rete metallica e un filo spinato separa i due Paesi, migliaia di persone, uomini, donne e bambini, ancora oggi tentano di entrare nell’Unione europea. La “rotta balcanica” -tante vie che collegano la Turchia al sogno europeo- vede il consueto cambiamento nelle traiettorie percorse dalle persone che tentano il game, come viene chiamato il tentativo di attraversamento della frontiera, in base a dove il confine sembra più permeabile. Quello che non cambia, però, sono la violenza e le chiusure realizzate dalle politiche di governi locali ed europei. Sabato 24 settembre la rete RiVolti ai Balcani ha fatto il “punto” su quanto accade nella regione dei Balcani. E non solo.\n\nLa “strategia” europea che vuole trasformare il diritto di asilo in un privilegio per chi è abbastanza forte da resistere ai soprusi non è attuata solamente dai Paesi autocratici dell’Est Europa. Così, quanto succede in Turchia, Grecia, Bosnia ed Erzegovina e Ungheria è collegato alle politiche di esclusione che troviamo anche nel nostro Paese. La “democratica” Italia oggi ostacola infatti sistematicamente l’accesso all’asilo su tutto il territorio. Come ricostruito anche su Altreconomia, chiedere oggi asilo per chi arriva in Italia via terra è un miraggio. “È come se ci fosse una sorta di colpa nel fatto di non essere stati soccorsi in mare o rintracciati nei pressi della frontiera -ha spiegato Gianfranco Schiavone, presidente del Consorzio italiano di solidarietà di Trieste (Ics)-. Per chi incontra le forze dell’ordine al suo arrivo l’amministrazione provvede a collocarlo in un centro e permettergli di chiedere asilo, tutti gli altri, invece, si scontrano contro un muro di gomma che è difficile da bucare”.\n\nDa Trieste a Torino, passando per Milano, Piacenza, Roma: il copione si ripete. “È una strategia di deterrenza evidente, non possiamo parlare di inefficienza. Non si fa presentare la richiesta d’asilo alla persona di modo che questa non abbia diritto all’accoglienza nonostante questo sia un diritto previsto dal nostro ordinamento. Tanto che i tribunali amministrativi stanno condannando per inadempienza le questure e le prefetture. In certi casi si va anche oltre: si chiede ai richiedenti asilo di presentare il proprio domicilio. In un paradosso per cui chi dovrebbe darti un tetto su cui stare, te lo chiede”. È la frontiera burocratica, che oggi lascia all’addiaccio migliaia di persone. “Attualmente abbiamo 275 persone in strada che sono richiedenti asilo ma non vengono accolti -racconta Maddalena Avòn, operatrice legale di Ics-. Dov’è lo stato di diritto? Che tutela stiamo offrendo a queste persone? Vivo in prima persona la sensazione di frustrazione per chi, dopo anni di cammino, pensa di aver concluso il viaggio e si ritrova senza nulla”.\n\nLa registrazione integrale dell’iniziativa “Rotte balcaniche: la situazione in movimento” organizzata da RiVolti ai Balcani il 24 settembre\n\nQuel che è certo è che non sono i “numeri” a giustificare la difficoltà delle amministrazioni nel disbrigo delle procedure burocratiche. Sono stati circa duemila gli arrivi a Trieste in agosto. Un numero più elevato rispetto ai mesi precedenti che diventa problematico per chi lavora nell’emergenza ma che in termini assoluti resta una briciola per un Paese, l’Italia, che ha tra le percentuali più basse di richiedenti asilo per abitante. Che l’Italia non sia Paese di arrivo ma di transito lo sa bene anche Martina Cociglio, operatrice legale di Diaconia Valdese che opera nell’alta Val Susa, a Oulx. Qui, a meno di venti chilometri dal confine, il rifugio Massi fornisce sostegno e un pasto caldo a circa 70 persone a notte. Ad agosto sono transitate circa 800 persone, in prevalenza provenienti da Afghanistan, Iran e Marocco e con un’elevata percentuale di minori stranieri non accompagnati. La polizia francese presidia i confini e respinge chi tenta di attraversare.\n\n“Privazione della libertà personale, mancanza di assistenza legale, impossibilità di mediazione, nessun esame individuale della domanda d’asilo: queste sono le principali violazioni dei diritti di chi vuole raggiungere parenti, amici in un altro Paese dell’Ue -racconta Cociglio-. Chi arriva qui è convinto che non esistano più i confini militarizzati e le barriere che ha incontrato fino al giorno prima di quando non era nel nostro Paese. E invece non è così”. I controlli sono stati ripristinati nel 2015 con la giustificazione delle minacce legate al terrorismo: oggi vengono rinnovati ogni sei mesi da parte del Consiglio di Stato francese, senza motivazioni attuali e in contrasto con quanto previsto dal Codice frontiere Schengen. “Il paradosso è che ha più tutele chi arriva in Francia da un Paese terzo, via aereo, rispetto a chi arriva da un altro Paese dell’Ue. In aeroporto vengono riconosciuti molti più diritti che in frontiera. Il tutto con una base pretestuosa: l’Austria nell’aprile 2022 è stata condannata dalla Corte di giustizia dell’Unione europea per aver ripristinato per un periodo di tempo troppo lungo i controlli ai confini interni”.\n\nAnche chi si vuole fermare e sceglie di tornare a Torino da Oulx, si scontra contro il “muro di gomma” dell’impossibilità di presentare richiesta d’asilo. Un’impossibilità che si riscontra anche nei porti italiani di Ancona, Venezia e Brindisi. Un altro “tassello” di una strategia di negazione del diritto d’asilo messa in atto dal nostro Paese. “Vengono respinti senza neanche aver messo i piedi sul territorio italiano -dice Anna Clementi, operatrice sociale dell’associazione Lungo la rotta balcanica-. Una volta intercettati sono riconsegnati al comandante della nave che li riporta al punto di partenza. Senza alcuna garanzia”.\n\nEd ecco il collegamento con quanto succede nei Balcani. Il punto di partenza è a Patrasso, in Grecia, dove le persone vivono la violenza della polizia sistematica verso chi vuole imbarcarsi tentando la traversata in container caricati su navi merci. “Vengono spessi chiusi in celle, a volte anche all’aperto, sotto il sole, e lasciati per ore senza un documento che giustifichi il loro trattenimento. Un ‘segnale’ che la polizia vuole mandare a tutti coloro che sono pronti a imbarcarsi”. Più in generale la Grecia continua a essere un “laboratorio per le politiche securitarie messe in atto dall’Ue”, spiega Andrea Contenta, ricercatore indipendente attivo nel Paese. “Il governo porta avanti una politica di apartheid nei confronti dei migranti. C’è una forte criminalizzazione della solidarietà e il tentativo di cambiare l’ordinamento giuridico per poter utilizzare i fondi dell’Ue per realizzare politiche illegali”.\n\nRisalendo dalla Grecia verso i Balcani occidentali, le rotte percorse da chi è in transito sono cambiate. In Bosnia ed Erzegovina la situazione sembra più “tranquilla” rispetto al passato. Meno respingimenti al confine anche connessi a un cambio di approccio della polizia croata che permetterebbe alle persone di presentarsi nelle stazioni di polizia e ricevere un “foglio di via” con cui poter viaggiare e lasciare il Paese entro sette giorni. “È difficile capire il perché di questo repentino cambio di atteggiamento dal marzo 2022. Sicuramente la vicinanza delle elezioni nel Paese ha un’influenza su tutto questo”, racconta Tamara Cetkovic di Iscos Emilia-Romagna. In Bosnia ed Erzegovina le associazioni incontrano soprattutto famiglie provenienti dal Burundi, che scappano da una situazione molto violenta nel loro Paese, come ricostruito anche da Human rights watch, e che raggiungono in aereo la Serbia e poi tentano di entrare in Ue da diversi confini, oltre che minorenni provenienti da Afghanistan e Pakistan.\n\n132mila i respingimenti alle frontiere ungheresi nei primi sette mesi del 2022. Fonte: Openpolis su dati della polizia ungherese, 2022\n\nLipa, il campo di confinamento “all’avanguardia” costruito anche dall’Ue, a cui RiVolti ai Balcani ha dedicato uno specifico dossier di approfondimento, oggi conta poche centinaia di presenze e probabilmente verrà sempre più utilizzato come hub per poter aumentare i rimpatri dei migranti verso i Paesi d’origine. Nonostante questo la criminalizzazione della solidarietà continua a colpire. “Il 22 settembre il Service for foreigners affairs del ministro degli Esteri bosniaco ha notificato alla nostra organizzazione uno sfratto per sgomberare una casa entro 48 ore che usiamo come appoggio per immagazzinare il materiale che arriva dalle donazioni -racconta Matilda Zacco di Nnk-. Un atto di intimidazione accompagnato da convocazioni presso le stazioni di polizia per essere interrogati. Sono venuti per trovare un motivo ‘illecito’ per giustificare lo sgombero: non hanno trovato nulla, ma l’obiettivo è stato comunque raggiunto”.\n\nNo Name Kitchen è attiva anche in Serbia dove nelle ultime settimane, come detto, si registra un aumento delle violenze. Al confine con l’Ungheria, da un lato, e con la Romania, dall’altro, le persone vengono brutalmente respinte dalla polizia. “È una violenza sistematica -racconta ancora Zacco-. Oltre alla polizia ungherese è presente anche quella austriaca, registriamo infatti moltissimi respingimenti a catena con le persone ‘riportate’ indietro dall’Austria. Abbiamo testimonianze di persone che hanno ricevuto la ‘benedizione’ cristiana e a cui sono state disegnate le croci sulla testa. È una situazione tremenda”. No Name Kitchen stima la presenza di circa 3mila persone nel Nord della Serbia: la difficoltà dell’attraversamento di quel confine, militarizzato e con la presenza di un’alta rete metallica, aumenta anche i profitti per chi contrabbanda i migranti. Il prezzo del confine sale, soprattutto per le famiglie.\n\nDalla Serbia o dalla Croazia, per chi arriva a Trieste dopo aver attraversato la Slovenia, comincia l’incubo italiano. Le riammissioni, la pagina buia del nostro Paese che ha visto nel 2020 oltre 1.200 persone respinte dal confine orientale verso le violenze della rotta balcanica, sembrano essere interrotte ma permangono gravi violazioni dei diritti. “Sì, è una frontiera in cui l’esercizio dei diritti fondamentali non è garantito -riprende Avòn di Ics- Si verificano situazioni gravi: minorenni registrati come maggiorenni nonostante la presenza di Ong al confine. E poi anche chi viene identificato come minorenne viene lasciato in strada”. Proprio in strada, in piazza della Libertà, continua il lavoro di Linea d’Ombra. “L’aumento degli arrivi e delle richieste degli ultimi mesi ci mette in difficoltà -spiegano Gian Andrea Franchi e Lorena Fornasir-. Questa piazza, la piazza del mondo, resta però il simbolo della resistenza. Di chi vuole cambiare le cose. È un patrimonio che resta di tutti e tutte”.\n\n© riproduzione riservata",
    "Grecia, Mitsotakis: “L’aggressività della Turchia è in crescita, serve rispetto reciproco”": "Il capo di governo, ha rimarcato \"la strumentalizzazione dei flussi migratori\" da parte di Ankara, che ha accusato Atene di respingimenti e maltrattamenti dei profughi\n\nLa risposta dell’Unione europea all’autoritarismo e alla minaccia alla democrazia, “l’aggressività crescente della Turchia” alla Grecia e la lotta la cambiamento climatico sono stati i passaggi centrali del breve intervento del primo ministro greco, Kyriakos Mitsotakis, alla 77ma Assemblea generale delle Nazioni Unite. Mitsotakis ha descritto la retorica aggressiva della Turchia come “combinata con una massiccia campagna di disinformazione e con molteplici violazioni della sovranità e dei diritti sovrani della Grecia in mare e nell’aria”. Allo stesso tempo, il capo di governo, ha rimarcato “la strumentalizzazione dei flussi migratori” da parte di Ankara, che ha accusato Atene di respingimenti e maltrattamenti dei profughi. “Se il presidente turco (Recep Tayyip) Erdogan vuole parlare di linee rosse, allora dico questo: le rivendicazioni turche sulla sovranità delle isole greche sono infondate e inaccettabili. Mettere in discussione la sovranità del territorio greco supera la linea rossa per tutti i greci”, ha dichiarato.\n\nAllo stesso tempo, Mitsotakis ha assicurato al popolo turco che la Grecia “non rappresenta una minaccia per il vostro Paese” e ha invitato Ankara ad onorare una lunga storia di relazioni bilaterali e ad “andare avanti in uno spirito di rispetto reciproco”. Nel suo discorso dal podio dell’Assemblea generale delle Nazioni Unite, Mitsotakis ha identificato la sicurezza, la stabilità e l’integrità territoriale della Grecia come linee rosse di Atene contro l’aggressione turca. Mitsotakis ha fatto riferimento all’agenda revisionista di Ankara e al suo ruolo destabilizzante per la regione e ha fatto riferimenti specifici alla “retorica incendiaria” portata avanti, a suo dire, da Ankara.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "In Grecia c’è una polizia solo per le università: le assalta e picchia gli studenti": "Grecia . L'invenzione del premier Mitsotakis per inaugurare con la repressione l'anno accademico. Ma i movimenti studenteschi si organizzano e rispondono. Attaccato anche un concerto a Salonicco: granate e lacrimogeni su giovani e famiglie",
    "La Grecia aumenta le importazioni per sostituire il gas russo": "Atene. La Grecia ha ridotto di oltre la metà le importazioni di gas russe quest’anno grazie all’aumento delle consegne da parte di altri produttori al suo unico terminale di gas naturale liquefatto (Gnl) nei pressi di Atene.\n\nLa Grecia ha fatto affidamento sulla Russia per circa il 40% del suo fabbisogno di gas per anni, ma ha aumentato gli acquisti di Gnl da altri paesi in linea con un piano dell’Unione Europea per ridurre la dipendenza dall’energia russa. Ha ricevuto gas russo attraverso il gasdotto Turkstream, che fornisce anche all’Ungheria attraverso la Serbia.\n\nL’unico impianto ellenico di Gnl, sull’isolotto di Revithoussa, a 25 miglia (40 km) da Atene, può immagazzinare 225.000 metri cubi di gas e rigassificare 1.400 metri cubi all’ora.\n\nMaria Rita Galli, Ad della DESFA, ha dichiarato alla stampa, l’altro giorno, che “il terminal ellenico sta attirando un crescente interesse da parte degli importatori nazionali e regionali e ha svolto un ruolo fondamentale nella strategia energetica della Grecia e nei suoi sforzi per aumentare la sicurezza degli approvvigionamenti prima dell’inverno”. La Galli ha affermato anche che “Quasi i due terzi dei 6,5 miliardi di metri cubi di gas che la Grecia consuma annualmente vengono utilizzati per la produzione di elettricità”.\n\n“Nel contesto della crisi energetica, ha aggiunto la Galli, che Revithoussa è l’infrastruttura di importazione, l’unico terminale di importazione che consente a diverse fonti di approvvigionamento, diverse fonti di Gnl di raggiungere il mercato greco del gas”.\n\nInfatti, quest’anno, la Grecia ha massimizzato l’utilizzo di Revithoussa, abbassando l’importazione di gas dalla Russia dal 40% a meno del 20%. Con l’aumento della domanda di Gnl in tutto il mondo, i carichi in arrivo a Revithoussa sono raddoppiati di anno in anno.\n\nAnche la Bulgaria ha importato Gnl attraverso il terminale greco dopo essere stata tagliata fuori dalle forniture russe in seguito al suo rifiuto di pagare in rubli.\n\nParlando a una conferenza sull’energia a Bucarest giovedì, il Ministro dell’Energia greco Kostas Skrekas ha affermato che il suo paese ha esportato 2 miliardi di metri cubi (billion cubic metres, bcm) di gas naturale in Bulgaria e nei paesi vicini quest’anno, rispetto a 0,7 miliardi di metri cubi nel 2021. “C’è un interesse crescente, ha detto il Ministro, e abbiamo molte parti interessate che esaminano gli slot di prenotazione nel terminal”.\n\nCome altri paesi europei, la Grecia ha dovuto fare i conti con l’impennata dei prezzi dell’energia e ha speso circa 9 miliardi di euro (8,85 miliardi di dollari) dallo scorso anno per sovvenzionare le bollette elettriche di famiglie e imprese. Per far fronte ai costi alle stelle e ridurre al minimo il rischio di carenza di gas nel caso in cui Mosca tagli i flussi, il Paese ha riaperto alcune centrali a carbone ed è pronto a passare alcune stazioni a gas al diesel.\n\nA luglio, DESFA ha noleggiato una nave per lo stoccaggio galleggiante di gas (FSRU), che è ormeggiata vicino a Revithoussa e può aumentare la capacità di stoccaggio del terminal di ulteriori 145.000 metri cubi di gas, se necessario.\n\nLa nave dovrebbe rimanere lì fino alla fine del 2023, mentre DESFA sta esaminando una soluzione permanente che comporti l’acquisto di una nave che potrebbe essere collegata a Revithoussa con un gasdotto, ha affermato Galli.\n\n“A ottobre, organizzeremo l’asta per il 2023… e ci aspettiamo un forte interesse da parte degli attori nazionali e internazionali”, ha concluso l’Ad Galli e “Se oggi non avessimo Revithoussa, saremmo come gli altri paesi dei Balcani centrali, totalmente dipendenti dalle importazioni di gas russo”, ha detto.\n\nDESFA è un operatore di sistemi di trasporto di gas naturale in Grecia. È stata fondata il 30 marzo 2007 come filiale della DEPA. Oltre al sistema di trasmissione, la società gestisce anche le reti di distribuzione del gas in Grecia e il terminale GNL Revithoussa.\n\nAbele Carruezzo",
    "Grecia - Mitrou-Long metterà online il passaporto per convincere Itoudis": "© foto di olimpiamilano.com\n\nNaz Mitrou-Long ha rilasciato una intervista in cui ha parlato delle sue origini greche e di quel passaporto che sta aspettando con impazienza, sia di un colloquio avuto con il GM della Nazionale greca Nikos Zisis a Milano, e di uno con il coach Dimitris Itoudis sempre nella capitale della moda un paio di settimane dopo per una possibile convocazione anche in vista della partecipazione alla FIBA World Cup 2023 al sito basketnews.com.\n\nSentirsi greco ad Atene: \"È fantastico. Ho avuto il tempo di andare all'Acropoli. Il cibo è fantastico. Lo adoro. È tutto come mia madre aveva detto che sarebbe stato. Il passaporto? Sarò molto eccitato, estasiato quando arriverà quel giorno in cui lo avrò tra le mani. Posterò una foto così tutti sapranno che è ufficiale. Abbiamo fatto tutto il possibile e sento che c'è una forte possibilità che io possa averlo prima della fine della stagione. E coach Itoudis mi ha detto che non vede l'ora che mi unisca alla squadra.\"",
    "Grecia: la Commissione contro il razzismo elogia i piani d’azione nazionali, ma restano delle preoccupazioni": "Commissione europea contro il razzismo e l’intolleranza (ECRI) Strasburgo\n\nLa Commissione europea contro il razzismo e l’intolleranza (ECRI) ha accolto con favore il piano d’azione della Grecia contro il razzismo, gli sviluppi in ambito di uguaglianza delle persone LGBTI, le modifiche del codice di migrazione per aiutare i cittadini di paesi terzi e le azioni delle emittenti nazionali per fermare il discorso dell’odio.\n\nRestano tuttavia delle preoccupazioni, dichiara l’ECRI nel suo ultimo rapporto sul paese. Queste includono le limitazioni alla capacità dei difensori civici greci di rappresentare le vittime in tribunale, la continua discriminazione degli alunni LGBTI nelle scuole, il frequente uso del discorso dell’odio nella vita pubblica e le restrizioni al modo in cui le ONG possono fornire assistenza ai migranti. Emergono inoltre seri dubbi sui bassi standard degli alloggi, sugli sfratti forzati dei Rom e sulle accuse di abusi da parte di personale di polizia razzista e LGBTI-fobico.\n\nComunicato stampa\n\nGrecia: La Commissione contro il razzismo elogia l'adozione dei piani d'azione nazionali, tuttavia solleva preoccupazioni riguardanti le disuguaglianze e il razzismo nella politica",
    "Genova ricorda sacrificio Georgakis per Grecia libera - Liguria": "(ANSA) - GENOVA, 19 SET - Il 19 settembre 1970 in piazza Matteotti a Genova Kostas Georgakis, 23 anni, studente greco di geologia a Genova, compì il più estremo dei gesti: si cosparse di benzina e si diede fuoco, trovando la morte. Oggi, 52 anni dopo, Genova ricorda il suo sacrificio, compiuto in segno di protesta contro il regime dei colonnelli che allora opprimeva la sua Patria. Una sentita e partecipata cerimonia si è tenuta davanti a Palazzo Ducale, di fronte alla lapide che ricorda il tragico gesto del giovane, restaurata per l'occasione grazie a un contributo di Asef del Comune di Genova che ha accolto la richiesta dell'Anpi provinciale genovese. Ha preso parte all'evento il sindaco di Genova Marco Bucci che ha sottolineato come il sacrificio di Georgakis vada ricordato nella sua essenza, \"Senza giudicare - ha detto - il gesto del suicidio da lui compiuto. Molti di noi possono rifiutarne l'idea, ma il messaggio di libertà che volle dare deve rimanere\". Durante l'evento sono intervenuti Nicolas Dessypris amico di Georgakis, Igor Magni, segretario generale Cgil Genova, Massimo Bisca Presidente Anpi Genova, Maurizio Barabino, amministratore unico di Asef, Hanno moderato l'evento Loris Viari vice presidente Anpi Genova e il giornalista Marcello Zinola (ANSA).\n\n",
    "Erdogan avverte la Grecia: \"Basta violazioni nel Mar Egeo o pagherete un prezzo pesante\"": "Erdogan avverte la Grecia: \"Basta violazioni nel Mar Egeo o pagherete un prezzo pesante\" a cura di redazione Esteri\n\nRecep Tayyip Erdogan (afp)\n\nSi alza la temperatura dello scontro tra Ankara e Atene sulla sovranità delle isole vicine alla costa turca",
    "Juncker: \"Il modo in cui l'Unione europea ha trattato la Grecia non è stato tra i migliori\"": "In Grecia, 12 anni fa, è scoppiata una delle più grandi crisi dell'Unione europea, che l'ha scossa sino al midollo.\n\nNel 2010, la Grecia ha seriamente rischiato di andare in default sul suo debito, minacciando la sopravvivenza della stessa zona Euro.\n\nPer evitare ciò, l'Unione europea e il Fondo monetario internazionale hanno fornito centinaia di miliardi di euro in finanziamenti di emergenza, che tuttavia non sono stati gratuiti.\n\nI creditori, infatti, hanno chiesto ad Atene di attuare politiche di austerità, che alla fine hanno portato a un sostanziale aumento della povertà.\n\nL'economia si è contratta di oltre un quarto, il reddito disponibile dei cittadini di un terzo e la disoccupazione è salita sin quasi al 30%.\n\nOra, alcuni leader dell'Unione ammettono di essere stati troppo duri con la Grecia, che alla fine ha comunque ottenuto risultati.\n\nNel 2018, la Grecia ha valicato questo periodo cupo dopo aver terminato il terzo e ultimo programma di salvataggio.\n\nDopo quattro anni, la Commissione europea ha cessato, come da programma, il monitoraggio del bilancio ellenico, segnando la fine formale della crisi del debito.\n\nMa quali sono gli strascichi? E quali le lezioni apprese dall'Unione europea, che ora sta affrontando un'altra crisi che potrebbe testarne, ancora una volta, l'unità e la stabilità?\n\nPer discutere di tutto questo abbiamo parlato con attori-chiave della gestione della crisi greca: l'ex presidente della Commissione europea, Jean-Claude Juncker, l'ultimo ministro delle Finanze greco nell'era del salvataggio, Euclid Tsakalotos, e l'attuale capo dell'economia greca, Christos Staikouras.\n\nAP Photo Virginia Mayo/Copyright 2021 The Associated Press. All rights reserved.\n\nLa Grecia è finalmente uscita ufficialmente dal programma di sorveglianza rafforzata dopo 12 anni di sofferenza e una schiacciante crisi del debito.\n\nIn realtà, cosa significa questo per i cittadini greci e cosa significa per l'Unione europea?\n\n\"Gli stessi cittadini greci hanno molte, molte ragioni per essere orgogliosi - dice Jean-Claude Juncker, ex presidente della Commissione europea - perché hanno sofferto molto in questo periodo terribile.\n\nLa loro dignità non è stata sempre rispettata, le misure imposte alla società greca erano troppo austere, quindi il fatto che ora la Grecia non sia uscita dall'Euro ma dal programma è una buona notizia.\n\nLo è anche per l'Europa, perché mostra, indipendentemente da tutti gli errori commessi, che la solidarietà europea esiste e chi difendeva la Grecia - questo è stato il mio caso - ha fatto bene a dire no a chi voleva escludere la Grecia dall'area della moneta unica\".\n\nVediamo che ancora oggi ci sono alcuni partiti populisti in giro per l'Europa che utilizzano l'esempio della Grecia e il modo in cui l'Unione si è comportata nei confronti del popolo greco per incolpare Bruxelles dei problemi del popolo.\n\nCos'era reale e cosa no in questa situazione?\n\n\"L'Unione europea non era il problema, lo era la Grecia, che per tanti anni non si è preoccupata dei bilanci, del debito pubblico e così via.\n\nLa colpa era della Grecia, ma il modo in cui l'Unione europea ha trattato la Grecia non è stato dei migliori: alla fine, c'è stato un successo dopo tanti sforzi, i populisti stanno finendo gli argomenti se si riferiscono ancora alla Grecia.\n\nDovrebbero, come sto facendo io, ammirare il coraggio del popolo greco e non cercare di manipolare i risultati e la storia\".\n\nAllora c'era la percezione che in realtà il processo decisionale fosse nelle mani della Germania, quindi l'Unione europea è tendenzialmente dominata dai tedeschi?\n\n\"Per quanto riguarda la Grecia - ribadisce Jean-Claude Juncker - la Germania non è stato l'unico Paese ad essere stato assai critico nei confronti della Grecia: gli olandesi, gli austriaci, gli slovacchi, gli sloveni, i finlandesi e altri ancora non hanno mai smesso di attaccare la Grecia durante la crisi.\n\nLa Germania non era l'unica, ma non stava e non sta dominando l'intera Unione europea: a volte i tedeschi in patria danno l'impressione di essere i padroni dell'Europa, ma chiaramente non è così\".\n\nQuando i tedeschi cambiano idea su qualcosa, tutti in qualche modo cambiano idea e si è più vicini ad una soluzione paneuropea: questo è stato il caso della Grecia, e lo è anche adesso.\n\n\"Sì, ma non è dovuto solo al fatto che i tedeschi, in questo senso, stiano diventando sempre più europei: è il caso di tutti i Paesi, perché i 27 Stati membri hanno imparato una lezione, il fatto che i governi europei siano uniti e stiano facendo più o meno le stesse cose è il modo migliore per l'Europa di affrontare crisi di questo tipo\".\n\nL'Unione europea ha dato molti soldi alla Grecia, ma con vincoli dolorosi: riesce a ricordare i momenti in cui l'Unione ha effettivamente mostrato solidarietà in modo tangibile?\n\n\"Molti momenti: quando il primo ministro Tsipras decise di indire un referendum sul programma, ho dovuto lottare duramente per impedire ad altri Stati membri di chiedere ufficialmente l'uscita della Grecia dalla zona Euro.\n\nQuel referendum fu uno scandalo, in larga misura, perché il popolo in Grecia disse no, ma il programma, come era stato deciso, fu attuato: il programma era esattamente lo stesso per il quale votarono, è stato un errore per gli stessi greci, perché stavano votando su qualcosa che non esisteva più, non era necessario e ha creato turbolenze nei mercati finanziari.\n\nLa Grecia è stata sotto pressione più di prima, vorrei dimenticare quel capitolo\", conclude Juncker.\n\n\"Quando siamo saliti al potere -afferma invece Euclid Tsakalotos, ex ministro ellenico delle Finanze- non c'è stata molta solidarietà nei primi sei mesi, da gennaio all'estate, quando abbiamo sottoscritto il compromesso.\n\nL'originale memorandum Juncker, che abbiamo portato al referendum, era del tutto inaccettabile: era punitivo, siamo riusciti a trovare un compromesso migliore.\n\nQuando il governo di SYRIZA ha mostrato la sua serietà, che voleva davvero lasciare il memorandum mentre faceva del suo meglio per proteggere i più vulnerabili, penso che lentamente gli europei si siano resi conto che era qualcosa di realizzabile.\n\nPenso che alla fine abbiano pensato che potesse essere una vittoria per la Grecia, credo lo abbia affermato il presidente Juncker: non era come Wolfgang Schäuble, il ministro delle Finanze tedesco dell'epoca, che in realtà penso volesse che uscissimo dal programma, cosa che i governi precedenti non erano riusciti a fare.\n\nAbbiamo avuto una sorta di corridoio per il debito, che offriva una certa protezione: era qualcosa di cui gli europei potevano essere orgogliosi alla fine, ma con un costo enorme, non dimentichiamolo.\n\nUn'economia che perde il 26% del PIL, come è successo nel primo e nel secondo memorandum - 26% del PIL - non so se le persone che ci ascoltano capiscano quanto sia grande il 26%, non c'è altra economia che abbia sofferto così al di fuori di una guerra\".\n\nLa Grecia è uscita di recente dal cosiddetto quadro di sorveglianza rafforzata dell'Unione europea: cosa significa questo per i cittadini greci?\n\n\"Siamo usciti dall'accordo nell'estate del 2018 e in quel momento è stato concordato che avremmo lasciato la sorveglianza rafforzata in tre, quattro anni, era una buona notizia.\n\nLa grande domanda ora è se ciò che abbiamo ottenuto nel 2018, un corridoio chiaro regolando il debito in modo da non avere elevati problemi finanziari ogni anno - inferiori a quelli di Spagna e Portogallo - se possiamo usare quel corridoio per poter ridurre il debito sul PIL, aumentando la crescita.\n\nNon sono molto ottimista sul modo in cui questo governo ha affrontato il compito: quanto abbiamo ottenuto nell'estate del 2018 è stato lasciare una volta per tutte il memorandum, per avere un cuscinetto e dare un po' di conforto ai mercati finanziari, un corridoio che regola il debito che ci ha dato 10, 12 anni in cui agire insieme sul fronte dell'economia reale\".\n\nAncora oggi, l'esempio greco e il modo in cui l'Unione europea si è comportata nei confronti della Grecia e dei cittadini ellenici è utilizzato da alcune forze politiche in tutta l'Unione per dire quanto quest'ultima sia cattiva ed incolpare Bruxelles per i problemi della gente: cos'è vero e cosa no?\n\n\"Giustamente, credo - ribadisce Euclide Tsakalotos - l'Europa è sempre stata 'dietro la curva', per così dire, anche ora nella crisi energetica, è servito un enorme disastro per vedere i primi sentori di una politica energetica unita a livello europeo.\n\nPenso che l'Europa sia stata 'dietro la curva', che esista ancora una vera minaccia per l'Unione europea, vale a dire questa divergenza nel destino delle economie tra Nord Europa e Sud Europa.\n\nSe si considerano Salvini e Meloni, Alba Dorata, l'ascesa della nuova destra, allora le politiche economiche che portano alla disuguaglianza, che limitano i servizi pubblici, l'accesso delle persone alla sanità, ai trasporti e all'istruzione fanno parte della risposta\".\n\nAP Photo Yorgos Karahalis/Copyright 2019 The Associated Press. All rights reserved.\n\nAlla fine, arriviamo allo stesso punto: c'è il Nord, c'è il Sud, hanno approcci differenti alle cose, come vediamo anche oggi: quali sono stati gli insegnamenti?\n\n\"Mi permetta di essere schietto: non si può avere una valuta, con alcuni Paesi che vanno avanti e altri no, alla fine il giocattolo si romperà.\n\nSe si vuole una valuta comune, occorre avere convergenza: per averla, occorre averne nel processo decisionale e fare in modo che i nordeuropei capiscano che, proprio come gli Stati Uniti, se il Texas o il Mississippi sono in difficoltà, qualunque sia lo Stato, ci sarà solidarietà attraverso politiche fiscali, politiche di stabilizzazione, è nella logica di una moneta unica\".\n\nCosa è stato appreso e come non dimenticare questa crisi, soprattutto ora che un'altra enorme crisi si avvicina?\n\n\"Non dovremmo ripetere gli errori che abbiamo commesso durante la crisi ellenica - dice ancora Jean-Claude Juncker - ho sempre considerato che la distribuzione degli sforzi tra ricchi e poveri non fosse abbastanza equilibrata.\n\nParte di questo errore è dovuto all'Unione europea, perché al Fondo monetario internazionale, alla Banca centrale e alla Commissione negli anni precedenti i miei, abbiamo messo in atto un budget cieco, fatto di austerità, il che è stato un errore.\n\nVorrei che la Commissione prendesse in esame le conseguenze sociali degli strumenti anticrisi messi in atto: non è una questione relativa ad alti funzionari, è una questione politica\".\n\nL'economia greca sta crescendo rapidamente, ma il Paese ha ancora il più alto rapporto debito/PIL (nella zona Euro), pari al 189%.\n\nIl tasso di disoccupazione è tra i più alti, mentre allo stesso tempo il salario minimo è tra i più bassi (sempre in relazione all'area dell'Euro).\n\nLa crisi attuale punta ancora una volta i riflettori sul Sud: Symela Touchtidou ha parlato in precedenza con l'attuale ministro delle Finanze greco, Christos Staikouras.\n\nLa Grecia è uscita di recente dal programma di sorveglianza rafforzata: cosa significa questo, in pratica, per il popolo ellenico?\n\n\"È un grande successo per la Grecia - dice Staikouras - per i sacrifici, gli enormi sacrifici dei cittadini greci: questo è collettivamente un successo per il buon governo e i nostri partner.\n\nSignifica che siamo tornati alla normalità per la prima volta dal 2010: ciò avrà effetti positivi, diretti e indiretti sull'economia e sulla società greca.\n\nMiglioriamo il nostro accesso ai mercati internazionali, aumentiamo i presupposti per una crescita economica più elevata, più forte e robusta al fine di attrarre molti più investimenti, e siamo molto più vicini al raggiungimento dell'obiettivo finale, la pietra miliare della nostra politica economica, cioè lo status di investment grade (livello di investimento poco rischioso)\".\n\nIn pratica, la Grecia ha ora più libertà economica, ma arriva in un momento in cui le prospettive per l'economia europea e globale sono piuttosto cupe.\n\nQuanto spazio c'è effettivamente per aiutare le persone, le famiglie e le imprese in Grecia?\n\n\"Abbiamo cercato di creare una sorta di stanza fiscale sul relativo spazio, al fine di creare una rete di sicurezza attorno ai prezzi sensibili che preoccupano le famiglie.\n\nAnche noi, negli ultimi tre anni, siamo riusciti ad attuare misure fiscali efficienti, non solo per riprenderci con forza nel 2021 ma anche per ridurre la disoccupazione, il che è fondamentale, tenendo conto che abbiamo avuto la disoccupazione più alta di tutti gli Stati membri dell'Unione.\n\nAllo stesso tempo, sembra che abbiamo una robusta crescita economica, quindi terremo conto di questi progressi per cercare di ridurre ancor più tasse e contributi sociali ed essere molto vicini alla società greca, al fine di attuare le misure fiscali necessarie ed attenuare parte dei sacrifici dovuti alla crisi economica, alla crisi energetica che stiamo affrontando a livello europeo di recente\".\n\nLa somma di tutte le misure di sostegno può pesare parecchio sul debito pubblico della Grecia, che è già alto?\n\n\"Innanzitutto - aggiunge Christos Staikouras - il rapporto debito pubblico/PIL è diminuito del 13% nel 2021, la più grande diminuzione dall'inizio dell'Eurozona, e prevediamo che questa sarà molto più elevata nel 2022.\n\nAbbiamo riserve di cassa intorno ai 49 miliardi di euro in tal senso, tra le più alte a livello europeo: allo stesso tempo, una quota significativa del debito riguarda il settore ufficiale con tassi fissi.\n\nLa questione più importante è che il fabbisogno lordo annuo di finanziamento si attesta intorno al 10% del PIL, la metà della media europea: tutti questi sono vantaggi competitivi per il debito greco, rispetto a molti altri colleghi europei\".\n\nGuardando al futuro, nell'Unione europea è in corso una discussione sulle regole di bilancio e sulla governance economica.\n\nCrede che le regole sul debito vadano ripensate? E cosa proporrebbe alle controparti?\n\n\"Sicuramente - ribadisce Staikouras - dovremmo far fruttare l'esperienza della grave crisi che abbiamo affrontato a livello europeo negli ultimi tre anni.\n\nLa componente fondamentale è che dovremmo avere disciplina di bilancio, prerequisito per la crescita economica, ma allo stesso tempo flessibilità di bilancio per tener conto del ciclo economico.\n\nInoltre, dovremmo incorporare l'esperienza che abbiamo affrontato, sfruttando il piano di ripresa e resilienza, l'indipendenza che abbiamo a livello europeo, al fine di attuare politiche coerenti e sostenibili a livello nazionale\".\n\nDopo essere sopravvissuto a tutto questo, cosa vede oggi? Pensa che la situazione in Grecia, non solo finanziariamente ma anche socialmente e politicamente, sia migliore?\n\n\"Penso che non ci sia confronto possibile tra la situazione attuale e quella con cui lottavamo all'inizio del secolo sino al 2015 - conclude infine Juncker - quando finalmente abbiamo definito la risposta giusta al problema ellenico.\n\nMa la Grecia ha ancora grosse difficoltà, vive in una turbolenta regione dell'Europa: la Turchia, le incursioni dell'aviazione turca, i problemi di trivellazione, la vicinanza al nord del continente africano, i profughi sono ancora un grosso problema in Grecia.\n\nI tempi sono ancora difficili: penso che il problema più grande sia che la Grecia non sta giocando il ruolo che dovrebbe svolgere in Europa.\n\nSenza la Grecia, l'Unione europea non sarebbe completa e vorrei che la Grecia facesse eco in modo più forte alla sua particolare voce\".",
    "Migranti: Turchia, 6 morti dopo respingimento della Grecia - Europa": "ISTANBUL - Sei migranti, tra cui due bambini molto piccoli e tre minori, hanno perso la vita nel mare Egeo dopo essere stati respinti dalle forze di Atene verso le acque territoriali turche mentre tentavano di raggiungere le isole greche. Lo rende noto la guardia costiera di Ankara, come riporta Trt, facendo sapere che sono state messe in salvo 73 persone ma altre cinque risultano disperse. L'episodio è accaduto nei pressi di Marmaris, in provincia di Mugla, sulla costa meridionale turca sull'Egeo.\n\n",
    "Libri: Sole greco, misteri privati nella Grecia della crisi - Cultura - ANSAMed": "(MARIKA CASSIMATIS, SOLE GRECO, Flaccovio editore, pp. 144, 16 euro) - E' il luglio del 2015, quando Arianna arriva a Chanià, nell'isola di Creta, per vendere la casa di famiglia e votare al referendum pro o contro il piano economico imposto alla Grecia dall'Ue. Il pathos per il dibattito politico si alimenta delle vicende personali della protagonista. Nella soffitta della vecchia villa di famiglia Arianna trova una cassa con dentro, avvolta in un sacco, una testa umana mummificata. Di chi è la testa? Ci sono anche delle fotografie, scattate durante il periodo dell'occupazione tedesca. La protagonista si mette alla ricerca di risposte e riemergono le vicende dell'ultima guerra, con gli eccidi e le rappresaglie, la persecuzione degli ebrei. In parallelo in flashback la storia di Olga, protagonista suo malgrado di eventi tragici, squarcerà il velo che copre la vicenda.\n\nIntanto si vota per il referendum e trionfa l'Oxi, il no alla Troika, ma c'è un colpo di scena, il ministro Yannis Varoufakis, autore del successo del fronte del rifiuto, si dimette. È il preludio di una nuova occupazione per la Grecia? Arianna si trova a camminare per le strade di Atene in preda allo sconforto, con il sole greco del titolo del romanzo come sola consolazione, cura per tante ferite diverse. Pubbliche e private.\n\n\n\nMarika Cassimatis è laureata in Scienze Politiche e in Geografia e ha conseguito un dottorato in Scienze geografiche, cartografiche e ambientali presso l'Università di Genova.\n\n\n\nInsegna Geografia economica in un istituto tecnico commerciale di Genova Sestri Ponente. È attivista con impegno civico e politico per diverse associazioni. Ha al suo attivo diverse pubblicazioni scientifiche in ambito geografico e della didattica della geografia, ha pubblicato dei racconti e recentemente il libro 'Polvere di 5 Stelle' per la Melampo editore. (ANSAmed).",
    "La Grecia ha bloccato ingresso oltre 150.000 migranti da gennaio - Europa": "La Grecia ha bloccato l'ingresso di oltre 150.000 migranti privi di documenti alle sue frontiere terrestri e marittime dall'inizio dell'anno. Lo ha affermato il ministro greco dell'immigrazione.\n\n\"L'ingresso di 154.102 migranti irregolari è stato bloccato dall'inizio dell'anno. Circa 50.000 hanno tentato di entrare in Grecia solo nel mese di agosto\", ha precisato Notis Mitarachi al quotidiano Eleftheros Typos.\n\nIl controllo delle frontiere è una delle principali priorità del governo greco conservatore, salito al potere nel 2019 e che punta alla rielezione il prossimo anno. Il mese scorso il governo ha annunciato l'intenzione di estendere di altri 80 km un muro lungo 40 km del confine greco-turco segnato dal fiume Evros come parte degli sforzi per controllare il flusso di migranti. Verranno inoltre installate telecamere termiche e 250 guardie di frontiera aggiuntive. La Grecia è tra i principali paesi di approdo delle persone che fuggono dall'Africa e dal Medio Oriente per cercare di trovare una vita migliore nell'Unione Europea. Sono infatti migliaia le persone che dalla Turchia tentano di attraversare il fiume Evros o provano la pericolosa traversata del Mar Egeo.\n\nLa Grecia è stata ripetutamente criticata per i presunti respingimenti illegali di migranti verso la Turchia al confine terrestre e marittimo, secondo diverse testimonianze raccolte dalle Ong e vari media. Ma Atene ha sempre negato queste accuse.\n\n\n\n",
    "Turchia, 'la Grecia continua a provocarci' - Turchia - ANSAMed": "Turchia, 'la Grecia continua a provocarci' Ankara accusa Atene di avere aperto il fuoco contro nave turca\n\n(ANSAmed) - ISTANBUL, 13 SET - \"Nonostante i nostri sforzi dettati da buone intenzioni, purtroppo, la Grecia, nostra vicina, continua ad alzare la tensione con azioni provocatorie e provocazioni a livello retorico. Facciamo del nostro meglio per impedire tutto questo\". Lo ha detto il ministro della Difesa turco, Hulusi Akar, accusando le forze di Atene di avere aperto il fuoco, nei giorni scorsi, contro una nave commerciale di Ankara che stava viaggiando nell'Egeo nei pressi dell'isola turca di Bozcaada, non lontana dall'isola greca di Lemno. Lo riporta Anadolu.\n\n\n\n\"Dopo questo incidente, i politici in Grecia hanno accusato la Turchia di aggressione. Cos'altro è questa se non ipocrisia?\", ha aggiunto Akar.\n\n\n\nNei mesi scorsi, Ankara e Atene sono tornate a scambiarsi accuse reciproche. Secondo la Turchia, la Grecia avrebbe violato lo spazio aereo turco numerose volte e armato isole nei pressi della costa turca che secondo trattati internazionali dovrebbero essere smilitarizzate. (ANSAmed).\n\n\n\n",
    "Grecia, terremoto di magnitudo Richter 4.7 al largo dell’isola di Leucade avvertito anche in Puglia": "in foto: Credit: USGS.\n\nOggi, martedì 30 agosto alle ore italiane 5:49, un terremoto di magnitudo Richter 4.7 ha colpito la costa greca ionica, al largo dell'isola di Leucade. La scossa è stata avvertita distintamente anche in sud Italia, specialmente in Puglia, ma per fortuna non sono state registrate vittime o danni ingenti né in Grecia né in Italia. Ma cosa ha causato questa scossa? E quali sono state le principali caratteristiche del sisma?\n\nLe caratteristiche e le cause del sisma\n\nLa scossa si è verificata al largo delle coste occidentali della Grecia, con un epicentro situato a circa 24,5 km di distanza dall'isola di Leucade (coordinate 38.665°N 20.517°E). Per quanto riguarda la profondità, i dati al momento sono ancora incerti e oscillano tra i 10 e i 20 km, anche se rielaborazioni più dettagliate permetteranno di ottenere nelle prossime ore un valore più preciso.\n\nMa cosa ha causato questo sisma? La Grecia, così come l'Italia, si trova in un'area sismicamente molto attiva a causa della convergenza tra la placca Eurasiatica e quella Africana. La subduzione tra queste placche causa la formazione di numerosi sistemi di faglie che, periodicamente, possono dar vita a terremoti – come quello odierno. Come vediamo nell'immagine sottostante l'area greca è ricca di \"pallini\", ciascuno dei quali corrisponde a un terremoto storico: più grande è il pallino, più intenso è stato il sisma registrato in quel punto. Il colore del pallino è invece legato alla profondità del sisma: più il pallino è scuro, quanto più quella scossa è stata profonda.\n\nCome vediamo, l'area attorno all'isola di Leucade è caratterizzata da terremoti di intensità relativamente ridotta e piuttosto superficiali.",
    "Circa 1.500 migranti tentano di entrare in Grecia dalla Turchia - Cronaca - ANSAMed": "ATENE - Circa 1.500 persone avrebbero tentato di entrare in Grecia attraversando il confine con la Turchia, lungo il corso del fiume Evros, nella giornata di ieri. Lo riporta il ministro greco della Protezione dei cittadini (l'equivalente del ministro dell'Interno) Takis Theodorikakos, intervistato dall'emittente televisiva Skai.\n\n\n\nIl tentativo è fallito quando i migranti hanno notato \"la forte presenza di misure di dissuasione\" lungo il confine, ha rivelato il ministro, aggiungendo: \"Ci troviamo di fronte a un chiaro piano organizzato dalla Turchia, nella maggior parte dei casi i migranti sono portati da veicoli delle forze dell'ordine turche. Non si tratta di un'azione spontanea\".\n\n\n\nIl ministro ha comunque precisato che il caso di ieri non ha rischiato di trasformarsi in un evento simile a quello del febbraio del 2020, quando migliaia di profughi si ammassarono alla frontiera con la Grecia nella regione dell'Evros, e il governo greco fece intervenire le forze militari.\n\n\n\n\"Stiamo monitorando attentamente la situazione per evitare che possa accadere di nuovo\", ha osservato Theodorikakos, sostenendo di essersi messo in contatto con il suo omologo bulgaro per rafforzare gli sforzi per rispondere alla strumentalizzazione dei migranti da parte della Turchia.\n\n\n\nLa regione dell'Evros (Meric in turco) è oggi una delle regioni più militarizzate della Grecia, recentemente il governo di Atene ha annunciato di voler estendere ulteriormente il muro al confine, lungo 35 chilometri, per scoraggiare gli attraversamenti. In questa zona di frontiera continuano a registrarsi le denunce di respingimenti illegali operate dalle Forze dell'ordine greche ai danni delle persone che cercano di chiedere asilo in Europa.",
    "100 anni da incendio Smirne, Grecia ricorda la 'Catastrofe' - Europa": "(ANSA) - ΑΤΕΝΕ, 13 SET - Atene ricorda oggi i cento anni dall'incendio di Smirne, assurto a simbolo dell'evento storico conosciuto in Grecia come «la grande catastrofe». «Cento anni fa, il nostro corpo nazionale ha perso una parte preziosa di sé in Asia Minore, una tragedia indicibile» ha dichiarato il premier greco Kyriakos Mitsotakis.\n\nIl 13 settembre 1922 la città costiera di Smirne, crocevia millenario delle culture del Mediterraneo, venne data alle fiamme dopo che le truppe nazionaliste turche, guidate da Mustafa Kemal Atatürk, erano entrate in città al termine della Guerra greco-turca. Il conflitto era scaturito nel 1919, quando l'esercito greco aveva invaso l'Anatolia con l'obiettivo di annettere parte dell'Impero ottomano in via di dissoluzione allo Stato greco. Migliaia di cittadini greci di Smirne, che abitavano il luogo da secoli, ma anche ebrei e armeni tentarono la fuga dalle rappresaglie dell'esercito.\n\n«Circa un milione e mezzo di profughi dell'Asia minore trovò riparo in Grecia, Paese abitato allora da cinque milioni di abitanti, e lasciò un'impronta indelebile sulla cultura, la politica e la musica dello Stato greco» racconta all'ANSA Giorgos Archontakis, presidente dell'Unione degli Smirnei, associazione che dal 1936 preserva la cultura dei profughi greci di Smirne. «Il nostro obiettivo è tramandare la storia di una comunità che ha rischiato di sparire con le fiamme. Vogliamo che questa vicenda non venga dimenticata, per evitare che accada di nuovo. Soprattutto ora, in un momento in cui i rapporti tra Grecia e Turchia, storicamente difficili, hanno raggiunto un nuovo picco di tensione» spiega Archontakis.\n\nNelle settimane scorse le autorità turche hanno più volte minacciato la Grecia con allusioni alla cosiddetta «grande catastrofe», evento storico festeggiato invece da Ankara come la nascita dello Stato moderno turco. «Abbiamo solo una parola da dire alla Grecia: non dimenticate Smirne» ha avvertito il 4 settembre scorso il presidente turco Recep Tayyip Erdogan.\n\n(ANSA).\n\n",
    "Turchia, presi di mira nostri aerei, da Grecia 'atto ostile' - Europa": "(ANSA) - ANKARA, 28 AGO - La Turchia ha accusato la Grecia di \"un'azione ostile\" (secondo le regole di ingaggio della Nato), affermando che martedì i suoi F-16, in missione nel Mar Egeo e nel Mediterraneo orientale, sono stati presi di mira dal sistema di difesa aerea greco, schierato a Creta, mentre stavano conducendo una ricognizione a 10mila piedi a ovest dell'isola di Rodi. Gli aerei a reazione turchi, tuttavia, \"hanno portato a termine le missioni previste e sono tornati sani e salvi alla loro base\", hanno precisato fonti del ministero della Difesa turco.\n\nI due Paesi vicini, entrambi membri della Nato, hanno da tempo contese sui loro confini marittimi e aerei. Atene accusa Ankara di sorvolare le isole greche. La Turchia, dal canto suo, sostiene che la Grecia staziona truppe sulle isole dell'Egeo in violazione dei trattati di pace firmati dopo le due guerre mondiali. (ANSA).\n\n",
    "Erdoğan: Potremmo arrivare nella notte all’improvviso, capisce Grecia cosa intendo": "1878008\n\n“Potremmo arrivare nella notte all’improvviso, capisce Grecia cosa intendo” lo ha detto il presidente Recep Tayyip Erdoğan in viaggio di ritorno dalla Crozia, criticando la Grecia con cui la tensione è tornata altissima nell’Egeo nelle ultime settimane.\n\nA una domanda come intende dicendo “Potremmo arrivare nella notte all’improvviso”, Erdoğan ha risposto che la Grecia capisce molto bene quello che si vuole intendere. “Il messaggio e’ molto chiaro” ha aggiunto Erdoğan.\n\n“Non e’ possibile poter spiegare certi recenti atteggiamenti della Grecia. Ci sono le violazioni sul Mar Egeo, le molestie ai jet turchi, anche altre provocazioni come quello i radar di un missilistico greco hanno agganciato caccia F-16 turchi. Avete mai sentito parlare degli S-300 greci da coloro che hanno parlato dei nostri S-400? Sia gli S-300 che gli S-400 sono i missili russi. Ancora non smettano di armare le isole che hanno uno status non militarizzato”.\n\nErdoğan ha affermato che ci sono tesi massimaliste che la Grecia cerca di imporre alla Türkiye nell'Egeo e nel Mediterraneo orientale nel contesto della giurisdizione marittima.\n\n“Non e’ una cosa accettabile. Invece di parlare direttamente con la Türkiye, portano le dispute all’ONU, agli Stati Uniti,all’UE e alla NATO. Non e’ una cosa accettabile. Noi usiamo la lingua che possono capire” ha detto Erdoğan.",
    "Con l’inflazione sopra all’80%, Erdoğan minaccia la Grecia": "In Turchia l’inflazione ha raggiunto il livello più alto degli ultimi 24 anni: gli ultimi dati indicano che l’aumento annuale dei prezzi ha raggiunto l’80,21%, spinto anche dall’incremento dei prezzi dell’energia (ma il governo ha già annunciato ulteriori aumenti). L’inflazione annuale sui beni alimentari ha invece sfondato la soglia del 90%, mentre in un anno il prezzo del pane è più che raddoppiato. Come ha scritto Mustafa Sonmez su Al-Monitor, tutti i dati lasciano presagire pesanti rialzi dell’inflazione anche per l’ultimo trimestre del 2022 e per il 2023. La conseguente perdita di potere d’acquisto da parte dei lavoratori e l’aumento della povertà relativa si verificano nonostante le politiche espansive adottate dal presidente Recep Tayyip Erdogan abbiano garantito alla Turchia un aumento del PIL del 7,5% nel primo semestre del 2022. Tuttavia, sostiene Sonmez, «i fattori che sostengono questi tassi di crescita sono difficilmente sostenibili».\n\nIntanto Erdoğan continua a giocare la sua partita internazionale sul filo dell’ambiguità: importante membro della NATO da un lato, tutt’altro che solidale con gli alleati occidentali e di certo non ostile alla Russia dall’altro. Questa settimana la tensione tra queste due posizioni si è manifestata almeno in due casi. Il primo riguarda le affermazioni del presidente turco nel corso della sua visita a Belgrado. Qui, durante un discorso trasmesso in diretta televisiva, Erdoğan ha criticato le «provocazioni» che l’Occidente ha rivolto alla Russia, attribuendo a questo comportamento occidentale l’esplosione della crisi energetica che colpisce (e colpirà) duramente l’Europa.\n\nIl secondo caso riguarda le relazioni della Turchia con la vicina Grecia. Dopo un momentaneo miglioramento delle relazioni, coinciso con una visita a Istanbul del premier greco Mitsotakis, poco dopo lo scoppio della guerra in Ucraina le relazioni tra Ankara e Atene sono nuovamente peggiorate. Tanto che il presidente turco martedì ha affermato che in risposta alle supposte provocazioni greche la Turchia «potrebbe arrivare [in Grecia] all’improvviso, di notte». Non solo: Erdogan ha intimato ai greci di non spingersi «troppo lontano», pena il pagamento di «un prezzo pesante». Fino a concludere con una minaccia nemmeno velata: «ricordatevi cosa è successo a Smirne», ha detto riferendosi alla conclusione della guerra d’indipendenza turca e alla fine dell’occupazione greca in Turchia, avvenuta proprio in coincidenza dell’ingresso di Mustafa Kemal Atatürk nell’odierna Smirne. Il leader dell’AKP ha anche messo in guardia dalla possibilità che nel Mediterraneo orientale scoppi una guerra di portata simile a quella in atto in Ucraina. Toni decisamente sopra le righe che solo parzialmente possono essere ricondotti alle difficoltà interne di Erdoğan e all’avvicinarsi delle elezioni presidenziali più incerte degli ultimi anni.\n\nDall’Arabia Saudita uno schiaffo alla Casa Bianca\n\nÈ passato circa un mese e mezzo dalla visita del presidente americano Joe Biden in Arabia Saudita, al termine della quale Biden aveva affermato che si sarebbe aspettato un aumento della produzione petrolifera da parte di Riyad nelle settimane successive. Subito si era capito che la Casa Reale saudita non la vedeva nello stesso modo, ma questa settimana l’OPEC (nella sua versione OPEC+, allargata alla Russia) ha deciso di agire nella direzione opposta a quella desiderata da Washington, ovvero di tagliare la produzione petrolifera nel tentativo di mantenere stabili i prezzi. Un vero e proprio schiaffo alla Casa Bianca e un segnale in vista di un ipotetico accordo sul nucleare con l’Iran, che avrebbe l’effetto di immettere nuovo petrolio sul mercato, e quindi di ridurne il prezzo.\n\nL’Arabia Saudita, intanto, pianifica di investire circa mille miliardi di dollari nei prossimi dieci anni per costruire, da zero, una nuova industria del turismo. Tuttavia, come ha scritto il Wall Street Journal, l’arrivo dei primi turisti nel Regno sta facendo emergere diverse criticità: secondo il quotidiano americano il Paese non è «ancora pronto» e quanto avvenuto con il caso-Khashoggi continua a preoccupare i potenziali viaggiatori. Nel frattempo, un consiglio a guida saudita in seno al Gulf Cooperation Council ha minacciato azioni legali contro Netflix se la piattaforma di streaming continuerà a diffondere nei Paesi del Golfo show televisivi che «promuovono l’omosessualità».\n\nAncora niente da fare per l’accordo sul nucleare iraniano\n\nQuesta settimana si è aperta con le dichiarazioni di Joseph Borrell secondo cui il raggiungimento di un nuovo accordo sul nucleare iraniano era «in pericolo». Il Financial Times ha immediatamente registrato come le parole di Borrell siano state «le più pessimistiche da quando il mese scorso ha sottoposto alle parti in causa la “bozza finale”» dell’accordo. La settimana scorsa gli americani avevano etichettato come «non costruttiva» la posizione iraniana, un’affermazione che il portavoce del ministero degli Esteri di Teheran ha provato a smentire sostenendo al contrario che la risposta iraniana alla bozza sottoposta da Borrell è «costruttiva, trasparente e legale».\n\nSecondo un funzionario europeo citato da Al-Monitor, nessun accordo verrà raggiunto prima delle elezioni di mid-term negli Stati Uniti. Il concetto è stato ribadito dal Times of Israel: secondo il giornale israeliano, il presidente Biden avrebbe fatto sapere a Yair Lapid che l’accordo sarebbe «fuori discussione» e comunque non verrà siglato in un «futuro prossimo». Secondo Dov Lieber e Laurence Norman (Wall Street Journal) le iniziative israeliane dell’ultimo periodo segnano una rottura rispetto all’approccio diplomatico avuto fino a poco fa dal governo guidato da Lapid. Pubblicamente questi ha irrigidito le proprie posizioni: quello con l’Iran, ha dichiarato, «non è un buon accordo. Non lo era quando fu siglato nel 2015. Oggi i pericoli che comporta sono ancora maggiori». Il cambio di tono di Lapid è dovuto anche alla presenza di Benjamin Netanyahu, che nel periodo pre-elettorale incalza l’attuale premier su questo tema. Tuttavia, stando al resoconto del Wall Street Journal, se pubblicamente Lapid si esprime in questo modo, privatamente mantiene una posizione pragmatica volta a ottenere dagli Stati Uniti maggiori assicurazioni sulla sicurezza israeliana. Non è un caso che David Barnea, capo del Mossad, si sia recato lunedì in visita a Washington, dove ha incontrato funzionari della Casa Bianca, della CIA, del Pentagono, del Dipartimento di Stato e di altre agenzie della sicurezza americana nel tentativo di influenzare la posizione statunitense e allontanare la prospettiva di un accordo con l’Iran. Fermo restando ciò che l’ambasciatore americano in Israele ha ribadito durante una recente conferenza: gli Stati Uniti «non permetteranno mai all’Iran di ottenere l’arma atomica» e, soprattutto, gli Stati Uniti non impediranno a Israele di agire nella maniera che più ritiene opportuna per difendersi dall’«aggressione iraniana».\n\nQuanti problemi per Israele\n\nL’Iran non è però l’unico problema di Israele. A livello internazionale lo Stato ebraico è alle prese con il primo caso spinoso da quando ha allacciato relazioni formali con il Marocco dopo la firma degli Accordi di Abramo. Israele è stato costretto a richiamare in patria David Govrin, capo della missione a Rabat, sotto indagine per comportamenti «sessuali scorretti», per aver «permesso a un amico senza un ruolo formale nella missione [diplomatica] di influenzare indebitamente le sue decisioni» e per il fatto che mancherebbe all’appello un dono che la famiglia reale marocchina ha inviato alla sede diplomatica israeliana. Come ha scritto il New York Times questo caso segna un passo indietro nel processo di normalizzazione tra Rabat e Gerusalemme, anche in considerazione del ruolo centrale svolto da Govrin nelle relazioni tra Israele e Marocco. I due Paesi devono ancora aprire ufficialmente le rispettive ambasciate, mentre il rapporto con Israele resta ampiamente impopolare tra la popolazione del Paese nordafricano. E difficilmente questo caso contribuirà a diffondere un’immagine positiva di Israele in Marocco.\n\nNegli ultimi giorni sono inoltre nuovamente aumentate le tensioni nella West Bank. Durante un raid israeliano a Jenin ha perso la vita il ventinovenne palestinese Mohammad Sabaaneh, mentre altre 16 persone sono state ferite, riporta al-Jazeera. Il raid israeliano, si legge sul sito dell’emittente qatariota, aveva come obiettivo la distruzione dell’abitazione di Raed Hazem, l’attentatore che in aprile aveva ucciso tre persone a Tel Aviv, prima di perdere la vita egli stesso per mano delle forze israeliane.\n\nA Gaza, intanto, cinque persone sono state giustiziate (la prima esecuzione in cinque anni). Tre sono state condannate per rapina, stupro e omicidio, mentre due sono state dichiarate colpevoli di fornire informazioni a Israele. Secondo il New York Times, Hamas, che ha preso il potere nella striscia di Gaza nel 2007, è sempre più preoccupata per le infiltrazioni israeliane, tanto da «aver installato manifesti e striscioni ai principali punti di attraversamento tra Gaza e Israele che avvertono i Palestinesi [dei rischi] di lavorare con Israele».\n\nL’esercito israeliano ha invece cambiato la sua versione in merito all’uccisione della giornalista palestinese Shirin Abu Akleh, colpita mentre si trovava in servizio a Jenin per conto di al-Jazeera. Se prima le forze israeliane puntavano il dito contro i militanti palestinesi, ora hanno ammesso che con ogni probabilità è stato un loro soldato a uccidere. Le Forze di Difesa israeliane hanno però evitato di assumere la piena responsabilità dell’accaduto e hanno reso noto che nessuna indagine penale verrà aperta a carico del soldato responsabile.\n\nCristiani nella morsa jihadista: due casi opposti\n\nSuor Maria de Coppi, missionaria comboniana di 82 anni, è stata assassinata in Mozambico durante un attacco jihadista che ha distrutto il compound della missione in cui la religiosa abitava da anni. L’attacco è avvenuto nella provincia di Nampula e mostra che l’insorgenza jihadista iniziata nella provincia settentrionale di Cabo Delgado si sta espandendo verso sud. Come ha ricordato l’Economist, i jihadisti hanno preso piede nell’estremo Nord e attaccato il capoluogo di Pemba, da cui sono stati scacciati dopo l’intervento dei militari mozambicani e degli alleati regionali. Ma l’insorgenza, che si rifà all’esperienza di ISIS e non, come il nome al-Shabab lascerebbe intendere, di al-Qaida, non è stata sconfitta. L’assassinio di Suor Maria de Coppi ne è un tragico segnale.\n\nUna notizia opposta arriva dalla Siria. Pur con la prudenza necessaria in questi casi, è positivo che i cristiani armeni ortodossi rimasti nella provincia di Idlib abbiano potuto celebrare una messa per la festività di Sant’Anna nella chiesa dedicata a questa santa, per la prima volta dopo dieci anni. Secondo quanto si legge su al-Monitor, ciò è stato possibile per la necessità del gruppo jihadista Hayat Tahrir al-Sham (HTS) di mostrarsi “moderato” agli occhi di Unione Europea e Stati Uniti e ottenere un riconoscimento internazionale per il suo controllo dell’area. Una scelta che ha fatto infuriare i rivali del gruppo Hurras al-Din, legato ad al-Qaida. Tuttavia, è bene ricordare che, come purtroppo dimostrato dall’esempio dei Talebani in Afghanistan, non bisogna riporre troppe speranze nel fatto che un gruppo jihadista diventi improvvisamente moderato o tollerante.\n\nAd Algeri si prepara il vertice della disunità araba\n\nRassegna della stampa araba a cura di Mauro Primavera\n\nSulla carta, il trentunesimo vertice della Lega Araba, previsto ad Algeri i prossimi 1° e 2 novembre, dovrebbe celebrare la ritrovata unità e concordia dei Paesi membri, capaci di far fronte comune dopo la frattura che negli anni scorsi ha spaccato il Golfo e in un momento quantomai delicato, caratterizzato dalla pandemia, dalla guerra russo-ucraina e dalle crisi economica, energetica e idro-alimentare. La sede è peraltro significativa: l’Algeria è infatti divenuta, negli ultimi mesi, un attore sempre più centrale nello scenario mediterraneo grazie alla partnership energetica con l’Europa e in particolar modo con l’Italia. Le recenti celebrazioni del sessantesimo anniversario dell’indipendenza hanno inoltre rilanciato, con molta enfasi, il nazionalismo arabo (il 1° novembre è oltretutto l’anniversario dell’inizio della guerra d’indipendenza dalla Francia), che oggi si riflette nella netta posizione antisraeliana e nel sostegno al governo baathista della Siria di al-Assad. Naturalmente, i commenti della stampa algerina, tra cui si segnala la testata el-Chaab, sono impegnati, da una parte, a celebrare la portata storica dell’evento, la coesione interna e persino la transizione digitale («sarà il primo summit senza carta», l’annuncio entusiasta di al-Chaab), dall’altra a smentire le «false voci» su possibili forfait che potrebbero dare alcune delegazioni invitate.\n\nBasta però sollevare il sottile velo della retorica panaraba per veder riemergere le profonde divisioni e tensioni che attraversano Nord Africa e Medio Oriente. Per questo motivo, al-‘Arabī al-Jadīd si mostra molto scettico sulla buona riuscita dell’evento, non fosse altro perché un vertice, da solo, «non può cambiare di una virgola [letteralmente “di una punta del dito”] la realtà attuale»; ciononostante, il giornale riconosce ad Algeri il diritto di provare a organizzare l’incontro, nonostante le circostanze non favorevoli.\n\nAl centro della polemica vi è il Paese ospitante, che fa da sponsor alla Siria di al-Assad. Il regime di Damasco, sopravvissuto alla Primavera Araba del 2011 e alla successiva guerra civile, ha avviato un graduale processo di ri-legittimazione, e attualmente intrattiene relazioni, ufficiali o informali, con Libano, Giordania, Iraq, Emirati e la stessa Algeria. Quest’ultima sarebbe intenzionata a proporre la riammissione della Siria nella Lega Araba, dopo che questa era stata sospesa nel 2012.\n\nLa proposta costituisce uno dei temi più divisivi ed è stata duramente criticata dalla stampa arabofona. Al-‘Arabī al-Jadīd, molto impegnato negli ultimi anni sul fronte anti-Assad, ha accusato il Paese nordafricano di voler far tornare nell’«ovile arabo» un regime autoritario tout court e, per di più, dedito allo «spaccio di droghe», con riferimento al fatto che la Siria è diventata il centro mondiale per la produzione del Captagon. Ciò che, però, è più imbarazzante, si legge nel pezzo, è che lo stesso governo siriano ha pregato Algeri di non sollevare più l’argomento, in modo da evitare ulteriori polemiche: «se non fosse stato per alcune capitali arabe, Bashar al-Asad si sarebbe presentato al summit» che, secondo il piano algerino, «rappresentava l’occasione per formalizzare l’attuale situazione del mondo arabo, ossia la vittoria delle contro-rivoluzioni». Per fortuna, conclude l’articolo, Algeri si è dimostrata incapace di portare avanti questo disegno. Paradossalmente, osserva al-‘Arab, l’Algeria, pur rievocando il panarabismo novecentesco, stringe in realtà rapporti di cooperazione che avvantaggiano attori non arabi, come la Turchia, l’Iran, l’Etiopia e gli Stati europei.\n\nL’altra grande questione riguarda le tensioni magrebine. Alla crisi diplomatica già esistente tra Rabat e Algeri, sostenitrice della Repubblica Sahrawi, si sono infatti aggiunte le frizioni tra il Marocco e il presidente tunisino Kais Saied dopo che questi ha incontrato personalmente il leader del Fronte Polisario. Per al-Quds al-‘Arabī queste diatribe – più o meno visibili – dimostrano l’esistenza di due correnti interne alla Lega che sono simmetriche e opposte: la prima si rifà allo slogan dell’unità araba, l’altra predilige il rafforzamento degli eserciti, l’acquisto di armamenti […] e la spaccatura crescente tra élite e popolo». Per la testata al-‘Arab, l’Algeria sarà responsabile di un fallimento annunciato, in quanto non solo non ha fatto nulla per sanare la frattura con il Marocco e i Paesi del Golfo, ma rischia di rompere i rapporti anche con l’Egitto, che guarda con preoccupazione all’avvicinamento tra Algeri e Adis Abeba, a causa della Diga della Rinascita.\n\nPositivo, invece, il giudizio di alcuni giornali del Golfo dopo la diffusione della notizia che la Siria non avrebbe partecipato ai lavori. Il giornale saudita ‘Ukaz, per esempio, sostiene che il governo di Damasco è una emanazione di potenze straniere e, pur avendo vinto la guerra, non gestisce più il suo territorio, divenuto nel frattempo centro del traffico di droga e del riciclaggio di denaro.\n\nSulla stessa lunghezza d’onda si inserisce l’egiziano al-Ahram, che in un articolo dal titolo “Benvenuti al Summit arabo”, ripubblicato anche da al-Arabiya, descrive la Lega Araba come un «ombrello di garanzia» che, malgrado le frizioni interne, garantisce la continuità del sistema arabo di fronte alle ingerenze straniere, condizione assolutamente necessaria dopo tre anni di assenza dovuti alla pandemia. Va tuttavia osservato come le aspettative non siano particolarmente elevate: per l’autore dell’articolo, il mero svolgimento del summit sarebbe di per sé un successo in un contesto regionale e internazionale così difficile.",
    "Grecia: presidente Repubblica, chiarire caso intercettazioni - Grecia - ANSAMed": "Grecia: presidente Repubblica, chiarire caso intercettazioni Sakellaropoulou: 'Scandalo va risolto, o è danno per democrazia'\n\n(ANSAmed) - ATENE, 21 SET - «In un moderno Stato di diritto, qualsiasi sospensione della tutela della riservatezza delle comunicazioni deve essere operata in modo rigoroso e responsabile e sottoposta a controllo». Con queste parole la Presidente della Repubblica greca, Katerina Sakellaropoulou, è tornata a commentare lo scandalo delle intercettazioni scoppiato la scorsa estate nel Paese, che oggi sta mettendo a dura prova il governo conservatore di Kyriakos Mitsotakis.\n\n\n\nL'occasione è stata fornita da un incontro della Presidente Sakellaropoulou con Nikos Androulakis, europarlamentare e leader del partito socialista greco Pasok-Kinal, il quale ha denunciato nel luglio scorso di essere stato intercettato dai Servizi segreti greci alla fine del 2021, nello stesso periodo in cui il suo cellulare ha subito un tentativo di hackeraggio, da parte di ignoti, attraverso lo spyware Predator.\n\n\n\nDurante l'incontro la presidente della Repubblica ha sottolineato come il chiarimento del caso interessi «il funzionamento della Costituzione e il prestigio delle istituzioni democratiche».\n\n\n\nL'incontro, richiesto da Androulakis, aveva come argomento principale una serie di dossier interni, come i rapporti diplomatici con la Turchia e la gestione della crisi energetica, ma la questione delle intercettazioni è stata inevitabilmente discussa.\n\n\n\n«Non è una questione personale ma di interesse per la democrazia e deve essere chiarita senza lasciare alcuna ombra sul sistema politico» ha dichiarato Androulakis durante l'incontro, aggiungendo: «è impensabile che all'interno dello Stato ci siano gruppi che si considerano al di sopra della giustizia e del controllo parlamentare».\n\n\n\nDa parte sua, Sakellaropoulou è tornata a ribadire la necessità di un chiarimento immediato e completo del caso, sottolineando: «Sono pienamente consapevole e cosciente dei limiti del mio ufficio, in conformità con il principio della separazione dei poteri». Gli organi competenti in materia, oltre alla magistratura, sono infatti il Parlamento e la commissione parlamentare d'inchiesta che è stata creata per fare luce sullo scandalo. «È desiderio di tutti noi che l'indagine dia i suoi frutti il prima possibile. Se questa vicenda rimarrà in sospeso sarà un danno per la nostra democrazia» ha concluso la presidente greca. (ANSAmed).\n\n\n\n",
    "Erdogan avvisa la Grecia: «La pazienza ha un limite»": "E’ piena crisi, in un crescendo di tensione, tra la Turchia e la Grecia. L’ennesima prova, oggi, nelle parole pronunciate da Erdogan in visita in Bosnia (Nella foto Lapresse, con il presidente bosniaco Dzaferovic): «La pazienza ha un limite, possiamo arrivare in qualsiasi momento».\n\nErdogan avvisa la Grecia con toni minacciosi\n\nCome al solito non usa mezzi termini il presidente turco Recep Tayyip Erdogan (che pure, durante l’attuale crisi ucraina, veste i panni del mediatore) per avvisare la Grecia, con cui la tensione è tornata altissima nell’Egeo nelle ultime settimane. «Possiamo arrivare in qualsiasi momento. Se dalle isole continueranno ad arrivare minacce la nostra pazienza finirà. Quello sta facendo la Grecia sulle isole non porta a nulla di buono», ha detto Erdogan da Sarajevo, dove si trova in visita.\n\nLa tensione militare del 23 agosto: il precedente\n\n«Oggi come un secolo fa i politici greci compiono azioni che portano la Grecia verso il disastro. La Grecia viene usata da altri attori, un secolo fa come oggi e deve fare attenzione», ha detto Erdogan pochi giorni fa, cogliendo l’occasione del centenario della “Festa della Vittoria”, con cui la Turchia celebra l’ultima vittoria contro l’esercito greco, poi costretto ad abbandonare per sempre l’Anatolia. La tensione era andata alle stelle dopo l’episodio dello scorso 23 agosto, quando il sistema di difesa missilistico russo s-300 in dotazione ad Atene e piazzato a Creta ha tracciato la rotta di aerei da guerra turchi. Un episodio definito da Erdogan «atto ostile» senza mezzi termini, tanto da spingere il presidente turco a tirare in ballo la Nato e vedere «cosa ne pensano gli Stati Uniti», considerando che il fattaccio è avvenuto tra alleati. Strascichi di tensioni mai sopite.\n\nLa risposta della Grecia a Erdogan\n\nAtene sostiene che i suoi soldati sono posizionati per respingere le navi in avvicinamento dalla costa occidentale della Turchia.\n\n«È inaccettabile che la Grecia riceva minacce da un paese alleato della Nato, minacce che arrivano al punto di mettere in discussione la sovranità greca», ha dichiarato oggi all’emittente statale il primo ministro greco Kyriakos Mitsotakis.",
    "Grecia, terremoto magnitudo 5,3 colpisce Creta orientale": "Una prima scossa è stata registrata alle 6.13 di questa mattina, ora italiana. Circa mezz'ora dopo, alle 6.45, c'è stata la seconda, di magnitudo 3.8\n\nUn terremoto di magnitudo 5,3 è stato avvertito questa mattina all'estremità orientale dell'isola di Creta, con epicentro a 10 km di profondità. Secondo quanto rilevato dall'Ingv il sisma è stato registrato alle 6,13 ora italiana. Una seconda scossa di magnitudo 3.8 è stata rilevata poco dopo, alle 6.45 ora italiana",
    "Meno male che ci sono i francesi a difendere la Grecia. Noi?": "(di Tiziano Ciocchetti )\n\nMentre la Turchia sta inasprendo i toni nei confronti dei greci, rompendo il dialogo con il governo di Atene, Parigi rinnova il proprio appoggio alla Grecia. Infatti, i due Paesi, sono legati, dal 2021, da un accordo di cooperazione strategica contenente una clausola di mutua difesa.\n\nIl presidente Macron lo ha ricordato nel corso della visita ufficiale a Parigi, lo scorso 12 settembre, del primo ministro greco Kyriakos Mitsotakis che ha risposto alle provocazioni di Ankara dicendo che “siamo pronti ad affrontare tutti coloro che ci minacciano di sbarcare sulle nostre isole, sul nostro territorio\", aggiungendo che “siamo sempre aperti alla discussione e al dialogo”.\n\nLa Turchia continua ad avere atteggiamenti minacciosi nei confronti dei greci (soprattutto dopo che sono riprese le prospezioni di gas naturale nel Mediterraneo Orientale).\n\nGreci e turchi si sono già combattuti nella guerra del 1974, a seguito di quel conflitto una parte dell’isola di Cipro è stata occupata da Ankara, portando alla creazione dell’autoproclamata Repubblica Turca di Cipro del Nord, riconosciuta solo dalla Turchia .\n\nA seguito della guerra greco-turca tra due paesi membri dell’Alleanza Atlantica, l’allora segretario generale della NATO, l’olandese Joseph Marie Antoine Hubert Luns, elaborò la c.d. “Dottrina Luns”, la quale asseriva che l’Alleanza non poteva intervenire in alcun modo nelle controversie tra paesi membri. Tale dottrina è in uso ancora oggi.\n\nNon stupisce quindi che l’attuale segretario, Jens Stoltenberg, non voglia schierarsi, vista anche l'importanza della Turchia, che controlla lo Stretto dei Dardanelli, porta d’accesso al Mar Nero. “Esortiamo la Grecia e la Turchia a risolvere le loro divergenze nel Mar Egeo in uno spirito di fiducia e solidarietà tra gli alleati. […] Significa moderazione e astenersi da qualsiasi azione o retorica che potrebbe portare a un'escalation della situazione\", ha affermato lo scorso giugno.\n\nQuanto all'Unione Europea, di cui la Grecia è membro, ha espresso le sue \"serie preoccupazioni\" dopo le ultime dichiarazioni di Erdoğan, in cui ha ricordato l'episodio di Izmir/Smirne, durante la guerra greco-turca del 1919 /22.\n\nL’episodio ricordato dal presidente turco si riferisce al controllo militare delle forze greche della città di Smirne e delle aree circostanti dal 15 maggio 1919 al 9 settembre 1922. Le potenze alleate autorizzarono l'occupazione e la creazione della Zona di Smirne durante i negoziati riguardanti la spartizione dell'Impero Ottomano per proteggere la popolazione di etnia greca che viveva dentro e intorno alla città. Lo sbarco greco del 15 maggio 1919 fu celebrato dalla consistente popolazione greca locale, ma portò rapidamente alla violenza etnica nell'area.\n\nL'occupazione greca di Smirne ebbe termine il 9 settembre 1922 con la conquista turca da parte delle truppe comandate da Mustafa Kemal Atatürk, padre della Turchia moderna.\n\n\"Ci aspettiamo che la Turchia si astenga dall'escalation verbale e si impegni a promuovere relazioni di buon vicinato\", ha affermato Peter Stano, portavoce dell'alto rappresentante dell'Unione per gli Affari Esteri e la Politica di Sicurezza dell'UE, Josep Borrell, il 5 settembre scorso.\n\nOvviamente nessuno si aspetterebbe un intervento della UE, nel caso la situazione precipitasse. Tuttavia, Atene potrebbe invocare l'articolo 42-7 del Trattato sull'Unione Europea, il quale recita che \"nel caso in cui uno Stato membro sia oggetto di aggressione armata sul suo territorio, gli altri Stati membri devono aiutarlo e assisterlo con ogni mezzo in loro potere, in conformità con l'articolo 51 della Carta delle Nazioni Unite\".\n\nÈ indubbio che la Grecia possa sperare solo sull’appoggio di Parigi. Macron ha infatti dichiarato che “quasi un anno fa abbiamo firmato una partnership strategica tra i nostri due paesi in termini di difesa e sicurezza qui all'Eliseo. E questo accordo si basava sulla nostra perfetta comunità di opinioni e valori, sul nostro comune attaccamento ai principi di libertà, democrazia, rispetto dei diritti umani e del diritto internazionale, compreso il diritto del mare”.\n\nAggiungendo inoltre che \"anche se ci sono state ripetute provocazioni ed esternazioni inaccettabili che mettono in discussione la sovranità della Grecia, vorrei ribadire il nostro pieno sostegno con chiarezza e fermezza. Questa partnership strategica (con la Grecia, NdA) ha fatto molta strada e farà molta strada e quindi non permetteremo che nessun disordine si verifichi, specialmente nel Mediterraneo Orientale”.\n\nCon la crisi del gas, il Mediterraneo Orientale sta diventando ancora più strategico. La Turchia sta cercando di estendere la propria egemonia in questa regione, isolando sempre più l’isola di Cipro, in modo che ricada totalmente nella sua sfera d’influenza.\n\nCi sono in gioco grossi giacimenti di gas naturale, e speriamo che il prossimo esecutivo italiano si renda conto della posta in palio e appronti misure idonee che permettano all’ENI di operare liberamente nella regione . Se così (come crediamo) non fosse, ci resta solo l’assistenza della Francia, la sola in grado di tutelare i nostri interessi… ma a quale prezzo?",
    "Accumulo di rete, Grecia pronta a realizzare quasi 1 GW di storage": "La Commissione europea ha dato il via libera al regime incentivante greco a sostegno della realizzazione di nuovi impianti di stoccaggio su grande scala\n\n(Rinnovabili.it) – La Grecia incentiverà l’accumulo di rete. L’esecutivo europeo ha dato, ieri, il via libera al nuovo regime di contributi con cui il governo intende installare fino a 900 MW di impianti di stoccaggio. Un intervento inserito nel piano greco di ripresa e resilienza ma che assume oggi una nuova rilevanza.\n\nLa misura è stata introdotta nel Piano con l’obiettivo di consentire una corretta integrazione nel sistema elettrico nazionale di quote crescenti di energia proveniente da fonti rinnovabili non programmabili. Ma ora che la sicurezza energetica europea traballa, l’accumulo di rete diventa essenziale per una buona gestione dell’energia nel complesso; soprattutto in un Paese in cui la capacità degli stoccaggi del gas risulta attualmente piuttosto limitata (circa 0,6 mld di metri cubi).\n\nleggi anche Impianti di accumulo in Italia, nel 2° trimestre installati 368 MWh\n\nIl regime d’aiuti greco, con un budget stimato di 341 milioni di euro, sosterrà la costruzione e il funzionamento degli impianti d’energy storage su ampia scala. La misura sarà in parte finanziata dal dispositivo per la ripresa e la resilienza e contribuirà agli obiettivi strategici dell’UE relativi al Green Deal dell’UE. Gli incentivi verranno concessi cumulativamente, sotto forma di: una sovvenzione all’investimento, versata durante la fase di costruzione di tutti i progetti finanziati; un sostegno annuale elargito durante la fase operativa dei progetti, per un periodo di 10 anni.\n\nLa vicepresidente esecutiva Margrethe Vestager , responsabile della politica di concorrenza, ha dichiarato:“L’aumento della capacità di stoccaggio dell’energia elettrica disponibile nel sistema è fondamentale per rendere le reti più flessibili e meglio preparate per un futuro in cui le rinnovabili costituiscano la spina dorsale del mix elettrico decarbonizzato. La misura di aiuto greca che abbiamo approvato oggi, che sarà in parte finanziata dal Recovery and Resilience Facility, contribuirà allo sviluppo di mercati competitivi per i servizi del sistema elettrico, aiutando la Grecia a raggiungere i suoi obiettivi di riduzione delle emissioni”.\n\nleggi anche Pubblicato dal MITE il Piano Contenimento dei consumi di gas",
    "Quando l’Atena nera scardinò la Grecia ‘infanzia dell’Europa’": "Classico e Cancel culture: razza . Nel 1987 Martin Bernal denunciò l’antisemitismo e il colonialismo nell’analisi delle civiltà antiche",
    "Turchia, 'la Grecia continua a provocarci' - Politica - ANSAMed": "Turchia, 'la Grecia continua a provocarci' Ankara accusa Atene di avere aperto il fuoco contro nave turca\n\nCorrelati\n\n(ANSAmed) - ISTANBUL, 13 SET - \"Nonostante i nostri sforzi dettati da buone intenzioni, purtroppo, la Grecia, nostra vicina, continua ad alzare la tensione con azioni provocatorie e provocazioni a livello retorico. Facciamo del nostro meglio per impedire tutto questo\". Lo ha detto il ministro della Difesa turco, Hulusi Akar, accusando le forze di Atene di avere aperto il fuoco, nei giorni scorsi, contro una nave commerciale di Ankara che stava viaggiando nell'Egeo nei pressi dell'isola turca di Bozcaada, non lontana dall'isola greca di Lemno. Lo riporta Anadolu.\n\n\n\n\"Dopo questo incidente, i politici in Grecia hanno accusato la Turchia di aggressione. Cos'altro è questa se non ipocrisia?\", ha aggiunto Akar.\n\n\n\nNei mesi scorsi, Ankara e Atene sono tornate a scambiarsi accuse reciproche. Secondo la Turchia, la Grecia avrebbe violato lo spazio aereo turco numerose volte e armato isole nei pressi della costa turca che secondo trattati internazionali dovrebbero essere smilitarizzate. (ANSAmed).\n\n\n\n",
    "Eurobasket: troppo Giannis, Italia si piega alla Grecia - Basket": "Un uomo solo al comando: Giannis Antetokounmpo. Il due volte mvp della Nba è dominante nella vittoria della Grecia sull'Italia (85-81), una gioia per gli occhi degli appassionati. Ma l'Italia si fa ben valere con una feroce rimonta da -15 nell'ultimo periodo, sfiorando il pareggio con una tripla di Fontecchio. lI nuovo giocatore di Utah si conferma leader offensivo degli Azzurri con 26 punti, nonostante le attenzioni speciali della difesa ellenica. Il Forum è sold out da tempo per ammirare Giannis, il parterre è regale: il leggendario coach degli Spurs Gregg Popovich siede di fianco al suo ex assistente Ettore Messina, Luis Scola è accanto a Marco Belinelli, Kyle Hines conversa con Dino Meneghin e Sandro Gamba, il cui cortometraggio sulla sua vita sarà proiettato domani in anteprima a Milano. Tutti impressionati da Giannis, immarcabile da chiunque e impossibile da attaccare senza ottenere un tiro contestato o una stoppata con quelle braccia interminabili: ci prova Melli con impegno e rimedia subito uno sfondamento da applausi; ci prova il collettivo con difese flottate e raddoppi sistematici.\n\nANSA.it Europei di basket: Italia-Grecia 81-85 - Sport Antetokounmpo domina ma Fontecchio si conferma, primo ko azzurri (ANSA)\n\nMa Giannis giganteggia anche oltre il mero dato statistico, già di per sé impressionante: 25 punti e 11 rimbalzi. Un autentico extraterrestre. L'Italia è impotente di fronte a questa scultura dalle sembianze perfette dell'uomo vitruviano. Quando è in campo c'è poca storia: è troppo impattante la sua presenza su entrambi i lati e così la Grecia allunga. Quando invece siede in panchina - e Dorsey (23) diventa la principale opzione offensiva - gli Azzurri rientrano in partita (nonostante un modesto 34% dal campo nel primo tempo) e restano in scia, dimostrando di esserci, di crederci e di essere ad un buon livello, quasi al livello di una delle favorite per una medaglia. \"Abbiamo assaggiato cosa vuol dire affrontare una squadra da podio - l'analisi di Datome - e siamo stati lì\". La squadra di Pozzecco resta sotto per tutti i 40' ma convince per le continue reazioni alle spallate firmate Giannis. Sul -12 (25-37) piazza un 7-0 che scalda il pubblico. Sul -14 (45-59) Fontecchio segna due triple consecutive, le prime della sua gara dopo 6 errori, seguito da Polonara (14+10) per un nuovo -5. Sul -15 (60-75) torna a -4 con 8 punti in fila prima di Tonut (13) e poi di Fontecchio. E' uno sforzo vano perché arriva una sconfitta netta ma è un buon segnale per il Poz: contro Ucraina (lunedì) e Croazia (martedì) l'Italia si giocherà il piazzamento nel girone ma lo spirito quantomeno è confortante. L'altra buona notizia è che di Giannis al mondo ne esiste solo uno e l'Italia lo ha già affrontato",
    "La Grecia riceve ufficialmente la prima coppia di F-16 ammodernati allo standard Viper": "Presso lo stabilimento Hellenic Aerospace Industry (HAI) di Tanagra si è tenuta la cerimonia di consegna formale della prima coppia di caccia bombardieri Lockheed Martin F-16 Fighting Falcon, ammodernati nell’ambito del programma greco F-16V,\n\nI lavori sono iniziati a gennaio 2020, con il primo che ha volato nel gennaio 2021 in Grecia, per essere successivamente trasferito negli Stati Uniti per completare il necessario processo di certificazione.\n\nL’aggiornamento è parte del contratto da 996,8 milioni di dollari, assegnato attraverso Foreign Military Sale, firmato a dicembre 2018 e riguardante 84 velivoli F-16C/D Block 52, Block 52+ e Block 52+ Advanced.\n\nL’ F-16V Viper Block 70/72 combina le migliorie già apportate alle serie precedenti con un aumento della vita operativa delle parti strutturali di più del 50%.\n\nIl Block 70 è dotato di un radar AESA AN/APG-83, una nuova avionica, sistemi di comunicazione per la condivisione dei dati, armi aria-aria ed aria-superficie, sistemi di guerra elettronica aggiornati ed un avanzato sistema di anticollisione con il suolo (Auto GCAS).\n\nL’AN/APG-83 Salable Agile Beam Radar (SABR) è un radar AESA sviluppato grazie all’esperienza maturata sull’APG-77 dell’F-22 Raptor e sull’APG-81 dell’F-35. La prima integrazione con l’F-16 è avvenuta nel novembre 2009.\n\nLo scorso mese di agosto è stato annunciato che l’Aeronautica Greca ha l’intenzione di estendere il programma di ammodernamento ad altri 38 velivoli appartenenti al Block 50 da portare allo standard Viper.\n\nFoto Hellenic Air Force",
    "Hulusi Akar, ha reagito fortemente alla provocazione crescente della Grecia.": "1879339\n\nIl ministro della Difesa Hulusi Akar, ha reagito fortemente alla provocazione crescente della Grecia.\n\nIl ministro Akar, partecipato ad una reception in occasione della Giornata nazionale della Malezia a Ankara ha avvertto la Grecia.\n\n“Dovresti trarre lezioni dalla storia e non buttetevi all'avventura.Lo diciamo alla Grecia. Alcuni possono dirvi diverse cose. Avete visto che nella storia non parlano della verita’. Se guardate allo specchio potreste vergonarvi. Non ci sarebbe un’ipocrasia cosi chiara”, ha detto Akar parlando ai spari molesti\" contro la nave Ro Ro nel Mar Egeo.\n\n\"Nonostante tutti i nostri sforzi ben intenzionati, purtroppo, la nostra vicina Grecia continua ad aumentare la tensione con alcune azioni provocatorie e retorica. Facciamo del nostro meglio per impedirlo\", ha affermato Akar.\n\nIl Comando aereonautico ha attivita’ pianificate e nazionali e alla NATO nel Mediterraneo orientale e nell'Egeo e attività di addestramento nell'ambito del diritto internazionale e degli accordi reciproci” ha affermato.\n\n\"Anche queste attività sono molestate e bloccate dai sistemi di difesa aerea S-300 di fabbricazione russa. Questo è un atteggiamento ostile Questo non ha nulla a che fare con alleanze, vicini o accordi precedenti. Fanno queste cose e mostrano un comportamento ostile. Questi sono inaccettabili. Questa è una grande ipocrisia . Parliamo di questa coşa con i nostri interlocutori ogni volta. Seguiamo questi comportamenti nei confronti della Turkiye, non lasciamo nessuno di loro senza risposta. Lo chiamiamo pace, buon vicinato, diritto internazionale, per cooperare su questi temi. Vogliamo che il Mar Egeo sia un mare di pace, ma purtroppo non riusciamo a trovare una risposta a questo”.\n\n\"Nascondono i membri della FETO, PKK/YPG, DAESH, DHKP-C a Lavrion, li ospitano, permettono loro di andare in vari paesi. Mentre tutto questo si vede, è con grande incuria, ipocrisia .Non è possibile capirlo \", ha rifeerito Akar riguardo al campo di Lavrion in Grecia, Akar.",
    "Come si comportano in Grecia gli ATM Bitcoin durante una stagione turistica da record ?": "La Grecia è riconosciuta a livello mondiale per le sue attrattive turistiche con spiagge idilliache e uno stile di vita rilassato. Prima dello scoppio della pandemia globale, il World Travel and Tourism Council ha affermato che il turismo aveva generato oltre un quinto del PIL totale della Grecia.\n\nQuest'anno, il Paese ha affrontato un numero record di viaggiatori durante la stagione turistica estiva. Solo nel mese di agosto, il Paese ha ricevuto quasi 1 milione di arrivi a settimana, secondo il Ministro del Turismo greco Vassilis Kikilias.\n\nUn rapporto di ForwardKeys sul turismo estivo di quest'anno ha rivelato che, tra le prime dieci località \"sole e spiaggia\" in Europa, la Grecia occupa sei posti. Queste includono le destinazioni insulari di Mykonos, Thira (Santorini) e Heraklion (Creta), oltre a Salonicco. Atene, la capitale del Paese, ha conquistato il terzo posto per le destinazioni \"urbane\" in Europa.\n\nTra i 27 Stati membri dell'Unione Europea, la Grecia occupa il sesto posto in termini di cripto ATM, con 64 attivi per l'utilizzo. Oltre la metà dei bancomat cripto della Grecia è collocata tra Atene e Salonicco.\n\nTuttavia, BCash, operatore ATM di Bitcoin, ha posizionato strategicamente alcuni dei suoi bancomat nelle destinazioni insulari di tendenza del Paese, Mykonos, Santorini e Creta. Cointelegraph ha parlato con Dimitrios Tsangalidis, amministratore delegato e cofondatore di BCash, su come le criptovalute abbiano influenzato o stiano influenzando la stagione del turismo in Grecia.\n\nSebbene Mykonos e Santorini siano le destinazioni turistiche più visitate, gli ATM sulla terraferma registrano la maggior parte del traffico, secondo Tsangalidis — soprattutto il centro di Atene, dove è stato installato il primo sportello automatico, e Salonicco.\n\nTuttavia, il co-fondatore ha notato che a Creta, l'isola più popolata del Paese e una destinazione turistica molto frequentata, c'è una \"folla molto fedele alle criptovalute\".\n\n\"C'è una forte cripto comunità a Heraklion, capitale dell'isola di Creta, [che è] la sede di uno dei nostri bancomat\".\n\nA Heraklion, l'acceleratore di start-up locale H2B Hub ha stretto una collaborazione con l'Università di Nicosia, per creare e sostenere la comunità blockchain locale. Sia Atene che Salonicco organizzano incontri attivi e regolari per la comunità cripto e blockchain.\n\nSebbene il turismo sostenga alcune parti dell'economia greca, secondo Tsangalidis, non si riflette nel settore delle criptovalute. \"Purtroppo, accade l'assoluto contrario\", dice Tsangalidis.\n\n\"Nei mesi estivi e durante la stagione turistica, la domanda diminuisce. Ma siamo nel bel mezzo del crypto winter che è arrivato all'inizio di quest'anno, quindi è davvero difficile dirlo\".\n\nSoprattutto in termini di traffico regolare, il calo può anche essere equiparato alla partenza dei locali per le vacanze.\n\nIn generale, la Grecia ha bisogno di una maggiore consapevolezza riguardo le cripto e alla loro utilità nella vita quotidiana, riassume Tsangalidis.\n\n\"L'influenza sul turismo locale può essere evidente solo se c'è un'adozione generale delle criptovalute nella società\".\n\nAggiunge che per il momento, l'infrastruttura e l'adozione da parte delle aziende greche e dei governi locali sono scarse o inesistenti. \"Se il nostro governo diventerà favorevole alle crypto e se verrà dato il via libera alle aziende, l'adozione seguirà\".\n\nNel maggio di quest'anno, la presidente dell'Organizzazione Nazionale del Turismo greco, Angela Gerekou, ha dichiarato che il Paese sta attualmente esplorando come la tecnologia blockchain possa portare sicurezza e trasparenza nel turismo.",
    "A ottobre una giostra equestre all’anello con cavalieri anche da Croazia e Grecia": "La manifestazione è organizzata dal Comune e dalla Fondazione Oristano. Si correrà nelle strutture della Soe\n\nVenerdì, 23 settembre 2022\n\nOristano ospiterà una giostra internazionale all’anello, con cavalieri locali e altri in arrivo da Osilo, da Sulmona, dalle croate Signo e Barban, e perfino dall’isola greca di Zante. L’appuntamento è per domenica 2 ottobre, presso le strutture della Soe.\n\nAlla giostra dovrebbero partecipare due cavalieri per ogni città coinvolta. La mattina si partirà con le prove, il pomeriggio invece si svolgerà la corsa all’anello.\n\nSarà la prima edizione della giostra internazionale, un appuntamento che nasce con l’obiettivo di diventare itinerante, coinvolgendo tutte le realtà che stanno lavorando alla costituzione della Rete europea delle Giostre all’Anello. Sarà un’occasione per incontrarsi e dialogare, avvicinando quei centri che sono legati da manifestazioni secolari come la Sartiglia e l’Alka.\n\nA organizzare la giostra internazionale all’anello sono l’Assessorato alla Cultura e al Turismo del Comune di Oristano, insieme alla Fondazione Oristano, con la collaborazione della Soe. La manifestazione potrà contare su un contributo della Regione Sardegna.\n\n“Quello del 2 ottobre sarà un appuntamento molto importante per Oristano e per le altre città coinvolte”, ha detto Luca Faedda, vicesindaco di Oristano con delega alla Cultura e al Turismo. “Sarà l’occasione per siglare un protocollo d’intesa che ci avvicinerà alle altre giostre europee all’anello. L’obiettivo è coinvolgere in futuro anche altre città, anche a Ciutadella di Minorca con cui siamo gemellati”.",
    "Lucio Schiavon, mostra Levante continua il suo viaggio in Grecia - MAE - ANSAMed": "Lucio Schiavon, mostra Levante continua il suo viaggio in Grecia Dopo Corfù, il 16 nuova tappa a Rovies sull'isola di Eubea\n\n(ANSAmed) - ROMA, 12 SET - La nuova tappa greca della mostra itinerante dell'illustratore veneziano Lucio Schiavon si inaugura il 16 settembre nella torre medievale di Rovies sull'isola di Eubea, dove rimarrà fino al 24 settembre. Dopo il successo della tappa inaugurale a Corfù, l'esposizione approda nell'isola a est di Atene, colorando di sfumature veneziane una terra storicamente legata all'Italia, caratterizzata da oltre un millennio di relazioni con Venezia e Genova.\n\n\n\nUn territorio, quello del nord della grande isola dell'Egeo, a poche decine di chilometri dalla capitale, devenuto simbolo dei tragici incendi dell'estate 2021, che oggi vuole ripartire attraverso cultura, turismo sostenibile, consapevolezza ambientale. E internazionalizzazione, rinsaldando il dialogo con l'Italia. La mostra Levante, promossa dall'Ambasciata d'Italia e dall'Istituto Italiano di Cultura di Atene in collaborazione col Comune greco di Mantoudi - Limni - Agia Anna e curata da Myth euromed, è il risultato di un composito processo di cooperazione tra Italia e Grecia, che nel caso della tappa di Roviès vede coinvolte diverse realtà della ricerca e del turismo, coordinate in loco dal ricercatore Dimitri Georgiou. Patrocina l'iniziativa l'Ente Nazionale Ellenico per il Turismo (EOT - Visit Greece).\n\n\n\nAll'inaugurazione si svolgerà un workshop speciale di Maria Genitsarou, calligrafa greca di fama internazionale. Il luogo espositivo, messo a disposizione a titolo gratuito dagli eredi della famiglia Papadopoulos, è un'antica torre medievale, dove per molti anni si sono svolti eventi di rilievo nazionale, che hanno reso ancora più solido il prestigio turistico della zona.\n\n\n\nNell'ultimo decennio, la crisi generale che ha afflitto la Grecia, prima, e i devastanti incendi del 2021, poi, avevano oscurato il blasone di tutta l'area e spento la vita della torre, che oggi finalmente riapre alla comunità, locale e turistica, grazie al ponte artistico con Venezia, rappresentato dai ritratti di Schiavon.\n\n\n\nLevante trae ispirazione delle celebrazioni per il 1600° anniversario della fondazione di Venezia, sviluppate nella cornice del programma Venezia1600 e del progetto Linea 1. Il nucleo originario delle opere di Schiavon, tra i più importanti illustratori italiani, premiato con l'International Motion Art Award a New York e l'Interfilm Festival Short Movie Award a Berlino nel 2015, ritrae personaggi ed eventi emblematici del periodo della Serenissima e oltre, dagli albori ai giorni nostri, cui si aggiungono manifesti inediti, dedicati di volta in volta a personaggi ed eventi legati ai territori ospitanti alla luce del loro rapporto con Venezia, dando così vita a una mostra totalmente originale.\n\n\n\nNella sua tappa egea, l'esposizione diventa così uno strumento non solo di promozione della creatività contemporanea italiana, ma anche di sviluppo turistico in chiave culturale, oltre che di dialogo tra i due Paesi. (ANSAmed).\n\n\n\n",
    "Italgas sbarca in Grecia: acquistata Depa. Il ceo Gallo: «Porteremo investimenti e innovazione»": "Italgas sbarca in Grecia. Il primo settembre il gruppo ha acquisito il 100% di Depa Infrastructure, gruppo che gestisce gran parte della rete di distribuzione del gas locale. L’accordo, che prevede un prezzo di 733 milioni e investimenti in sette anni per 1,2 miliardi di euro, è stato firmato all’ambasciata italiana di Atene dal ceo Paolo Gallo e dal ministro dell’Energia Kostas Skrekas alla presenza dell’ambasciatrice Patrizia Falcinelli. Il governo ellenico, che controlla Depa attraverso Helpe (Hellenic Petroleum) e il fondo sovrano Hradf, ha scelto il gruppo italiano per privatizzare l’attività di distribuzione del gas che nel Paese non è così sviluppata e avanzata come in Italia. Depa controlla i tre principali operatori del settore: Eda Attikis, Deda ed Eda Thess, quest’ultima con una quota del 51%, mentre il restante 49% è controllato da Eni, con cui Italgas ha già un accordo per rilevare anche questa partecipazione.\n\n«Siamo partiti quasi 3 anni - ha dichiarato l’amministratore delegato Paolo Gallo, confermato lo scorso aprile per un altro mandato - e ora chiudiamo questa acquisizione che per Italgas è un’importante pietra miliare. In settembre celebreremo i nostri 185 anni, siamo stati fondati quando l’Italia non esisteva. Oggi cominciamo a scrivere una nuova importante pagina della storia di Italgas. Adesso inizia una nuova fase fatta di intenso lavoro e sviluppo che affronteremo con l’entusiasmo di sempre: metteremo la nostra esperienza e il know-how tecnologico a disposizione del Paese per realizzare un’infrastruttura di eccellenza e con essa contribuire a cogliere gli obiettivi di phase-out da carbone e lignite fissati dal governo in coerenza con quelli dell’Ue. Condivideremo la nostra tecnologia per portare innovazione per sostenere la transizione energetica».\n\nPer la presidente di Italgas Benedetta Navarra «questo risultato rappresenta un importante riconoscimento di una leadership costruita sul campo, della capacità di fare impresa e, grazie a una visione anticipatrice, di trasformare un settore storicamente tradizionale in un ambito tecnologicamente avanzato e con importanti prospettive di sviluppo».\n\nItalgas ha previsto 1,2 miliardi di investimenti per la Grecia nei prossimi 7 anni su 8 miliardi di investimenti totali. L’infrastruttura, ha sottolineato il ceo, «sarà smart, digitale e flessibile» (come quella costruita in Italia, ndr) e in grado si ospitare diversi gas, bio-metano e idrogeno verde. «Italgas è una delle prime tre aziende in Europa - ha detto il ministro greco dell’Energia Kostas Skrekas - e ci aspettiamo che porti in Grecia tutta la sua capacità e tecnologia per accelerare il processo di distribuzione del gas naturale». «Non solo aiuteremo la transizione energetica — ha precisato Gallo — ma saremo in grado di aiutare l’economia: abbiamo calcolato che ogni euro investito nel nostro settore genera 3,3 euro in termini di Pil ed è tra i piu’ altri moltiplicatori in termini di investimento».\n\n«Il completamento della vendita di Depa Infrastructure al Gruppo Italgas - ha commentato Dimitris Politis, amministratore delegato di Hradf - è uno dei più importanti progetti di sviluppo degli asset realizzati da Hradf, con rilevanti benefici per l’economia e i cittadini greci. Depa Infrastructure è ora di proprietà di un importante azionista, uno dei principali gruppi energetici europei. Si tratta inoltre di un passo importante verso la realizzazione degli ambiziosi obiettivi della transizione energetica del nostro Paese, con la riduzione delle emissioni di gas a effetto serra e la garanzia che l’azienda potrà contare su un ampio accesso al mercato dei capitali per l’espansione delle reti di distribuzione del gas naturale».\n\nLa proposta Ora legale tutto l’anno: così si risparmiano 500 milioni di euro di Massimiliano Jattoni Dall’Asén\n\nSecondo l’ambasciatrice italiana Patrizia Falcinelli è «un evento importante non solo per le strategie economiche condivise dai nostri due Paesi, ma anche perché avviene in un momento cruciale in cui le infrastrutture sono molto importanti».\n\nIscriviti alla newsletter \"Whatever it Takes\" di Federico Fubini. Dati, fatti e opinioni forti: le sfide della settimana per l’economia e i mercati in un mondo instabile. Ogni lunedì nella tua casella di posta.\n\n\n\nE non dimenticare le newsletter L'Economia Opinioni\"\n\ne \"L'Economia Ore 18\".\n\n© RIPRODUZIONE RISERVATA",
    "Grecia, centinaia di migranti yazidi cercano un campo dove stare": "Sono decine i migranti yazidi provenienti dal nord dell'Iraq bloccati fuori dai campi profughi di Serres, in Grecia. Le autorità locali hanno rifiutato loro l'ingresso. In centinaia stanno cercando un rifugio in Grecia, scappano dalle violenze dell’autoproclamato Stato Islamico che ha preso piede in Iraq ormai da anni.\n\nDa settimane, circa 120 yazidi dormono per strada e di giorno sono costretti a restare sotto il sole cocente. Fahad è un giovane curdo di 22 anni. Racconta che sono qui qui da 12 giorni. “ Siamo stanchi, infreddoliti, affamati e senza acqua. Chiediamo all'Unione Europea di trovare una soluzione e di trovare una posto per noi in questo campo\".\n\nFino a poco tempo, c'erano dozzine di campi che ospitavano questi richiedenti asilo in Grecia, ma ora sono stati chiusi in seguito alle proteste delle comunità locali.\n\nUna squadra speciale delle Nazioni Unite aveva annunciato nel maggio 2021 di aver raccolto le \"prove chiare e convincenti\" che i jihadisti avevano commesso un genocidio contro gli yazidi.",
    "Rotonda, in pietra, costruita attorno a un albero: è una lemon tree house in Grecia": "Autore: Redazione\n\nLe “case sull’albero di limoni” sono edifici popolari costruiti in Grecia per proteggere gli alberi di agrumi dal vento e dal sale. Sono composte di alte pareti circolari e il tetto coincide con la chioma dell’albero. Questo è lo stile che ha ispirato l’architetto ateniese Alexandros Vaitsos a costruire una moderna casa con sei camere da letto sull'isola di Antiparos.\n\nFrancisco Nogueira for Greece Sotheby's International Realty\n\nLa proprietà, che si trova sul mercato per 7,5 milioni di euro, è costituita da una serie di muri in pietra concentrici costruiti attorno ad un unico albero. \"L'albero cresce all'interno del primo muro, mentre le persone vivono tra gli altri due\", afferma Vaitsos, il cui studio DECA Architecture ha progettato la casa nel 2021.\n\nFrancisco Nogueira for Greece Sotheby's International Realty\n\nLa forma circolare della casa fa sì che ogni stanza - così come la piscina a sfioro curva - abbia ampie vedute, sull'isola di Sifonos a ovest o su Paros a est. L'edificio è stato concepito come una struttura adattativa che incoraggia a vivere con gli elementi piuttosto che ripararsi da essi.\n\nFrancisco Nogueira for Greece Sotheby's International Realty\n\nGrandi pannelli di bambù scorrono lungo le pareti circolari, fornendo protezione dal vento. Questi sono completati da un baldacchino circolare di bambù con tetto di paglia che funge da tetto nello spazio abitativo all'aperto a pianta aperta al piano superiore.\n\nIl sito di 9.500 metri quadrati era originariamente una fattoria abbandonata da 20 anni.",
    "Grecia, in vacanza sul catamarano avvistano e salvano un migrante dalla Siria: il soccorso in piena notte": "Abbiamo bisogno di te, perché il nostro lavoro ha un costo.\n\nVogliamo far crescere ancora questo sito con il tuo aiuto: diventa Sostenitore!",
    "La Fondazione Collodi a Bruxelles e in Grecia per la ”Via europea della Fiaba”": "PISTOIA – Sono in programma due importanti appuntamenti per la cultura italiana legati al recente riconoscimento da parte del Consiglio d’Europa (COE) della Via Europea della Fiaba, progetto della Fondazione Nazionale Carlo Collodi.\n\nLa carta con i personaggi della Via europea della Fiaba\n\nPer partecipare ai due incontri che porteranno Pinocchio, Collodi e la provincia di Pistoia in Europa, la Fondazione ha ricevuto il sostegno della Fondazione Cassa di Risparmio di Pistoia e Pescia.\n\nIl primo appuntamento è la tavola rotonda in programma a Bruxelles dalle 10:30 di lunedì 26 settembre, incontro che si svolgerà in lingua inglese e si potrà seguire in diretta su zoom (questo il link: www.fondazionecollodi.it)\n\nDal 5 al 7 ottobre, la presidente della Via Europea della Fiaba, professoressa Marina D’Amato, e il presidente della Fondazione Nazionale Carlo Collodi, Pier Francesco Bernacchi, presenzieranno alla cerimonia ufficiale per l’ingresso European Fairy Tale Route nel prestigioso elenco degli itinerari culturali durante il Forum annuale organizzato dal Consiglio d’Europa, quest’anno in programma a Chania in Grecia. Un congresso dei rappresentati europei dei 38 percorsi culturali che attraversano l’Europa, come la Via Francigena, per citare quella forse più nota.\n\nIl meeting di lunedì è organizzato nella sede della Regione Toscana presso il Consiglio d’Europa, a Bruxells. Dopo i saluti è prevista una tavola rotonda sul tema: Il ruolo della Via europea della fiaba nella formazione dell’identità europea. Saranno presenti: Silvia Burzagli, direttore dell’Ufficio della Regione Toscana a Bruxelles, la presidente della Via Europea della Fiaba Marina D’Amato, il presidente Pier Francesco Bernacchi per la Fondazione Nazionale Carlo Collodi, Gaia Danese in rappresentanza del Consiglio d’Europa. La tavola rotonda tra i 22 soggetti culturali dei paesi già inseriti nel progetto sarà moderata da Alberto D’Alessandro, manager della Via Europea della Fiaba e da Edmondo Grassi, membro del comitato scientifico della European Fairy Tale Route Association.\n\nLa European Fairy Tale Route (EFTR) è dedicata alle fiabe europee, ai miti,\n\nfolklore e narrazioni orali, e si rivolge principalmente ai bambini. La Via unisce\n\nuna rete di associazioni culturali, fondazioni e centri di ricerca incentrati sulle fiabe, i loro autori e personaggi, che oggi fanno parte della letteratura e della eredità della cultura europea.\n\nGrazie alla ricca e diversificata tradizione delle fiabe, la Via Europea della Fiaba si propone di rivolgersi alla formazione dei bambini trasmettendo loro i valori fondamentali come la libertà, la solidarietà, giustizia ed equità, con tutti i “valori connessi” come il rispetto delle persone, la parità di genere, natura, ambiente e animali. La Via è un percorso per bambini e per gli adulti che parte dalla loro cultura specifica verso una prospettiva più ampia della identità europea.",
    "Al Museo Archeologico di Reggio Calabria ‘Letture dalla Magna Grecia’": "Sabato 24 settembre 2022 - 07:12\n\nDa oggi al 27 settembre\n\nRoma, 24 set. (askanews) – Prosegue anche per il mese di settembre la nuova narrazione della Magna Grecia che ha visto la Calabria protagonista dell’estate. Dopo un agosto fitto di appuntamenti, da oggi al 27 settembre, a inaugurare una stagione autunnale altrettanto ricca sarà Letture dalla Magna Grecia – parte integrante del programma finanziato dalla Regione Calabria per la celebrazione del 50° Anniversario del ritrovamento dei Bronzi di Riace – staffetta di appuntamenti con grandi nomi del teatro italiano e una serie di interventi artistici e spettacolari all’interno dei principali spazi d’arte della Magna Grecia, per raccontare un territorio unico al mondo, metafora dell’incontro tra culture e da sempre crocevia del Mediterraneo.A salire sul palco in questa riscoperta della ricchezza e della storia della Magna Grecia, saranno Antonio Catania, Anna Bonaiuto, Pasquale Anselmo, Annamaria De Luca, Max Mazzotta, Giuliana De Sio, Debora Caprioglio e Francesco Montanari che – tra Platone e Socrate, Ulisse, Aristofane e molti altri – faranno incontrare sul palco mitologia, storia e teatro intorno a quella culla di cultura che è stata la Magna Grecia, connubio di miti e stili che ha dato vita a leggende e narrazioni, oggi terra da scoprire e vivere 12 mesi l’anno.Con la direzione artistica di Lindo Nudo e curate da Vincenza Costantino, le Letture della Magna Grecia avranno luogo fino al 27 settembre (sempre alle 19 a ingresso gratuito) in spazi storici e suggestivi della Calabria: dal Museo Archeologico Nazionale di Reggio Calabria – che il 24 settembre sarà il palco della BrisElena di Anna Bonaiuto e della Mitica Calabria di Antonio Catania – al Museo Archeologico di Locri, che il 25 settembre prenderà vita grazie ai brani tratti da Timeo e il Simposio di Platone portati in scena da Pasquale Anselmo e il libero adattamento in chiave di monologo della Lunga notte di Medea di Annamaria De Luca. E ancora: il 26 settembre, a Casignana Villa Romana, Max Mazzotta interpreta I Cavalieri di Aristofane mentre Giuliana De Sio leggerà le avventure di Ulisse attraverso i Mostri Polifemo e Maga Circe. Il 27 settembre, a Piazza Castello Aragonese (Reggio Calabria) Debora Caprioglio si troverà a tu per tu con i Bronzi di Riace, nell’anno del cinquantenario del loro ritrovamento, grazie a un espediente teatrale in Io Sono Mito, mentre Francesco Montanari interpreta Il Processo, tratto da l’Apologia di Socrate e Critone di Platone.Oltre alle letture serali, il 26 e 27 settembre avranno luogo anche Masterclass e Workshop presso lo Spazio Teatro di Reggio Calabria. Il 26 settembre, alle 18, va in scena lo spettacolo teatrale La Ragazza con l’Arco – Atalanta, con Adriana Eloise Cuzzocrea e Gaetano Tramontana a cura della Compagnia Teatrale Spazio Teatro (età consigliata da 8 anni in poi). Il 27 settembre – dalle 14.30 alle ore 17 – si terrà una Masterclass teatrale a cura dell’attore e regista Lorenzo Pratico. Infine, il 27 settembre – dalle 17.30 alle 19.30 – spazio al Workshop Scritture del Tragico, a cura dell’attore, regista e drammaturgo Gaetano Tramontana. L’ingresso a ogni evento è gratuito, gradita prenotazione. Info e prenotazioni: 3928686788",
    "In Grecia verrà avviata un’inchiesta parlamentare sullo scandalo di spionaggio politico che ha coinvolto il primo ministro Kyriakos Mitsotakis": "Lunedì il parlamento greco ha approvato l’avvio di un’inchiesta parlamentare sul grosso scandalo di spionaggio politico che da settimane sta coinvolgendo il primo ministro greco Kyriakos Mitsotakis, di centrodestra: lo scandalo era iniziato con la denuncia di Nikos Androulakis, capo del Partito Socialista (PASOK) e uno dei leader dell’opposizione, di essere stato intercettato per mesi dai servizi segreti, che in Grecia dipendono direttamente dall’ufficio del primo ministro per scelta dello stesso Mitsotakis.\n\nLa proposta di avviare un’inchiesta parlamentare è stata avanzata proprio dal partito di Androulakis, che ha raccolto poi il sostegno dell’intera opposizione, con 142 deputati favorevoli (la soglia per l’approvazione era 120). Ora verrà formata la commissione che condurrà l’inchiesta: l’agenzia di stampa greca AMNA scrive che sarà composta da 29 deputati provenienti dai diversi partiti in parlamento.\n\n– Leggi anche: C’è un grosso caso di spionaggio politico in Grecia",
    "Il caso di spionaggio in Grecia è arrivato in parlamento (e anche a Bruxelles)": "Oggi si riunisce per la prima volta la commissione d’inchiesta del parlamento greco che indaga sul caso di spionaggio politico che da inizio estate agita l’attualità politica del Paese. Un caso che rischia di mettere in seria difficoltà la tenuta del governo di centrodestra di Kyriakos Mitsotakis, eletto nel 2019 e determinato a restare in carica fino al termine della legislatura, previsto per la prossima estate.\n\nA fine luglio l’europarlamentare e leader del Partito Socialista (PASOK) Nikos Androulakis, tra i leader dell’opposizione, ha denunciato alla Corte suprema di essere stato intercettato per tre mesi dai servizi segreti greci. Nello stesso periodo, Androulakis riferisce di aver sventato un tentato attacco da parte di Predator, un potente software di spionaggio ideato dalla startup macedone Cytrox.\n\nLe accuse hanno portato alle dimissioni del capo dei servizi segreti (EYP) Panagiotis Kontoleon e di Grigoris Dimitriadis, segretario generale e nipote del primo ministro Mitsotakis, che ha ammesso che l’operazione condotta dall’EYP era «formalmente e legalmente adeguata, ma politicamente inaccettabile».\n\nMitsotakis ha anche negato ogni coinvolgimento personale, nonostante una delle sue prime decisioni prese al suo arrivo al governo sia stata proprio quella di far dipendere direttamente l’EYP dall’ufficio del primo ministro, ed escluso l’ipotesi che i servizi segreti greci abbiano mai utilizzato Predator.\n\nIl primo ministro ha invece puntato il dito su forze straniere sconosciute che vogliono «governi deboli, perché in questo modo credono di poter esercitare la loro influenza». L’allusione più ovvia è al governo di Recep Tayyp Erdogan, con il quale Atene è ai ferri corti da inizio estate per una disputa sullo status delle isole greche situate a poche miglia dalle coste dell’Anatolia, anche se la stampa greca ha inizialmente incolpato i servizi segreti di Armenia e Ucraina, che hanno negato qualsiasi coinvolgimento.\n\n«Il governo ha assicurato più volte che le autorità greche non utilizzano Predator. Ma essere stato sorvegliato sia dall’EYP che da Predator nell’arco di pochi giorni è forse una coincidenza?», chiede Androulakis, che ha evitato l’attacco del malware ignorando un messaggio contenente un link infetto.\n\nA differenza di Pegasus, il software di sorveglianza utilizzato da vari governi per spiare giornalisti, politici e attivisti con la sua tecnologia “zero-click”, il funzionamento di Predator ricorda quello dei classici tentativi di phishing: la vittima riceve un messaggio contenente un link che, una volta aperto, permette al malware di accedere a tutte le conversazioni salvate sul telefono e attivare registrazioni audio e video per spiarne il proprietario.\n\nA luglio, il giornalista greco Thanasis Koukakis era invece caduto nella trappola di Predator, inasprendo il dibattito sulla libertà di stampa in Grecia, che quest’anno ha perso 38 posizioni rispetto al rapporto precedente di Reporter Senza Frontiere, scivolando all’ultimo posto tra i paesi europei.\n\n«Accolgo favorevolmente l’avvio da parte del parlamente greco di una commissione d’inchiesta sulle tecniche di sorveglianza dei servizi segreti e spero verrà esaminata con occhio critico anche la sorveglianza dei media, che dovrebbero essere liberi di lavorare senza aver paura di essere spiati», ha commentato su Twitter Teresa Ribeiro, rappresentante dell’Organizzazione per la sicurezza e la cooperazione in Europa (OSCE) per la libertà dei media.\n\nProposto dal partito di Androulakis, l’avvio dell’inchiesta parlamentare ha raccolto 142 voti favorevoli, mentre i fedeli di Mitsotakis hanno preferito astenersi dichiarandosi a favore di un’indagine che faccia luce anche sui rapporti tra i servizi segreti greci e il governo di Tsipras, in carica dal 2015 al 2019.\n\nSecondo Politico, la prima seduta potrebbe essere più lunga e complessa del previsto, dal momento che la commissione d’inchiesta ha chiamato a testimoniare – seppur in contemporanea – non solo i dimissionari Kontoleon e Dimitriadis, ma anche l’attuale capo dell’EYP e due ex-direttori in carica durante le precedenti legislature. Inoltre, il presidente del parlamento Konstantinos Tasoulas ha chiesto ai membri di Nuova Democrazia, il partito di Mitsotakis, di non utilizzare i telefoni durante le sedute per evitare qualsiasi fuga di notizie.\n\nI partiti di opposizione hanno immediatamente accusato il governo di voler «delegittimare il processo», impedendo al pubblico di seguire con la dovuta attenzione lo svolgimento dell’inchiesta.\n\nPer il primo ministro, l’esito dell’inchiesta e la reazione dell’opinione pubblica potrebbero anticipare la fine del suo percorso al governo, che era stato accolto come una boccata di aria fresca dopo un periodo di profonda crisi economica. In ogni caso, potrebbe essere solo una questione di mesi: nonostante l’ampio consenso da parte della popolazione è improbabile che Nuova Democrazia riesca a guadagnarsi la rielezione a causa della nuova legge elettorale.\n\n«È uno scandalo più grosso del Watergate, ma nessuno sta muovendo un dito», ha affermato Sophie in ‘t Veld, membro della commissione d’inchiesta del Parlamento Europeo sull’uso di Pegasus e altri spyware di sorveglianza (PEGA).\n\nDa settimane i membri del Parlamento e della Commissione europea si interrogano sul ruolo che dovrebbero avere di fronte ai casi di spionaggio avvenuti in Grecia. Nonostante il rappresentante permanente della Grecia presso l’Unione Europea Ioannis Vrailas affermi che i due casi non siano di competenza di Bruxelles, in ‘t Veld sostiene il contrario, dal momento che «oltre a violare le leggi europee, e nello specifico il GDPR, [Predator] ha preso di mira un membro della Commissione europea».\n\nDopo giorni di acceso dibattito, lo scorso mercoledì l’account Twitter di PEGA ha annunciato che l’uso di Predator in Grecia verrà discusso nella prossima riunione della commissione, in programma per giovedì. Sollecitata dall’ala progressista del Parlamento europeo, anche la presidente Roberta Metsola (che appartiene allo stesso partito europeo del primo ministro greco) ha fatto sapere tramite un portavoce di aver preso le accuse di spionaggio «molto sul serio» e di «star cooperando» con le autorità greche.",
    "La Grecia elettronica di Irene Papas e Vangelis": "Di Irene Papas, attrice e cantante greca morta a 96 anni il 14 settembre, si è giustamente scritto molto. Si è ricordato il suo lavoro con registi come Elio Petri, Costa-Gavras e Francesco Rosi; si è parlato della sua Penelope televisiva che l’ha resa, sul finire degli anni sessanta, popolarissima in Italia, e si è parlato delle sue amicizie hollywoodiane con Katharine Hepburn e Marlon Brando. Si è anche scritto della sua bellezza che ha attraversato intatta la seconda metà del novecento e l’inizio del nuovo millennio. Una bellezza antica, dicono in molti. Eppure, rivedendo oggi le foto e i film, e riascoltando la sua voce nelle interviste e nei dischi, scopriamo che la bellezza di Irene Papas era invece molto moderna. È la bellezza di una donna che ha attraversato il novecento vivendone tutte le contraddizioni e le istanze di liberazione e che ha incarnato gli ideali estetici di diverse epoche, dal glamour degli anni cinquanta al neorealismo, e che ha dato un volto all’essenza più profonda del suo paese: la Grecia.\n\nPapas è modernissima quando, nel 1980, parla del suo lavoro di attrice e di come ha cercato, per esempio, di restituire a Cleopatra la sua figura di donna potente e intelligente e di toglierle di dosso quell’immagine ottocentesca “da segretaria un po’ coquette che cerca di conquistare il capufficio”. Ed è moderna quando, sul finire del 1970, incide la canzone ∞ (Infinity) con la band progressive rock greca Aphrodite’s Child fondata nel 1967 da Vangelis e Demis Roussos. Il pezzo fa parte di 666, un ambizioso e farraginoso concept album a tema biblico che esce nel 1972 e che vede Irene Papas improvvisare su un testo che dice: “I was, I am, I am to come” (“Io ero, io sono e io sto per venire”). Papas trasforma questo verso ispirato all’Apocalisse (“Io sono colui che è, che era e che verrà”) in un crescendo orgasmico che, tra ansimi e grida, dovrebbe, secondo Vangelis, evocare “il dolore del parto e il piacere dell’accoppiamento”. ∞ (Infinity) quando esce fa scandalo e sentita oggi impressiona ancora, soprattutto perché sembra galleggiare in una zona grigia tra Je t’aime… moi non plus di Jane Birkin e Serge Gainsbourg e le lancinanti sperimentazioni vocali di un’altra grande interprete greca: Diamanda Galás. Una curiosità: alcuni di quegli ansimi sono stati campionati, nel 1990, da Michael Cretu in Principles of lust, per il suo progetto Enigma, che mescolava in modo vagamente kitsch canti gregoriani e ambient pop.\n\nDopo l’uscita di 666 gli Aphrodite’s Child si sciolgono ma Irene Papas rimane in contatto con Vangelis, che in quegli anni intraprende una carriera di sperimentatore elettronico e di compositore di colonne sonore. È il 1979 quando Papas e Vangelis si ritrovano ai Nemo Studios, uno studio di registrazione che il musicista greco si era creato nel cuore di Londra nel 1975 equipaggiato con sintetizzatori, tastiere, sequencer e drum machine di ultima generazione. Vangelis userà i Nemo Studios fino al 1987 e qui comporrà colonne sonore memorabili come quelle di Blade runner di Ridley Scott e Momenti di gloria di Hugh Hudson, con cui vincerà anche un Oscar. Papas e Vangelis cominciano a selezionare i pezzi di Odes, un album di canzoni popolari greche sostenute da fitti arrangiamenti elettronici. Ampio spazio è dato alla magnifica voce di Irene Papas che spesso canta a cappella e, da attrice qual è, riesce a dare urgenza e respiro ai testi, tutti cantati in greco. Spesso Odes viene definito un album new age, un termine ombrello talmente largo da non significare nulla. Questa collaborazione è affascinante perché è a cavallo tra due epoche e due sensibilità diverse. Da una parte è radicata negli anni settanta, nel rock progressivo e nel folk-prog, dall’altra è un pionieristico album di musica elettronica già proiettato negli anni ottanta con un’estetica che oggi definiremmo ambient-folk o, per i più fantasiosi, folktronica. L’album si apre con una marcia, I quaranta coraggiosi, una canzone che ricorda la guerra d’indipendenza greca contro l’impero ottomano. Quaranta valorosi si mettono in cammino verso Tripoli, nel Peloponneso, e la loro avanzata è accompagnata dalla voce tonante di Irene Papas che si alterna a un coro maschile a cinque voci. Il pezzo è accompagnato da un video in cui vediamo Papas che percorre a larghe falcate la strade affollate della Atene di oggi. L’arrangiamento di Vangelis è solenne, con percussioni da parata militare e rintocchi di campane. Il piccolo albero di arancio è invece un canto intimista, una riflessione in pochi versi sulla bellezza che sfiorisce e sull’inarrestabile ciclo delle stagioni. Con la Danza del fuoco, un brano strumentale, si entra più propriamente in ambito prog: una composizione ambiziosa divisa in vari movimenti, punteggiata da rapinosi assoli di tastiera.\n\npubblicità",
    "Terremoto in Grecia magnitudo 4,7, sentito anche in Puglia e Calabria": "Ascolta la versione audio dell'articolo\n\n1' di lettura\n\nUna scossa di terremoto di magnitudo 4.7 è stata registrata alle 6:49 ora locale (le 5:49 in Italia) nel mar Ionio, davanti alla costa ovest dell’isola greca di Leucade. Secondo i dati dell’Istituto nazionale di geofisica e vulcanologia (Ingv) italiano e del servizio di monitoraggio geologico statunitense Usgs, il sisma ha avuto ipocentro a 17 km di profondità ed epicentro a circa 30 km dalla terraferma. Al momento non si hanno notizie di danni a persone o cose. La scossa è stata avvertita fino in Puglia e Calabria.",
    "HelloFly ora pensa alle rotte per Grecia, Croazia e Malta": "HelloFly ora pensa alle rotte per Grecia, Croazia e Malta\n\nMissione compiuta per HelloFly che chiude positivamente il consuntivo operativo nel trimestre estivo del collegamento aereo assicurato da Parma ad Olbia: «La sfida lanciata quest’estate – ha commentato Teodosio Longo, fondatore e presidente di HelloFly – è stata vinta: oltre 1.100 passeggeri trasportati, 100% di operatività assicurata, una sola cancellazione per un guasto tecnico riproteggendo e rimborsando tutti i passeggeri nel giro di 24 ore».\n\nIl collegamento è stato operato con tre frequenze settimanali, giovedì, venerdì e domenica, dallo scalo Giuseppe Verdi di Parma alla volta di Olbia, con aeromobili turboelica Saab 2000 e Saab 340 della Nyxair, compagnia con cui il vettore maltese collabora da anni in piena sinergia.\n\nOra HelloFly guarda già avanti con l’obiettivo di consolidare il proprio posizionamento nel segmento charter al servizio di squadre di calcio e tour operator. Allo studio l’introduzione in flotta di un Atr 72 da settanta posti per poter operare rotte per la Grecia, Croazia e Malta e un collegamento dallo scalo di Palermo. Riconfermata Trapani, infine, come base operativa dove a breve verrà posizionato nuovamente il Saab 2000 da 50 posti.\n\n«Per noi si è trattato della prima volta sulla Sardegna con un collegamento creato ad hoc per la summer – ha aggiunto Longo – Siamo molto soddisfatti del feedback dai clienti e del numero di prenotazioni arrivate attraverso il nostro nuovo sito web e tramite il lavoro ammirevole delle agenzie di viaggi di Parma, Piacenza, Cremona e Reggio Emilia che hanno collaborato attivamente con noi e che ringrazio di cuore».",
    "Dalla Grecia ad Assisi anche per salutare i ‘colleghi’ del Vespa Club (foto)": "Dalla Grecia ad Assisi anche per salutare i ‘colleghi’ del Vespa Club Assisi. “Con grande onore abbiamo avuto ad Assisi la visita del grande Amico Pasquale Ioan Bouchoris insieme alla figlia Evagelia del Vespa Club Larissa (Grecia). Un piacere averti avuto fra di noi ad Assisi”.\n\nUn Vespa Club Assisi sempre pronto ad accogliere ospiti da ogni parte d’Europa ed impegnato con i propri associati in tantissimi eventi in giro non solo per l’Italia. E a novembre, ad Assisi, arriva il Campionato Italiano di regolarità, per una tappa organizzata dal Club della presidente Giada Pauselli, tutta da vivere.\n\n© Riproduzione riservata",
    "Crociera in Grecia: le isole da non perdere": "Una vacanza in crociera è il sogno di moltissimi, che spesso vi rinunciano perché convinti che i costi siano eccessivi. In realtà, soprattutto in questi ultimi anni, le tariffe si sono allineate e la crociera non è più un privilegio riservato a pochi. Anzi, in alcuni casi si rischia di spendere molto di più prenotando un soggiorno presso un hotel ed il relativo viaggio. Se il vostro sogno è sempre stato quello di partire per una vacanza in crociera dunque non è il caso di rinunciarvi: vale la pena dare un’occhiata alle offerte del momento, perché alcune compagnie come la famosissima Costa Crociere ne propone di veramente interessanti.\n\nIn particolare, tra le mete più gettonate quando si parla di crociere troviamo la Grecia. Vediamo allora insieme quali sono le isole dell’arcipelago da non perdere per una vacanza indimenticabile.\n\nCicladi: le isole da sogno della Grecia\n\nQualsiasi crociera isole greche prevede alcune tappe alle Cicladi ed il motivo è piuttosto semplice: questo è un arcipelago davvero imperdibile, che merita assolutamente di essere visto. Situate nel Mar Egeo, le Cicladi sono isole straordinarie dal punto di vista naturalistico e si distinguono anche per via delle caratteristiche casette bianche ed azzurre. Le più famose, come Mykonos e Santorini, sono sicuramente mete alquanto ambite e frequentate dal turismo di massa ma non bisogna dimenticare che all’arcipelago delle Cicladi appartengono anche isole molto più selvagge e tranquille. È il caso di Milos e Andros, per fare qualche esempio: veri e propri angoli di Paradiso da non perdere.\n\nIsole Egee: storia e cultura\n\nPer coloro che sono in cerca di luoghi da visitare ricchi di storia e di cultura, le isole Egee potrebbero rivelarsi davvero l’ideale: una tappa da non perdere durante una crociera in Grecia! Tra le 7 maggiori troviamo Samotracia, Limnos, Thassos, Lesbo, Ikaria, Samos e Chios: luoghi unici, in cui compiere visite archeologiche e di carattere storico-artistico davvero indimenticabili. Le isole Egee rappresentano una delle tappe particolarmente consigliate per coloro che partono per una crociera in Grecia nella stagione autunnale e che non sono interessati esclusivamente al mare e alle spiagge.\n\nIsole del Dodecaneso: mix di mare e cultura\n\nUn vero e proprio mix di mare, spiagge caraibiche e siti d’interesse storico-culturale si trova poi nelle isole del Dodecaneso, che non sono ancora turistiche quanto le Cicladi e conservano dunque un loro fascino più selvaggio e incontaminato. Tra le isole che appartengono a questo arcipelago troviamo, per fare qualche esempio, Rodi, Kos, Sirna, Karpathos, Kassos, Strongili. Tra resti di antiche civiltà, spiagge da sogno e natura incontaminata, non si rischia di certo di rimanere delusi da queste isole greche che vale la pena includere nel proprio tour.\n\nLa Grecia è in grado di offrire delle meraviglie veramente uniche: luoghi incantevoli, circondati da un mare cristallino e da una natura incontaminata. Una crociera da queste parti è senza dubbio un’ottima occasione per assaporare tutto il fascino della Grecia e scoprire alcune delle sue isole più rappresentative e caratteristiche, dunque vale sicuramente la pena approfittarne."
}