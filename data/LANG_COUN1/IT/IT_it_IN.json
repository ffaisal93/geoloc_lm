{
    "India, migliaia di mucche vaganti invadono strade Ahmedabad - Asia": "(ANSA) - NEW DELHI, 26 SET - Uno \"sciopero delle mucche\" sta mettendo in difficoltà da due giorni la città di Ahmedabad, capitale del Gujarat.\n\nIeri migliaia di bovini vaganti hanno invaso le strade del centro della città, e alcune centinaia sono penetrate negli uffici governativi dell'area di Banaskantha.\n\nL'invasione delle mucche si deve all'agitazione degli addetti dei quasi 2000 rifugi per le mucche dello stato che hanno aperto i cancelli e lasciati liberi gli animali, per protestare contro i mancati pagamenti dei loro servizi da parte dello stato.\n\nSecondo la legge in vigore in Gujarat, chi gestisce un rifugio per le mucche dovrebbe ricevere dallo stato 30 rupie al giorno, ma gli scioperanti affermano di non ricevere pagamenti da vari mesi. \"Negli ultimi tempi, le donazioni dei privati sono crollate ai minimi storici, perché i finanziatori pensano che il governo ci paghi\", denunciano. \"Ci sentiamo traditi due volte\".\n\nLe migliaia di mucche che vagavano per strada hanno messo a dura prova i poliziotti, che, contemporaneamente, hanno dovuto \"convincere\" i bovini a rientrare nei rifugi, e tenere sotto controllo l'esasperazione dei manifestanti, cento dei quali sono stati arrestati.\n\nI \"Gaushalas\", rifugi per le mucche vaganti, considerate sacre dall'induismo sono stati istituiti col programma nazionale Rashtriya Gokul Mission, del 2014, che ha finanziato la costruzione in tutto il paese di strutture per accogliere e proteggere le mucche senza proprietario. È stato calcolato che solo dal 2014 al 2016 il governo indiano abbia speso oltre 75 milioni di dollari per realizzarli. (ANSA).\n\n",
    "Il misterioso ruolo dell’India (anche) nell’aumento dei prezzi in Italia": "A che gioco sta giocando l’India? La nazione più popolosa del mondo (ormai in procinto di sorpassare la Cina almeno sul piano demografico) ha un ruolo chiave, spesso sottovalutato, in tutte le crisi del momento: dalla guerra in Ucraina, all’inflazione dei beni alimentari.\n\nPerfino il rincaro del pane in Italia si può collegare almeno in parte a certe scelte fatte a Delhi: l’autarchia che colpisce l’esportazione di derrate alimentari da una delle potenze agricole mondiali. Proprio così, l’India che per abitudine storica alcuni di noi considerano bisognosa di cibo, è in realtà un colosso dell’export. La penuria di certi alimenti la sta anche “fabbricando” lei. È uno dei casi in cui le politiche dei governi – giuste o sbagliate che siano nell’ottica nazionale – generano scarsità, più artificiali che reali.\n\nAl vertice di Samarcanda del 15 e 16 settembre il premier indiano è stato esplicito nel criticare Vladimir Putin: «Questo non è un tempo per la guerra», è la frase riportata nei resoconti ufficiali. In privato, pare che Modi sia stato ancora più incalzante. Putin ha dovuto riconoscere apertamente il malumore indiano. Al tempo stesso, l’India fa a gara con la Cina nell’aumentare le proprie importazioni di gas, petrolio e carbone dalla Russia. Il sostegno economico di Delhi è sostanziale e non è mai venuto meno. L’India ha una posizione strategica ambivalente, se osservata dall’Occidente, ma coerente nella sua logica di superpotenza autonoma.\n\nQuando si tratta di fronteggiare la Cina, Modi è felice di appartenere al «quadrilatero delle democrazie dell’Indo-Pacifico» detto Quad, con Usa, Giappone, Australia. Contenere l’espansionismo cinese è la priorità della politica estera indiana. Con la Russia invece il dis-allineamento dall’Occidente è pressoché totale. L’India critica l’invasione dell’Ucraina ma non partecipa alle nostre sanzioni, e sviluppa rapporti economici eccellenti che di fatto offrono un sostegno prezioso alla guerra di Putin.\n\nLe motivazioni sono tante. C’è il lascito storico del periodo «socialista» quando l’India di Indira Gandhi era molto vicina all’Unione sovietica. Ne deriva tra l’altro un’antica dipendenza di Delhi dalle forniture di armi russe, che continuano tuttora a rappresentare una percentuale elevata nell’arsenale dell’esercito indiano. C’è una logica geopolitica innegabile: avendo già un grosso nemico in Asia, la Cina, Modi preferisce andare d’accordo con l’altra superpotenza del continente. E in nome della cultura post-coloniale che ne fece una leader del movimento dei non allineati, l’India può sentirsi alleata degli Stati Uniti su certi temi, ma non vorrà mai dare l’impressione di una subordinazione a Washington.\n\nInfine c’è tutta la dimensione economica: come la Cina, anche l’India soffre di un rallentamento della crescita. Delhi è ancora più spaventata di Pechino dall’inflazione. Putin è al tempo stesso causa e rimedio di questi mali. Da un lato la sua aggressione all’Ucraina ha accentuato i problemi dell’economia mondiale e ha acutizzato l’inflazione. D’altro lato negoziare con Mosca forniture di gas, petrolio e carbone a prezzi scontati è essenziale per alleviare i problemi dell’economia indiana.\n\nIndirettamente la guerra in Ucraina ha legittimato l’autarchia indiana in un settore strategico, le materie prime agricole. Le fiammate nei prezzi dei cereali, provocate quando le forniture di grano ucraino erano bloccate, non erano provocate da una vera penuria. I cereali abbondano, però non affluiscono in modo abbastanza spedito dai luoghi di produzione a quelli di consumo. L’India, pur essendo una grande produttrice grazie a un’agricoltura potente, teme di essere contagiata dagli aumenti dei prezzi anche nei settori dove è autosufficiente ed ha un surplus da esportare. Il meccanismo è simile a quello in azione negli Stati Uniti per l’energia: non importa se l’America è autosufficiente in gas e petrolio; poiché i suoi produttori sono liberi di vendere sul mercato aperto e di esportare in Asia o in Europa, anche le tariffe per l’utente americano salgono.\n\nModi non vuole che 1,4 miliardi di indiani soffrano una decurtazione di potere d’acquisto perché i prezzi del cibo inseguono le tendenze mondiali. L’India è il più grosso esportatore mondiale di riso, lo vende a 150 paesi, da sola realizza il 40% di tutte le esportazioni mondiali. Ne produce a sufficienza per sfamare non solo la propria popolazione ma anche buona parte della popolazione africana. Teme però che in un mercato aperto le quotazioni del riso si mettano a inseguire l’inflazione mondiale, e che il rincaro contagi anche il prezzo con cui viene venduto all’interno, da Delhi a Mumbai, da Calcutta a Chennai. E così Modi ha deciso di limitare fortemente le esportazioni di riso. Ha vietato completamente la vendita all’estero di “riso spezzato”, la varietà più economica che viene usata anche per l’alimentazione del bestiame, e veniva venduta molto in Africa.\n\nSu altre varietà di riso come Basmati e Parboiled, il governo di Delhi ha imposto una tassa del 20% all’export, un altro modo per scoraggiare le vendite all’estero. La logica è stringente: limitando le esportazioni si crea una sovrabbondanza di riso sul mercato interno e si fanno scendere i prezzi al consumo per un alimento essenziale. Sul resto del mondo l’effetto sarà quello opposto. L’India nel 2021 aveva esportato 21,5 milioni di tonnellate di riso, più delle quattro successive nazioni esportatrici messe assieme: che sono nell’ordine Thailandia Vietnam Pakistan e Stati Uniti. Queste quattro, per quanto aumentino l’export, faranno fatica a sostituire l’assenza della produzione indiana.\n\nI prezzi saliranno altrove, perché l’India vuol tenere sotto controllo i suoi. Tra i consumatori danneggiati ci sono la Cina che nel 2021 importò 1,1 milioni di riso spezzato per l’alimentazione del suo bestiame da allevamento; e una lunga serie di paesi africani dal Senegal a Djibuti. E i rincari italiani? Il nostro pane e la pasta non li facciamo con il riso, ma con la farina di grano. Anche lì si abbattono, oltre alle note conseguenze dell’Ucraina, anche quelle meno note dell’autarchia indiana. L’agricoltura indiana – grazie alla sua industrializzazione che ebbe inizio negli anni Settanta e fu impropriamente chiamata “rivoluzione verde” (ma non aveva nulla a che vedere con il “bio”, anzi avvenne grazie all’uso di fertilizzanti chimici, poi di ogm) – accumula eccedenze anche nel grano e nella farina di grano. In tempi normali le esportava: al ritmo di 10 milioni di tonnellate all’anno. Ma quando le forniture ucraine sono diventate aleatorie, e i prezzi mondiali sono saliti, anche qui l’India ha reagito per proteggere i propri consumatori dai rincari. A maggio ha vietato l’esxport di grano, a fine agosto quello di farina. I suoi acquirenti per grano e farina erano soprattutto paesi emergenti. Ma quando viene meno un fornitore poderoso come l’India, gli aumenti dei prezzi si ripercuotono da un mercato all’altro perché ciascuno è costretto a cercarsi altrove delle fonti di approvvigionamento. I mercati mondiali sono vasi comunicanti e l’inflazione dilaga dall’uno all’altro. L’autarchia che protegge gli indiani non aiuta gli italiani.",
    "Apple avvia la produzione di iPhone 14 in India - Hi-tech": "Come da anticipazioni dei giorni scorsi, Apple avvia la fase di produzione di iPhone 14 in India, spostando parte delle attività dalla Cina. Blocchi dovuti alla pandemia e scarsità di risorse avrebbero anticipato i tempi, portando il gigante di Cupertino a diversificare la realizzazione degli ultimi iPhone 14 nel secondo più grande mercato di smartphone al mondo, dietro proprio alla Cina. Il partner principale resta Foxconn, che ha dedicato una linea di assemblaggio iPhone nello stabilimento di Sriperumbudur, vicino a Chennai. Le unità prodotte localmente saranno in vendita nel paese per la fine dell'anno.\n\nGli analisti stimano che Apple trasformerà l'India in un centro di produzione globale di iPhone entro il 2025, riducendo lentamente la sua dipendenza dalla Cina, dove produce la stragrande maggioranza dei telefonini da oltre un decennio. In un rapporto all'inizio di questo mese, gli analisti di JP Morgan hanno affermato che Apple sposterà il 5% della produzione globale di iPhone 14 in India già alla fine del 2022, arrivando a produrre nel paese il 25% di tutti gli iPhone in catalogo, in tre anni. Anche se Apple detiene una piccola quota di mercato in India, il produttore ha ampliato i suoi investimenti negli ultimi cinque anni, aprendo una Apple Store online nel 2020 e ponendo le basi per attività fisiche. Il principale rivale, come nel resto del mondo, resta Samsung, che ha già identificato l'India come un polo manifatturiero globale chiave, creando una delle sue più grandi fabbriche nel paese.\n\nXiaomi, il primo marchio di smartphone in India, già assembla alcuni modelli nelle fabbriche locali mentre Google prevede di farlo entro i prossimi mesi.",
    "Pakistan al collasso dopo le inondazioni: gli aiuti di Cina e India in cambio di maggiore influenza su Islamabad": "Le catastrofiche inondazioni che hanno colpito il Pakistan, devastando le aree rurali ed uccidendo almeno millecinquecento persone, hanno minato il sistema produttivo del Paese. Ottocentomila capi di bestiame sono stati travolti dai flussi d’acqua e hanno perso la vita, il settanta per cento delle coltivazioni di cipolle, frumento e riso è andato distrutto, le infrastrutture chiave come strade e ferrovie sono state cancellate nelle popolose regioni centro meridionali ed il tasso d’inflazione, che prima del disastro aveva toccato il 24 per cento, ha già superato il 500 per cento per alcune categorie di beni. Il settore agricolo contribuisce alla formazione del 25 per cento del prodotto interno lordo pakistano ed il suo collasso provocherà una forte recessione, una grave penuria di prodotti alimentari sul mercato interno e la loro mancata esportazione verso l’estero. Le inondazioni, come confermato da uno studio scientifico citato dalla National Public Radio statunitense, sono chiaramente legate al surriscaldamento climatico e le province che sono state colpite più duramente hanno sperimentato un volume di precipitazioni otto volte maggiore rispetto a quello abitualmente atteso nel mese di agosto, che è anche stato il più piovoso dal 1961 ad oggi. Il cambiamento climatico non è stato però l’unico fattore scatenante, dato che milioni di pakistani vivono in zone soggette ad inondazioni dove i sistemi di drenaggio sono carenti ed antiquati. Il loro ammodernamento, unito al rinforzo di ponti e strade, potrebbe prevenire danni catastrofici in futuro.\n\nIl primo ministro Shehbaz Sharif ha chiesto a tutti i paesi del mondo di aiutare quanto più possibile il Pakistan perché “ci sono discrepanze”, come ricordato dal Wall Street Journal, tra quanto è stato promesso e quanto è stato ricevuto. Le autorità hanno reso noto di aver bisogno di un miliardo di dollari solamente per erogare gli aiuti più urgenti. Il ministro delle Finanze Miftah Ismail ha ventilato l’ipotesi di autorizzare il commercio di vegetali con la rivale India mentre Sharif ha reso noto di avere aperto colloqui con la Russia per importare grano da Mosca evitando, però, di violare le sanzioni occidentali imposte in seguito all’invasione dell’Ucraina. “Abbiamo ricevuto un’offerta da parte loro e stiamo negoziando” ha dichiarato Sharif, per poi concludere affermando che “abbiamo bisogno di nutrire la nostra popolazione”. Dopo il ritiro degli Stati Uniti dall’Afghanistan Islamabad, secondo quanto riferito da un’analisi di The Diplomat, ha ritenuto che la Russia potesse fornire la migliore tutela ai suoi interessi in Asia Centrale e Meridionale. Il Pakistan ha apprezzato che la Russia abbia mediato nel Nagorno-Karabakh ed anche l’intervento delle forze guidate dal Cremlino in Kazakhstan per garantire la sopravvivenza del governo in carica. Questi due eventi hanno fornito forti evidenze sul fatto che la Russia sia il garante della sicurezza dell’Eurasia e che le prospettive geo-economiche del Pakistan ne possano trarre beneficio. Pakistan e Russia condividono, poi, lo stesso obiettivo in Afghanistan: la formazione di un governo inclusivo a Kabul.\n\nLa crisi può diventare, per Islamabad, un test per verificare il successo della sua più ardita scommessa di politica estera degli ultimi anni: rimpiazzare gli Stati Uniti con la Cina come principale partner internazionale. I primi dati sembrano evidenziare che questo azzardo non abbia pagato. La Cina possiede un terzo del debito estero del Pakistan, ma non ha accennato alla possibilità di cancellazioni dopo aver erogato, negli ultimi anni, una serie di prestiti. Pechino ha promesso un pacchetto di assistenza pari a 57 milioni di dollari ma questi sforzi impallidiscono di fronte a quanto fatto dagli Stati Uniti in occasione delle inondazioni del 2010, quando l’aiuto americano raggiunse gli 1.3 miliardi di dollari e rimase significativo anche nei due anni successivi. Le organizzazioni non governative cinesi non si sono dimostrate rapide e pronte ad intervenire. Cina e Pakistan hanno stretto i rapporti diplomatici nel 1951 e da allora hanno instaurato un rapporto stretto e reciprocamente vantaggioso. Il Pakistan è stato una delle prime nazioni a riconoscere la Repubblica Popolare Cinese nel 1950 ed è rimasto un alleato durante il periodo di isolamento internazionale di Pechino negli anni Sessanta e Settanta. La Cina ha fornito al Pakistan assistenza significativa in ambito militare e tecnico, incluso il trasferimento di tecnologia ed equipaggiamento nucleare. La fornitura di equipaggiamento militare avanzato al Pakistan da parte della Cina ha suscitato preoccupazioni a Washington e Nuova Delhi in merito alle implicazioni geostrategiche di questa partnership.",
    "Perché il calo dell'export di carbone in India è un brutto segnale per Putin": "A settembre si prevede un calo del 30% delle esportazioni carbonifere verso New Delhi, per effetto dell'embargo europeo e di problemi logistici. È un indicatore dell'efficacia delle sanzioni sul petrolio, che partiranno da dicembre. Gli anni d'oro dell'export russo potrebbero essere ormai alle spalle\n\nA luglio la Russia era diventata la terza fornitrice di carbone dell’India, con un aumento di esportazioni del 20% rispetto al mese precedente. Prima della guerra la Russia era la sesta fornitrice dopo Indonesia, Sud Africa, Australia, Stati Uniti e Mozambico di un paese affamato di carbone per la sua siderurgia e per la produzione di energia elettrica (generata per il 70% dal carbone). Con lo scoppio della guerra, il progressivo embargo europeo al carbone russo e i forti sconti che Mosca è stata costretta a offrire, le importazioni di New Delhi sono esplose. Ora però sta succedendo qualcosa di diverso.\n\nScrive il Kommersant, il principale quotidiano economico-finanziario russo, che a settembre si prevede una riduzione del 30% delle esportazioni di carbone in India. Le ragioni del calo sono plurime e non riguardano una cambiamento nella convenienza reciproca dei due paesi, ma problematiche tecniche. In primo luogo, il lungo periodo di attesa per le navi. In secondo luogo, tema collegato, l’aumento della congestione sulle rotte marittime intorno agli stretti danesi che collegano il Baltico al Mare del nord, particolarmente trafficati in questo periodo di riorganizzazione delle forniture con l’arrivo in Europa di navi che trasportano Gnl, petrolio e prodotti raffinati. La Russia esporta carbone in India dai porti dell’estremo oriente, ma anche dal porto sul Baltico di Ust-Luga, che è uno dei più importanti terminali per il carbone. Questo hub vicino all’Estonia, inaugurato da Vladimir Putin nel 2011, aveva l’obiettivo di evitare il trasporto dei carichi attraverso gli stati baltici (un po’ con la stessa logica del gasdotto Nors Stream per tagliare fuori l’Ucraina), ma i mercati di destinazione erano principalmente i paesi del nord Europa. Con l’embargo sul carbone dell’Unione europea scattato dal 10 agosto, ma le importazioni si erano già ridotte nei mesi precedenti, le navi in partenza da Ust-Luga devono fare un po’ il giro del mondo per arrivare in India. Alla congestione e alle rotte più lunghe, si aggiunge un’altra complicazione: il rifiuto da parte delle società occidentali di assicurare le navi di carbone russe sempre a causa delle sanzioni.\n\nInsomma, alla Russia servono sempre più navi e per più tempo, ma ne trovano sempre di meno disponibili: se prima della guerra le società carbonifere russe avevano accesso al 100% del trasporto globale di merci, ora la quota è crollata al 30%. Il governo russo sta tentando, insieme agli esportatori e alla Banca centrale russa, per creare una propria assicurazione. Ma gli ostacoli non sono pochi. Naturalmente il carbone rappresenta una quota minoritaria delle esportazioni e delle entrate fiscali della Russia, ma può essere un indicatore dell’efficacia dell’embargo e delle sanzioni introdotte in anticipo rispetto al petrolio e ai prodotti raffinati (in vigore da dicembre), che sono invece la principale fonte di reddito per il Cremlino. Gli ostacoli nel reperimento di navi, sui tempi di percorrenza e sulle assicurazioni valgono allo stesso modo per l’export il greggio, che proprio come il carbone la Russia sta riorientando verso l’Asia.\n\nQualche segnale si è iniziato a vedere già ad agosto. Ma l’impatto più forte ci sarà nei prossimi mesi. L’Agenzia internazionale dell’energia (Iea) prevede per la Russia una riduzione del 17% della produzione petrolifera a febbraio, quando sarà entrato in vigore l’embargo europeo sul petrolio e prodotti petroliferi. Per Mosca vuol dire 1,9 milioni di barili al giorno in meno. Oltre all’effetto sui volumi potrebbe esserci anche un effetto sui prezzi dato dal price cap proposto dal G7, che anche se non accettato da paesi come l’India e la Cina per non rovinare gli affari con la Russia può diventare nelle loro mani uno strumento di pressione per ottenere da Mosca sconti maggiori.\n\nTra lo stop alle forniture di gas all’Europa e l’impossibilità di spostare quei volumi in Asia per mancanza di gasdotti, l’embargo occidentale su carbone e petrolio, il price cap del G7, la riduzione dei prezzi del greggio per la frenata dell’economia globale, sembra che gli anni d’oro dell’export russo siano ormai alle spalle. Forse non sarà sufficiente a far collassare l’economia, ma il regime e la macchina militare di Putin avranno meno risorse a disposizione.",
    "L’India diventa la quinta economia del mondo e nel 2029 potrebbe diventare la terza": "di Giuseppe De Santis –\n\nLa crescita economica della Cina attira molta attenzione, dal momento che la sua potenza economica ha importanti conseguenze geopolitiche impossibili da non considerare. Mentre la crescita cinese da qualche tempo arranca, quella indiana va a gonfie vele, una delle economie che più cresce al mondo con il 6 – 7% del Pil, dato che sembra essere destinata a mantenere anche per i prossimi anni.\n\nGrazie a questi buoni risultati ottenuti grazie a una robusta domanda interna nel quarto trimestre del 2021, l’India ha superato la Gran Bretagna diventando la quinta economia del mondo dopo USA, Cina, Giappone e Germania, posizione destinata a rimanere tale anche nei prossimi anni.\n\nSolo dieci anni fa l’economia indiana era l’undicesima in termini di valore del Pil, e il fatto che adesso è diventata la quinta economia globale la dice lunga sugli effetti positivi delle politiche economiche adottate dal governo indiano che, iniziate negli Anni ’90, hanno permesso a questo gigante asiatico di crescere.\n\nOvviamente la strada per diventare un paese sviluppato è ancora molto lunga, ma secondo stime fatte dalla State Bank of India se i tassi di crescita rimangono invariati anche nei prossimi anni, nel 2029 l’India potrebbe diventare la terza economia globale dopo USA e Cina.\n\nOvviamente tante cose potrebbero accadere nei prossimi sette anni, ma per ora il governo indiano rimane ottimista, anche alla luce del fatto che diverse industrie ad alta tecnologia demoralizzeranno nel paese, tra cui la Apple per la produzione dell’iPhone 14.\n\nGli effetti di questa crescita economica già iniziano a vedersi con un aumento della presenza indiana in Africa, con l’istallazione di rapporti di partenariato ed investimenti nei vari paesi.",
    "Zambia. Il governo guarda all’India per costruire fabbriche di medicinali": "di Giuseppe De Santis –\n\nCon un indice medio del 7% l’India è il paese che sta crescendo di più nel mondo e questo ha portato il gigante asiatico a diventare la quinta economia del mondo. superando la Gran Bretagna.\n\nAl pari della crescita economica aumenta anche l’influenza politica e non a caso negli ultimi mesi l’India si è promossa in Africa come degno concorrente della Cina e ha firmato accordi commerciali con diversi stati africani.\n\nOltre ad essere un paese influente l’India sta diventando per alcuni paesi del Continente nero un modello da studiare e imitare, e a tale proposito va notato il caso dello Zambia, un paese che sta cercando l’aiuto del gigante asiatico per costruire la sua prima fabbrica di medicinali.\n\nAl momento in Zambia non ci sono industrie farmaceutiche e per tale motivo cerca l’assistenza dell’India, un paese in via di sviluppo che e’ il maggior produttore mondiale di farmaci generici.\n\nAl momento lo Zambia importa quasi tutti i medicinali che consuma dall’India, ma il governo di Lusaka sta lavorando con le autorità indiane per finanziare la costruzione di fabbriche di medicine nel paese africano e permettere agli esperti indiani di affiancare quelli zambiani al fine di favorire il trasferimento di importanti conoscenze medico-scientifiche attraverso un programma che permetta agli studenti di medicina zambiani di specializzarsi in India.\n\nAl momento sono molti i malati zambiani in cura negli ospedali indiani, ma con questi accordi il governo punta a rendere possibili le cure in patria.",
    "Scomparsa 10 anni fa in India: caso chiuso, ma il mistero sulla sorte di Katia Mores rimane": "ARSIÈ (BELLUNO) - Dopo 3 anni di indagini suppletive sul caso della bellunese scomparsa in India e quasi 10 anni di ricerche, il caso viene chiuso. Katia Mores originaria di Arsié e residente a Padova, oggi avrebbe 60 anni. Ne aveva 50 quando sparì dopo essere arrivata a Puttaparthi il 26 Febbraio 2013: da allora si sono perse le sue tracce, i genitori non l'hanno più sentita e dopo quel giorno non c'è stato alcun movimento bancario. La storia ha assunto i contorni di un giallo quando si è venuti a sapere che Katia dormiva nell'appartamento dove ha vissuto anche Toni Anna Ludgate, una turista derubata e uccisa nel 2014. È allora che è caduta definitivamente l'ipotesi di scomparsa volontaria e si è pensato ad un omicidio legato alla attività commerciale che la bellunese voleva aprire o a una rapina finita male, visto che aveva con sé 3mila euro.\n\n\n\nLA RICERCA\n\nI genitori l'hanno cercata a lungo, mettendo in palio anche una ricompensa di 50mila euro per chiunque avesse dato notizie della figlia: purtroppo nessuno ha risposto. Essendo molto anziani volevano morire in pace, sapendo cosa fosse accaduto alla loro ragazza. Mamma Gina Burani, classe 1936, non ce l'ha fatta: è deceduta l'anno scorso. Resta in vita papà Giacomo Mores, classe 1934. Non si arrende e ci spera ancora, anche se il prossimo anno potrà richiedere al Tribunale di Padova la morte presunta della figlia, tramite l'avvocato Roberta Resenterra di Feltre, che li assiste la famiglia dal primo giorno.\n\n\n\nLA SCOMPARSA\n\nQuello che è stato ricostruito nella denuncia di scomparsa della bellunese ha i contorni di un vero e proprio mistero. Katia Mores, figlia dei coniugi di Arsiè tornati dopo una vita di lavoro in Svizzera, viveva a Padova nell'appartamento di via Bramante 2 A. Lavorava come commessa nel negozio la Pantera di via Zabarella, ma quando l'attività chiuse i battenti, a fine 2012, si prese una pausa di riflessione: raccolse i denari che aveva e decise di partire per l'India. Aveva una passione per il santone indiano Sai Baba: il 26 febbraio del 2013 si imbarca su un volo di linea Emirates da Venezia e sbarca a Bangalore (India). «Resterò in India due mesi», aveva detto alle amiche. In realtà dal giorno dopo il suo arrivo, il 27 febbraio 2013, non si hanno più notizie. Uccisa a scopo di rapina? In realtà i misteri sono tantissimi: dall'amico che si fa vivo e spiega che nel precedente viaggio qualcuno stava sorvegliando Katia. Da informatori arrivati persino dalla Russia che sui social dicevano: «Katia è morta». Fino all'amico della donna, un tibetano di nome Timba Wangtun (detto Baba) che aveva un negozio in Chittravati Road a Puttaparthi, l'ultimo che l'avrebbe vista, ma che sarebbe sparito nel nulla.\n\n\n\nL'INCHIESTA\n\nFin da subito la famiglia, di fronte all'immobilismo della polizia indiana e della Farnesina, assoldò un detective privato per cercare di far luce sulla scomparsa della donna. Poi anche il detective lasciò perdere perché ricevette minacce. Da allora passarono 6 anni e solo nel 2019 la polizia indiana iniziò ad indagare, sollecitata dall'ambasciata dopo la denuncia di scomparsa, presentata dai parenti nel 2016. «Tre anni fa - racconta l'avvocato Roberta Resenterra - la polizia indiana si era messa in contatto con me per sapere se Katia era tornata in Italia, e due anni fa mi aveva inviato un questionario per avere ulteriori informazioni sulla scomparsa».\n\n\n\n«IRREPERIBILE»\n\nDa allora ci sarebbero stati tre anni di indagini della polizia indiana, ma il quadro non è cambiato. «Il 21 settembre - spiega l'avvocato Resenterra - la polizia mi ha comunicato che nonostante tre anni di indagini, dal 2019 al 2022, non è emerso alcun elemento utile e pertanto il caso viene trattato come una persona undetectable, cioè irreperibile, e le indagini saranno riaperte solo se dovesse emergere qualche nuovo elemento utile».",
    "India. Prosegue l’ammodernamento della forza navale militare": "di Giuseppe de Santis –\n\nSettimana scorsa l’India ha varato la INS Vikrant, una portaerei costata 3,7 miliardi di dollari, interamente costruita da aziende indiane. La cosa rappresenta una novità nella strategia militare indiana, dal momento che in passato le forze armate indiane concentravano la loro attenzione ai confini con la Cina e il Pakistan, dal momento che li si trovano territori che i tre paesi si contengono. L’espansione politica e militare della Cina, che conta su una potente flotta ha tuttavia spinto Nuova Delhi a riconsiderare le proprie scelte politiche e a prestare maggiore attenzione a ciò che accade negli oceani Indiano e Pacifico.\n\nA preoccupare le autorità indiane non è tanto la grandezza della flotta cinese, bensì il fatto che compagnie cinesi stanno acquistando o prendendo in affitto per lunghi periodi porti in paesi lungo l’Oceano Indiano stabilendo rotte dove transitano navi della marina militare cinese.\n\nOvviamente la Cina nega che questi porti abbiano una funzione militare, tuttavia il governo indiano ha pensato di non rimanere a guardare e per proteggere le proprie aree di interesse ha deciso di aumentare gli investimenti nel settore navale.\n\nAl momento sono in costruzione altre due portaerei nonché dodici sottomarini di cui sei nucleari, ma questa corsa all’ammodernamento e all’espansione della flotta militare indiana sta incontrando diversi ostacoli.\n\nInfatti anche se queste navi, portaerei e sottomarini sono costruite da società indiane, la maggior parte dell’equipaggiamento delle forze armate indiane è importato dalla Russia, e vista la situazione internazionale questo può rappresentare un problema. Non a caso l’India cerca in tutti i modi di restare in buoni rapporti con la Russia, e si è astenuta anche alla risoluzione Onu di condanna dell’aggressione all’Ucraina.",
    "Orrore in India, 12enne in condizioni critiche dopo stupro di gruppo: gli aggressori sono minorenni": "Orrore in India, 12enne in condizioni critiche dopo stupro di gruppo: gli aggressori sono minorenni Un ragazzo di 12 anni sarebbe stato violentato a Delhi da tre minorenni, tra cui un parente, e poi picchiato brutalmente con dei mattoni. La denuncia della famiglia: “Potrebbe non farcela”.\n\nA cura di Ida Artiaco\n\nUn bambino di 12 anni versa in condizioni critiche dopo essere stato vittima di uno stupro di gruppo in India.\n\nStando a quanto riferisce la Cnn, che cita una denuncia presentata dalla famiglia del ragazzo alla Commissione per le donne di Delhi (DCW), tra gli aggressori, in tutto tre e tutti minorenni, ci sarebbe anche un parente della vittima, come ha confermato il vice commissario della polizia Sanjay Sain.\n\nLa presunta aggressione sarebbe avvenuta nel quartiere nord-orientale di Seelampur il 18 settembre scorso, ma non è stata denunciata fino al 22 settembre, secondo le dichiarazioni della polizia e della DCW, autorità nominata per indagare su questioni riguardanti la sicurezza e l'incolumità delle donne ai sensi della legge di Delhi.\n\nIndagini sono in corso, mentre due degli accusati sono stati arrestati, ha detto Sain in una dichiarazione video.\n\n\"I tre accusati provengono dalla stessa comunità, erano vicini di casa\", ha detto il vice commissario, aggiungendo che uno degli uomini era imparentato con la vittima.\n\nNon solo. Oltre ad essere stato violentato, il ragazzo sarebbe stato aggredito con una asta e picchiato brutalmente con dei mattoni, come hanno denunciato i genitori.\n\n\"Il ragazzo non è in buone condizioni e potrebbe non farcela\", ha detto al telefono con il presidente della DCW Swati Maliwal a Galileus Web quando gli è stato chiesto delle sue condizioni attuali.\n\nNon è questa la prima volta che in India si verificano aggressioni del genere. Anzi, le proteste contro l'elevata incidenza di aggressioni sessuali, in genere contro donne e ragazze, sono diventate all'ordine del giorno negli ultimi anni.\n\nTra gli episodi da ricordare, lo stupro di gruppo e l'omicidio della studentessa di medicina Nirbhaya – uno pseudonimo dato alla vittima, che significa \"senza paura\" – nel 2012 sempre a Delhi che ha spinto milioni di donne a chiedere pene più severe per i colpevoli.\n\nNirbhaya ha subito ferite orribili dopo essere stata violentata e aggredita con sbarre di ferro, secondo i documenti del tribunale. È morta due settimane dopo l'attacco in un ospedale di Singapore.",
    "Ucraina, India chiede di riprendere \"dialogo e diplomazia\"": "Il ministro degli Esteri indiano, Subrahmanyam Jaishankar, nel suo intervento all'Onu ha rivolto un appello al \"dialogo e alla diplomazia\" per trovare una soluzione alla guerra in Ucraina.\n\n\"Mentre il conflitto in Ucraina infuria, ci viene spesso chiesto da che parte stiamo. E la nostra risposta, ogni volta, è diretta e onesta. L'India è dalla parte della pace e lì resta\", ha dichiarato il rappresentante di New Delhi all'Assemblea Generale.",
    "In India tempesta perfetta su scuola e case famiglia ‘made in Bologna’": "BOLOGNA – Travolti dal “disastro perfetto”. La pandemia prima, la guerra poi e ora inflazione e stangata sulle bollette si sono abbattute su scuole e case famiglia attive in India ma ‘Made in Bologna’. È dal 1996 che un’organizzazione di Bologna, Namaste, opera in due Stati del sud del paese asiatico, Kerala e Tamil Nadu, aiutando circa centinaia di bambini e bambine ad andare a scuola e sfamarsi. Da fine 2021, però, si è acceso un campanello d’allarme: il calo delle donazioni che di recente ha iniziato ad allarmare l’associazionismo sanitario (fino a poco tempo fa, invece, col Covid aveva visto salire le raccolte fondi) su Namaste si è ‘sentito’ prima. I sostegni a distanza sono iniziati a calare da un anno circa. “Chi ha seguito un ragazzo fino a farlo diventare grande e a permettergli di andare all’Università in India, con cifre sui 20 euro al mese, alla proposta di iniziare un nuovo percorso con un altro bimbo ora ci dice ‘Bellissimo, grazie, ma non ce la faccio più”. È solo una delle risposte che Claudine Tissier, presidente di Namaste, e Fabio Campo, volontario, raccolgono sempre più spesso. L’effetto della ‘tempesta perfetta’, appunto: “Il disastro perfetto: un domino di cose negative”.\n\nCOVID E GUERRA HANNO TAGLIATO LA GENEROSITÀ\n\nCovid e guerra hanno tagliato la raccolta fondi “ed eroso la sensibilità alla generosità”; in India l’inflazione è schizzata del 5-7% e il cambio euro-rupia è diventato sfavorevole; la pandemia ha bloccato i viaggi di Claudine e Fabio ma anche e soprattutto dei volontari che, una volta tornati, innescano un virtuoso passaparola sull’importanza di scuole, case famiglia, doposcuola e l’attività di imprenditoria femminile (sartoria). “Una cassa di risonanza fondamentale. Una volta, il solo racconto di una volontaria ha portato una donazione di 15.000 euro… ”, tantissimi soldi “quando ora si fatica a trovarne da 20 euro. E con 20 euro- dice Fabio parlando alla ‘Dire’- in India oggi ci compro molto meno riso di due mesi fa”. In Italia invece la ‘botta’ sui costi è arrivata dagli adempimenti della riforma del Terzo settore: certificare un bilancio costa fino a 2.500 euro.\n\nLA RICERCA DI NUOVI VOLONTARI E DI ‘PIAZZE’ PER FARSI CONOSCERE\n\n“Sentiamo che in giro c’è anche meno fiducia nelle associazioni e sentiamo di associazioni che decidono di gettare la spugna…”. E Namaste? Domenica scorsa ha riunito a Bologna sostenitori e amici, “per rimotivarci, per sentirci meno soli”, e decidere cosa fare. Il Covid ha stoppato la presenza dei banchetti di Namaste e allora la prima richiesta che si è deciso di lanciare è: “Chi fa eventi che ci potrebbero ospitare per farci conoscere e raccontare ciò che facciamo? Anche solo per trovare nuovi volontari” che a loro volta possono (ora sì) andare in India a toccare con mano i progetti o moltiplicare le occasioni di raccolta fondi.\n\nI POTENZIALI PROGETTI\n\nUn progetto coinvolge le scuole delle superiori: “Se una classe di 25 alunni adottasse uno studente coetaneo indiano, con un euro a studente ogni mese si sostiene la sua istruzione”, spiega Claudine. Poi c’è un mercatino dell’usato di Ferrara che sarebbe disposto a fornire parte dei materiali che ha per una vendita di beneficenza pro Namaste, “ma avremmo bisogno di qualcuno che a Bologna o in altre città ci fornisse uno spazio, anche solo per una volta al mese”, dice Sara Pambianchi che collabora con Namaste. Si sta studiando anche una campagna di raccolta fondi sotto Natale ma anche di suggerire un appoggio al progetto per dare lavoro come sarte alle donne indiane. Ma soprattutto si vogliono salvare le attività per i bimbi.\n\nLE CASE FAMIGLIA, IL DOPOSCUOLA E LE ALTRE ATTIVITÀ PER I BAMBINI\n\n“Le nostre case famiglia sono davvero dei gioielli, apprezzate dalla comunità locale: decidiamo e gestiamo noi direttamente la destinazione di ogni singola rupia, non le affidiamo ad altre organizzazioni. Conosciamo ogni ospite, la sua storia, sappiamo che sono felici, che crescono e arrivano all’Università…”, racconta Claudine. Le scuole dell’infanzia (in inglese) di Namaste sono gratuite (accolgono quasi 100 alunni in aree estremamente povere senza servizi educativi): spesso sono l’unica chance di andare a lezione senza fare ogni mattina 30 chilometri a piedi. I doposcuola sono molto diffusi: con classi da un insegnante e 50 alunni, al pomeriggio sono un luogo fondamentale per fare i compiti, ripassare, non restare indietro. Ma si pagano, mentre con Namaste (quello di Arikil ad esempio è intitolato ad un giovane alunno bolognese) sono gratis e hanno funzionato anche con il Covid. Delle sei case famiglia (ospitano 113 bimbi), quattro accolgono bimbi in situazione familiare delicata o a rischio, altre due i ragazzini che vivono nelle foreste, i ‘Tribal’,e che altrimenti non potrebbero andare a scuola vivendo lontano da tutto.\n\n“NON VOGLIAMO ABBANDONARE I PROGETTI ANCHE SE SIAMO IN PERDITA”\n\n“Queste attività ci costano molto di più di quello che raccogliamo, ma non possiamo dire ‘abbiamo finito i fondi, vi mandiamo a casa…’. Anzi, con il passare degli anni l’India ci ha chiesto progetti di maggiore qualità, con attività sportive o per il benessere psicologico dei giovani: anche questo ha dei costi, senza dimenticare gli stipendi del nostro personale indiano che abbiamo assunto per dare anche a loro un equo compenso e una via di uscita dalla povertà”, spiega Claudine. E come si fa? “Con le bollette che in Italia decuplicano è dura…“, risponde. Quindi… “L’India si appresta a diventare la quinta potenza economica mondiale, eppure i suoi poveri, nel tempo, restano poveri. Anche se non è facile operare là, e non sempre viene agevolato lo sforzo di cooperazione, non ce la sentiamo di abbandonare questi progetti: la gente diventerebbe semplicemente ancora più povera”, dice Claudine.\n\nLe notizie del sito Dire sono utilizzabili e riproducibili, a condizione di citare espressamente la fonte Agenzia DIRE e l’indirizzo www.dire.it",
    "Cina, India e Turchia: qual è il loro gioco?": "Erdogan il più attivo: «La Crimea va restituita»\n\nMostra segni di impazienza Recep Tayyip Erdogan dopo le ultime uscite di Vladimir Putin. A New York il presidente turco ha messo in chiaro che non riconoscerà i referendum che la Russia sta tenendo nei territori occupati in Ucraina e ha anche ricordato che Ankara ha sempre considerato illegale l’annessione della Crimea che dovrebbe essere restituita ai «legittimi proprietari».",
    "India, sei arresti per stupro e uccisione di due sorelle - Asia": "(ANSA) - NEW DELHI, 15 SET - Sei uomini sono stati arrestati oggi nel villagio dell'Uttar Pradesh dove ieri due sorelle, di 16 e 17 anni, sono state trovate senza vita, appese ad un albero. Secondo la polizia, che ha dato la notizia dei fermi, entrambe le ragazze sono state violentate e brutalizzate da più di un aguzzino prima di venire appese all'albero.\n\nLa notizia dell'ennesimo stupro di gruppo, diffusa ieri, ha creato ulteriore indignazione quando si è appreso che le due ragazze provenivano dalla casta dei Dalit, gli ex intoccabili, i più svantaggiati nella rigida, e apparentemente immodificabile, piramide sociale del paese. Uno degli accusati, armato di pistola, ha sparato alcuni colpi prima di essere fermato dagli agenti, ed è rimasto ferito lui stesso nello scontro.\n\nDue giorni fa, i familiari delle ragazze avevano denunciato che tre uomini di un villaggio vicino, sempre del distretto di Lakhimpur Kheri, le avevano rapite in pieno giorno. I genitori disperati avevano organizzato un sit-in ad un incrocio stradale, a pochi chilometri dalla loro abitazione, chiedendo l'arresto dei colpevoli.\n\nSecondo la legge indiana, gli accusati rischiano la pena di morte, perché le vittime erano minorenni. (ANSA).\n\n",
    "India: la sua corsa non si ferma, dove la Tigre trae la sua forza": "Mentre lo spettro della recessione incombe sulle principali economie mondiali, Stati Uniti ed Europa in primis, ci sono alcune aree che non stanno reagendo in maniera così negativa all’attuale contesto di mercato, caratterizzato da inflazione alta, tensioni geopolitiche e inasprimento delle politiche monetarie. Basta guardare alla performance dell’India, che si appresta a chiudere il 2022 con una crescita del 7,4%, secondo le ultime previsioni del Fondo Monetario Internazionale. Si tratterebbe del ritmo di espansione più elevato, persino maggiore di quello della Cina. Come è possibile? A spiegarlo è Praveen Jagwani, Ceo di UTI International: “La ragione principale si trova nel fatto che l’economia indiana si basa sulla domanda interna, quindi non è soggetta a shock esterni, come la recessione globale e l’inflazione, al contrario di tutti quegli Stati che invece basano la loro economia su fattori esterni, come esportazione e turismo”. In effetti, ben il 60% del Prodotto interno lordo (Pil) dell’India deriva proprio dal consumo interno.\n\nIn particolare, Jagwani, individua tre principali fattori che stanno sostenendo, e continueranno a farlo nel prossimo futuro, l’economia indiana e così anche il suo mercato azionario:\n\n\n\n\n\n1. Crescita costante della classe media\n\nL’Università delle Nazioni Unite ha provato, attraverso vari studi sul campo, che aiutare coloro che si trovano alla base della piramide sociale a liberarsi dalle catene della povertà è necessario affinché l’intero paese possa godere di una economia in crescita. Tre sono, solitamente, i settori che rendono questo processo possibile, ovvero che stimolano lo sviluppo di una nuova classe media, originata dal basso: riforme agrarie, sviluppo rurale e capitalizzazione di Borsa. “Per quanto riguarda l’India – spiega Jagwani – se, da un lato, vi sono stati veramente pochi passi avanti per quanto riguarda l’implementazione di riforme agrarie, dall’altro riforme di inclusione finanziaria sono risultate un successo”. Questo processo è stato fondamentale nel creare una nuova classe media. Secondo Brookings Institution, la middle class indiana cresce ogni anno del 6%, un ritmo imbattuto su scala globale.\n\n\n\n\n\n2. Cultura degli investimenti più matura\n\n“Con l’aumento del reddito personale, la classe media non solo ha aumentato le spese per beni durevoli, viaggi o ristoranti, ma ha anche iniziato a investire”. Secondo Jagwani questa è una delle caratteristiche principali che stanno alla base dello sviluppo indiano. La maggior parte delle banche in India offre piani di investimento sistematico (Systematic Investment Plans, Sip), che prevedono un investimento mensile regolare, anche di basso valore, in una serie di fondi. Solo nell’ultimo anno finanziario (da aprile 2021 a marzo 2022), più di 27 milioni di nuovi investitori hanno investito in queste formule, quasi il doppio rispetto ai 14 milioni dell’anno precedente. Nel giro di poco gli investimenti sono passati da 1,12 miliardi di dollari al mese a oltre 1,54 miliardi, con un aumento del 34%. Questo processo è fondamentale per l’economia nazionale: da un lato aiuta la classa media a costruire una cultura famigliare basata sul risparmio e dall’altra migliora l’indipendenza finanziaria dell’India.\n\n\n\n\n\n3. Sicurezza alimentare intatta\n\nNell’attuale contesto di conflitto tra Russia e Ucraina, che ha spinto alle stelle i prezzi di energia e di alcuni prodotti alimentari, l’India rappresenta una eccezione positiva: i prodotti agricoli indiani sono abbastanza per nutrire l’intera popolazione. Un aspetto che limita anche le pressioni inflattive, al contrario di quanto accade negli Stati Uniti o in Europa. E nonostante l'inadeguatezza delle infrastrutture di stoccaggio e di transito del paese (da migliorare), che provoca lo spreco di una grande quantità di cibo (circa il 40%), l'India butta via meno cibo pro capite di tutti i Paesi sviluppati.\n\n\n\n\n\nIn conclusione, il segreto dell’India sta proprio nella prosperità comune, ovvero nell’obiettivo di far uscire dalla povertà un numero crescente di persone per farle entrare nella classe media. Questo il traguardo da perseguire, secondo Jagwani: “se la middle class continuerà a espandersi, continuerà anche a spendere e a investire, e così le azioni del mercato indiano aumenteranno il loro valore a beneficio degli investitori”.",
    "L’India al Forum di Samarcanda. Motivi per (non) preoccuparsi": "Narendra Modi incontrerà domani Vladimir Putin e Xi Jinping in occasione della Shanghai Cooperation Organization. Statunitensi ed europei possono dormire sonni tranquilli: Nuova Delhi non sceglierà il campo cinese. L’equilibrismo indiano tra il contenimento di Pechino e il necessario dialogo asiatico\n\nIl ventiduesimo summit della Shanghai Cooperation Organization (Sco) si aprirà domani 15 settembre 2022 a Samarcanda, Uzbekistan. L’India assumerà la presidenza della Sco alla fine di questo meeting e poi ospiterà l’edizione del 2023. Nata nel giugno 2001 come proseguo del Shanghai Five Group, l’organizzazione riunisce Cina, India, Russia, Pakistan e Iran, oltre alle quattro ex repubbliche sovietiche dell’Asia Centrale, e ai Membri osservatori Afghanistan, Bielorussia e Mongolia. Obiettivo esplicito è combattere il terrorismo e il separatismo, problemi che affliggono la vasta area, quello implicito è di creare una struttura di cooperazione e sicurezza a trazione cinese (e russa, almeno fino all’intervento in Ucraina).\n\nIn Occidente si è acceso un dibattito che si concentra principalmente sulle preoccupazioni di un avvicinamento indiano a Mosca e a Pechino, nel delicato momento geopolitico che stiamo vivendo. Tanvi Madan, direttrice dell’India Project del Brookings Institute, ha recentemente twittato alcuni commenti sulla vicenda, sostanzialmente invitando alla calma ed spiegando qual è il ruolo di Nuova Delhi nella Sco.\n\nTra i principali fattori a favore della presenza indiana, la studiosa indica il vantaggio del poter sedere nella stessa stanza quando i partner discutono di Afghanistan, così come di relazioni russo-cinesi. Inoltre un’uscita del Paese dal forum lascerebbe la piattaforma in mano ai due rivali: Cina e Pakistan.\n\nPer quanto riguarda i punti a sfavore della permanenza nella Sco vi è sicuramente il fatto che Pechino e Mosca guardano all’Organizzazione in chiave sempre più anti-occidentale, mentre l’India ha assolutamente bisogno dei paesi europei e degli Stati Uniti per sostenere il proprio sviluppo economico e tecnologico e per migliorare il proprio status internazionale, oltre a considerare il rapporto con l’America la sua carta contro l’espansionismo cinese.\n\nA proposito di assertività cinese, Nuova Delhi fa naturalmente parte anche del Quadrilateral Security Dialogue (Quad), l’alleanza securitaria a trazione americana che riunisce Stati Uniti, Giappone, India e Australia. Una contraddizione? Secondo Madan, no. La posizione di Nuova Delhi non è di equidistanza rispetto alle due organizzazioni internazionali, non sono la stessa cosa.\n\nSe l’India non può rinunciare al dialogo con gli stati dell’Asia per ovvie questioni geo-politiche, lo schieramento per cui propende è evidentemente quello occidentale. Il Quad è un’intesa basata sulla convergenza degli interessi regionali dei Membri in chiave anti-cinese. Questi stessi membri non hanno dispute territoriali tra loro e le attività del forum si sono recentemente molto intensificate. Il peso attribuito da Nuova Delhi alle due organizzazioni (Quad e Sco) dimostra che le partnership indiane non sono tutte uguali. Il Paese mantiene relazioni sia con gli Usa che con la Cina, sia con Iran che con Israele e con gli stati del Golfo.\n\nGli Stati Uniti e l’Europa devono preoccuparsi di fronte alle attività indiane in seno alla Sco, o di fronte agli incontri con i vertici della Federazione Russa? No. Addirittura lamentarsi può far male, perché Xi Jinping e Putin non vedono l’ora di poter sfruttare le recriminazioni occidentali per restringere lo spazio di manovra indiano. Proprio come a Nuova Delhi non piace sentirsi dire dai russi di non entrare nel Quad, nemmeno ama che le si dica di non unirsi alla Sco.",
    "'Export Italia in India, aumento del 26% in primo semestre '22' - News dalle Ambasciate": "(ANSA) - NEW DELHI, 21 SET - Si terrà oggi, su iniziativa dell'Ambasciatore d'Italia in India, Vincenzo de Luca, un confronto online con rappresentanti di Confindustria e delle principali associazioni del comparto dell'Agrifood.\n\nIl dialogo, promosso in collaborazione con Confindustria, inaugura una serie di appuntamenti con le principali associazioni di categoria per individuare le prospettive delle aziende italiane più presenti sul mercato indiano. I prossimi settori coinvolti saranno quelli prioritari per la partnership economica tra Italia e India: il tessile, l'automotive, i macchinari, la transizione energetica. Altri incontri seguiranno tra Italia e India, con particolare attenzione all'interesse indiano per le manifestazioni fieristiche, come dimostrato dal Salone del Mobile di Milano, che ha visto il record di più di 4.000 presenze indiane.\n\n\"I dati dell'interscambio sono significativi\", ha detto l'Ambasciatore de Luca nel presentare l'iniziativa, \"il primo semestre 2022 ha visto un balzo in avanti del 26,% del nostro export, con un interscambio bilaterale pari a 7.2 miliardi di euro. Grazie a queste performance tra i Paesi Ue siamo oggi il terzo partner commerciale dell'India\".\n\nL'Ambasciatore de Luca ha sottolineato come sia necessario per il \"nostro sistema imprenditoriale e finanziario possedere gli strumenti per sfruttare il potenziale di ulteriore crescita di commercio e investimenti in India\".\n\nAll'incontro parteciperanno, dall'India, oltre a de Luca i consoli generali di Mumbai, Calcutta e Bangalore, il direttore dell'Ice Alessandro Liberatori e Gautam Bhansali, della Sace ; dall'Italia, Raffaele Langella e Giovanni Maresca per Confindustria, Alessandro Durante per Anima, Fabio Ricci per Federunacoma, Gianpaolo Crasta di Ucima,e Claudio Maffioletti della Iicci. (ANSA).\n\n",
    "India, un altro passo verso una famiglia più moderna": "Questo articolo è pubblicato sul numero 37 di Vanity Fair in edicola fino al 13 settembre 2022\n\nIn India, un caso riguardante il diritto di una donna al congedo di maternità ha permesso alla Corte Suprema di esprimersi in favore di una ridefinizione dell’idea di famiglia, riportando al centro del dibattito la questione dei diritti civili delle donne e delle minoranze di genere e sessuali. Il caso riguarda un’infermiera, Deepika Singh. Il datore di lavoro le aveva negato il congedo di maternità per il figlio biologico, sostenendo che ne avesse già beneficiato per prendersi cura dei due figli che il marito aveva avuto da un precedente matrimonio. Nel pronunciarsi a favore della donna, i giudici hanno argomentato che la famiglia può assumere varie forme di convivenza domestica che, benché atipiche, sono reali tanto quanto le loro controparti «tradizionali» e hanno diritto alla medesima protezione legale e ai benefici previsti dal welfare.\n\nLa posizione della Corte Suprema indiana sull’idea di famiglia non ha, nel caso specifico, ricadute legislative dirette. Tuttavia, riflette la voce di una porzione sempre più visibile dei movimenti per i diritti delle donne e delle minoranze di genere e sessuali nel Paese. Infatti, se spesso i fatti di cronaca in India riflettono la realtà di una società conservatrice e patriarcale, i movimenti femministi e LGBTQ+ hanno saputo mantenere alta l’attenzione su temi considerati tabù, spesso ottenendo vittorie concrete.\n\nNel 2018, per esempio, la Corte Suprema ha abolito una legge del periodo coloniale che criminalizzava l’omosessualità, riconoscendo di fatto la legittimità delle battaglie del movimento LGBTQ+ indiano. Negli ultimi anni, inoltre, diverse organizzazioni della società civile hanno avviato una campagna di sensibilizzazione sulle mestruazioni, per contrastare lo stigma di impurezza associato al sangue mestruale e le pesanti ricadute sulla vita di moltissime donne. Nel 2018 il Parlamento ha discusso, senza però approvarla, una legge che prevedeva due giorni di congedo mestruale per le donne e luoghi di riposo dedicati sul posto di lavoro. Lo stesso anno, sull’onda di una massiccia mobilitazione dei movimenti e delle organizzazioni della società civile, è stata abolita una tassa del 12% sui prodotti per l’igiene mestruale.\n\nL’impatto effettivo di queste misure si scontra però con una realtà sociale ancora molto ancorata a principi patriarcali riguardo all’onore e alla comunità, che intrecciano l’oppressione di genere a quella di casta e classe. Non a caso, attiviste e attivisti Dalit (le caste cosiddette intoccabili) e dei gruppi Adivasi (le comunità indigene) hanno mostrato come le loro vite restino ai margini delle battaglie legali per i diritti civili promosse da donne e persone queer delle classi urbane medio alte. La sentenza della Corte Suprema indiana, si colloca quindi in un più ampio percorso verso una società più inclusiva. In questo contesto, le voci delle componenti più marginalizzate all’interno dei movimenti femministi e LGBTQ+ stanno contribuendo ad ampliare e rendere più complesse le lotte contro le discriminazioni e la violenza di genere in India.\n\nPer abbonarvi a Vanity Fair, cliccate qui.",
    "Perché l’India è un problema per i produttori di smartphone": "Da tempo, l'India si sta rivelando una spina nel fianco per i produttori di smartphone proveniente dai paesi esteri, Cina in primis. Lo abbiamo visto con le numerose indagini ai danni di brand quali Xiaomi, Huawei, OPPO e vivo, che negli anni hanno subito persino casi di vandalismo ai propri danni. L'India ha anche provveduto a vietare centinaia di app, bloccare il 5G di Huawei e ZTE e rallentare l'approvazione degli smartphone cinesi, e si è persino parlato di un possibile ban degli smartphone low-cost dalla Cina.\n\nL'India avanza nuovi obblighi per l'utilizzo delle sue tecnologie a bordo degli smartphone esteri\n\nIl motivo di questo dissidio fra le parti risalgono a tensioni al confine conteso in zona Himalaya, ma non siamo qui per parlare di geopolitica. Quello di ci interessa discutere è la volontà dell'India di rendersi meno dipendente dalla Cina quando si parla di mercato tecnologico, anche quando si parla di crisi dei chip e di aiutare Apple nella sua produzione. Per farlo, il governo indiano starebbe anche richiedendo ai produttori di smartphone che operano sul suo mercato di adeguarsi all'adozione di tecnologie nazionali.\n\nCos'è il sistema NavIC\n\nMi riferisco al NavIC, acronimo che indica il sistema indiano di navigazione satellitare: così come altre nazioni, anche l'India ha una sua flotta di satelliti che forniscono copertura sul suo territorio. Il primo lancio è avvenuto nel 2013 e l'inaugurazione ufficiale è del 2018, per un costo totale di circa 281 milioni di dollari e comprende al momento 7 satelliti in orbita. Per avere un metro di paragone, ecco come attualmente si compongono gli altri sistemi di navigazione nel mondo:\n\nCina – BeiDou, 35 satelliti\n\nUSA – GPS, 31 satelliti\n\nRussia – GLONASS, 24 satelliti\n\nEuropa – Galileo, 23 satelliti\n\nGiappone – QNSS, 5 satelliti\n\nAtti vandalici in India contro i brand esteri di tecnologia\n\nQuello che l'India richiede ai produttori esteri di è di integrare la connettività NavIC sugli smartphone in commercio in India. A partire da gennaio 2023, i nuovi telefoni lanciati sul mercato indiano sarebbero obbligati a integrare l'opzione NavIC. Una richiesta che preoccupa aziende come Apple, Samsung, Xiaomi, OPPO, Realme e vivo, che si sarebbero ribellate alla decisione in quanto comporterebbe un innalzamento dei costi per i nuovi chip e componenti necessari. Senza contare il dover effettuare altri test e autorizzazioni, il ché potrebbe portare all'interruzione e/o al rinvio dei lanci già pianificati per i mesi futuri. Come afferma Binu George, dirigente indiano di Samsung, “ciò richiede modifiche alla progettazione hardware e investimenti aggiuntivi per supportare dispositivi specifici per l'India; inoltre, le aziende si sono già preparate per il lancio dei modelli nel 2024“.\n\nContinua così la spinta all'autosufficienza tecnologia da parte dell'India e del primo ministro Narendra Modi, volendo ridurre la dipendenza dai sistemi di navigazione satellitare degli altri paesi. Secondo l'India, il sistema NavIC garantisce una navigazione più accurata per la nazione e andrebbe a beneficio dell'economia interna. L'agenzia spaziale indiana ISRO fa presente che sistemi come GPS e GLONASS sono gestiti dalle agenzie di difesa americano e russo e che la loro copertura potrebbe essere interrotta per motivi politici. E Dei circa 300 modelli di telefoni in vendita in India, soltanto due dozzine supportano il NavIC, afferma sempre l'ISRO.\n\nNel frattempo, Qualcomm ha confermato di star lavorando con l'ISRO per integrare il NavIC sui suoi SoC, e lo stesso sta facendo MediaTek: il chipmaker taiwanese ha confermato che tutti i suoi SoC 5G lo supporteranno, a fronte di un costo maggiorato. Nel mentre, i produttori di smartphone starebbero spingendo affinché l'India renda operativo il sistema NavIC sulla frequenza satellitare L1 e non soltanto su quella L5, facilitandone l'integrazione sui chipset già esistenti. La risposta dell'India non è mancata, specificando che affinché ciò accada ci vorranno altri lanci di satelliti, previsti non prima di 2024 e 2025.\n\ndi GizChina con offerte e coupon esclusivi sempre diversi\n\n⭐️ Scopri il",
    "Onu: Usa, Giappone, Australia e India invocano l’allargamento Consiglio di sicurezza": "I quattro hanno sottolineato la necessità di “fronteggiare i tentativi di sovvertire unilateralmente il sistema internazionale e multilaterale”: un riferimento alla Russia, che gode di un seggio permanente al Consiglio di sicurezza Onu e che lo scorso febbraio ha lanciato un attacco militare contro l’Ucraina, ma anche alla Cina, accusata di cercare di modificare lo status quo nella regione dell’Indo-Pacifico\n\nGli Stati Uniti, il Giappone, l’Australia e l’India sono a favore dell’aumento del numero dei membri permanenti del Consiglio di sicurezza delle Nazioni Unite. Lo si legge nella dichiarazione congiunta diramata al termine della riunione dei ministri degli Esteri del cosiddetto gruppo “Quad”, avvenuta a margine dell’Assemblea generale a New York. A prendervi parte sono stati il segretario di Stato Usa, Antony Blinken, la ministra degli Esteri australiana, Penny Wong, l’indiano Subrahmanyam Jaishankar e il giapponese Yoshimasa Hayashi. I quattro hanno sottolineato la necessità di “fronteggiare i tentativi di sovvertire unilateralmente il sistema internazionale e multilaterale”: un riferimento alla Russia, che gode di un seggio permanente al Consiglio di sicurezza Onu e che lo scorso febbraio ha lanciato un attacco militare contro l’Ucraina, ma anche alla Cina, accusata di cercare di modificare lo status quo nella regione dell’Indo-Pacifico. A questo proposito, i partecipanti hanno anche ribadito l’impegno a rafforzare la cooperazione per promuovere “un Indo-Pacifico libero e aperto”.\n\nNella dichiarazione congiunta si fa esplicito riferimento all’ipotesi di aumentare il numero dei seggi dei membri permanenti e non permanenti del Consiglio di sicurezza, così che quest’ultimo “possa riflettere le attuali realtà globali e incorporare diverse prospettive geografiche”. Non si fa invece riferimento alla questione del potere di veto degli attuali membri permanenti (Regno Unito, Cina, Francia, Russia e Stati Uniti). Mercoledì scorso, parlando alla plenaria dell’Assemblea generale, anche il presidente Usa Joe Biden ha invocato una riforma delle Nazioni Unite alla luce delle problematiche emerse dopo l’invasione dell’Ucraina da parte della Russia, invitando inoltre i membri permanenti del Consiglio a usare il proprio diritto di veto “solo in circostanze straordinarie”.\n\n“Credo che il nostro incontro di oggi sia la prova che il gruppo Quad è forte e sta diventando sempre più forte”, ha affermato Blinken al termine della riunione. I quattro ministri degli Esteri hanno anche firmato nuove linee guida per “un meccanismo di assistenza umanitaria e di soccorso a seguito di calamità naturali”, che dovrebbe rafforzare il coordinamento tra i quattro Paesi. Ancora, è stato diramato un comunicato parallelo riguardante “la minaccia globale” degli attacchi informatici “ransomware”, con l’intesa comune a potenziare le capacità di difesa cyber dei Paesi dell’Indo-Pacifico. La prossima riunione ministeriale del gruppo Quad dovrebbe tenersi a Nuova Delhi all’inizio del 2023.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "VIDEO : Onu: al Consiglio di sicurezza anche India e Cina scaricano Mosca": "",
    "India fuori dalle logiche di schieramento: il price cap è possibile": "Il ministro indiano del petrolio Shri Hardeep Singh Puri\n\n«Dovere morale? L’unico che ho è verso i miei consumatori». Così il ministro indiano dell’energia, Shri Hardeep Singh Puri, ha risposto alle pressioni occidentali perché il suo Paese aderisca alle nuove sanzioni: il tetto al prezzo del petrolio russo. Il governo di Delhi finora è rimasto fuori dalle logiche di schieramento, anche se non esclude di poter aderire in futuro.\n\neconomia & politica Gas e petrolio: dalla Cina all’India ecco chi soffia sui prezzi dell’energia di Federico Rampini\n\nDopotutto, il «price cap» sul petrolio, se funzionerà a dovere, consentirà di ridurre i costi energetici per un grosso consumatore di energie fossili come l’India. Prima di adottare la misura del G7, però, il governo del premier Narendra Modi vuole verificare che non ci siano contro-indicazioni, vuole garanzie che questo non riduca l’offerta di greggio sul mercato. Ha anche accennato a negoziare compensazioni, per esempio un maggiore accesso alle forniture petrolifere di altri due paesi sanzionati, Venezuela e Iran. Puri ha diretto battute sferzanti agli occidentali che lo esortano a seguire un imperativo etico: ha ricordato che almeno finora i paesi europei hanno finanziato la guerra di Vladimir Putin, acquistandogli gas e petrolio. E il governo Modi guarda anzitutto all’interesse nazionale.\n\nL’India è, dopo la Cina, la maggiore economia energivora del pianeta se si guarda ai tassi d’incremento nei consumi di energie fossili. E la sua avversaria numero uno è la Cina, con cui ancora di recente si sono verificate tensioni militari. L’India è entrata in un «quadrilatero delle democrazie» con Usa, Giappone e Australia. Ma l’obiettivo di contenere l’espansionismo della Cina non comporta animosità verso la Russia. I rapporti Delhi-Mosca restano buoni. I legami con l’industria militare russa risalgono ai tempi di Indira Gandhi. Dall’inizio dell’aggressione all’Ucraina, l’India è la più grande esponente dei «non allineati». Ne ha tratto benefici economici, negoziando sconti sulle forniture di greggio russo. Ora potrebbe convincersi che il «price cap» del G7 va nella stessa direzione e quindi è vantaggioso. Ma l’elefante indiano deciderà con proverbiale lentezza. Joe Biden e i governi europei dovrebbero incoraggiarlo mettendo sul piano incentivi e contropartite economiche e militari.\n\n\n\nIscriviti alla newsletter \"Whatever it Takes\" di Federico Fubini. Dati, fatti e opinioni forti: le sfide della settimana per l’economia e i mercati in un mondo instabile. Ogni lunedì nella tua casella di posta.\n\n\n\nE non dimenticare le newsletter L'Economia Opinioni\"\n\ne \"L'Economia Ore 18\".\n\n© RIPRODUZIONE RISERVATA",
    "La lunga marcia di Rahul Gandhi in India": "Caricamento player\n\nMercoledì 7 settembre Rahul Gandhi ha iniziato una lunga marcia a piedi attraverso l’India con l’obiettivo dichiarato di «unire il paese» e di ridare forza e visibilità al partito di cui fa parte. Gandhi è uno dei leader del Partito del Congresso, il principale partito di opposizione del paese: si può descrivere come di centrosinistra e ha governato l’India per grandissima parte della sua storia post-coloniale. Da tempo è in declino, sia per la perdita costante di sostegno e consenso quasi ad ogni elezione tenuta negli ultimi anni, sia per gli scandali interni. Il viaggio di Rahul Gandhi durerà cinque mesi e sarà trasmesso in streaming.\n\nRahul Gandhi ha 52 anni ed è l’ultimo esponente di una dinastia politica di grande successo: suo padre, sua nonna e il suo bisnonno sono stati primi ministri del paese (nonostante l’omonimia, non hanno legami di parentela col Mahatma Gandhi). Camminerà per il paese da nord a sud per circa 3.570 chilometri e attraverserà dodici stati e due territori, accompagnato da centinaia di membri del partito e di suoi sostenitori.\n\nPrima di partire per la sua “lunga marcia”, Rahul Gandhi è stato a Sriperumbudur, nello stato meridionale del Tamil Nadu, dove suo padre, l’ex primo ministro Rajiv Gandhi, venne ucciso in un attentato nel 1991 mentre faceva campagna elettorale per le imminenti elezioni generali. L’attentato era stato organizzato dalle Tigri Tamil, un gruppo terroristico dello Sri Lanka. «Ho perso mio padre a causa delle politiche di odio e di divisione. Non consegnerò a queste stesse politiche il mio amato paese», ha detto.\n\nLa marcia è un atto politico in vista delle elezioni generali previste per il 2024 e contro il partito nazionalista Bharatiya Janata Party (BJP) del primo ministro Narendra Modi, al potere dal 2014. Shashi Tharoor, un membro del Partito del Congresso, ha spiegato a BBC che l’obiettivo dell’iniziativa è «difendere l’idea dell’India sancita dalla Costituzione. Il messaggio è che siamo il partito che può unire il paese e fermare il processo di divisione interna basato su religione, casta e lingua che viene promossa dal partito al governo». Allo stesso tempo, la marcia è un tentativo per ridare forza e visibilità a un partito da tempo in crisi, e per riavvicinare al partito stesso i suoi elettori tradizionali.\n\n– Leggi anche: La “giustizia” delle ruspe in India\n\nDal 2014, le politiche messe in atto dal primo ministro Modi hanno cercato di creare una «nuova India», attraverso il rafforzamento del nazionalismo, la trasformazione dell’India da paese laico a paese induista, e l’indebolimento dei diritti delle minoranze e delle comunità musulmane. Fino ad oggi le politiche filo-nazionaliste e filo-indù del governo sono state accolte con grande favore, nonostante il peggioramento della condizione economica di gran parte della popolazione, la crisi dovuta alla pandemia, l’inflazione, l’aumento dei prezzi del petrolio e le proteste.\n\nSecondo un recente sondaggio Modi si conferma come il leader più popolare nel paese (con il 53 per cento dei consensi). E non c’è nessuno dei suoi avversari politici che gli si avvicini: Gandhi è dato al 9 per cento. «Guardando qualsiasi parametro, l’incredibile popolarità di Modi e la fiducia che gli elettori hanno in lui a volte sfida la logica», ha commentato Yashwant Deshmukh, il sondaggista.\n\nMolti credono che la marcia di Rahul Gandhi possa diventare la leva per la creazione di un nuovo movimento nazionale contro il governo, e per rilanciare Gandhi stesso come leader del paese. Durante le prime tappe del suo viaggio, Gandhi ha denunciato le difficoltà della popolazione di fronte a povertà, disoccupazione e inflazione, ha parlato del valore della laicità, di armonia sociale e ha attaccato le divisioni e le violenze su base religiosa.\n\nIn India le lunghe marce a piedi non sono una pratica politica nuova. La più celebre è “la marcia del sale” del Mahatma Gandhi che nel 1930 percorse 380 chilometri a piedi per protestare contro la tassa sul sale imposta dal governo britannico a tutti i “sudditi” dell’India. Lo scopo, simbolico, era raccogliere una manciata di sale dalle saline del paese, rivendicando per il popolo indiano il possesso di questa preziosa risorsa. Quell’azione diede inizio a un potente movimento di disobbedienza civile contro il potere coloniale del Regno Unito, che portò poi nel 1947 all’indipendenza dell’India.\n\n– Leggi anche: La divisione di India e Pakistan, 75 anni fa\n\nNel 1983 il leader dell’opposizione di allora, Chandra Shekhar, intraprese un viaggio di 4mila chilometri durato sei mesi, ma l’iniziativa non gli procurò alcun guadagno politico. Nel 1990, ma su un furgone, fece la stessa cosa anche L.K. Advani, del Bharatiya Janata Party, per ottenere sostegno a una campagna organizzata per costruire, nell’Uttar Pradesh, un tempio indù sul sito di una moschea. L’assalto e la distruzione di quella moschea, nel 1992, causarono un periodo di enormi violenze religiose nel paese in cui morirono oltre 2mila persone, per la maggioranza musulmane.\n\n– Leggi anche: In India sta crescendo il culto per l’uomo che uccise Gandhi",
    "I nostri dati su Twitter nelle mani di Cina e India: ci si può fidare ancora?": "I problemi relativi alla sicurezza del social network Twitter sono emersi durante la trattativa, da 44 miliardi di dollari, per la sua acquisizione da parte di Elon Musk.\n\nE sono problemi che, se confermati, ci riguardano tutti; come individui e come cittadini, anche per via delle loro implicazioni geo-politiche, nel rapporto dell’Occidente con Cina e India.\n\nI problemi di sicurezza di Twitter\n\nRingler, avvocato dello studio legale americano Skadden Arps, ha affermato che Twitter non avrebbe rispettato i propri obblighi contrattuali non fornendo le informazioni richieste da Elon Musk.\n\nWHITEPAPER Certificazioni GDPR: tutti i vantaggi per le organizzazioni che vi aderiscono Legal Privacy\n\nTwitter whistleblower reveals concerns over China agent\n\nWatch this video on YouTube\n\nIn particolare, si fa riferimento al 5% degli utenti attivi giornalieri monetizzabili (mDAU) da Twitter che risulterebbero essere account spam e che potrebbero causare una perdita di valore economico del social network; per altro, tali account non verificati costituirebbe una minaccia sotto l’aspetto della sicurezza, favorendo, inoltre, la diffusione di fake news.\n\nI problemi di Twitter non si limitano a quelli riguardanti la veridicità degli account. Secondo le dichiarazioni rese di fronte al Senato degli Stati Uniti il 13 settembre 2022 dall’ex Capo della Sicurezza Informatica Peiter Zatko, in carica da novembre 2020 a gennaio 2022, i problemi sarebbero legati anche alle policy interne riguardo la sicurezza sulla gestione dei dati degli utenti iscritti.\n\nIn merito alla vicenda, al Congresso degli Stati Uniti, è stato ascoltato, Peiter Zatko, ex responsabile della sicurezza di Twitter e rinomato hacker. Le sue dichiarazioni sono raccolte in circa 200 pagine, nelle quali si fa riferimento a dispositivi con bassi standard di sicurezza e a software non aggiornati che non rispetterebbero gli standard base di crittografia su circa metà dei 500.000 mila server in uso dall’azienda. L’ex dipendente ha altresì sottolineato problematiche riguardo la conservazione dei dati sensibili degli utenti, i quali verrebbero conservati dalla piattaforma anche dopo la cancellazione degli account.\n\nAvrebbe, inoltre, dichiarato che l’azienda non teneva adeguatamente traccia degli accessi ai dati e pertanto non era in grado di affrontare eventuali rischi critici per la sicurezza nazionale, tra cui gli accessi di agenti stranieri. Ha ipotizzato che il mancato monitoraggio degli accessi avrebbe potuto portare gli ingegneri di Twitter a inviare tweet non autorizzati dai propri account e quindi emergerebbe anche la minaccia relativa alla presenza di funzionari di agenzie governative straniere infiltrati nell’azienda. In particolare, l’ex dipendente ha dichiarato che Cina ed India avrebbero esercitato la loro influenza sulla piattaforma statunitense.\n\nL’influenza della Cina\n\nSecondo quanto emerso, una settimana prima che Zatko fosse licenziato, l’FBI avrebbe avvertito il personale della sicurezza di Twitter in merito alle operazioni condotte da un agente del Ministero della Sicurezza di Stato cinese presso l’azienda. Secondo Zatko, anche gli annunci di Twitter pagati dal Governo cinese sarebbero stati pubblicati al fine di ottenere informazioni sensibili, tra cui la posizione degli utenti che interagivano.\n\nSebbene la Cina impedisca ai suoi cittadini di accedere a Twitter, le autorità locali stanno investendo in pubblicità sul social network, contribuendo a rendere il Paese il mercato pubblicitario estero in più rapida crescita della piattaforma e una delle sue maggiori fonti di entrate non statunitensi. Un’analisi di Reuters delle gare d’appalto governative, dei documenti di bilancio e dei tweet promossi dal 2020 al 2022 mostrerebbe come le autorità governative locali e gli uffici di propaganda del Partito Comunista Cinese per le città, le province e per i distretti di tutto il Paese si siano riversati su Twitter per acquistare annunci pubblicitari.\n\nZatko ha fatto inoltre riferimento a presunte tensioni intere riguardanti la pubblicità cinese sulla piattaforma, dichiarando che all’interno dei team ci fossero pareri erano contrastanti; infatti, alcuni si sarebbero focalizzati sull’espansione del business nel mercato cinese mentre altri sarebbero stati titubanti viste le attuali tensioni geopolitiche. Inoltre, anche le aziende tecnologiche e di e-commerce cinesi sarebbero clienti chiave di Twitter. Le vendite di annunci pubblicitari in Cina da parte di Twitter sono stimate in centinaia di milioni di dollari all’anno.\n\nNegli ultimi anni, Twitter è divenuto uno strumento attraverso cui è stata diffusa propaganda favorevole a Pechino. Per esempio, nel 2020 il Dipartimento di Stato americano statunitense ha rinvenuto migliaia di account non autentici che pubblicavano post in cui si sollevavano dubbi sull’origine del coronavirus in Cina e si giustificavano le azioni del Governo cinese. Alcuni profili hanno ripetutamente retwittato a intervalli di tempo prestabiliti dopo il post originale, suggerendo il possibile utilizzo di un software per programmare i loro tweet. Twitter ha poi sospeso alcuni degli account per violazione delle sue politiche.\n\nL’influenza dell’India\n\nPer quanto concerne invece le sospette ingerenze indiane, è emerso che Nuova Delhi avrebbe fatto pressioni per infiltrare suoi agenti assunti come dipendenti di Twitter, i quali avrebbero avuto accesso ai sistemi dell’azienda e ai dati degli utenti. Il loro compito sarebbe stato quello di carpire informazioni sulle trattative tra il Bharatiya Janata Party, partito del Premier Narendra Modi, e Twitter sulle nuove restrizioni applicate ai social media dal Governo.\n\nNel 2021, l’India ha bloccato vari profili Twitter in occasione dello sciopero dei contadini e delle proteste mosse contro l’esecutivo in merito alla gestione della pandemia da COVID-19.\n\nCi possiamo fidare ancora di Twitter?\n\nQualora quanto affermato da Zatko fosse confermato, verrebbero messe in discussione le politiche sulla privacy adottate in questi anni da Twitter. Le sue infrastrutture di protezione risulterebbero di conseguenza incapaci di bloccare azioni malevole e le informazioni degli utenti non sarebbero opportunamente protette.\n\nUn ulteriore problema riguarderebbe altresì la presenza di dipendenti all’interno dell’azienda che potrebbero favorire questo tipo di operazioni. Un esempio in tal senso si sarebbe verificato durante l’assalto al Campidoglio del 6 gennaio 2021, quando i sistemi principali della piattaforma sarebbero stati sabotati dall’interno diffondendo contenuti a favore dei rivoltosi.\n\n@RIPRODUZIONE RISERVATA",
    "India e Giappone testano i jet. Un nuovo messaggio (duro) alla Cina": "Dopo le imponenti esercitazioni militari di Pechino a seguito della visita di Nancy Pelosi a Taiwan, è il turno di Nuova Delhi e Tokyo di far sentire la propria voce. I ministri degli Esteri e della Difesa di Giappone e India hanno raggiunto un accordo per organizzare al più presto un’esercitazione congiunta. L’esercitazione, in realtà già prevista per il 2020, poi rinviata a causa della pandemia da Covid-19, sarà la prima condotta con mezzi aerei dei due Paesi.\n\nL’operazione si inserisce nel contesto sempre più caldo dell’Indo-Pacifico. Sia India che Giappone temono l’assertività cinese nell’area e invocano con forza lo stato di diritto sulla regione, esprimendo opposizione a qualsiasi tentativo unilaterale di alterarne lo status quo. Riveste cruciale importanza in questo senso l’organizzazione securitaria multilaterale del Quad, a trazione statunitense, che riunisce India, Giappone, Australia e Stati Uniti. Come riporta Kyodo News, l’incontro precede un possibile vertice tra il primo ministro giapponese Fumio Kishida e il suo omologo indiano Narendra Modi alla fine del mese.\n\nIn seguito alla visita di Pelosi, il Giappone ha visto cadere i missili cinesi nella propria zona economica esclusiva, nel Mar Cinese Orientale e non può restare a guardare. Come ha dichiarato il ministro degli Esteri Hayashi: “I recenti atti militari della Cina sono un serio problema per la sicurezza del Giappone, e potrebbero avere gravi ripercussioni sulla pace e la stabilità internazionale”. Nella dichiarazione si legge che il Giappone “esaminerà tutte le opzioni” per rafforzare la propria difesa, come l’acquisizione di “capacità di contrattacco”, e aumenterà in modo sostanziale la spesa per la difesa. Il governo di Kishida aveva recentemente annunciato l’obiettivo di raddoppiare la spesa per la difesa, portandola al 2% del Pil nei prossimi cinque anni.\n\nNel frattempo l’India pesa i piatti della bilancia. Le relazioni con la Cina non sono mai state ben ricucite dopo il conflitto di confine nell’Himalaya del 2020, quando negli scontri rimasero uccisi venti soldati indiani. Proprio sulle zone di frontiera indiane si stanno costruendo strutture di sorveglianza e infrastrutture militari che non fanno pensare a uno smorzamento dei toni. Dall’altra parte vi è l’amichevole relazione con Mosca, con cui Nuova Delhi ha partecipato a una esercitazione militare nell’est della Russia questa estate. Inoltre l’India si è astenuta dall’aderire alle sanzioni internazionali a seguito della guerra in ucraina. Insomma, dal punto di vista di Nuova Delhi occorre utilizzare la leva russa e quella americana contro Pechino, operazione non semplice date le relazioni tra Washington e Mosca nel post-invasione dell’Ucraina.\n\nE’ forse il momento per Nuova Delhi di approfondire il legame con Taipei? Attualmente le relazioni sono deboli. Ci sono stati tentativi di aumentare l’impegno commerciale e industriale, soprattutto nel campo del potenziamento delle catene del valore. Ma il desiderio di non rompere totalmente con Pechino ha portato al fermo tutte queste iniziative, soprattutto in concomitanza con l’aumento delle tensioni di confine nella regione del Ladakh.\n\nDal canto suo, Pechino spera che l’India torni a “lavorare insieme in tempi brevi” nelle parole del ministro degli Esteri Wang Yi. Ma i dialoghi tra le due parti non sono andati molto lontano dopo le ripetute violazioni cinesi della Line of Actual Control (LAC) nel 2020. Le frizioni si erano calmate, ma restano ancora diversi nodi da sciogliere nelle zone di Hot Springs, Demchok e Depsang.\n\nLa frangia più anti-cinese a Nuova Delhi preme perché il governo riconsideri la politica dello status quo nel Mar Cinese Meridionale per assumere una postura più aggressiva, e perché si prosegua l’allineamento dell’agenda di politica estera indiana a quella del Quad. Insomma, le frizioni tra Cina e India non sembrano placarsi e nel migliore dei casi resteranno congelate fino a nuove mosse cinesi nell’area.\n\n(Foto: profilo Twitter del ministero della difesa giapponese – https://twitter.com/modjapan_en)\n\nCondividi tramite",
    "È tempo per l'India di approfondire i legami con Taiwan? — L'Indro": "Le tensioni nello Stretto di Taiwan hanno raggiunto il culmine. La visita del presidente della Camera degli Stati Uniti Nancy Pelosi a Taiwan all’inizio di agosto ha acceso la rabbia della Cina, con l’EPL impegnato in una serie di esercitazioni di flessione muscolare nel Mar Cinese Meridionale, nel Mar Giallo e nelle Bohain Hills. Durante quel periodo frenetico, dall’India si è saputo poco. L’eccezione è stata del portavoce indiano per gli affari esteri Shri Arindam Bagchi, che ha esortato “l’esercizio della moderazione, l’evitamento di azioni unilaterali per cambiare lo status quo, l’attenuazione delle tensioni e gli sforzi per mantenere la pace e la stabilità nella regione”. Inoltre, l’India ha difeso vagamente lo status quo nella regione, una blanda vittoria per Pechino. Tuttavia, con le tensioni in aumento e gli altri membri del Quad Giappone e Stati Uniti che affermano il loro fermo sostegno a Taiwan, è giunto il momento per l’India di approfondire i suoi legami con Taiwan?\n\nLe attuali relazioni dell’India con Taipei sono deboli. Ci sono stati tentativi di aumentare l’impegno commerciale e industriale con associazioni come l’India-Taipei Association (IPA) con sede a Taipei e il Taipei Economic and Cultural Center (TECC) con sede a Nuova Delhi, oltre a promuovere le relazioni interpersonali. Le relazioni dell’India con Taiwan sono state complicate, poiché la questione della sovranità esterna di Taiwan è una questione di vecchia data. Questo può essere visto in sedi regionali, come la Cooperazione economica Asia-Pacifico (APEC), che si riferisce all’isola come Taipei cinese, e l’uso da parte dell’Organizzazione mondiale del commercio dei più complicati “Territori doganali separati di Taiwan, Penghu, Kinmen, e Matsu. Tuttavia, con un’attività economica matura con un potenziale, evidenziato da oltre 5,7 miliardi di dollari di scambi commerciali nel 2020, potrebbe essere dovuta un’espansione dei legami India-Taiwan, nonostante i rischi di aggravare le già fragili relazioni con la Cina.\n\nC’è sempre stata l’urgenza di espandere i legami economici. Nel 2021, l’India ha accennato all’idea, nonostante le continue tensioni con la Cina nella regione del Ladakh. Nel 2018 si parlava inizialmente di un potenziale accordo di libero scambio, ma è stato rapidamente represso con l’aumento delle tensioni al confine con la Cina. Nel 2021, il rappresentante dell’India a Taiwan ha segnalato che la diplomazia sarebbe ricominciata con l’espansione del commercio e degli investimenti, con discussioni pianificate sulla condivisione delle conoscenze nel campo delle TIC, scambi di istruzione superiore e turismo potenziato.\n\nUna relazione allargata tra India e Taiwan potrebbe sembrare simile a quella del sud-est asiatico, dove la Thailandia ha avuto alcune esperienze positive misurate, in particolare nei settori dell’assistenza medica e tecnica durante la pandemia di COVID-19. Le Filippine, le cui isole meridionali si trovano entro 200 chilometri da Taiwan, hanno più di 200.000 lavoratori con sede a Taiwan, il che ha costretto Manila ad adottare una posizione più difensiva. L’India non deve aggravare le ostilità con la Cina, ma trovando un terreno comune in aree di reciproco vantaggio, come il miglioramento delle catene di approvvigionamento che facilitano l’aumento del commercio. La nuova politica di Taiwan verso il sud è incoraggiante a questo proposito, come ha recentemente osservato la Presidente taiwanese Tsai, che gli obiettivi e gli ideali coincidono con quelli dell’Associazione delle nazioni del sud-est asiatico (ASEAN) contenuti nell’Outlook sull’Indo-Pacifico e dell’India’s Act East Policy”.\n\nNel contesto del più ampio Indo-Pacifico, c’è del potenziale nella New Southbound Policy (NSP) di Taiwan e nella Act East Policy dell’India. Come ha notato Sana Hashmi in un’analisi per l’Istituto francese di relazioni internazionali (IFRI), ci sono sinergie tra le due politiche, poiché entrambe si basano su un ordine indopacifico aperto e basato su regole. Come sostiene bene Hashmi, è necessario un quadro politico per rendere possibile un partenariato più forte. Ad esempio, mentre l’India è al centro dell’NSP, l’India non ha incluso Taiwan nella sua Act East Policy, la cui realizzazione, come osserva Hashmi, aumenterebbe la posizione dell’India nell’Indo-Pacifico e la porterebbe più in linea con il suo Quad partner.\n\nAnche se la crescita economica reciproca è la motivazione principale per una migliore relazione bilaterale, ci sono dei rischi. Ad esempio, molti paesi dipendono molto dal predominio di Taiwan nell’industria dei semiconduttori. La Cina ha iniziato ad armare le sue catene di approvvigionamento, come si è visto durante la pandemia di COVID-19. Un’interruzione dello status quo nello Stretto di Taiwan paralizzerebbe ampi segmenti dell’economia globale, in particolare il settore automobilistico. Ad aprile il primo ministro indiano Narendra Modi ha parlato di reclutare il colosso americano dei chip Intel e Taiwan Semiconductor Manufacturing per creare impianti in India, con un pacchetto di incentivi da 10 miliardi di dollari che coprirebbe la metà dei costi.\n\nAll’estremo, i falchi indiani hanno suggerito che Nuova Delhi riconsideri la sua politica di abbracciare lo status quo che rinvia alla Cina su Taiwan. L’idea è che ciò potrebbe fornire una leva sulla Cina nella sua disputa sui confini e un’inversione di politica sarebbe più in linea con gli alleati occidentali nella regione, che temono tutti il ​​costo economico e umano di un’invasione cinese di Taiwan o di un blocco navale dello Stretto di Taiwan, dove più della metà dei container mondiali transitano nello spazio tra la Cina continentale e Taiwan. Questo da solo dovrebbe essere sufficiente perché l’India proceda con cautela e lentamente.",
    "India, la singolare protesta di un attivista contro le buche in Karnataka": "Nityananda Olakadu, che vive nel distretto di Udupi, nello stato del Karnataka, per segnalare il problema annoso delle buche che costellano la strada principale della zona si è rotolato per alcuni chilometri\n\nL’attivista sociale indiano ha optato per una contestazione plateale: rotolarsi per terra in segno di contestazione per la situazione disastrata delle strade della zona. Nityananda Olakadu, ha poi spiegato il gesto in una conferenza stampa. In poche ore, il video della protesta, rilanciato sui social, ha attirato 50mila visualizzazioni ed è stato condiviso su Twitter 10mila volte.\n\nSi è affidato all'intercessione degli dei\n\nleggi anche\n\nIndia, 13 donne cadono in un pozzo e muoiono durante un matrimonio\n\nLa pratica induista di rotolarsi per terra, attorno ai templi, o lungo le strade, anche per chilometri, per implorare gli dei è un tipo di voto chiamato \"Urulu Seve\". Olakadu si è detto convinto che soltanto l'intercessione degli dei potrà portare a un risultato, visto che non solo da anni gli amministratori sono informati del problema, ma è stata anche lanciata una gara d'appalto, che tuttavia non ha portato a nessun intervento. “Le pessime condizioni della strada mettono a rischio tutti i giorni la vita di migliaia di persone”, ha denunciato.",
    "India: respinge le avances, lui la uccide dandole fuoco - Asia": "(ANSA) - ROMA, 31 AGO - Aveva ripetutamente respinto le sue avances. Dopo l'ultimo 'affronto', quando lei ha detto no alla sua richiesta di matrimonio, lui le ha dato fuoco. La vittima, 19 anni, è morta dopo cinque giorni di agonia, ma prima è riuscita a denunciare il suo stalker e assassino alla polizia.\n\nL'ennesimo caso di violenza nei confronti di una donna è avvenuto martedì scorso in India, nel distretto di Dumka, nello stato nord-orientale di Jharkhand, scatenando le proteste in tutto il Paese contro le autorità, colpevoli di non aver agito tempestivamente per fermare lo stalker. In base a quanto riferito dalla polizia, scrivono i media locali, l'aggressore, Shahrukh Hussain, musulmano di 19 anni, molestava la giovane di famiglia induista da \"qualche tempo\". Quando la vittima ha rifiutato la sua proposta di matrimonio, Hussain l'ha sorpresa di notte mentre dormiva e, approfittando della finestra aperta, l'ha cosparsa di kerosene dandole fuoco. Le grida della giovane hanno attirato l'attenzione dei genitori che sono accorsi subito per aiutarla. Trasportata immediatamente in ospedale, i medici hanno detto che ha riportato ustioni sul 45% del corpo: Ankita, questo il nome della vittima, è deceduta domenica scorsa per insufficienza cardio-respiratoria. La giovane è comunque riuscita a denunciare il suo stalker. \"Abbiamo la sua dichiarazione in punto di morte\", ha detto Ambar Lakra, della polizia di Dumka.\n\nL'aggressore e un altro complice, Chotu Khan, che gli ha fornito il kerosene sono stati subito arrestati e saranno incriminati per omicidio. La polizia locale ha quindi emesso un'ordinanza per limitare \"gli assembramenti pubblici, comprese le proteste e le processioni religiose\" dopo che il caso ha provocato la rabbia dei cittadini. Allo stesso tempo, le autorità hanno costituito una task force per supervisionare le indagini. (ANSA).\n\n",
    "Molti fondi esteri puntano sull'India. Dovreste farlo anche voi?": "Il mercato azionario indiano sta ruggendo, superando i suoi omologhi dei mercati emergenti, anche se i timori di recessione attanagliano il mondo tra l'aumento del costo del debito e l'inflazione ostinata.\n\nL'indice MSCI India ha guadagnato oltre l'8% negli ultimi tre mesi, mentre l'indice MSCI Emerging Market e l'indice statunitense S&P 500 hanno perso il 6%. Anche gli investitori istituzionali stranieri sono tornati alla grande: ad agosto l'Asia ha registrato acquisti esteri per 10 miliardi di dollari, il primo afflusso netto mensile di quest'anno, guidato appunto dagli acquisti in India, che secondo Goldman Sachs hanno attirato 7 miliardi di dollari.\n\nIl rimbalzo a prima vista potrebbe sembrare strano, dal momento che ci sono state molte notizie preoccupanti. La scorsa settimana, l'India ha dichiarato che la sua economia è cresciuta del 13,5% nel periodo aprile-giugno rispetto all'anno precedente, il ritmo più veloce da un anno a questa parte, secondo i dati pubblicati dal Ministero delle Statistiche. Ma questo dato è ancora inferiore alle previsioni della banca centrale che prevedeva un aumento del 16,2%. A seguito di questa lettura, le società di rating e le banche hanno tagliato le loro previsioni di crescita del Paese per il 2022. Nello stesso periodo, la rupia indiana ha toccato un minimo storico rispetto al dollaro.\n\nAllora il mercato azionario indiano è avulso dalla realtà del mercato o sta succedendo qualcos'altro? La risposta potrebbe risiedere nella forte storia dei consumi interni dell'India, nel suo relativo isolamento dall'economia globale e nel calo dei prezzi del petrolio da giugno.\n\nTuttavia, gli investitori dovranno prestare attenzione a un eventuale indebolimento della domanda interna durante le prossime festività. Secondo BofA Securities, l’indice del sentiment dei consumi ha vacillato a luglio a causa degli elevati livelli di inflazione e disoccupazione. La banca ha aggiunto che vi sono ulteriori rischi di ribasso per gli utili, a causa dell'indebolimento dell'economia globale e di una base elevata per gli utili nel periodo precedente. Tuttavia, la banca ha affermato che è improbabile che gli utili subiscano un duro colpo nel breve termine, data la forte correzione dei prezzi del greggio e delle materie prime. L'India è il terzo importatore mondiale di petrolio con più dell'80% del petrolio di cui ha bisogno. Quando i prezzi del petrolio hanno iniziato a scendere a giugno, i mercati indiani hanno iniziato a salire. Secondo FactSet, i prezzi spot globali del greggio Brent sono scesi del 25% negli ultimi tre mesi.\n\nIl calo dei prezzi del petrolio può contribuire a raffreddare l'inflazione dal lato dell'offerta in India, dando alla banca centrale del Paese un po' di respiro sui rialzi dei tassi. L'India ha aumentato il tasso di riferimento di 1,4 punti percentuali in tre mosse da maggio e ha promesso di fare di più per portare l'inflazione sotto il suo obiettivo del 6%. Di recente, la banca centrale ha dichiarato che l'India ha dato prova di resilienza nonostante i timori di guerra e recessione a livello globale.\n\nCon le scarse possibilità di scelta in tutto il mondo su cui gli investitori possono puntare in questo momento, l'India potrebbe sembrare un'opportunità. Ma ha un suo bagaglio che gli investitori devono conoscere.",
    "Alla scoperta di Cina e India": "Cina e India, due nazioni che sono allo stesso tempo continenti abitati da decine di popoli, che parlano lingue diverse tra loro. Questi due Stati-continente assieme riuniscono un terzo della popolazione mondiale e per molti osservatori sono destinati a determinare i destini del nostro Pianeta nel prossimo secolo. La Cina lo sta già in parte facendo, ponendosi sempre di più come una possibile alternativa all’egemonia americana. L’India segue a distanza, ancora appesantita dal mancato sviluppo delle sue vaste aree rurali.\n\nNonostante un’importanza economica e politica crescente, in Italia – ma un po’ in tutto l’Occidente – si conosce ben poco della civiltà e della storia di questi due giganti asiatici. I manuali scolastici si limitano a poche pagine e molti – troppi – osservatori che discettano di geopolitica asiatica e globale riferiscono sul mondo indiano e cinese stereotipi oppure notizie di terza o quarta mano.\n\nLa copertina del libro di Stanley Wolpert\n\nEcco perché è una buona notizia l’uscita di due libri targati Bompiani dedicati proprio alla scoperta delle radici e delle vicende storiche di queste due grandi nazioni: “Storia dell’India” (2022, pp. 704) dello storico americano Stanley Wolpert e “Breve storia della Cina” (2022, pp. 304, anche e-book) della sinologa australiana Linda Jaivin.\n\nLa copertina del libro di Linda Jaivin\n\nSiamo naturalmente di fronte a due testi diversi tra loro, anche come mole di pagine, e non potrebbe essere altrimenti data la distanza che intercorre tra mondo cinese e mondo indiano. Ad accomunarli è però l’idea che Cina e India sono oramai due realtà con cui tutti dobbiamo confrontarci ed è impossibile capirne la realtà odierna se non se ne conosce la storia, le tradizioni, la cultura e i problemi, contingenti ed atavici. Infatti, la prima cosa di cui dobbiamo renderci conto superando la nostra prospettiva rigorosamente eurocentrica oppure eccessivamente schiacciata sull’Occidente è che i primati indiani e cinesi non sono una novità di oggi. Non nascono improvvisamente dal nulla. La valle dell’Indo, culla della civiltà indiana, ospita società agricole almeno dal 6.500 a.C. Nel III millennio a.C., poi, vede lo sviluppo di città mercantili, segnate dalla più antica pianificazione urbanistica mai conosciuta: tracciati di strade disegnate a scacchiera, sistemi di fognature, mura di cinta. Il primo insieme significativo di scritti cinesi risale al 1600 a.C. e il suo autore è vissuto in un territorio tra il Fiume Giallo e il fiume Yangze, cioè lo stesso cuore geografico, etnico e culturale della Cina di oggi. Questa circostanza testimonia una continuità – unica al mondo – tra quell’epoca lontana e la Cina del nostro tempo. Non la continuità di uno Stato, ma di un’unica civiltà, che si riconosce come tale e affonda le proprie radici in un passato antico di tre millenni e mezzo. Per intenderci: a che punto eravamo della nostra Preistoria, “noi”, 3.500 anni fa? Roma non era ancora nata, la Grecia antica neppure, per intenderci.\n\nBasta questo per farci capire quante, delle nostre convinzioni storiche e culturali, siano da rivedere alla luce delle trattazioni di Stanley Wolpert e Linda Jaivin in due volumi ricchi di fascino e di informazioni.\n\nL'India di Wolpert è il Gange e i lavacri dell'anima, è l'ordine delle caste, è il sari, è Delhi e Calcutta, sono i Veda, il Corano e il buddismo. È la diaspora indiana, la sua peculiare economia, ma è anche il campo di battaglia di tradizioni e conflitti. I contrasti tra regioni e tra religioni disegnano un incontro di radici che si scontra con le piaghe della povertà e dell'emarginazione.\n\nLinda Jaivin ci testimonia quanto la storia cinese sia tentacolare e gloriosamente caotica. La Repubblica popolare cinese è tra le superpotenze del XXI secolo quella che sembra più solida, ambiziosa e destinata a una ascesa inesorabile. Rappresenta a livello internazionale un'icona della modernità, un modello di sviluppo per altri paesi ma anche uno Stato che vive della propria celebrazione e del proprio predominio. È impossibile raccontarne gli splendori culturali senza evidenziarne gli impulsi censori e propagandistici: il tratto prevalente sembra essere un'anima altamente contraddittoria. Linda Jaivin ricostruisce le trame di questa fittissima storia, ricordando tra le altre cose il ruolo delle donne in questo quadro sontuoso. E poi sottolinea i contributi della Cina alla cucina, al commercio, alla strategia militare oltre che all'estetica e alla filosofia. Insomma, due volumi che sono un distillato avvincente e che racchiudono tutto quello che è necessario sapere sui due giganti dell’Asia.\n\n© Riproduzione riservata",
    "Cofle si rafforza in India, sale al 76,5%, nella controllata Cofle Taylor India": "\n\nBorsa Italiana non ha responsabilità per il contenuto del sito a cui sta per accedere e non ha responsabilità per le informazioni contenute.\n\nAccedendo a questo link, Borsa Italiana non intende sollecitare acquisti o offerte in alcun paese da parte di nessuno.\n\nSarai automaticamente diretto al link in cinque secondi.",
    "WhatsApp: addio crittografia end-to-end in India?": "Le VPN non sono l’unico “bersaglio” dell’India. Una recente proposta di legge prevede il consolidamento e aggiornamento di tre vecchie normative: Indian Telegraph Act (1885), Indian Wireless Telegraphy Act (1933) e The Telegraph Wires Act (1950). In base alla bozza dell’Indian Telecommunication Bill, il governo potrà accedere ai messaggi di WhatsApp e altri analoghi servizi per garantire la sicurezza nazionale. Ciò significa che dovrà essere eliminata la crittografia end-to-end.\n\nAddio alla crittografia E2E in India?\n\nLa nuova legge attribuisce al governo indiano un potere praticamente illimitato sui servizi di telecomunicazioni. Si potrebbe quindi parlare di intercettazione legale o sorveglianza di massa. Con le solite “scuse” dell’emergenza pubblica e della sicurezza nazionale sarà possibile prendere il controllo (temporaneo) dei servizi, delle reti e delle infrastrutture.\n\nAl punto 24 comma 2 è scritto inoltre che il governo potrà ordinare il blocco della trasmissione o l’intercettazione dei messaggi inviati e ricevuti tramite le varie piattaforme. Anche se non indicato esplicitamente, questo “spionaggio” dovrebbe essere esteso a chiamate audio e video.\n\nCome è noto, WhatsApp, Signal, Telegram e altri simili servizi non possono accedere alle conversazioni protette dalla crittografia end-to-end (E2EE). Se la legge verrà approvata, le aziende dovranno rimuovere la E2EE, in quanto è l’unico modo per consentire di intercettare i messaggi.\n\nLa proposta di legge contiene anche regole positive per gli utenti, come l’obbligo di chiedere il loro consenso per inviare messaggi pubblicitari e promozionali. È prevista inoltre l’istituzione di un registro “Do Not Disturb”, simile al nostro Registro Pubblico delle Opposizioni.\n\nQuesto articolo contiene link di affiliazione: acquisti o ordini effettuati tramite tali link permetteranno al nostro sito di ricevere una commissione.",
    "India, giostra si stacca improvvisamente dalla piattaforma: il video della caduta nel vuoto": "India, giostra si stacca improvvisamente dalla piattaforma: il video della caduta nel vuoto\n\nE' successo in India, nel distretto del Mohali, dove in una allegra serata di divertimento al luna park si è sfiorata la tragedia. La giostra girevole si è staccata dalla piattaforma verticale causando un crollo di 25 metri del basamento su cui erano sedute le persone. Un enorme spavento, una decina di feriti ma, fortunatamente, nessun morto. I giornali locali riportano come le persone coinvolte nell'incidente soffrano ora di forti dolori al collo e alla testa oltre al forte choc emotivo riportato.\n\n00:29",
    "Il Motomondiale guarda all'India: in vista un nuovo GP": "NUOVE FRONTIERE\n\nIl Buddh International Circuit individuato come possibile tracciato per il debutto in futuro\n\nBastianini turista a Tokyo\n\n\n\n\n\n\n\n\n\n\n\n\n\n\n\n\n\n\n\n\n\n1 di 12 © ipp SLIDESHOW INGRANDISCI ZOOM © ipp\n\n© ipp\n\n© ipp\n\n© ipp\n\n© ipp\n\n© ipp\n\n© ipp\n\n© ipp\n\n© Getty Images\n\n© Getty Images\n\n© Getty Images\n\n© Getty Images 1 di 12 © 0 SLIDESHOW INGRANDISCI ZOOM Il Motomondiale guarda all'India per un possibile futuro GP. Carmelo Ezpeleta, Ceo di Dorna Sports, ha recentemente visitato il paese asiatico per incontrare le autorità e il potenziale promotore di eventi Fairstreet Sports. La visita è iniziata presso il Buddh International Circuit, appena fuori New Delhi, che sarebbe stato individuato come luogo di destinazione per ospitare il possibile evento.\n\nVedi anche Motogp MotoGP, Nakagami operato alla mano: a Motegi ci sarà Successivamente, la delegazione si è recata anche a Lucknow, capitale dell'Uttar Pradesh, la regione in cui si trova il circuito, per incontrare il primo ministro dell'Uttar Pradesh, Yogi Adityanath e il ministro dello Sviluppo Industriale, Nand Gopal \"Nandi\". \"L'India è un Paese con un mercato enorme, particolarmente importante per l'industria delle due ruote e per la MotoGP come sport - ha dichiarato Ezpeleta - . Il campionato ha un'enorme base di appassionati lì e poter organizzare un evento MotoGP in India sarebbe uno spettacolo incredibile per i nostri tifosi e allo stesso tempo ci consente di continuare a crescere nella regione, che è estremamente importante per tutti i nostri partner e per i produttori in particolare, viste le centinaia di milioni di veicoli a due ruote sulle sue strade\".\n\nAl momento, però, non si parla di date per il debutto.",
    "Blinken: Cina e India stanno mettendo pressione su Putin": "Per il segretario di Stato americano Antony Blinken, le preoccupazioni espresse da Cina e India sulla guerra in Ucraina stanno mettendo pressione su Vladimir Putin per mettere fine alla sua aggressione.\n\nBlinken ha sottolineato che la scoperta delle fosse comuni \"fa parte di una storia, orribile, alla quale assistiamo ogni volta che la corrente russa si ritira dalle parti dell'Ucraina che ha occupato\".",
    "India e Cina ritirano (per ora) i soldati dal confine conteso": "Pechino e Nuova Delhi cercano una via di distensione nelle contese sui 2100 chilometri del confine himalayano. Dopo gli scontri mortali del 2020, India e Cina ritirano le truppe. Ma potrebbe non essere la soluzione definiva alla diatriba\n\nCina e India hanno concordato di ritirare le unità militari schierate nella regione del Ladakh, lungo il confine himalayano, dopo che da oltre due anni l’area era diventata un centro di ulteriori tensioni che ha rischiato di infiammare il confronto tra le due potenze nucleari.\n\n“Le truppe indiane e cinesi nell’area di Gogra-Hot Springs hanno iniziato a disimpegnarsi in modo coordinato e pianificato, il che favorisce la pace e la tranquillità nelle aree di confine”, ha dichiarato giovedì il ministero della Difesa indiano in una nota che il governo cinese ha rilasciato in forma quasi identica. E le similitudini nei due statement significa che tra Pechino e Nuova Delhi c’è un allineamento reale sulla questione.\n\nLe tensioni al confine si sono intensificate dopo che l’India ha tolto unilateralmente lo status di semi autonomia alla sua parte della regione contesa del Kashmir nell’agosto 2019. Una situazione che non coinvolge solo Pechino, ma chiama in causa anche il Pakistan, che controlla parte dell’area. Tra Islamabad e Nuova Delhi tensioni sono in corso anche in questi giorni: durante gli incontri ufficiali con l’assistente segretario di Stato americano, Donald Lu, a Delhi la scorsa settimana, l’India ha sollevato “forti obiezioni” al piano del Foreign Military Sales (FMS) statunitense di avallare una fornitura del valore di 450 milioni di dollari per hardware, software e pezzi di ricambio per il programma di jet da combattimento F-16 del Pakistan.\n\nLa Cina, che controlla anch’essa una parte del Kashmir e che condivide interessi strategici con il Pakistan (come il corridoio che collega la Belt and Road Initiative all’Oceano Indiano), ha iniziato dal 2019 un rafforzamento delle truppe lungo il suo lato del confine con il Ladakh, che faceva parte dello Stato indiano del Jammu e Kashmir prima che Nuova Delhi dividesse la regione. Pechino definì “illegale e non valida” la decisione dell’India di consolidare il suo controllo sul Kashmir. L’India ha risposto dicendo che si trattava di una questione interna e chiedendo non interferenza (un messaggio diretto al Partito/Stato, che fa della non-interferenze uno dei principi cardini della sua dottrina internazionale).\n\nNel giugno 2020, soldati indiani e cinesi si sono scontrati con mazze ferrate e bastoni avvolti di filo spinato dopo che l’esercito cinese aveva spostato decine di migliaia di truppe e artiglieria nelle aree contese, tra cui la strategica Valle di Galwan. I combattimenti tra le due parti hanno causato la morte di 20 soldati indiani e di un numero imprecisato di truppe cinesi, nel più grave scontro di confine tra le due nazioni dal 1967.\n\nNonostante i movimenti militari, non era stato sparato nemmeno un colpo, seguendo un codice di lunga data che vieta l’uso di armi da fuoco in quell’area: questo significa che nonostante il durissimo confronto, entrambi i Paesi avevano intenzione di rispettare il perimetro delle regole condivise che tendono a evitare escalation.\n\nI 2100 chilometri di confine che dividono i due Paesi, noti come Linea di controllo effettiva, continuano a essere non definiti, e probabilmente la distensione in corso non porterà – almeno nel breve periodo – alla soluzione di una questione annosa, e che coinvolge attori rivali. Dopo la guerra del 1962, la Cina e l’India hanno sostenuto le preteste territoriali anche con scontri a bassa intensità. Il rischio evidente è che questa sia una situazione temporanea, e che le tensioni possano ri-infiammarsi in futuro – anche perché Cina e India sono in competizione per affermarsi come potenze globali.\n\nIl portavoce del ministero degli Esteri cinese, ha dichiarato durante uno dei briefing quotidiani la scorsa settimane che “la Cina salvaguarda fermamente la propria sovranità e integrità territoriale”. “Questa posizione non è cambiata in alcun modo. È molto ferma”, ha aggiunto.\n\nSecondo le informazioni disponibili, alcuni soldati cinesi sono rimasti sul posto ed è del tutto probabile che gli indiani abbiano fatto lo stesso. Restano inoltre aree – come quella orientale di Depsang Plains – che non possono essere pattugliate dall’esercito indiano, e questo significa che la Cina le considera di propria sovranità.\n\nDa parte sua, l’India ha aumentato la sua attenzione sul Ladakh negli ultimi anni, e investito milioni di dollari per costruire strade lungo il suo lato del confine, in particolare nelle aree in cui il suo posizionamento era debole e la Cina aveva un vantaggio sul terreno.\n\nL’annuncio sulla de-escalation è arrivato più o meno in concomitanza del vertice dell’Organizzazione per la Cooperazione di Shanghai (SCO) che si svolge in questi giorni a Samarcanda, in Uzbekistan. Sarà la prima volta che il primo ministro indiano, Narendra Modi, e il leader cinese, Xi Jinping, si troveranno nello stesso luogo dopo lo scontro mortale dell’estate 2020.\n\nLa Cina intende dare particolarmente rilievo all’SCO, lo considera come una forma di proiezione di influenza e un modello alternativo ai sistemi multilaterali a guida occidentale. Non a caso, Xi lo ha scelto come primo spostamento dopo l’inizio della pandemia (durante la quale il segretario del Partito Comunista Cinese ha adottato politiche di isolamenti rigidissime simile allo Zero Covid che ha imposto nel Paese). E non a caso a Samarcanda il cinese dovrebbe vedere Vladimir Putin per la prima volta dall’inizio della guerra russa in Ucraina.\n\nCondividi tramite",
    "India e Giappone rafforzano nei cieli la cooperazione militare – Analisi Difesa": "India e Giappone rafforzano nei cieli la cooperazione militare\n\nL’8 settembre i ministri degli Esteri e della Difesa di Giappone e India hanno concordato di organizzare al più presto la prima esercitazione aerea congiunta di velivoli da combattimento nell’ambito delle iniziative per mantenere l’Indo-Pacifico libero e aperto di fronte alla crescente assertività marittima della Cina nella regione.\n\nIn una dichiarazione congiunta rilasciata dopo i colloqui sulla sicurezza “due più due” a Tokyo, i quattro ministri hanno sottolineato che l’Indo-Pacifico dovrebbe essere “basato sullo stato di diritto e libero da coercizione”, esprimendo opposizione a qualsiasi tentativo unilaterale di alterare lo status quo nella regione.\n\nIl ministro degli Esteri Yoshimasa Hayashi e il ministro della Difesa Yasukazu Hamada, insieme ai loro omologhi indiani Subrahmanyam Jaishankar e Rajnath Singh, hanno precisato che l’esercitazione aerea congiunta era inizialmente prevista per il 2020, ma è stata posticipata a causa della pandemia di coronavirus.\n\nL’incontro precede un possibile vertice tra il primo ministro giapponese Fumio Kishida e il suo omologo indiano Narendra Modi a fine mese.\n\nIl Giappone “esaminerà tutte le opzioni” per rafforzare la sua difesa, come acquisire controverse “capacità di contrattacco” e aumentare sostanzialmente la sua spesa per la difesa, afferma anche la dichiarazione, aggiungendo che l’India ha espresso il suo sostegno agli sforzi del Giappone che ha fissato l’obiettivo di raddoppiare la spesa per la difesa del Giappone al 2% o più del prodotto interno lordo nei prossimi cinque anni.\n\nI recenti atti militari della Cina sono una “questione seria” per la sicurezza del Giappone e della sua popolazione e potrebbero anche influenzare gravemente la pace e la stabilità internazionale, ha affermato Hayashi in un’apparizione alla stampa congiunta.\n\nJaishankar ha sottolineato che la costante collaborazione tra India e Giappone in materia di politica estera e nell’affrontare le sfide alla sicurezza è stata ulteriormente rafforzata.\n\nL’India, insieme ad altre 13 nazioni tra cui la Cina, h preso parte all’esercitazione militare su larga scala Vostok 2022 tenutasi nella regione dell’Estremo Oriente russo a inizio settembre.\n\nFonte Agenzia Kyodo",
    "India, demolite due \"torri gemelle\" illegali - Mondo": "",
    "“Strings of Freedom”, l’Orchestra Senzaspine tra India e Italia": "Domenica 9 ottobre 2022 (ore 20.30) il Teatro Manzoni di Bologna ospita un concerto straordinario in prima assoluta titolato “Strings of Freedom”, pensato per celebrare il 75esimo anno dell'Indipendenza dell'India che vede protagonisti due musicisti indiani di fama internazionale, il celebre violinista Dr. L. Subramaniam e la cantante Kavita Krishnamurti Subramaniam, con Orchestra Senzaspine diretta da Tommaso Ussardi, impegnati in un programma che prevede brani quali Spring Rhapsody, Mahatma Symphony e Shanti Priya.\n\nIl Consolato Generale dell'India a Milano e l'Associazione Indiana del Nord Italia presentano dunque la prima collaborazione in assoluto dell'Orchestra Senzaspine di Bologna e del Gruppo Musicale del Dr. L. Subramaniam e della cantante Kavita Krishnamurti con un concerto unico nel suo genere.\n\nDr. L. Subramaniam, icona del violino indiano, definito il “Paganini of Indian Classical music”, è conosciuto e apprezzato in tutto il mondo per l’eleganza e il virtuosismo del suo stile. Negli anni il Dr. L. Subramaniam ha eseguito e registrato musica classica dell'India meridionale e musica classica occidentale, sia orchestrale che non orchestrale, componendo anche colonne sonore per film e dirigendo grandi orchestre, collaborato con alcuni dei più rilevanti musicisti internazionali appartenenti a diversi generi musicali tra cui jazz, musica di tradizione occidentale, musica dell'India settentrionale, world music e global fusion.\n\nL’esperienza dell'orchestra sinfonica del Dr. L. Subramaniam è iniziata con Lord Yehudi Menuhin a New York (nel 1987), per poi essere chiamata negli anni successivi da diverse organizzazioni internazionali. In occasione del concerto di \"Strings of Freedom\" in Italia, insieme alla Mahatma Symphony, composta dal Dr. L. Subramaniam per celebrare l'evento storico del 75° anno dell’Indipendenza dell'India, il maestro indiano suonerà alcuni dei suoi brani più celebri, conosciuti in tutto il mondo come, per esempio, Shanti Priya, brano scritto alla fine degli anni Ottanta e lavoro di particolare importanza per l’artista, eseguito da importanti orchestre a livello mondiale e proposto per la prima volta in Italia con l’Orchestra Senzaspine.\n\nPer informazioni consultare il sito www.senzaspine.com, biglietti disponibili su Vivaticket.",
    "India, a Sagar nello Stato del Madhya Pradesh i bambini non raccolgono più stracci e non si prostituiscono più": "ROMA (Agenzia DIRE) - \"Un giorno ho deciso di fare una visita a sorpresa in una delle nostre classi - dice Biju Philip Thomas, preside della scuola Manav Vikas Seva Sangh - sono rimasto per un po' nascosto ad osservare: c'era un gran silenzio, la maestra Priyanka stava scrivendo qualcosa alla lavagna e i bambini erano intenti a copiare. All'improvviso sono entrato salutando a gran voce. Colti di sorpresa, i bambini e maestra, sono scoppiati a ridere e molti hanno iniziato a chiamarmi 'papà' e a saltarmi al collo. E' stato un momento molto divertente, ma anche denso di significato\". Biju Philip Thomas, con le sue classi piene di poster colorati, combatte ogni giorno contro l'abbandono scolastico.\n\nSenza scuola raccolgono stracci o si prostituiscono. Situato nell'India centrale a 200 chilometri da Bhopal, nello Stato federato del Madhya Pradesh, città nota per il disastro industriale degli anni Ottanta del secolo scorso - questo istituto cattolico dal 1969 offre educazione anche ai bambini della baraccopoli di Khurai, nella periferia di Sagar, dove gli under 18 sono circa un migliaio. A causa della povertà, non hanno il denaro necessario per andare a scuola e devono subire matrimoni precoci, lavoro minorile o le conseguenze della droga, che spesso si comincia ad assumere per sopportare la fatica delle mansioni quotidiane e poi finisce per diventare indispensabile. Una delle attività principali da queste parti è la raccolta degli stracci nelle discariche a cielo aperto ma anche la prostituzione.\n\nL'incontro con i genitori casa per casa. Il preside spiega: \"Nell'ultimo anno grazie al progetto \"Shiksha - Un Ponte per l'India dell'Ong Ponti non muri\", dice, \"abbiamo rafforzato la capacità di raggiungere le comunità\". L'organizzazione italiana, con sede a Sassari, nata per sostenere attività in Palestina, si è rivolta anche all'India proponendo attività pre-scolastiche o post-scolastiche aprendo centri ad hoc chiamati \"Children of Maestra Maria\" - due dei quali affidati all'istituto del preside Thomas - per togliere dalla strada i piccoli raccoglitori di stracci nella fascia di età 3-14 anni. \"Ponti non muri - continua il responsabile della Manav Vikas Seva Sangh - ci ha aiutato a organizzare attività extrascolastiche, ma soprattutto a incontrare i genitori casa per casa\", un lavoro reso possibile dallo studio della baraccopoli realizzato da Ponti non muri, che ha individuato le famiglie di pannivendoli, lavoro in cui generalmente vengono coinvolti anche i figli. \"Ne abbiamo sensibilizzato circa 200 - continua il preside - affinché mandassero i figli a scuola. Grazie al rapporto di fiducia che si è creato, ora sono i genitori a contattarci per chiederci di aiutarli a garantire un futuro migliore per i loro figli\".",
    "India: Bangalore paralizzata dalle piogge torrenziali - Asia": "La città di Bangalore, metropoli di 8 milioni e mezzo di abitanti, e capitale dell'IT indiano è paralizzata dall'acqua: il Dipartimento Meteorologico Imd fa sapere che le piogge che si sono riversate sulla città nelle ultime 24 ore, 131.6 mm, sono state le più intense dal 2014.\n\nOvunque il traffico è rimasto paralizzato, con massicci ingorghi, mentre la gran parte dei residenti è rimasta bloccata in casa. In almeno almeno 50 zone della città - che ha conosciuto il suo frenetico sviluppo urbanistico dall'inizio degli anni 90 grazie alle aziende informatiche . le abitazioni sono prive di acqua potabile.\n\nQuella di oggi è stata la seconda pioggia torrenziale nel giro di una settimana, e molte aree della metropoli sono rimaste sommerse, con l'acqua all'altezza delle ginocchia.\n\nIl Karnataka, lo stato di cui Bangalore è la capitale, è tra i più umidi dell'India: quest'anno, tra giugno e l'inizio di settembre, ha ricevuto il 34% di piogge in più rispetto all'anno precedente.",
    "Regina: in India campagna per restituzione diamante Koh-i-noor - Asia": "(ANSA) - NEW DELHI, 12 SET - La morte della regina Elisabetta II ha scatenato sui social indiani una vivace campagna che chiede la restituzione del Koh-i-noor, uno dei diamanti più grandi al mondo, che campeggia al centro della corona del sovrano britannico.\n\nDecine di migliaia di tweet, incluse moltissime reazioni al messaggio di cordoglio del premier Modi per la scomparsa della Regina, sostengono sia giunto il momento di riportare la gemma in India e chiedono al governo di imporre la restituzione al governo di Londra.\n\nIl diamante, di 105 carati, il cui nome significa in persiano \"montagna di luce\" è da tempo al centro di una controversia politica e legale tra i due paesi, con molti indiani convinti che la gemma, scoperta in India nel 14.mo secolo sia stata \"rubata\" durante il regime coloniale.\n\nNel 2016, il diamante è stato al centro di una battaglia legale quando una Ong chiese a un tribunale di ordinare al governo di riportare in India la gemma; l'avvocato delle stato sostene allora che il diamante era stato \"un dono alla Compagnia delle Indie da parte dei sovrani del Punjab e che non era stato rubato\". Ma il governo fece in seguito un dietrofront e il ministro della cultura annunciò \"l'intenzione di riportare il Koh-i-noor con un accordo amichevole\", anche se nel frattempo nulla è accaduto. (ANSA).\n\n",
    "L'India vuole diventare la “fabbrica del mondo” delle rinnovabili": "A fine agosto, durante l’assemblea generale di Reliance Industries Limited, il presidente Mukesh Ambani ha detto che l’India può diventare una “alternativa credibile” alla Cina per la manifattura di tecnologie per le energie pulite: pannelli solari, batterie, elettrolizzatori per l’idrogeno, celle a combustibile. È stato un messaggio doppiamente carico di ambizione, il suo. Sia perché Pechino produce da sola circa l’80% dei pannelli solari e il 70% delle batterie agli ioni di litio di tutto il mondo. E sia perché Reliance – ha sede a Mumbai – è un conglomerato attivo soprattutto nella petrolchimica: un settore completamente legato agli idrocarburi, quindi, che con le fonti rinnovabili non ha niente a che vedere.\n\nNel suo discorso Ambani – l’ottavo uomo più ricco del pianeta, secondo Forbes – ha presentato i dettagli di un investimento nelle energie verdi da 9,4 miliardi di dollari che la sua compagnia aveva anticipato l’anno scorso, per diversificare il business e allinearsi alla transizione ecologica. I capitali verranno utilizzati per la costruzione di cinque grandi fabbriche nello stato del Gujarat, nell’India occidentale: la prima sarà dedicata ai pannelli fotovoltaici, la seconda ai sistemi di accumulo, la terza all’idrogeno da elettrolisi, la quarta alle celle a combustibile e l’ultima all’elettronica di potenza (per collegare gli impianti rinnovabili alla rete di trasmissione elettrica). Entreranno in funzione tra il 2023, il 2024 e il 2025.\n\nQuanto pesa la Cina nel mega-piano sui pannelli solari dell'Europa La risposta è molto, perché 2020 il 75% dei pannelli solari importati in Europa arrivava dal Dragone. Bruxelles ha una strategia per uscire da questa dipendenza, con alcune incognite\n\nSfida miliardaria\n\nAmbani non è in realtà l’unico, in India, intenzionato a cavalcare le occasioni economiche e industriali dell’azione climatica. Gautam Adani di Adani Group, un altro multimiliardario che deve il suo patrimonio ai combustibili fossili, ha messo le mani su un ricco lotto di impianti di generazione rinnovabile e parlato di investimenti per 70 miliardi. Perfino Coal India, società statale che si occupa di estrazione del carbone, vuole mettersi a produrre componentistica di base per il fotovoltaico.\n\nIl governo di Nuova Delhi gradisce e incoraggia questo interesse delle aziende: impone dazi sulle importazioni di celle e moduli solari; valuta incentivi alla produzione di elettrolizzatori, dei macchinari necessari all’ottenimento di idrogeno da fonti rinnovabili. E nel contempo rilancia la narrazione di un’India capace di rivaleggiare con la superpotenza manifatturiera cinese. “Siamo il più grande e il più accattivante mercato al mondo per le energie rinnovabili - ha dichiarato a luglio il ministro dell’Energia elettrica Raj Kumar Singh durante un evento in Australia -. Diventeremo, dopo la Cina, il più grande centro di produzione di celle e moduli solari ad alta efficienza”. E ancora: “Saremo i principali fornitori di idrogeno e ammoniaca verde per il mondo”.\n\nLa mappa delle future miniere di litio in Europa Si torna a scavare nel vecchio continente per aumentare la produzione interna dei metalli e dei minerali necessari alla transizione energetica. Le imprese australiane hanno fiutato il business, mentre Bruxelles spera di svincolarsi dalla dipendenza dalla Cina\n\nUn “elettro-stato” del futuro\n\nL’idrogeno verde è un combustibile ricavato dall’elettricità rinnovabile che non rilascia gas serra quando bruciato. Può dunque permettere la decarbonizzazione dei trasporti e delle industrie pesanti che non si riesce ad alimentare con le batterie, ma è complicato da trasportare via nave fino ai luoghi di consumo. Per essere liquefatto andrebbe raffreddato a una temperatura di -253°C, troppo bassa. Se però viene convertito in ammoniaca – composta da azoto e idrogeno; si liquefà a -33,3°C – diventa più maneggevole.",
    "India: Moody’s abbassa la previsione di crescita per il 2022 al 7,7 per cento": "L’agenzia di rating Moody’s Investors Service ha corretto al ribasso, al 7,7 per cento, la previsione di crescita economica per l’India per quest’anno. A maggio aveva previsto l’8,8 per cento. La correzione, contenuta nell’ultimo aggiornamento al rapporto “Global macro outlook”, è attribuita all’aumento dei tassi di interesse per contrastare l’inflazione, a una stagione monsonica irregolare e al rallentamento dell’economia globale. Moody’s si aspetta un’ulteriore decelerazione nel 2023, al 5,2 per cento. A luglio anche il Fondo monetario internazionale (Fmi), nell’aggiornamento al rapporto “World economic outlook” di aprile, ha rivisto al ribasso le stime per l’India: il Paese dovrebbe crescere del 7,4 per cento nell’anno fiscale in corso, iniziato il primo aprile (contro l’8,2 per cento precedentemente stimato) e del 6,1 per cento nell’esercizio 2023 (contro il 6,9 per cento precedente).\n\nSecondo stime pubblicate ieri dal governo indiano, il prodotto interno lordo in termini reali del Paese è cresciuto del 13,5 per cento su base annua nel primo trimestre dell’anno fiscale 2022-23, contro il 20,5 per cento dello stesso periodo del precedente esercizio. Ad aprile-giugno, inoltre, il tasso di disoccupazione è sceso al 7,6 per cento, dal 12,6 per cento del trimestre corrispondente del 2021. Il governo, come ha dichiarato il sottosegretario alle Finanze, T. V. Somanathan, si aspetta di conseguire una crescita annuale compresa tra il sette e il 7,5 per cento, in linea col 7,4 per cento previsto dall’Fmi.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "India tassa del 20% export del riso e blocca 'rotture riso'": "(ANSA) - NEW DELHI, 12 SET - Delhi ha vietato l'esportazione delle rotture di riso, uno dei sottoprodotti della lavorazione del riso, e ha imposto una tassa del 20% sull'export di numerose qualità di riso. La decisione è stata annunciata ieri da Sudhanshu Pandey, del ministero dei Consumi, Alimentazione e Distribuzione pubblica. Il blocco dell'export è stato motivato con la necessità di assicurare adeguate scorte nazionali in vista di una possibile diminuzione del prossimo raccolto. Il governo intende anche riportare sotto controllo il prezzo del riso, che nella prima metà del 2022 è cresciuto mediamente del 38 %. L'India è il maggior produttore di riso al mondo e negli ultimi quattro anni ha visto un incremento esponenziale dell'export: solo negli ultimi 12 mesi le vendite sono passate da 1,58 milioni di tonnellate a 2,13 milioni di tonnellate del mese scorso. L'aumento ha riguardato soprattutto le rotture di riso, passate dall'1,3% per del 2019 al 23% di quest'anno. \"Molti importatori come la Cina\", ha detto Pandey \"hanno scelto di sostituirle al mais per la crescita dei prezzi dei cereali\". Delhi teme che, per la scarsità di pioggia in stati come il Bengala occidentale, il Bihar e l'Uttar Pradesh, tra i maggiori produttori di riso , il raccolto totale di quest'anno possa scendere fino a 12 milioni di tonnellate.\n\n\n\n(ANSA).\n\n\n\n",
    "India, un casco purifica l'aria dallo smog": "In India la mobilità su due ruote è molto sviluppata, biciclette ma soprattutto ciclomotori con cui destreggiarsi nel traffico delle megalopoli o per spostarsi nelle zone rurali.\n\nLe città indiane sono tra le più inquinate al mondo; lo scorso anno nella classifica che metteva in fila quelle con la maggior concentrazione di smog ben 35 su 50 appartenevano al Paese governato dal primo ministro Narenda Modi.\n\nCombattere l'inquinamento è una lotta dura, ma si può sempre cercare di difendersi da ossidi vari e polveri sottili. Tra le soluzioni adottate ce n'è una originale ed è frutto dell'inventiva di una startup, ma secondo quanto ha riportato la Reuters anche le agenzie statali vi stanno investendo milioni di euro.\n\nSi tratta di Puros, un casco da motociclista che sarebbe in grado di purificare l'aria, o meglio di filtrarla durante gli spostamenti di chi lo indossa, catturando soprattutto le tanto temute polveri sottili. Considerando i milioni di potenziali utilizzatori nella sola capitale Nuova Delhi e i problemi di inquinamento che ha la città, il casco potrebbe essere una piccola rivoluzione nella lotta allo smog se è vero, come sostengono i progettisti, che sarebbe capace di rimuovere più dell'80% degli inquinanti.\n\nIl casco è stato sviluppato dalla Shellios Technolabs, fondata da Amit Pathak, che dal 2016 nello scantinato di casa ha iniziato a lavorare sul dispositivo. Nei freddi inverni di Nuova Delhi, quando lo smog rende l'aria quasi irrespirabile e il freddo intrappola la polvere e le emissioni dei veicoli in una grigia cappa malsana, l'ingegnere si spremeva le meningi per trovare una soluzione.\n\n«All'interno di una casa o di un ufficio puoi avere un purificatore d'aria», ha spiegato l'inventore, «ma i ragazzi sulle moto non hanno alcuna protezione».\n\nCosì, ha scritto la Reuters, la sua azienda ha progettato un casco con un'unità di purificazione dell'aria: il dispositivo è dotato di una membrana filtrante sostituibile e di una ventola alimentata da una batteria che dura sei ore e può essere ricaricata semplicemente attraverso una slot micro Usb. In questo modo è possibile guidare la moto in mezzo allo smog senza attentare alla propria salute.\n\nI test svolti da un laboratorio indipendente hanno confermato che il sistema può filtrare per davvero l'aria inquinata, purificandola all'80%. E dopo le prove a partire dal 2019 sono iniziate le vendite del casco antinquinamento a circa 50 euro al pezzo, tanto che oggi il ministero indiano della scienza e della tecnologia ha affermato che il casco offre «una boccata d'aria fresca per i motociclisti».",
    "India, le donne espongono fuori casa i calendari mestruali per rompere i muri della vergogna": "In India, dove le mestruazioni sono state a lungo un argomento tabù – e ancora oggi è tutt’altro che sdoganato –, alcune giovani donne hanno iniziato a esporre i loro “calendari mestruali” sulle pareti o sulle porte delle loro case. Le tabelle, che riportano data e durata delle mestruazioni, non solo le aiutano a tenere traccia dei loro cicli mensili, ma contribuiscono anche ad abbattere i muri di vergogna che circondano la questione. Le donne con il ciclo mestruale, infatti, devono ancora sottostare a molte restrizioni: sono considerate impure e sono escluse dagli eventi sociali e religiosi, a volte persino dalle loro cucine. In alcune comunità rurali e tribali, addirittura, quando hanno le mestruazioni devono rimanere in capanne separate apposite.\n\nParlare di ciclo rende la vita delle donne più facile\n\n“I grafici ci aiutano a capire se i nostri cicli sono regolari o meno, e se presentano ritardi o sono irregolari, possiamo consultare un medico. Prima non era così”, dice la 33enne Supriya Verma alla BBC. La giovane vive nel villaggio di Kanwari, nello stato settentrionale dell’Haryana: nel suo villaggio, racconta, le donne in 35 case hanno esposto i loro calendari mestruali e questo sta portando a una discussione molto più aperta su un argomento che in genere viene affrontato in modo sommesso o non viene affrontato affatto. Inoltre, sta rendendo la loro vita più facile. “Prima le ragazze e le donne continuavano a lavorare anche quando avevano dolori o malesseri legati alle mestruazioni, perché non potevano parlarne con le loro famiglie. Ma ora le famiglie sanno quando una donna ha il ciclo e sono più comprensive“, aggiunge Verma. Anche la sua è diventata più attenta rispetto alle sue esigenze e la lascia dormire fino a tardi durante quei giorni: “Ora sanno che quando ho le mestruazioni ho bisogno di più riposo. Anche se non lo dicono espressamente e si limitano a dire che ‘non si sente bene’, capisco che si tratta di un cambiamento“.\n\nI grafici mestruali\n\nL’idea dei calendari mestruali è frutto dell’ingegno di Sunil Jaglan, direttore della Selfie with Daughter Foundation, che prende il nome da una campagna del 2015 in cui invitava i padri a mandare selfie con le proprie figlie. “Nelle nostre case non parliamo apertamente di mestruazioni”, ha dichiarato alla BBC il 38enne, padre di due bambine. “Ma quando mia figlia più grande stava crescendo, ho capito che volevo parlare apertamente con lei di questo argomento. Ho iniziato a chiedere ai medici e a raccogliere informazioni. Man mano che imparavo a conoscere i problemi delle donne durante il ciclo mestruale, ho iniziato a parlarne”, ha spiegato Jaglan. Da queste conversazioni, due anni fa, ha preso forma l’idea delle tabelle mestruali. I grafici sono stati realizzati per la prima volta in alcuni villaggi dei distretti di Nuh e Jind dell’Haryana e ne sono stati distribuiti 2.800, anche se solo il 30% è stato affisso nelle case. Da allora, la campagna si è diffusa in sette Stati indiani e vi hanno partecipato circa 1.000 donne. Ma la campagna ha incontrato anche una buona dose di resistenza.\n\nLa resistenza del patriarcato\n\nQuando Sunil Jaglan ha condiviso le foto dei calendari sui social media, ha ricevuto molte critiche, “circa il 99% delle quali da parte di uomini”. Ma sono state soprattutto le ragazze quelle che hanno incontrato maggior resistenza da parte delle loro famiglie. Tra queste c’è Priyanka Verma, 21 anni, residente nel distretto di Bhiwani, in Haryana. “Al matrimonio di mia sorella – racconta alla BBC – alcuni membri della mia famiglia allargata hanno pensato che, dato che sarebbero arrivati molti ospiti, non sarebbe stato opportuno per loro vedere la mia tabella mestruale”, aggiungendo che alcuni dei suoi familiari l’hanno addirittura strappata. Lei però ha tenuto duro e ne ha appesa un’altra, aggiungendovi anche i nomi delle sue sorelle. Adesso le cose sembrano cambiare in meglio e la richiesta di queste tabelle è aumentata. Jaglan, inoltre, ha avviato dei workshop online per consentire alle ragazze di realizzare i propri grafici a casa e sta anche organizzando incontri in cui si discutono questioni legate alle mestruazioni e alla salute delle donne e si condividono informazioni sugli assorbenti e sulle coppette mestruali.",
    "India: Calcutta celebra domani 25 anni morte Madre Teresa - Asia": "Saranno inaugurate domani, a Calcutta, lungo la centralissima Park Street, le attività di un nuovo centro per i bambini di strada delle Missionarie della Carità, l'ordine fondato da Madre Teresa. L'apertura coinciderà con le celebrazioni per ricordare i 25 anni dalla morte della suora di origine macedone, proclamata beata da Giovanni Paolo II nel 2003 e santa da papa Francesco nel 2016.\n\n\"Continuiamo a portare avanti l'eredità della Madre, offrendo gratuitamente tutto il bene che possiamo\", dice suor Mary Joseph, superiora generale dell'ordine dai primi mesi di quest'anno. Sempre domani, poco dopo l'alba, la casa madre dell'ordine aprirà le porte per permettere ai fedeli di partecipare alla messa, nella saletta che ospita la tomba della Santa.\n\n\"Le comunità dei cattolici terranno messe e momenti di preghiera in tutta l'India per ricordare la figura e l'esempio della madre\", confermano all'Ansa dalla Nunziatura apostolica di Delhi.\n\n",
    "L'India, Elisabetta II e il 'sorpasso' dell'ex colonia sul Regno Unito": "La settimana scorsa Delhi aveva superato Londra come quinta economia mondiale, anche se il Pil pro capite resta inferiore. Elisabetta II è stata la sovrana della decolonizzazione, ma il sentimento anti-britannico si è evoluto nel tempo, e viene propagandato oggi dal Bjp. Cambiano i rapporti di forza, ma i legami economici e militari tra le due nazioni restano stretti.\n\nMilano (AsiaNews) – Quando Elisabetta salì al trono, nel 1952, il primo ministro dell’Inghilterra era ancora Winston Churchill, mentre solo due giorni fa la monarca aveva nominato il quindicesimo premier del suo lungo regno, la conservatrice Liz Truss. Quando è nata, nel 1926, l’impero coloniale britannico era ancora intatto, mentre nell’arco dei suoi vent’anni questo ha cominciato a sgretolarsi, trasformandosi in Commonwealth. Elisabetta, che quando ricevette la notizia della morte del padre era in tour in Kenya, divenne suo malgrado la regina che soprassedette all’indipendenza di buona parte dell’Africa e dell’Asia. Un’evoluzione della Storia che la settimana scorsa è culminata con il superamento di quinta economia più grande al mondo da parte dell’India, l’ex Raj britannico, la Perla dell’Impero.\n\nLa morte della sovrana chiude davvero un’epoca e lascia spazio a nuovi tempi turbolenti, segnati da altre guerre e inediti stravolgimenti. C’è chi si rammarica e chi gioisce: il primo ministro indiano Narendra Modi, prima di dichiarare una giornata di lutto nazionale, ha twittato: “Sua Maestà sarà ricordata come una sostenitrice dei nostri tempi. È stata una guida esemplare per la sua nazione e il suo popolo. Ha personificato la dignità e il decoro nella vita pubblica. Addolorato per la sua scomparsa. I miei pensieri sono con la sua famiglia e il popolo del Regno Unito in questo triste momento”.\n\nTuttavia solo qualche ora prima, con ironico tempismo, il premier indiano aveva partecipato alla cerimonia di inaugurazione per rinominare il Raj Path di New Delhi (uno dei viali principali della capitale) in Kartavya Path, nel tentativo di “rimuovere tutte le tracce della mentalità coloniale”. In realtà ai tempi delle colonie il viale si chiamava Kingsway ed era stato rinominato Raj Path nel periodo post-indipendenza (la parola “raj” indica, in diverse lingue indiane, l’esercizio del potere legittimo). Nomi che riflettono il passaggio delle varie epoche storiche che l’India ha attraversato (e sta attraversando) con grande velocità.\n\nSecondo il professore Sarwan Singh, docente di relazioni internazionali alla Jawaharlal Nehru University di New Delhi e presidente dell’Associazione degli accademici dell’Asia, “il discorso anticoloniale si è evoluto nel tempo”. Il forte nazionalismo propagandato dal Bharatiya Janata Party (Bjp) di Modi è un fenomeno relativamente recente legato ai grandi passi avanti fatti dal Paese in pochi anni. Solo 10 anni fa l’India era l’undicesima economia mondiale.\n\nIl sorpasso del Pil indiano su quello inglese è stata una notizia che ha fatto sensazione “a livello emotivo” per il solo fatto che il Regno Unito è stata la potenza coloniale che ha dominato l’India per oltre due secoli: “Esistono proiezioni note secondo cui l’economia indiana supererà entro il 2030 anche quella della Germania e del Giappone, ma sapere di aver superato il Regno Unito, una potenza imperialista, ha generato una certa fiducia e un grande senso di orgoglio”, ha commentato ancora il docente.\n\nCosa resta del dominio britannico in India oggi? Restano una parte delle infrastrutture, le istituzioni, il sistema educativo, ma anche le disuguaglianze. Secondo alcuni studi il Regno Unito ricavò dall’India 45mila miliardi di dollari nel periodo tra il 1765 e il 1938 grazie alla Compagnia delle Indie orientali. Il Pil indiano, che oggi vale oltre 854 miliardi di dollari, se diviso per la popolazione, ammonta circa a 2.300 dollari contro i 47mila degli inglesi. I livelli di povertà restano altissimi, con 400 milioni di persone, poco più del 20% della popolazione, che guadagna meno di 2 dollari al giorno.\n\n“I rapporti tra India e Regno Unito al giorno d’oggi sono perlopiù personali e societari”, continua il professor Singh. “La maggior parte delle élite indiane hanno studiato in università inglesi, ma anche questo sta cambiando, molte persone restano oppure preferiscono altre mete anglosassoni, come il Canada e l’Australia per le politiche migratorie più accoglienti”. Tra il 2012 e il 2013 dopo l’applicazione di nuove leggi sull’immigrazione nel periodo poco precedente alla Brexit, il numero di studenti indiani in Gran Bretagna è sceso del 25%.\n\nMa restano anche profondi rapporti commerciali e di difesa tra l’India e il Regno Unito: ad aprile l’ex premier britannico Boris Johnson era volato a Delhi per intensificare la cooperazione su questi due fronti, forse anche nel tentativo di sganciare l’India dalla Russia in termini di approvvigionamento d’armi e rafforzare il fronte dell’Indo-Pacifico in chiave anti-cinese. L’anno scorso i due Paesi avevano stabilito una Comprehensive Strategic Partnership che comprendeva, tra le altre cose, una tabella di marcia per il miglioramento delle relazioni bilaterali entro il 2030, mentre a gennaio di quest’anno si era concluso un primo round di negoziati per un accordo di libero scambio. Ciò che potrebbe continuare a evolversi nel lungo periodo sono i rapporti di forza tra le due nazioni, ma è chiaro che nel medio termine i destini di India e Regno Unito continueranno a intrecciarsi anche sotto il regno appena iniziato di Carlo III e la nuova leadership di Liz Truss al governo.",
    "In India la spesa si fa direttamente su WhatsApp: ecco come": "Grazie alla partnership con l'e-commerce indiana di prodotti freschi, “JioMart”, Meta ha annunciato la novità che “rivoluzionerà il modo in cui milioni di aziende in tutta l'India si connettono con i propri clienti”. Questa “è la nostra prima esperienza di acquisto end-to-end su WhatsApp: ora le persone possono acquistare generi alimentari da JioMart direttamente in una chat”, ha spiegato il Ceo, Mark Zuckerberg\n\nWhatsApp , celebre applicazione di messaggistica istantanea da 2 miliardi di utenti, sta introducendo una novità definita \"rivoluzionaria\", ovvero quella che permette di fare la spesa direttamente dal software controllato da Meta con una carta di credito collegata. Lo ha annunciato la stessa società proprietaria anche di Facebook e Instagram, svelando i dettagli della partnership con l'e-commerce indiana di prodotti freschi “JioMart”. La comunicazione, diffusa sul blog ufficiale, è stata poi rilanciato poi dal Ceo dell’azienda, Mark Zuckerberg , con un post apparso sul proprio profilo Facebook. “Sono entusiasta di lanciare la nostra partnership con JioMart in India. Questa è la nostra prima esperienza di acquisto end-to-end su WhatsApp : ora le persone possono acquistare generi alimentari da JioMart direttamente in una chat”, ha spiegato.\n\nLa “rivoluzione” nel mondo aziendale\n\napprofondimento\n\nWhatsApp per Windows, adesso funziona anche senza smartphone connesso\n\nLa possibilità di fare acquisti tramite WhatsApp in India, Paese nel quale l'app conta circa 400 milioni di utenti, è ad oggi limitata al solo “JioMart”, ma secondo Meta tale esperienza “rivoluzionerà il modo in cui milioni di aziende in tutta l'India si connettono con i propri clienti, portando un'impareggiabile semplicità e convenienza all'esperienza di acquisto delle persone”. La messaggistica aziendale, ha riferito ancora Zuckerberg, “è un'area con un vero slancio ed esperienze basate sulla chat come questa saranno il modo in cui le persone e le aziende comunicheranno negli anni a venire”.\n\nCome funziona il servizio\n\nIl catalogo di “JioMart”, come detto, è già disponibile per gli utenti indiani. Ma come funziona, nel dettaglio, l’esperienza? Si comincia mandando un messaggio al numero WhatsApp Business dello stesso e-commerce, che risponde tramite un bot il quale, dopo aver salutato il cliente, mostra un tasto che consente di iniziare la procedura gestita attraverso una pagina in app di “JioMart”, una sezione che l'utente visualizza direttamente dentro WhatsApp e non aprendo un browser esterno sul proprio dispositivo mobile. Per ogni prodotto viene mostrato il nome, una foto, il prezzo e il tasto \"+\" che serve per aggiungerlo al carrello virtuale. Sempre dal carrello, poi, è possibile visualizzare la lista complessiva dei prodotti già ordinati, il loro prezzo e quindi procedere all'invio dell'ordine e al relativo pagamento. Infine, è possibile scegliere tra tre differenti modalità di pagamento: in contanti alla consegna, tramite il sito di “JioMart” o su WhatsApp. In quest’ultimo caso la transazione viene gestita da UPI (Unified Payments Interface”, ovvero un sistema di pagamento digitale sviluppato da National Payments Corporation of India, una piattaforma tecnologica gestita regolata dal governo dell’India."
}