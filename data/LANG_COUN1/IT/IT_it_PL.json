{
    "Premier Polonia, 'grande vittoria' in voto Italia - Politica - Nuova Europa": "Premier Polonia, 'grande vittoria' in voto Italia 'I due Paesi saranno più forti insieme'\n\n(ANSA-AFP) - VARSAVIA, 26 SET - Il primo ministro polacco Mateusz Morawiecki ha commentato oggi la \"grande vittoria\" alle elezioni del partito Fratelli d'Italia di Giorgia Meloni.\n\n\n\n\"Grande vittoria! Congratulazioni!\", ha scritto Morawiecki su Facebook, usando degli 'emoji' per suggerire che i due paesi saranno ora più forti insieme.\n\n\n\nIl partito al governo in Polonia, Diritto e giustizia (PiS) e Fratelli d'Italia fanno entrambi parte del Gruppo dei Conservatori e dei Riformisti Europei. \"Sono contento che un partito del gruppo ECR si stia assumendo la responsabilità\" di governo \"in un'altra nazione europea\", ha twittato anche Beata Szydlo, membro del PiS ed ex premier. (ANSA-AFP).\n\n\n\n\n\n© Copyright ANSA - Tutti i diritti riservati",
    "Euro U20-M: la finale Italia-Polonia in diretta su YouTube": "Montesilvano. La diretta streaming della finale dei Campionati Europei Under 20 maschile sarà trasmessa gratuitamente in diretta streaming sul canale YouTube CEV (QUI). Alle 20 al Palazzetto dello sport Corrado Roma di Montesilvano, nella finale che assegna il titolo continentale, gli azzurrini di Matteo Battocchio affronteranno la Polonia.",
    "La Ue condanna l’Ungheria ma “glissa” sulla Polonia. Un doppio standard irricevibile": "Solo l’ipocrisia imperante in Europa e in Italia può spiegare il doppio standard con cui l’Unione Europea sta procedendo contro due paesi membri dell’unione non in linea con “il sistema di valori europei”.\n\n\n\nE’ di ieri la notizia che per il Parlamento Europeo l’Ungheria “non può più essere considerata una democrazia”. La situazione nel Paese danubiano si è degradata a tal punto che è diventato una “autocrazia elettorale”. E’ quanto sostiene l’europarlamento, che ha approvato a maggioranza, con 433 voti favorevoli, 123 contro e 28 astensioni (gli europarlamentari di Lega e Fratelli d’Italia hanno votato contro).\n\nNella relazione si stigmatizza “l’inazione” dell’Ue, che ha “peggiorato le cose” e si raccomanda che l’erogazione dei fondi europei per la ripresa a Budapest sia sospesa “finché il Paese non si allineerà alle raccomandazioni dell’Ue e alle decisioni della giustizia comunitaria. Per l’Aula “ogni ritardo nella procedura legata all’articolo 7 equivarrebbe ad una violazione dello Stato di diritto da parte del Consiglio”.\n\nDunque all’Ungheria vanno sospesi i finanziamenti europei previsti dal Recovery Fund.\n\nMa solo una politica e una informazione malata possono tacere sul fatto che, contestualmente all’Ungheria, il 22 dicembre 2021 la Commissione ha lanciato una procedura di infrazione contro la Polonia per violazione del diritto dell’Ue da parte della Corte costituzionale polacca.\n\nLa procedura riguarda due sentenze emesse a luglio e ad ottobre dalla Corte Costituzionale polacca che di fatto stabiliscono che Varsavia non sarà più tenuta a riconoscere la supremazia del diritto europeo su quello nazionale.\n\nSecondo l’esecutivo Ue che queste sentenze del Tribunale costituzionale violano i principi generali di autonomia, primato, efficacia e applicazione uniforme del diritto dell’Unione e l’effetto vincolante delle sentenze della Corte di giustizia dell’Unione europea.\n\nInoltre, la Commissione ritiene che queste sentenze violino l’articolo 19 del Trattato sull’Unione europea. Nelle sue motivazioni Bruxelles afferma anche di nutrire “seri dubbi sull’indipendenza e l’imparzialità del Tribunale costituzionale” e di ritenere che non soddisfi più gli obblighi europei sull’indipendenza della giustizia.\n\nDunque, da dicembre 2021 la Polonia aveva due mesi per rispondere alla lettera di messa in mora dell’Unione Europea. Ma nei due mesi successivi all’ultimatum europeo, la situazione in Ucraina è degenerata in guerra aperta con la Russia a seguito dell’intervento militare e la Polonia ne è diventata una pedina decisiva da ogni punto di vista. Ragione per cui la Polonia non si è affatto adeguata alle indicazioni della Ue ma Strasburgo, a Bruxelles (ed anche a Roma) si sono subito dimenticati dei conti in sospeso con Varsavia.\n\nLa Polonia è adesso un alleato attivo, strategico e decisivo nella guerra della Nato contro la Russia, i suoi indicatori di democrazia e di aderenza al sistema di valori europeo possono tranquillamente passare in secondo piano.\n\n\n\nUn trattamento completamente diverso è stato invece riservato all’Ungheria proprio a causa della sua politica verso la Russia. Eppure le procedure di infrazione contro Polonia e Ungheria marciavano parallele nella stigmatizzazione pubblica e politica della Ue e delle forze politiche europeiste.\n\nInfine, ma non certo per importanza, è del tutto evidente quanto strumentale che la condanna dell’Ungheria venga giocata anche nella campagna elettorale italiana contro i partiti della destra (Fratelli d’Italia, Lega) accusati di essere amici di Orban. Ma anche quelli diventati negli ultimi sei mesi silenti amici della leadership polacca meriterebbero di essere stigmatizzati.\n\nIl doppio standard è uno di quei fattori di ipocrisia dei liberali e dell’Occidente che sta allontanando il resto del mondo proprio dall’Europa e dalla sua presunzione.\n\n\n\n16 Settembre 2022 - © Riproduzione possibile DIETRO ESPLICITO CONSENSO della REDAZIONE di CONTROPIANO",
    "Polonia: tassazioni e regolamentazioni per controllare le miniere di criptovalute": "In Polonia non è previsto un piano educativo e formativo in materia cripto e questo genera un caos: investitori poco coscienti che mettono a repentaglio il loro patrimonio o altri che per non conoscenza e poca chiarezza giudicano pericolose le nuove tecnologie.\n\nLa situazione cripto in Polonia procede a rilento così come nei Paesi limitrofi che seguono una politica pressochè uguale. Le monete digitali non sono una priorità di investimento e quindi il governo polacco non prevede piani di comunicazione, informazione o educazione aull'argomento.\n\nAl contrario dai dati emerge che ci siano più ostacoli che benefici per gli investitori: secondo le ultime regolamentazioni le criptovalute sono state tassate sull'imposta sul reddito. I proventi derivanti dalla vendita di criptovalute infatti costituiscono reddito da diritti di proprietà.\n\nCome mai la Polonia ha adottato un atteggiamento di difensiva nei confronti delle monete digitali? Quali conseguenze potrebbe avere sulla società e l'economia locale?\n\nIl mercato di criptovalute in Polonia\n\nCome spesso accade la necessità di inserire una regolamentazione non è solo per fini di tutela dei clienti ma anche per dare chiarezza sugli oneri fiscali per contribuire al bilancio statale. Nei Paesi dell'est è comune osservare questo trend: accettazione delle criptovalute, volontà di controllo statale e tassazioni molto alte.\n\nQuesto è accaduto anche in Polonia dove le monete digitali sono riconosciute e legali ma la regolamentazione non incentiva l'investimento. Il focus principale è di sottolineare l'alto rischio e la volatilità invece di educare il cliente a 360° sulle potenzialità delle criptovalute.\n\nIl mining non è soggetto a particolari regolamentazioni nè supportato da specifiche indicazioni per l'uso di energia proveniente da fonti rinnovabili. Pochi mesi fa la polizia polacca ha scoperto una miniera di criptovalute illegale che non ha potuto nascondere il picco di energia richiesta per le operazioni.\n\nLeggi anche: Australia: un esempio di quanto sia necessaria una regolamentazione cripto\n\nLa voce degli investitori polacchi\n\nLa Polonia è uno degli esempi di regolamentazione poco conforme alla realtà economica globale. La manifestazione del 20 di aprile 2018 è stata la prima reazione degli investitori polacchi di protesta contro l'introduzione poco chiara di obblighi fiscali in relazione al commercio di criptovalute.\n\nDa allora la situazione non è cambiata molto. Secondo uno studio di Ireneusz Miciuła, analizzando l'evoluzione della regolamentazione è facile comprendere che \"molte misure sono state messe in atto da persone non competenti che come risultato hanno introdotto disposizioni legali difettose\".\n\nInfatti in Polonia le criptovalute sono tassate con l'imposta sul reddito delle persone fisiche secondo la legge sull'imposta sul reddito delle persone fisiche: i proventi derivanti dalla vendita di criptovalute acquistate costituiranno reddito da diritti di proprietà.\n\nLeggi anche: Ecco quali sono le tre conquiste degli ambientalisti contro il mining\n\nIl mining di criptovalute\n\nLa regolamentazione polacca non prevede particolari misure per la gestione delle miniere di criptovalute e questo spinge i miniers a cercare le soluzioni più redditizie in termini di costi-benefici. Ancora una volta la mancanza di informazione e di educazione in materia rende più difficile lo sviluppo di una coscienza ambientale e sociale.\n\nLe persone che si immergono seriamente in questo mercato emergente probabilmente sono persone che hanno un piano di crescita abbastanza delineato. Economicamente quindi sanno come sfruttare le potenzialità delle criptovalute per guadagnare.\n\nQual è la probabilità che questi investitori siano consapevoli delle possibili conseguenze dei loro investimenti? E che i loro piani di investimento siano guidati da scelte sostenibili?\n\nLeggi anche: Criptovalute: chi è responsabile degli impatti generati?\n\nI pilastri della sostenibilità\n\nLa politica ambientale solitamente va a braccetto con lo sviluppo e la crescita sociale ed economica. Numerosi studi dimostrano l'efficienza dei risultati che si ottengono investendo su questi tre pilastri contemporaneamente.\n\nAl momento che non è previsto un piano educativo e formativo in materia cripto e questo genera un caos: investitori poco coscienti che mettono a repentaglio il loro patrimonio o altri che per non conoscenza e poca chiarezza giudicano pericolose le nuove tecnologie.\n\nLa prospettiva di veder crescere una comunità di investitori consapevoli e sostenibili è quasi nulla.\n\nGli investitori polacchi e la sostenibilità degli investimenti\n\nLa Polonia è un Paese lontano da diventare green. L'impatto degli aumenti stabiliti dall'Unione Europea nei confronti delle attività ad alta contaminazione soprattutto in termini di emissioni di anidride carbonica non sono piaciuti alla Polonia.\n\nDallo scorso anno la situazione è ancora peggiorata a causa degli elevati costi dell'energia e delle restrizioni europee. Fino ad oggi le aziende polacche (incluse quelle che si occupano di mining di criptovalute) hanno deciso di pagare per il loro impatto ma da quest'anno potrebbe essere più complicato.\n\nIl passaggi verso un'economia più sostenibile dovrà essere fatto il prima possibile per continuare a beneficiare dei servizi europei ma soprattutto delle condizioni imposte dalle Nazioni Unite come gli Obiettivi di Sviluppo Sostenibile.",
    "La Polonia batte il Galles, stasera l'Italia - Juventus": "Uno a zero in trasferta: questo il risultato della Polonia, ieri, contro il Galles nel girone A di Nations League, grazie al gol from di Swiderski al minuto 58. Clean sheet per Szczesny, rimasto a disposizione Arek Milik.",
    "POLONIA: Le polemiche intorno alle panchine del governo": "Panchine “patriottiche” fanno discutere in Polonia, tra polemiche e ilarità esse sono il simbolo del paternalismo del governo\n\nC’è un curioso caso che in Polonia, in questi giorni, sta attirando l’attenzione dei media (quasi) quanto la guerra tra Russia e Ucraina: l’installazione nelle città più grandi, promossa nella fattispecie dalla Presidenza del Consiglio dei ministri, di alcune panchine “patriottiche”. La classica panchina da giardino, infatti, è collocata nel mezzo di una struttura che richiama dal contorno la conformazione della Polonia, una sorta di esagono irregolare; il contorno stesso è colorato di biancorosso, mentre l’intera installazione poggia su una base blu. Per poter raggiungere la panchina è necessario salire alcuni gradini; di fronte ad essa, in orizzontale tra i bordi della struttura, corre una catena, la cui funzione è tuttora oggetto di discussione. L’installazione è stata ribattezzata Jarosławka, dal nome del presidente del PiS, nonché politico più in vista del governo attuale, Jarosław Kaczyński.\n\nLe panchine progettate sono sedici, il numero dei voivodati polacchi. Attualmente, solo Varsavia ha rifiutato di accoglierne una. Il finanziamento dell’operazione è stato garantito dalla statale BGK (Banca di sviluppo nazionale) per promuovere gli investimenti del governo e della banca medesima. Il costo totale ammonterebbe a 1.600.000 złoty, ovvero 100.000 złoty (poco più di 20.000 euro) netti per installazione.\n\nProprio i soldi spesi per la progettazione e l’installazione delle panchine rappresentano una delle fonti più ricorrenti di polemica. Per quanto la cifra non incida così pesantemente sulle casse dello stato, è stato fatto osservare come lo stesso budget sia stato investito quest’anno – ad esempio – per una causa importante come il ripopolamento delle aree marittime; con quei soldi, inoltre, si sarebbe potuto attuare un programma urbano con la posa di migliaia di panchine in più. Del resto, la pioggia che è caduta in questi giorni e ha corroso il colore del contorno dell’installazione a Poznań ha rinvigorito tale genere di critica: nel caso specifico, la panchina “patriottica” è durata appena undici giorni!\n\nLa critica alla spesa fatta, tuttavia, non è l’unica, né la più frequente tra quelle rivolte all’operazione. Si tratta, infatti, di un’installazione escludente: per la presenza dei gradini possono accedervi con difficoltà gli anziani e le persone con disabilità fisica, mentre gli stranieri non potrebbero usufruirne affatto. Per farlo bisogna leggere attentamente il cartello con le istruzioni d’uso, che è redatto esclusivamente in polacco.\n\nPungente ironia, anche attraverso l’uso di meme appositi, si è scatenata proprio intorno al regolamento d’uso delle panchine z polską flagą (con la bandiera polacca, così come vengono definite sulle tabelle affisse). I quindici punti che vorrebbero scandire la fruizione delle installazioni sono stati passati al setaccio da politici e linguisti. Durante un dibattito tra Donald Tusk, prossimo candidato premier di Piattaforma civica, e Rafał Trzaskowski, sindaco di Varsavia nonché candidato alle scorse presidenziali, quest’ultimo ha scandito una per una le istruzioni d’uso delle panchine e suscitato l’ilarità dei presenti: “La panchina va utilizzata solo in posizione seduta, aggrappandosi ai corrimano che la fissano e appoggiandosi allo schienale (!)”. Trzaskowski ha concluso: “È come un ritorno ai tempi del comunismo”.\n\nGrande attenzione alle panchine “patriottiche” e al regolamento d’uso ha dedicato anche Michał Rusinek, linguista e professore dell’Università Jagellonica di Cracovia, “maniaco” (come si autodefinisce) della lettura di questo genere di istruzioni. Supponendo che lo spazio dell’installazione delimiti in realtà quella che egli definisce la Polonia, Polonia, per distinguerla dalla Polonia ordinaria e da tutto ciò che Polonia non è, Rusinek trova finalmente una spiegazione alla presenza della catena: “Se in un primo momento ci siamo sentiti disturbati da questa catena e dai suoi connotati simbolici, dobbiamo limitare la nostra ansia: la catena è per la nostra sicurezza. Non limita la nostra libertà, ma designa la sfera in cui possiamo sentirci al sicuro, ovvero quella della Polonia Polonia”. Osservando come lo spazio per tre persone sia stato immaginato per la tipica famiglia polacca, i due genitori con un bambino, lo studioso si prende gioco anche della distanza consigliata nel regolamento per le persone in attesa di accedere all’installazione: “Le persone in attesa di utilizzare l’installazione dovrebbero tenersi a distanza di 1,5 metri dal perimetro della stessa”. Chiosa Rusinek: “I creatori presumono, immodestamente, che si formeranno delle code davanti alle panchine “patriottiche”: famiglie polacche 2 + 1 che bramano lo svago, il relax e soprattutto l’euforia patriottica, per guardare con superiorità alla Polonia ordinaria dall’altezza dell’installazione, dallo spazio di questa straordinaria Polonia Polonia, oltre le catene”.\n\nAl di là della questione politica, e di quella del linguaggio assurdo delle istruzioni d’uso, ci sono altri motivi che hanno dato alla questione tutto questo risalto. Le panchine rappresentano, ormai, uno dei pochi spazi di libertà sulla cui salvaguardia convergono tutti. Molto spesso, quando si imbastisce una campagna con risvolti sociali, proprio le panchine vengono dipinte e contrassegnate dal messaggio che si vuole veicolare. In Italia, ogni volta che si prevede l’eliminazione delle panchine in funzione anti-senzatetto (il primo fu Gentilini a Treviso) le reazioni contrarie sono molto forti. La cosiddetta architettura ostile si declina in svariate forme, ma quella che inerisce le panchine è senz’altro tra le più denunciate.\n\nAnche l’arte ha contribuito a rafforzare l’immaginario collettivo sul tema: su una panchina si svolgono alcune delle scene più famose del cinema, basti pensare a Forrest Gump e al celebre paragone tra la vita e la scatola di cioccolatini, o alla 25° ora di Spike Lee e alle panchine di New York su cui siede Monty (Edward Norton) fissando le ultime ore di libertà. Del resto, proprio la libertà è il sentimento che le panchine veicolano principalmente a chi le osserva: si pensi ancora a quelle disegnate dagli impressionisti (Camille Monet su una panchina di Monet, Ballo al Moulin de la Galette di Renoir), o a quella più recente progettata da Stefano Boeri, Panchina per chi ha una casa e per chi non ce l’ha.\n\nL’installazione di panchine in qualche modo “guidata” dall’alto è accettabile, in Polonia e altrove, solo se mira ad unire anzi che dividere. I magnifici Planty di Cracovia, la passeggiata che corre intorno all’antico perimetro del centro cittadino, sono costellati di panchine dedicate alle grandi personalità che vi abbiano soggiornato: ci sono delle placche che ne ripercorrono la vita e, attraverso un QR-code, si può approfondire le loro opere. “Le panchine con la bandiera polacca”, spiega l’architetto Paweł Jaworski, “ricordano il comportamento del genitore dominante che dice ai propri cari: «Facciamo qualcosa tutti insieme, ma come voglio io»; mentre sarebbe meglio: «Divertiamoci tutti insieme come vogliamo»”.",
    "Volley femminile, Mondiale 2022. Polonia, esordio col brivido: 3-1 alla Croazia senza brillare": "Quanta fatica per la Polonia che batte 3-1 (25-19, 21-25, 25-23, 25-15) la Croazia nella gara inaugurale del Mondiale ma non impressiona soffrendo e rischiando più del dovuto. Lo spettacolo è un’altra cosa e la speranza è che il buongiorno non si veda dal mattino perchè fosse come recita il detto ci aspettano tre settimane di volley di modestissima qualità. Tanti errori, rendimento in altalena per entrambe le squadre tanto, troppo lontane da quegli standard che potranno assicurare posizioni di eccellenza nella rassegna iridata. Ha vinto la squadra più forte ma per lunghi tratti del match quella meno forte ha giocato meglio o, sarebbe bene dire, meno peggio.\n\nFormazioni annunciate in avvio di partita e la Polonia prende subito in mano il comando delle operazioni. La squadra di Lavarini prende subito un buon vantaggio, affidandosi con frequenza a Stysiak e mandando in tilt la squadra avversaria che non riesce ad entrare in partita e si deve arrendere con il punteggio di 25-19.\n\nNel secondo set cambia tutto. La Croazia sistema ricezione ed attacco, cresce a muro e vola sul 6-2. La Polonia prova a rientrare in partita ma perde lucidità e vengono a galla antichi problemi della Nazionale allenata da Lavarini che si riporta in scia ma non riesce mai ad agganciare le croate che, facendo leva su Fabris ma anche su un buon sistema muro-difesa pareggiano il conto con il punteggio di 25-21.\n\nIn avvio di terzo set Stysiak va fuori giri e commette quattro errori consecutivi lanciando le croate (10-7). La Croazia sembra avere in mano set e match sul 16-9 ma Lavarini chiama il time out, si inventa il doppio cambio della vita togliendo nientemeno che Wolosz e Stysiak e inserendo Wenerska e Galkowska e, punto su punto, le polacche rimontano, pareggiano il conto a quota 21, operano il sorpasso (23-21), si fanno riprendere sul 23-23 ma nel finale sfruttano due errori delle rivali per il 25-23 che regala loro il 2-1.\n\nLavarini riparte con Wolosz e Stysiak in campo perchè sa di avere bisogno delle sue stelle e la Polonia sembra di nuovo in difficoltà (1-4). Le polacche stavolta si rimettono subito in carreggiata, alzano il ritmo e volano sul 10-7. La Polonia non si ferma più e prende un vantaggio sempre più ampio sulla Croazia che inizia a sbagliare e perde contatto fino al 25-15 conclusivo, un po’ troppo punitivo per la Croazia, migliore di quanto ci si potesse attendere.\n\nIn casa Polonia la top scorer è Rozanski con 16 punti, seguita da Stysiak, 15, Korneluk, 14, e Witkowska, 12. Per la Croazia Mlinar top scorer con 16 punti, seguita da Samadan, 13, Milos, 11, e 9 a testa per Butigan e Fabris.\n\nFoto: Fivb",
    "Il (non) legame tra nazionalisti europei. Capire la Polonia con il prof. Stasi": "Chi sono i neo-nazionalisti polacchi, quale ruolo svolgono all’interno della società nazionale e quale influenza esercitano sulla piattaforma politica europea? Il prof. Daniele Stasi , ordinario di storia delle dottrine politiche, spiega molti elementi ignoti in Italia, soprattutto all’indomani delle parole di Ursula von der Leyen\n\nPer i polacchi il nazionalismo è la capacità di (r)esistenza tra “il gigante russo e l’Aquila tedesca”. Oggi la logica duale amico-nemico si scaglia da una parte contro le élite di Bruxelles, dall’altra contro Putin e Lukashenko. Ma secondo Daniele Stasi, ordinario di storia delle dottrine politiche presso l’Università di Foggia, visiting professor alla Luiss e all’Uniwersytet Warszawski, questo non fa della Polonia una democratura. Per l’autore di “Polonia restituita – nazionalismo e riconquista della sovranità polacca” (il Mulino), il sovranismo di Giorgia Meloni e quello di “Diritto e Giustizia” sono incompatibili. Un’intervista molto importante anche per leggere le parole di Ursula von der Leyen su una possibile deriva ungherese/polacca dell’Italia.\n\nProfessor Stasi, partiamo con una domanda a bruciapelo… qual è la “Polonia restituita”?\n\nÈ il sogno della nazione polacca, dalla Grande spartizione dalla fine del Settecento al novembre del 1918: riconquistare e mantenere la propria sovranità. Sulle modalità di riconquista dell’indipendenza nazionale e sull’assetto istituzionale dello Stato polacco si confrontano, dalla fine dell’Ottocento agli anni Venti (periodo oggetto del mio lavoro) diverse opzioni ideologiche: il socialismo, il liberalismo, il nazionalismo. Tale confronto si riflette sull’evoluzione costituzionale della Polonia tra le due guerre mondiali. L’invasione di Hitler pone fine alla questione, di autentica sovranità polacca si potrà parlare solo dopo il 1989.\n\nNazionalismo civico e nazionalismo etnico, patriottismo vecchio e nuovo. Sono distinzioni ancora vigenti nella Polonia di oggi? Chi sono gli odierni nazionalisti e quale influenza esercitano nella società polacca?\n\nIl sentimento patriottico in Polonia è maggiormente intenso e diffuso che da noi. Esso costituisce una religione civile e un riferimento della retorica politica di ogni leader che ambisca a guidare un partito di livello nazionale o semplicemente un’amministrazione locale. Il richiamo alla nazione è costante. Il nazionalismo, nella sua versione populista, ha le sue radici nelle opere e nell’esempio di figure quasi sconosciute in Italia, ad esempio Roman Dmowski, cui sono dedicate piazze e strade in ogni parte della Polonia. Secondo questo eminente pensatore politico l’egoismo nazionale rappresenta l’unica morale possibile per la nazione polacca.\n\nA differenza del patriottismo ottocentesco, Dmowski non mira a un’intesa con gli altri popoli in un orizzonte di emancipazione collettiva e conquista generale della libertà, bensì alla realizzazione del semplice interesse della Polonia posta tra il «gigante russo e l’Aquila tedesca». Il nazionalismo si nutre della logica amico/nemico: la definizione di un attore interno oppure esterno la cui minaccia incombente impedisce il libero svilupparsi della nazione, ne limita la sovranità e la pone sotto il tallone di potenze straniere. In passato il nemico era l’ebreo, oggi possono essere le élite europee, in particolare tedesche, e, dopo l’invasione dell’Ucraina, soprattutto Putin e i suoi tirapiedi, tra cui Lukashenko.\n\nDunque, c’è una questione polacca. Basterebbe riconoscere questa evidenza per sfatare miti e leggende sulla “democratura” di Kaczynski, data per acquisita dai media e dagli ambienti liberal. Perché l’Europa e l’opinione pubblica occidentale faticano a riconoscerla?\n\nSono d’accordo: non parlerei nel caso della Polonia di «demokratura» che è termine che si attaglia meglio all’esperienza russa. La Polonia è un Paese, come diceva il vecchio Hegel, posto tra Oriente e Occidente: tra Kiev e Parigi, con un piede saldamente piantato nel mondo occidentale e attraversato da tentazioni di carattere autoritario e nazionalistico che nel Vecchio Continente sembravano dover finire nella pattumiera della Storia. Le sanzioni da parte dell’Ue sull’organizzazione dei poteri a Varsavia gettano un’ombra pesante sui destini di un Paese di importanza fondamentale, in ragione del suo peso politico e della sua posizione geografica, per l’Europa.\n\nI liberals ritengono che la società civile polacca non disponga dei sufficienti anticorpi per impedire svolte autoritarie e che il partito di Kaczynski rappresenti quella Pologne profonde lontana dall’Occidente, dal rispetto dei diritti fondamentali, dai valori di una società aperta. La repentina trasformazione economica a partire dagli anni Novanta dello scorso secolo ha generato sacche di povertà e sottosviluppo nella Polonia B, quella periferica e delle campagne. Il partito di Kaczynski fa man bassa di consensi in quelle zone in cui al racconto sulle magnifiche sorti e progressive dell’Europa si preferisce quello della minaccia imminente, dei Paesi occidentali che possono tradire le speranze di autonomia della Polonia, come a volte è successo nella storia contemporanea.\n\nDue Polonie, dunque, che hanno una concezione differente dell’identità nazionale e dei compiti dello Stato. Un po’ come da noi, questa divaricazione genera una società civile disarticolata, divisa tra regioni del Paese e non in grado di generare un idem sentire sugli aspetti strategici della politica nazionale. Ai salotti di Varsavia animati da discussioni cui prendono parte i beneficiati del cambiamento si contrappongono le folle pellegrine agli appuntamenti organizzati da Radio Maryja; la città è contrapposta alla campagna: la narrazione occidentale è attraversata da un pesante cono d’ombra.\n\nQuali sono gli elementi che accomunano il sovranismo del PiS con quello di Giorgia Meloni?\n\nNon può esistere l’internazionale nazionalista giacché ogni Stato-nazione ha a cuore il proprio interesse anche – e talvolta necessariamente – a danno delle altre nazioni. Le aziende straniere che investono in Polonia sono luce per le pupille delle casse dello Stato polacco; non lo sono, nel caso di quelle italiane ad esempio, per il Mezzogiorno d’Italia. Giorgia Meloni ha avuto almeno un paio di colloqui a Varsavia con Jarosław Kaczynski, entrambi positivi vista la convergenza nel contrasto a un progetto di Europa di tipo semi-federalista o a trazione franco-tedesca. Al di là delle intese da verificare, rimane sullo sfondo che ognuno farà da sé in Europa e su scala globale.\n\nUna sua previsione riguardo le prossime elezioni polacche?\n\nI movimenti populisti, come in Italia, sono riassorbiti nell’asse Destra-Sinistra. Una parte della destra “antisistema” non troverà la strada del governo al contrario delle due destre: La Coalizione Civica di Donald Tusk e Diritto e Giustizia di Jaroslaw Kaczysnki che si contengono il potere da circa vent’anni. Le altre forze devono fare i conti con l’egemonia di questi due partiti e scegliere con chi allearsi, compresa la sinistra che è in una posizione quasi marginale. In questo momento, Diritto e Giustizia è avanti nei sondaggi, anche per effetto della guerra che spinge la società civile a compattarsi intorno alle istituzioni. Se poi il leader delle Destra grida al nemico alle porte…appare difficile contraddirlo.\n\nQuanto incide il nazionalismo atavico insito nello spirito nazionale e nel senso comune polacco sulle tensioni con la Russia?\n\nIl sentimento antirusso è parte dell’identità polacca. Nel mio libro prendo in esame la figura di Jozef Pilsudski, il padre della II Repubblica (1918-1939). Per Pilsudski la Russia costituisce una società asiatica, inferiore da ogni punto di vista alla nazione polacca che tuttavia ha dovuto subirne la prepotenza diverse volte nella storia. Kaczynski ha dichiarato più volte che i suoi punti di riferimento sono Pilsudski e Giovanni Paolo II, il grande papa che ha contribuito in maniera determinante alla fine del socialismo reale e al predominio sovietico nell’Europa centro-orientale. La logica dell’amico/nemico ha radici ben salde nel senso comune polacco per quello che riguarda i russi.\n\nIl suo lavoro ha una missione precisa?\n\nContribuire a far conoscere, con i mezzi dello storico, il pensiero politico di un Paese europeo importante la cui cultura, non solo politica, è sovente trascurata da noi.\n\nIn termini geopolitici, economici e culturali, cosa rappresenta la Polonia di oggi per lo scenario internazionale e per la compagine europea?\n\nUno Stato con cui bisogna fare i conti, guidato da una compagine governativa mossa spesso da risentimento nei confronti di altri Stati europei, si pensi alle rivendicazioni delle riparazioni risalenti alla II guerra mondiale di questi giorni. Uno Stato in cui, tuttavia, le posizioni politiche sono nette e quasi mai strumentali o dettate da opportunismo. Un nazionalista polacco darebbe la vita per la patria, sulla falsariga dell’esempio degli eroi nazionali dell’Ottocento che caddero per l’indipendenza della Polonia. Esempi forse discutibili, talvolta ai limiti del fanatismo, che risalgono a un’immagine della politica strettamente connessa, in ultima analisi, alla violenza; propria di un mondo che sembrava superato. Esempi, tuttavia, ancora di grande effetto.",
    "Pomeriggio rosso per la Francia Under 18: 4 espulsi contro la Polonia": "Pomeriggio rosso per la Francia Under 18: 4 espulsi contro la Polonia\n\nLa selezione giovanile transalpina ha terminato la gara, definitivamente sospesa a un quarto d'ora dalla fine, in sette: quattro espulsi e nervi tesi.\n\nLa Francia Under 18 ha vissuto un pomeriggio alquanto turbolento. La selezione giovanile dei transalpini ha affrontato i pari età della Polonia nel Lafarge Foot Avenir Tournament, a Limoges, ma la gara è stata tutt'altro che scandita da toni moderati.\n\nI francesi sono rimasti con appena sette effettivi in campo per via di ben quattro espulsioni comminate ad altrettanti calciatori.\n\nTutti e quattro i cartellini rossi sono arrivati in una ripresa nervosissima, quando all'intervallo il risultato era sul 2-2.\n\nAd essere espulsi sono stati Housni, Belocian, Gomis e Bile, questi ultimi mandati fuori anzitempo dall'arbitro dopo il goal del vantaggio polacco. Bile ha peraltro rifilato una testata a un avversario, gesto che ha scatenato una rissa e convinto il direttore di gara a sospendere l'incontro.\n\nFrance Vs Pologne U18 Match arrêté la France était à 8 contre 11 et maintenant à 7 sur ce coup de tête.\n\nLes 2 joueurs de Monaco Ben Seghir et Olmeta n’ont pas été expulsés et Benama n’est pas rentré pic.twitter.com/I067ReI5G4 — Part time 🇲🇨 (@D_Givens_) September 25, 2022\n\nAlla fine a vincere è stata la nazionale biancorossa con risultato di 3-2, in quanto il match è stato definitivamente sospeso dopo la quarta espulsione. E alla fine il commissario tecnico della Francia, Bernard Diomede, è stato durissimo:\n\n\"Alcuni giocatori non indosseranno più la maglia della Nazionale\".",
    "Ue. Polonia e paesi Baltici vietano l’ingresso ai cittadini russi": "di Alberto Galvi –\n\nAll’inizio di questo mese i primi ministri di Polonia, Estonia, Lettonia e Lituania hanno concordato di vietare l’ingresso ai cittadini russi, una misura a sostegno dell’Ucraina. Ai russi che viaggiano per turismo, cultura, sport o affari verrà negato l’ingresso nelle quattro nazioni anche se in possesso di un visto valido.\n\nQuesti quattro paesi confinanti non possono tuttavia impedire ai russi l’ingresso ai russi attraverso paesi terzi come la Finlandia, che confina con la Russia.\n\nL’Unione Europea ha implementato a maggio le restrizioni nei confronti di funzionari e uomini d’affari russi e ha vietato l’atterraggio a tutti i voli provenienti dalla Russia, lasciando attivi solo i collegamenti ferroviari e stradali. Pur non condividendo un confine con la Russia, la Repubblica Ceca è stato uno dei primi paesi dell’Ue a interrompere il rilascio dei visti ai cittadini russi, già il giorno dopo l’invasione russa dell’Ucraina del 24 febbrai. La Polonia, che confina con l’ex enclave russa di Kaliningrad, ha ancora rigide restrizioni nei confronti dei viaggiatori russi rimaste in vigore dalla pandemia di Covid-19.\n\nSono esentati dal divieto di ingresso nei quattro paesi i titolari di carte di soggiorno dell’Ue, i familiari di cittadini dell’Ue, i umanitari, i diplomatici in servizio, i dipendenti dei trasporti nello svolgimento delle loro attività, i dissidenti russi e i titolari di visti nazionali per soggiorni di lunga durata i uno dei 26 paesi Schengen.",
    "[Pace] Polonia, Finlandia e stati baltici chiudono le porte agli obiettori di coscienza russi": "Polonia: «altamente sconsigliabile» aprire le porte agli obiettori russi\n\nLa Polonia non apre le porte ai russi in fuga da una potenziale mobilitazione. A chiarirlo è stato il ministro degli Esteri del governo di Varsavia, Zbigniew Rau, in un’intervista oggi all’agenzia Pap. Tanto da un punto di vista di sicurezza politica quanto da un punto di vista morale è «altamente sconsigliabile» far entrare un numero maggiore di russi, ha affermato.\n\nAnche altri paesi vicini della Russia, gli Stati baltici e la Finlandia, condividono la posizione polacca, secondo cui l’obiezione di coscienza da sola non rappresenta un motivo sufficiente. «Abbiamo deciso di sospendere l’attuale rilascio di visti ai cittadini della Federazione Russa, abolendo così i visti turistici», ha affermato Rau, che tuttavia, non ha escluso eccezioni per i russi che sono davvero contrari alla guerra e, ad esempio, hanno partecipato ad azioni di protesta.\n\nSole24ore",
    "Polonia, Lewandowski: \"Kiwior è già una realtà. Ha potenziale\"": "Fonte: tuttomercatoweb.com\n\nMilanNews.it\n\n\"Kiwior è già una realtà, ha davvero un grande potenziale\". Parole di Robert Lewandowski, attaccante del Barcellona, che in carriera di difensori forti ne ha sfidati tanti e un po' se ne intende. In un documentario prodotto dalla Federcalcio polacca, l'ex Bayern Monaco ha elogiao il 22enne difensore dello Spezia: \"Me ne sono accorto durante il riscaldamento prima della partita contro l'Olanda, perché in allenamento è molto difficile vedere certe cose. Ho chiesto: 'Chi è?'. Poi l'ho visto durante la partita, è stato straordinario\". Chissà che i dirigenti blaugrana non decidano di ascoltarlo.",
    "Riparazioni di guerra: Germania e Polonia riaprono le vecchie ferite": "Come se le tensioni e il senso della tragedia non fossero abbastanza vivi in Europa negli ultimi mesi, le autorità di Polonia e Germania rispolverano in queste settimane una delle questioni più annose -e dolorose- degli ultimi ottant’anni. Sul ring, da un lato, una delle nazioni che più ha sofferto le ferite della Seconda Guerra Mondiale, trattata da secoli da ancella d’Europa, spartita e ripartita innumerevoli volte; dall’altro, la nazione portatrice del peccato originale del Nazismo e dell’aggressione che diede il via alla Seconda Guerra Mondiale.\n\nLa richiesta della Polonia\n\nDopo diversi anni (il “lavori” sono iniziati nel 2017) e un team di circa 30 esperti, soprattutto economisti e storici, nell’anniversario dello scoppio della Seconda Guerra Mondiale (quando 83 anni fa, il 1 settembre 1939, Adolf Hitler dava ordine alla Wehrmacht di varcare il confine) il governo polacco ha pubblicato il rapporto sul costo economico-sociale sostenuto dalla Polonia nei cinque anni di occupazione nazista: il responso è stato pari a 1,3 trilioni di euro. Berlino non ci sta e restituisce al mittente la richiesta, affermando che la questione delle riparazioni del tempo di guerra è “chiusa”.\n\nLa pubblicazione del rapporto in tre volumi è stata al centro delle celebrazioni nazionali dell’anniversario della guerra. Il capo del team che lo ha redatto, Arkadiusz Mularczyk, ha affermato che è impossibile attribuire un valore finanziario alla perdita di circa 5,2 milioni di vite che ha attribuito all’occupazione tedesca. Ha elencato le perdite per le infrastrutture, l’industria, l’agricoltura, la cultura, le deportazioni in Germania per il lavoro forzato e gli sforzi per trasformare i bambini polacchi in tedeschi.\n\nIl caos è scoppiato il 1° settembre scorso, quando il leader del partito Diritto e giustizia (PiS), Jaroslaw Kaczynski, ha annunciato che Varsavia invierà una richiesta formale di risarcimento alla Germania, insistendo sul fatto che la mossa servirà alla “vera riconciliazione polacco-tedesca” e alla “verità”. Kaczyński, non ha un ruolo istituzionale ma, nonostante ciò, gli viene riconosciuta una certa moral suasion sul partito di governo. Parlando dal Castello di Varsavia, Kaczynski ha presentato il rapporto sui danni che il Paese ha subito a causa dell’aggressione da parte del Terzo Reich: “È stata presa la decisione di chiedere un risarcimento alla Germania. Occorre battersi per simili questioni. Non promettiamo che sarà un successo rapido. Diciamo solo che è un obbligo per la Polonia, l’eliminazione di una lacuna nella nostra azione di Stato sovrano”.\n\nIl rapporto parlamentare, che è stato commissionato cinque anni fa, ma la cui pubblicazione è stata più volte ritardata, metterà ulteriormente alla prova le relazioni diplomatiche tra Polonia e Germania proprio mentre i due Paesi dovrebbero far fronte comune.\n\nLa risposta della Germania\n\nA complicare le cose ci ha pensato la modesta geremiade di Olaf Scholz. Il governo tedesco sostiene che la Polonia ha rinunciato al diritto alle riparazioni di guerra nel 1953, come parte di un accordo in cui la Germania dell’Est, cedeva i territori oltre il confine Oder-Neisse alla Polonia e alla Russia. L’attuale governo polacco sostiene che la rinuncia è stata concordata sotto la pressione dell’Unione Sovietica. La Germania afferma, invece, che eventuali problemi di riparazione in sospeso sono stati risolti con l’accordo “2+4” tra Stati Uniti, Regno Unito, Francia e Unione Sovietica che ha sancito la riunificazione nel 1990 – un accordo, ha detto venerdì un portavoce del governo, che la Polonia “ha accolto senza riserve”.\n\nVarsavia però ha mal digerito questo riferimento ai confini, ferita ancora aperta per un Paese più volte smembrato e che vede su di sé la minaccia russa a causa della sua prossimità geografica. La Polonia vuole che il cancelliere tedesco chiarisca le sue parole sulla possibilità di una revisione dei confini tra i due Paesi. A scatenare ulteriormente le ire polacche, il fatto che numerosi giuristi e internazionalisti, giudichino le restituzioni territoriali alla Polonia come riparazioni di guerra, ignorando che esse siano invece una restitutio che semmai si aggiunge al diritto alle riparazioni.\n\nDove nacque il problema delle riparazioni tedesche\n\nI danni materiali e morali subiti dalla Polonia durante lo scorso conflitto mondiale sono stati ingenti e la virulenza dell’aggressione tedesca, indubbia. Molte di queste azioni erano contrarie al diritto internazionale, come la distruzione sfrenata e ingiustificata di Varsavia nel 1944. A questo è seguita una ricostruzione condotta esclusivamente attraverso gli sforzi della Polonia e della sua società e la beffa per molte vittime delle azioni tedesche, che non furono mai risarcite. Il tema della Polonia era stato largamente pregiudicato da quanto accaduto alla conferenza di Teheran poichè aprì sul piano politico la prima delle maggiori vertenze all’interno della grande alleanza: la prima è la più importante perché la Polonia era il segno del risultato della guerra ma al tempo stesso l’ostaggio principale della sicurezza di Mosca. Il ricordo delle polemiche che avevano seguito la scoperta delle fosse di Katyn e l’insurrezione di Varsavia erano ancora troppo cocenti perché fra i contendenti potesse nascere improvvisamente un’atmosfera di fiduciosa collaborazione: sul tavolo bisognava decidere come e quando esigere i famosi 20 miliardi di dollari di riparazioni dovute dalla Germania. Le decisioni di Potsdam Le riparazioni sono generalmente disciplinate dai trattati di pace, ma il caso polacco è complesso perché giace in due differenti trattati e in due differenti fasi storiche. La prima, iniziata nel 1945 con l’accordo di Potsdam, e la seconda terminata decenni dopo con la riunificazione tedesca. Secondo l’accordo di Potsdam, le richieste di risarcimento polacche avrebbero dovuto essere soddisfatte dall’Unione Sovietica, sotto il cui effettivo controllo la Polonia era caduta: questo spiega perché le riparazioni non furono mai completamente trasferite. Solo gli individui, come le vittime del lavoro forzato e di esperimenti pseudo-medici e i prigionieri dei campi, ricevettero somme simboliche dalle fondazioni polacco-tedesche. Né la Polonia né la Germania erano parti dell’accordo, e agli interessi e alla confusione dei grandi venne rimessa la questione. Come un fulmine a ciel sereno, nel 1953, il leader polacco Bolesław Bierut, rilasciò una dichiarazione in cui annunciava che dal 1° gennaio 1954 la Polonia avrebbe rinunciato a tutte le richieste irrisolte in merito alle riparazioni di guerra. La rinuncia non venne tramutata in legge ma restò sulla carta stampata. Berlino la considerò comunque valida, poichè pubblica, riscontrando anche la conferma polacca del significato giuridico della rinuncia per ben due volte (nel 1970 e nel 2004). Tuttavia, oggi, Varsavia sostiene una nuova linea, secondo cui la Polonia non ha mai rinunciato formalmente al diritto alle riparazioni. Oggi, questa nuova disputa, si gioca attorno alla validità o meno di quella dichiarazione non tradotta in un atto legale, ma soprattutto avvenuta sotto il giogo sovietico. Il responso, quello giuridico, sta nei codici e codicilli di quello spettro che è il diritto internazionale e in un eventuale verdetto di un arbitrato o di un giudice super partes come le Nazioni Unite. Una disputa tutta polacca? Ma è proprio dall’opposizione polacca che giunge una levata di scudi contro la proposta di risarcimento verso Berlino: la richiesta, infatti, sarebbe una provocazione tutta legata alla politica interna e alle prossime elezioni. “Non credo che il nostro futuro governo, composto da raggruppamenti democratici, tornerà sulla questione delle riparazioni di guerra dalla Germania”, ha affermato il parlamentare liberale della Piattaforma civica (PO) Grzegorz Schetyna. “Certo, la guerra non è stata risolta e dovremmo parlarne con la Germania, ma quello che sta facendo il PiS oggi è una negazione del dialogo; sta sfruttando il dolore delle vittime offuscandone la memoria”, gli fa eco il leader centrista di Polonia 2050 Szymon Holownia. “La campagna anti-tedesca scatenata dal partito Legge e Giustizia è vergognosa”, ha aggiunto. L’ex primo ministro polacco Donald Tusk ha affermato che il riemergere della questione delle riparazioni fa parte di una “campagna anti-tedesca” progettata principalmente per sostenere il partito di Kaczyński in vista delle elezioni polacche del prossimo autunno. In un momento di tale tensione nell’est Europa, agitare lo spauracchio di revisioni di confine o delle riparazioni di guerra risulta non solo anacronistico, ma quanto mai irresponsabile sia perché rischia di fornire un grave precedente (in grado di influenzare anche il dibattitto sull’aggressione russa all’Ucraina), sia perché minaccia di sgretolare una delle basi del processo europeo: la rinuncia a qualsiasi forma di revanchismo.",
    "Italia Polonia 3-1, gli azzurri sono campioni del Mondo di volley": "Non succedeva da 24 anni, quando in campo c’era proprio il Ct De Giorgi: con i parziali di 22-25, 25-21, 25-18, 25-20 gli azzurri battono i padroni di casa della Polonia e conquistano il quarto Mondiale nella storia del volley italiano dopo i tre consecutivi dal 1990 al 1998. Un match esaltante dove ogni singolo atleta di questo straordinario gruppo ha saputo dare il proprio imprescindibile contributo. Lacrime amare per l'arena di Katowice dove si infrange per i polacchi il sogno del terzo mondiale consecutivo",
    "10 km di coda alle frontiere. La Polonia non apre le porte ai russi in fuga da una potenziale mobilitazione": "La Polonia non apre le porte ai russi in fuga da una potenziale mobilitazione. A chiarirlo è stato il ministro degli Esteri del governo di Varsavia, Rau. Tanto da un punto di vista di sicurezza politica quanto da un punto di vista morale è “altamente sconsigliabile” far entrare un numero maggiore di russi, ha affermato.\n\nLa fila di auto al confine tra Russia e Georgia, presumibilmente adulti maschi in età di leva che fuggono dalla mobilitazione parziale decisa dal governo di Mosca, è lunga circa 10 km: lo riferisce una corrispondente della Bbc secondo cui il movimento della fila è molto lento e alcuni hanno dovuto aspettare più di 20 ore per passare il valico. Anche il traffico di frontiera tra Finlandia e Russia è elevato.\n\nVladimir Putin ha infatti firmato la legge che inasprisce le pene per i renitenti e coloro che si rifiutano di andare a combattere. Nei giorni scorsi il leader del Cremlino ha annunciato la mobilitazione parziale nella Federazione per la guerra in Ucraina. Da allora migliaia di russi hanno abbandonato il Paese e alla frontiera con la Georgia ci sono lunghe code per uscire. Mosca faciliterà la concessione della cittadinanza agli stranieri che combattono nelle file delle forze armate russe. E’ quanto dispone la nuova legge firmata dal presidente russo. Altre riforme sono state approvate nell’ambito del codice penale.I militari che si rifiutano di prendere parte alle ostilità potranno essere puniti anche con 15 anni di reclusione. Chi invece si consegna al nemico volontariamente rischia fino a 10 anni di carcere.\n\nSono stati numerosi inoltre gli arresti compiuti in Russia durante le manifestazioni di protesta contro la mobilitazione decisa dal presidente Putin. Stando agli attivisti per i diritti umani, ci sono immagini in cui si vedono i dimostranti portati via dagli agenti di polizia in Siberia. Manifestazioni sono in programma anche per oggi a Mosca e a San Pietroburgo.\n\nSecondo l’Intelligence britannica le forze russe stanno cercando di attaccare le dighe in Ucraina per inondare i punti di passaggio dell’esercito ucraino.\n\n“E’ certamente un momento pericoloso perché l’esercito russo è stato messo all’angolo e la reazione di Putin – che minaccia di usare armi nucleari – è molto grave”, commenta l’Alto Rappresentante Ue per la Politica Estera, Josep Borrell, parlando alla BBC. Poi ha sottolineato: “Quando le persone dicono che non è un bluff, bisogna prenderle sul serio”. E sulla possibilità che Mosca accetti un negoziato, Borrell si è limitato ad osservare che “per ballare il tango bisogna essere in due”. Da parte sua, il presidente Usa Biden ha avvertito che ci saranno sanzioni economiche aggiuntive, rapide e severe per la Russia “se si annetterà parte dell’Ucraina”. La notizia è stata riportata dalla Abc.\n\nL’Estonia ha formalmente trasmesso alla Corte Internazionale di Giustizia de L’Aia un esposto in cui la Russia è accusata di aver contravvenuto alle norme della Convenzione sulla Prevenzione e la Condanna del Crimine di Genocidio. Lo annuncia il ministero degli Esteri di Tallinn.\n\nI soldati russi presenti nella regione di Kherson stanno costringendo gli abitanti a votare più volte al referendum sull’annessione alla Russia. E’ quanto sostenuto dal vice governatore dell’amministrazione regionale di Kherson Sobolevsky, nella seconda giornata di votazioni. “Ci sono ‘commissioni elettorali’ accompagnate da soldati armati che vagano per la regione e vanno a caccia di elettori che cercano in tutti i modi di evitarli.Secondo le autorità regionali, le truppe russe controllano che tutti gli appartenenti a un nucleo familiare abbiano votato e, in caso contrario, obbligano uno di loro a votare per ciascuno dei suoi parenti.\n\nNelle zone occupate dai russi nella regione di Zaporiyia e nell’oblast di Kherson agli uomini che hanno ricevuto passaporti della Federazione sta arrivando la notifica di convocazione per la mobilitazione annunciata da Putin. Lo ha reso noto lo Stato maggiore ucraino. “Salvate le vostre vite e aiutateci a indebolire e distruggere gli occupanti”, ha suggerito il presidente ucraino Zelensky alla popolazione “dei territori temporaneamente occupati” dai russi. “Nascondetevi dalla mobilitazione russa con ogni mezzo – prosegue Zelensky – Evitate le lettere di leva, cercate di raggiungere il territorio libero dell’Ucraina. Ma se siete già entrati nell’esercito russo, sabotate qualsiasi attività del nemico, ostacolate qualsiasi operazione russa, forniteci qualsiasi informazione importante sugli occupanti: le loro basi, il quartier generale, i magazzini con munizioni. E alla prima occasione, passate alle nostre posizioni. Fate di tutto per salvarvi e aiutare a liberare l’Ucraina”.",
    "La Polonia avvia la formazione della quinta Divisione dell’Esercito": "Nel giorno della celebrazione della festa e del 103° anniversario dell’istituzione della 16a Divisione Meccanizzata della Pomerania, il Ministro della Difesa Nazionale Polacca nonché vice Primo Ministro, Mariusz Błaszczak, ha annunciato che il suo dicastero ha iniziato le procedure di attivazione di una Divisione dell’Esercito di Varsavia che sarà schierata ad est del fiume Vistola principalmente nell’area del Voivodato di Podlaskie.\n\nLa nuova divisione farà da cerniera tra la 16a e la 18a Divisione, ulteriore mossa questa destinata a scoraggiare eventuali aggressioni alla Polonia.\n\nIl Ministro ha sottolineato l’importanza delle grandi riforme avviate per le Forze Armate Polacche e l’immissione in servizio di sempre maggiori quantità di sistemi d’arma allo stato dell’arte che impegnano fortemente l’industria nazionale del settore Difesa.\n\nLa 16a Divisione Meccanizzata della Pomerania è composta da sette unità: la 9a Brigata di Cavalleria corazzata, la 20a Brigata Meccanizzata, l’11° Reggimento di Artiglieria, il 15° Reggimento Antiaereo, il 16° Reggimento Logistico, il 9° Battaglione di Comando e la 15a Brigata Meccanizzata, che collabora con il gruppo di combattimento del Battaglione della NATO (NATO eFP), dispiegato nella regione di Orzysz.\n\nAttualmente è in corso il processo di sviluppo e riarmo della 16a Divisione Meccanizzata. In definitiva, la divisione sarà composta da quattro Brigate. Entro la fine dell’anno, 10 carri armati K2 andranno a Morąg e 24 obici semoventi K9 andranno al Reggimento di rtiglieria a Węgorzewo. Un battaglione di carri armati della 20a Brigata Meccanizzata operante come parte della divisione sarà di stanza a Ostróda e sarà armato con carri armati sudcoreani K2 Black Panther (a luglio è stato firmato un accordo quadro con Hyundai Rotem per la consegna di 1.000 carri armati K2 per la Polonia).\n\nFonte e foto Ministero della Difesa Nazionale Polacca",
    "Contro la Polonia per centrare la qualificazione. Bollini: \"Per vincere serviranno intelligenza e pazienza\"": "Nazionale U19\n\nDomani a Gdynia (ore 14) gli Azzurrini in campo nella sfida decisiva contro i padroni di casa per un posto nel Round 2. Dopo la sconfitta con l'Estonia, la vittoria con la Bosnia ed Erzegovina ha dato entusiasmo all'Italia. Il tecnico: \"Nella seconda partita ho visto la reazione giusta, la squadra sta bene e ci crede\"\n\nlunedì 26 settembre 2022\n\nLa vittoria di sabato contro la Bosnia ed Erzegovina ha tenuto vive le speranze della Nazionale Under 19 di accedere al turno Elite di qualificazione all'Europeo. Resta un'ultima partita, quella di domani a Gdynia (ore 14) contro i padroni di casa della Polonia, dove la squadra di Alberto Bollini andrà a caccia del risultato pieno per staccare il biglietto per la fase successiva.\n\nLa Polonia ha vinto le prime due partite contro Bosnia ed Estonia, con quest'ultima che ha gli stessi punti dell'Italia ma il vantaggio nello scontro diretto. Ecco perché l'Italia, per superare il turno, dovrà fare un risultato migliore degli estoni: potrà bastare il pareggio con la Polonia solo se la Bosnia batterà l'Estonia. In caso di vittoria dell'Estonia sulla Bosnia, invece, l'Italia sarà costretta a battere la Polonia con due gol di scarto. Questo perché, in caso di arrivo a tre a sei punti, la prima discriminante per decidere le prime due classificate sarebbe la differenza reti negli scontri diretti, e Polonia ed Estonia hanno entrambe vinto 2-0 contro le avversarie già affrontate.\n\nDetto che, oltre alle prime due classificate di ciascuno dei 13 raggruppamenti della prima fase dell'Europeo, si qualifica anche la migliore terza (ma contando soltanto i risultati contro le prime due, e bisognerà attendere la conclusione di tutti i gironi), la missione per l'Italia è complicata ma non impossibile. Per questo, i ragazzi di Bollini hanno lavorato in questi giorni per arrivare pronti alla partita decisiva: \"L'esperienza mi insegna che in questi casi, a livello di squadra, più si sta insieme e meglio è, soprattutto a livello di gioco - spiega il tecnico Azzurro -. Questo è un gruppo che per via del covid ha saltato l'Europeo Under 17 e tante finestre internazionali, ma in questi giorni si è compattato. La prima partita, soprattutto per il risultato finale, ci ha fatto consumare tanto a livello psicofisico, ma contro la Bosnia ho visto la reazione che volevo. Affrontiamo la squadra migliore tra le tre avversarie di questo girone, formata da alcuni giocatori che già militano nella massima serie polacca, ma noi dovremo essere intelligenti, furbi e soprattutto non andare allo sbaraglio, sebbene la squadra abbia un solo risultato a disposizione\".\n\n\n\nCalendario, risultati e classifica del Gruppo 5\n\nPrima giornata (21 settembre)\n\nITALIA-Estonia 0-2\n\nPolonia-Bosnia ed Erzegovina 2-0\n\nSeconda giornata (24 settembre)\n\nBosnia ed Erzegovina-ITALIA 2-3\n\nPolonia-Estonia 2-0\n\n\n\nClassifica: Polonia 6 punti, Estonia e ITALIA 3, Bosnia ed Erzegovina 0.\n\n\n\nTerza giornata (27 settembre)\n\nOre 14: Polonia-ITALIA (Gdynia)\n\nOre 14: Estonia-Bosnia ed Erzegovina",
    "Galles-Polonia, le formazioni ufficiali: Bale contro Lewandowski e 5 'italiani'": "La tua registrazione è quasi ultimata, ti abbiamo inviato una mail per confermare la tua identità.\n\nAccedi ora alla tua casella di posta e clicca sul link che ti abbiamo inviato e in pochi secondi entrerai a far parte della community di Calciomercato.com.",
    "Jet russi vicino confine,Eurofighter italiani in volo in Polonia - Cronaca": "(ANSA) - ROMA, 20 SET - Per due volte in due giorni - oggi e ieri - una coppia di Eurofighter italiani impegnata in Polonia nell'ambito del dispositivo Nato di 'air policing' si è alzata in volo per intercettare jet russi che si avvicinavano allo spazio aereo dell'Alleanza. Lo fa sapere la stessa forza armata su twitter. Oggi l'ordine di 'scramble' (decollo immediato) dalla base di Malbork per la task force 'Air White Eagle' è stato dato per la presenza di jet russi nella zona di confine.\n\nAnalogo l'episodio di ieri. In entrambi i casi i caccia sono tornati alla base a conclusione nell'attività che non ha fatto registrare sforamenti da parte dei velivoli di Mosca. (ANSA).\n\n",
    "VOLLEY: Orioli e Bovolenta trascinano l'Italia contro la Polonia, è oro agli Europei under 20": "Il movimento pallavolistico italiano conferma di vivere un momento d'oro grazie anche al trionfo suggellato dalla nazionale under 20 allenata da Matteo Battocchio: gli azzurrini hanno imitato la nazionale maggiore sconfiggendo la Polonia nell'ultimo atto di questa manifestazione col punteggio di 3-2 grazie ai successi ottenuti nei primi due set con un doppio 25-19 e poi, dopo la rimonta operata dagli ospiti, aggiudicandosi il tie-break con un netto 15-6. Grandi protagonisti del match e dell'intera rassegna continentale sono stati i due romagnoli della Consar Rcm Ravenna Mattia Orioli e Alessandro Bovolenta: il figlio del grande Vigor si è anche aggiudicato il premio di migliore giocatore della manifestazione.",
    "La Polonia batte cassa e presenta il conto a Berlino": "Il partito di Jarosław Kaczyński rivendica 1.320 miliardi di euro da Berlino a titolo di riparazioni di guerra, mentre il governo di Mateusz Morawiecki deve far fronte al muso duro di Bruxelles, alla leadership ingombrante di Donald Tusk, alla crisi energetica, al mantenimento degli equilibri interni al Gruppo di Visegrad, a non deludere gli americani dopo il riavvicinamento a Viktor Orbán. Lo scenario pre-elettorale in Polonia\n\nVarsavia non dimentica. Il partito Diritto e Giustizia fa della memoria storica un cavallo di battaglia per una contronarrazione da proporre al prossimo appuntamento elettorale. Una pletora di nemici da debellare (la Russia putiniana) e “alleati avversi” (la Germania in primis) che bisogna tenere a debita distanza per mantenere la sovranità dell’aquila bianca.\n\nEbbene sì, i fantasmi della storia sono tutt’altro che estinti. La scenografia continentale che si staglia sullo sfondo della campagna elettorale è la seguente: i fondi europei per il KPO (Piano Nazionale di Ricostruzione) restano in bilico, la pretesa polacca di esigere da Berlino 1.320 miliardi di euro a titolo di riparazioni di guerra, il blocco prematuro dell’importazione di carbone dalla Russia, la proposta da parte degli Usa in merito alla costruzione di un impianto nucleare sul suolo polacco, il ripristino della cooperazione tra Polonia e Ungheria rilanciato dal Premier Morawiecki dopo lo strappo avvenuto con Orbàn per via dei legami economici che i magiari continuano a mantenere con Mosca a seguito dell’invasione dell’Ucraina.\n\nDunque, il PiS definisce i temi da offrire al proprio elettorato e rimodella l’agenda governativa traendo spunto dai mutamenti che avvengono sul piano delle relazioni internazionali. Sostanzialmente, la campagna elettorale promossa da Jarosław Kaczyński non si discosta molto dall’atteggiamento assunto a inizio legislatura, poiché tende a far leva sulla dicotomia amico-nemico, premurandosi di compattare lo spirito nazionale attorno alla difesa dello stato polacco da interferenze e diktat esterni, e di zigzagare con cautela tra gli alleati di Visegrad e i conservatori europei, tra l’assoluta devozione allo Zio Sam e la difficoltà di sorvolare sull’occhiolino orbaniano strizzato al Cremlino.\n\nUn susseguirsi di equilibrismi e proclami radicali che acuiscono l’antagonismo e la polarizzazione delle forze politiche al Sejm, nonostante la frammentazione e le divergenze ontologiche maturate in seno al fronte d’opposizione. Ma le contraddizioni che emergono rischiano di depotenziare la trama sovranista.\n\nIn merito allo stallo del dialogo con Bruxelles, l’eurodeputato del partito repubblicano (una fazione pro-Diritto e Giustizia e anti-Gowin) Adam Bielan afferma: “Abbiamo soddisfatto tutte le condizioni, siamo in costante contatto con le nostre controparti a Bruxelles, nella Commissione europea, e già da diverse settimane ci dicono che ora abbiamo bisogno del via libera della Presidente von der Leyen. Conto ancora su un lieto fine di questa vicenda, anche se ovviamente non ho dubbi che Ursula von der Leyen, come ha detto pubblicamente al congresso del Partito Popolare Europeo, vorrebbe vedere Donald Tusk come Primo Ministro. Così come i commissari europei vorrebbero in gran parte assistere a un cambio di potere in Polonia dopo le elezioni. Se la Polonia non riceverà i fondi KPO, questi saranno bloccati fino alla fase post-elettorale, come d’altronde auspicano Radosław Sikorski e altri politici dell’opposizione”.\n\nLa replica arriva da Aleksander Hall, il quale fornisce un punto prospettico diverso, sottolineando che “alla luce delle sfide del mondo moderno, in particolare della politica aggressiva della Russia, l’Unione Europea dovrebbe consolidarsi e avere l’ambizione di diventare una potenza mondiale a tutti gli effetti. La politica del governo polacco si muove nella direzione opposta. Diffonde lo slogan della difesa della sovranità del Paese contro le tentazioni di Bruxelles e Berlino, mentre il suo obiettivo è ottenere il désinterressement dell’UE per le violazioni dell’ordine costituzionale polacco da parte del PiS e, in particolare, dell’indipendenza della magistratura. Il PiS sta così commettendo uno dei più gravi peccati politici: subordinare la ragion di Stato agli interessi ad hoc del partito al potere in politica interna”\n\nA questo punto, Prawo i Sprawiedliwość riaccende l’orgoglio e l’amarezza dell’eterna umiliazione accumulata dalla Matka Polska, tentando di restaurare il rancore verso un vecchio nemico: la Germania. L’intento di Kaczynski è chiaro. Riaprire le ferite inflitte dalla Wehrmacht nella seconda guerra mondiale e criminalizzare la locomotiva d’Europa. La stima delle riparazioni è stata calcolata nell’ambito di un rapporto sfornato da una task force di 33 accademici e presieduta dal parlamentare del PiS Arkadiusz Mularczyk.\n\nIl rapporto è stato tradotto in varie lingue e presentato ufficialmente al Castello Reale di Varsavia in occasione dell’ottantatreesimo anniversario dello scoppio del conflitto. Ma, se da una parte, questo scalda gli animi della Polonia profonda dall’altra rivela ciò che Diritto e Giustizia intende celare: un equilibrio precario all’interno della compagine di governo, un (auto)isolamento dall’arena europea, una conduzione superficiale della politica estera, un annaspare frenetico al fine di incrementare le percentuali registrate nei sondaggi e la necessità, appunto, di estrarre un diversivo per mobilitare il proprio elettorato.\n\nInfatti, Donald Tusk bolla il racconto del PiS come una mera manovra elettorale che rischia di deteriorare ulteriormente le relazioni non solo con la Germania, ma con l’intera famiglia europea.\n\n“L’iniziativa sui risarcimenti di guerra compare da diversi anni ogni volta che il PiS ha bisogno di costruire una narrativa politica” ha asserito il leader di Platforma Obywatelska, “La questione è considerata chiusa anche da diversi giuristi polacchi, secondo i quali la Polonia ha rinunciato alle sue rivendicazioni per i crimini e i danni tedeschi nella dichiarazione del 1953. Per di più, il negoziato per il Trattato sullo Stato finale della Germania del 1990 avrebbe potuto essere l’occasione per eventuali rivendicazioni, che però non furono presentate.\n\nIl fulcro dello scontro dialettico e di pensiero che divide la società polacca (e che imperversa nel calderone di inflazione alle stelle, crisi energetica, rielaborazione della legge elettorale, lotta per l’egemonia dei mezzi di comunicazione e della verità storica) è sempre lo stesso: il concetto di patria e di sovranità politica. Interpretazioni eterogenee che delimitano visioni del mondo e delle cose diametralmente opposte. Norman Davies, saggista e storico britannico oltre che cultore della storia polacca, scriveva nel suo God’s Playground: “I polacchi sono soprattutto patrioti. Hanno dimostrato molte volte di essere pronti a morire per la loro patria; tuttavia, solo pochi sono pronti a lavorare per questo”.\n\nIn effetti, passato e modernità sono per la Polonia una sorta di Grenen, come il punto di incontro tra il Mar del Nord e il Baltico dove è possibile percepire la distinzione delle acque, ma non impedirne la fusione. Insomma, più che il parco giochi di Dio, come ideato da Davies, resta il luna park della storia.",
    "Polonia, Von der Leyen blocca i fondi del Pnrr: «Varsavia non rispetta l’indipendenza dei giudici»": "«Il governo polacco non vuole cambiare le leggi nel modo in cui abbiamo stabilito nel contratto del Pnrr per ripristinare l’indipendenza dei giudici. Perciò non possiamo erogare i fondi». A dare l’annuncio sulla stretta Ue nei confronti della Polonia è direttamente la presidente della Commissione europea, Ursula von der Leyen, rispondendo a una domanda a un evento in corso all’Università di Princeton negli Stati Uniti. «Next Generation Eu – ha aggiunto – è un contratto tra gli Stati membri e la Commissione. Funziona così: se fai queste riforme, avrai questi soldi dalla tua tranche. E il contratto con la Polonia prevede la legge per garantire l’indipendenza dei giudici che attualmente nel Paese non è più garantita».\n\nCosì la Von der Leyen negli Usa\n\nLe parole della Von der Leyen sono destinate a produrre effetti solo a Varsavia, e a ricevere attenzione anche nell’Ungheria di Viktor Orbán, da tempo indiziato numero uno della fronda anti-Bruxelles. Proprio di recente, il Parlamento di Strasburgo ha approvato – con il voto contrario di Fratelli d’Italia e Lega – un documento di condanna contro il premier magiaro, accusato di aver realizzato nel proprio Paese una sorta di autocrazia elettorale. Un giudizio ovviamente condiviso dalla Von der Leyen e che di fatto tiene ferma l’Ungheria nel mirino di Bruxelles. E non solo.\n\nA Tallin manifesti anti-Orbán\n\nA prendere posizione contro contro Orbán sono infatti anche i cittadini delle nazioni baltiche. A Tallin, in Estonia, sono apparsi diversi manifesti raffiguranti il premier ungherese con i baffi alla Hitler e una svastica rossa sul volto. Una delle foto appare che sullo stemma dell’ambasciata magiara. Sotto l’immagine, la scritta «L’Ungheria non può far parte dell’Ue». Il clima che va creandosi intorno a azioni come Polonia e (soprattutto) Ungheria non promette nulla di buono per il futuro dell’Unione. Il processo di integrazione si sta mostrando ad Est più difficoltoso del previsto. E, forse, anche la Commissione Von der Leyen dovrebbe mettere in campo strategie più mirate piuttosto che procedere esclusivamente con il taglio dei fondi.",
    "#UKRAINERUSSIAWAR. I mercenari partono dalla Polonia, ma potrebbero arrivare a Minsk": "La Polonia ha recentemente deciso di fortificare i suoi confini con la Bielorussia perché teme un attacco e per questo ha dato vita a una nuova divisione meccanizzata. Ma in realtà il ruolo polacco in Bielorussia, contro Lukashenko ha una storia più datata.\n\nNel 2011, oppositori e migranti politici come Ales Zarembiuk (presidente) e Dmitry Borodko hanno fondato la “Casa bielorussa a Varsavia”. Il co-presidente dell’organizzazione è Vladimir Kobets, che è anche membro del comitato organizzatore del ” Centro di solidarietà bielorusso”. Da parte polacca, la Fondazione “Libertà e Democrazia” ha fornito supporto nella creazione. All’inaugurazione della Casa era presente anche Stanislav Shushkevich, oggi defunto, che ha svolto un ruolo importante nella formazione e nello sviluppo di questa organizzazione.\n\nLa Polonia, infatti, è sempre stata famosa per il suo sostegno attivo alla parte “democratica” della popolazione della Bielorussia. Varsavia è una sorta di centro di attività delle forze di opposizione bielorusse: sono stati creati la televisione bielorussa-polacca Belsat, la radio bielorussa Ratsiya, il programma di sostegno agli studenti, intitolato a Kastus Kalinouski (lo ai bielorussi), con l’obiettivo di far lasciare agli studenti le università del loro paese e per convinzioni politiche di ricevere un’istruzione in Polonia.\n\nI vertici della “Casa bielorussa a Varsavia” hanno sempre affermato che la fondazione non è un’organizzazione politica. Secondo lo statuto della fondazione, i suoi obiettivi principali sono: informare il pubblico sulla situazione in Bielorussia, aiutare la società civile bielorussa, sostenere le attività culturali e unire la diaspora bielorussa. Tuttavia, nel tempo, l’organizzazione “culturale ed educativa” ha iniziato ad avere sempre più sostegno economico dalla Polonia. Pertanto, il governo polacco ha stanziato 50 milioni di zloty, pari a 11,5 milioni di euro, all’organizzazione. Lo ha affermato Roman Protasevich, attivista e giornalista bielorusso, in un’intervista con il presidente del consiglio di amministrazione di ONT, il secondo canale televisivo nazionale, Marat Markov.\n\nInoltre, la Casa bielorussa a Varsavia riceve assistenza finanziaria dal governo dei Paesi Bassi, dal’Ambasciata degli Stati Uniti, dal German Marshall Fund, dal Fondo di solidarietà internazionale e dal Centro dell’Europa orientale per la democrazia multipartitica.\n\nAttualmente, si apprende dai media spagnoli che, la “Casa bielorussa a Varsavia” è il punto focale per i volontari pronti a combattere con le forze ucraine: «E non stiamo parlando solo di bielorussi, qui sono accettati cittadini di tutto il mondo. La casa ora non è bielorussa, ma internazionale». Secondo il quotidiano spagnolo Vanguardia, mercenari provenienti da Spagna, Stati Uniti, Canada, Gran Bretagna, Georgia, Croazia e altri sono andati al fronte attraverso la Casa.\n\nI mercenari stranieri sono inclusi nella Legione Internazionale di Difesa Territoriale dell’Ucraina, un’unità militare volontaria creata dal governo dell’Ucraina. Secondo il ministro degli Affari esteri ucraino Dmytro Kuleba, la legione riceve volontari da almeno 52 paesi. È composto da:\n\n– Reggimento intitolato a Kastus Kalinovsky;\n\n– Battaglione canadese-ucraino;\n\n– Brigata Normanna, composta da militari canadesi in pensione;\n\n– Legione nazionale georgiana;\n\n– Legione “Libertà di Russia”;\n\n– Un battaglione speciale separato (OBON) delle forze armate della Repubblica cecena di Ichkeria.\n\nSvetlana Tikhanovskaya e Pavel Latushko, eminenti figure politiche bielorusse in esilio, non hanno potuto ignorare i volontari bielorussi che si preparavano per essere inviati in Ucraina. Nel marzo di quest’anno hanno visitato la “Casa bielorussa a Varsavia” e hanno rivolto un saluto ai loro “soldati compatrioti”.\n\nNegli 11 anni della sua esistenza, la Casa avrebbe svolto diversi compiti: ha agito come un centro culturale, poi come un raduno di oppositori, poi come un “governo” in esilio ed ora ha creato gruppi armati. Sono in molti a pensare che è proprio da qui partirà la spinta per far cadere Lukaschenko, secondo fonti russe, poi, non si esclude che quei combattenti che ora sono in Ucraina in un secondo momento possano essere mandati in Bielorussia.\n\nAnna Lotti",
    "Polonia-Olanda, Koopmeiners esce in barella: esami negativi per l'atalantino": "Teun Koopmeiners resterà nel ritiro della nazionale olandese. Il centrocampista dell'Atalanta si è sottoposto a degli esami strumentali che hanno dato esito negativo dopo il colpo alla testa ricevuto nel match di Nations League tra Polonia e Olanda. Il calciatore, dunque, sarà a disposizione di Van Gaal per l'ultimo match contro il Belgio\n\nL'INFORTUNIO DI KOOPMEINERS: VIDEO",
    "La politica opposta dei muri di confine di Lituania-Polonia e Slovenia": "Bruxelles – Due politiche migratorie completamente agli antipodi, che convivono nello stesso momento e nella stessa Unione Europea. A est, Polonia e Lituania hanno completato i rispettivi muri al confine con la Bielorussia, coprendo oltre 700 chilometri, mentre a sud la Slovenia ha iniziato e sta portando avanti lo smantellamento delle barriere di filo spinato che dal 2015 sono rimaste in piedi per impedire l’attraversamento della frontiera con la Croazia da parte delle persone migranti lungo l’ultimo tratto della rotta balcanica.\n\nGli ultimi segmenti della barriera fisica al confine tra Lituania e Bielorussia sono stati ultimati da Vilnius a fine agosto, a poco più di un anno dall’annuncio di spesa di 41 milioni di euro (lievitato poi a circa 50) per la costruzione di una barriera di filo spinato con la Bielorussia. La motivazione utilizzata dal governo lituano è stata la cosiddetta “guerra ibrida” (come è stata definita non solo dai Baltici, ma anche da Bruxelles) condotta dall’autoproclamato presidente bielorusso, Alexander Lukashenko, e caratterizzata dall’organizzazione di viaggi per i cittadini dei Paesi del Medio Oriente e dall’Africa subsahariana verso Minsk e di lì verso le frontiere dell’Ue. Ma a causa della mancanza di sufficiente filo spinato per coprire i 550 chilometri di confine (i restanti 130 sono ‘assicurati’ da barriere naturali come fiumi e laghi), le autorità lituane sono dovute ricorrere alla solidarietà di altri Paesi membri e, parallelamente, sono state tra le più attive tra i Ventisette per spingere le istituzioni Ue a finanziare i muri alle frontiere esterne dell’Unione con fondi comunitari. “La barriera fisica aiuterà la guardia di frontiera a combattere più efficacemente l’immigrazione clandestina e i crescenti flussi migratori registrati quotidianamente”, ha dichiarato la premier lituana, Ingrida Šimonytė.\n\nÈ stato completato invece in meno di sette mesi “il più grande investimento infrastrutturale nella storia” della guardia di frontiera della Polonia, sempre al confine con la Bielorussia (e per le stesse ragioni della Lituania). L’ultimo tra i muri costruiti lungo il confine esterno dell’Ue è lungo 186 chilometri, è alto 5,5 metri, è dotato di rilevatori di movimento e telecamere termiche ed è costato complessivamente 1,6 miliardi di złoty (351 milioni di euro). Oltre alla barriera d’acciaio, dal settembre dello scorso anno Varsavia ha inviato migliaia di truppe e agenti di polizia per rafforzare il controllo dell’area, chiudendo l’accesso a una striscia di terra larga tre chilometri a giornalisti e organizzazioni non governative che monitorano i pushback (respingimenti illegali di persone con diritto alla protezione internazionale ai confini dell’Unione Europea) effettuati dalle forze polacche. Non si può non rilevare la contraddizione polacca nel respingimento violento di poche migliaia di persone migranti lungo il settore settentrionale del confine orientale e l’enorme sforzo di solidarietà e accoglienza a poche decine di chilometri più a sud nei confronti dei rifugiati ucraini in fuga dall’invasione russa.\n\nContemporaneamente, a meno di mille chilometri di distanza, il nuovo governo di Lubiana ha invertito una rotta in politica migratoria che ormai durava da più di sette anni. Tra le primissime misure annunciate a giugno dal centrosinistra verde e liberale del premier Robert Golob è comparso anche lo smantellamento della barriera di filo spinato lunga 116 chilometri sul confine tra Slovenia e Croazia. Il muro d’acciaio era stato voluto nell’autunno 2015 dall’allora premier centrista Miro Cerar ed era stato prolungato fino alla lunghezza attuale dal successore Marjan Šarec. Era poi diventato il pilastro della politica del leader nazionalista Janez Janša in carica dal 2020 alla primavera del 2022, perfettamente in linea con le spinte verso la chiusura delle frontiere e il respingimento illegale di persone migranti in buona parte del perimetro esterno dell’Unione nell’ultimo decennio.\n\nDopo le promesse i lavori sono iniziati in piena estate al valico di di confine di Krmačina (presso Metlika) e sono attualmente in corso. Le motivazioni del riorientamento della politica migratoria slovena sono state fornite dalla ministra degli Interni, Tatjana Bobnar, con un focus più marcato sul rispetto dei diritti umani e dello Stato di diritto: “È inaccettabile che quel filo spinato diventi un elemento costante della politica confinaria“, dal momento in cui “i fatti hanno dimostrato che questa barriera non ha arrestato affatto il flusso di migranti, ma ha invece influito negativamente sulla vita a ridosso del confine, provocando peraltro la morte di persone e animali”. Lo stesso premier Golob ha sottolineato che la priorità deve diventare il miglioramento della gestione dei centri per richiedenti asilo, che al momento è “critica, perché il precedente governo [guidato da Janša, ndr] non ha voluto affrontare il problema”.\n\nCome dimostrato dal rapporto tra muri innalzati e abbattuti nel 2022 ai confini esterni dell’Ue (736 chilometri contro 116), quella della Slovenia rimane un’eccezione non seguita da nessun altro Paese membro che negli ultimi anni abbia costruito barriere per respingere le persone migranti in arrivo lungo la rotta balcanica, bielorussa o del Maghreb. Secondo stime approssimative (arrotondate per difetto) la lunghezza complessiva dei muri sul continente europeo – o costruiti dai Paesi europei – è pari a 1700 chilometri, la stessa distanza da un capo all’altro dell’Ue, da Lisbona a Varsavia. Oltre ai più recenti in Lituania e Polonia, anche in Lettonia è in fase di costruzione una barriera in filo spinato di 136 chilometri (con la Bielorussia), a cui si sommano quelle dei Baltici e della Norvegia con la Russia e con l’exclave di Kaliningrad. Nella penisola balcanica tra il 2014 e il 2015 sono stati costruiti muri da Grecia, Bulgaria, Macedonia del Nord, Slovenia e Ungheria per arrestare quella che solo un anno più tardi sarebbe stata definita la “crisi dei migranti”, mentre dal 2020 anche la Serbia ha iniziato i lavori per costruire una barriera al confine meridionale con la Macedonia del Nord: in totale si superano gli 850 chilometri, sottratto il tratto in smantellamento in Slovenia. Più contenuti i muri delle exclave spagnole nel Nord Africa di Ceuta e Melilla (teatro comunque di numerose tragedie umanitarie), quello che dal 1974 separa in due l’isola di Cipro, i “muri della pace” dell’Irlanda del Nord (che dovrebbero essere abbattuti nel 2023) e la recinzione francese che conduce al porto di Calais, porta verso il Regno Unito.",
    "Junior Eurovision 2022: la Polonia sceglie “To The Moon” di Laura Bączkiewicz": "Un fine settimana all’insegna dello Junior Eurovision 2022 quello trascorso: dopo i Paesi Bassi, anche la Polonia ha eletto il proprio rappresentante alla kermesse musicale per bambini che sarà di scena a Yerevan l’11 dicembre. Nella finale del processo di selezione polacco per lo Junior Eurovision 2022 a trionfare è stata Laura Bączkiewicz, con il brano “To The Moon”, che ha staccato, dunque, il biglietto per Yerevan. La finale della selezione polacca si è articolata di due momenti:\n\nNel primo round, i quattro piccoli artisti giunti in finale hanno dovuto proporre una cover a loro scelta e il mix di giuria e televoto ha decretato chi far passare alla Super Final. Nella Super Final, i due artisti rimasti in gara hanno proposto la propria entry per lo Junior Eurovision 2022 e a trionfare è stata proprio Laura Bączkiewicz che ha ricevuto il massimo consenso sia della giuria che del pubblico, superando il rivale Alexander Malag che aveva proposto “On My Way”.\n\nLa conduzione dell’evento è stata affidata ad Aleksander Sikora, che ha presentato anche lo Junior Eurovision 2019 tenutosi proprio in Polonia. Presenti in studio anche Rafał Brzozowski, rappresentante della Polonia all’Eurovision 2021 e conduttore dello Junior Eurovision 2020, tenutosi anche quest’ultimo in Polonia, e Viki Gabor, vincitrice dello Junior Eurovision 2019.\n\nLa Polonia verso lo Junior Eurovision 2022\n\nLa Polonia ha preso parte al primo Junior Eurovision Song Contest nel 2003, ma è solo dal 2016 che partecipa costantemente. Ha vinto la competizione per ben due volte, nel 2018 e nel 2019, ospitandola quindi nel 2019 e nel 2020, rispettivamente a Gliwice e a Varsavia. Lo scorso anno Sara James con “Somebody” ha conquistato il secondo posto per il suo Paese. Toccherà a Laura Bączkiewicz cercare di ottenere un altro brillante risultato.",
    "Missione Pe in Polonia, 'governo usa spyware per intimidire' - Europarlamento": "BRUXELLES - \"È chiarissimo che il governo polacco stia utilizzando spyware come strumento nella sua agenda oppressiva e autoritaria, per sorvegliare, screditare, ricattare o intimidire critici e oppositori\". E' l'accusa mossa dell'eurodeputata liberale olandese Sophie In 't Veld al termine della missione in Polonia della commissione d'inchiesta Pegasus del Parlamento europeo.\n\n\"Dato che la maggior parte delle istituzioni democratiche è stata smantellata, le vittime sono lasciate senza protezione o possibilità di ricorso. È essenziale che l'Ue adotti rapidamente regole rigorose per l'uso degli spyware, offrendo una protezione reale a tutti i cittadini europei\", prosegue In 't Veld in una nota stampa diramata a conclusione del viaggio che ha visto sei eurodeputati incontrare la commissione d'inchiesta sullo spyware del Senato polacco.\n\nGli eurodeputati hanno poi condannato \"il rifiuto del governo polacco di collaborare con la commissione dell'Eurocamera\" e sottolineato che \"questo non scoraggia la commissione dal continuare l'indagine e preparare raccomandazioni, che aiuteranno a salvaguardare i cittadini dell'Ue dall'abuso degli strumenti di sorveglianza intrusivi\".",
    "Stati Uniti live": "Polonia - Stati Uniti\n\nWorld Championship – Segui LIVE su Eurosport l'incontro di Pallavolo tra Polonia e Stati Uniti. La partita è in programma il 8 settembre 2022 alle 21:00. La nostra diretta ti offre aggiornamenti minuto per minuto e dettagli sui momenti più importanti.\n\nVisita i profili dettagliati di Polonia e Stati Uniti. Leggi gli ultimi aggiornamenti di Pallavolo: calendari, risultati, classifiche.",
    "Polonia-Olanda, il pronostico: da Milik a Dumfries, quanti \"italiani\" in campo": "I giochi per il primato nel gruppo 4 sono contesi dagli Orange e dal Belgio, mentre Lewandowski e compagni hanno la chance di salvarsI\n\nAliosha Bona\n\nSi entra nella fase decisiva dei gironi di Nations League. L'ultimo raggruppamento è quello forse più delineato, anche se nessun verdetto è stato emesso. La Polonia si affida al solito Lewandowski per restare nella massima lega della competizione. Obiettivi più alti per l'Olanda che può volare alle Final Four.\n\nCOME ARRIVANO — L'Olanda non perde da giugno dell'anno scorso, quando agli Europei la Repubblica Ceca passò per 2-1 con un super Schick. Da lì in poi solo vittorie e pareggi, l'ultimo proprio con la Polonia nel 2-2 di tre mesi fa firmato (anche) da Zielinski e Dumfries. Rocambolesca l'affermazione di tre giorni dopo con il Galles di Bale: Depay segnò al 93', un minuto dopo l'ex Real, per il 3-2 finale. Per risalire al più recente ko dei polacchi basta ritornare all'ultima giornata di Nations quando Batshuayi decise la gara per il sorpasso belga in classifica.\n\nGLI \"ITALIANI\" IN CAMPO — Il ct Michniewicz si affida ai soliti, partendo da Lewandowski e passando per i numerosi giocatori militanti in Serie A. Un punto fermo dei polacchi è sicuramente Piotr Zielinki, protagonista assoluto del primo scorcio di stagione del Napoli. In porta spiccano Szczesny e Dragowski, passando per i difensori Kiwior, Dawidowicz, Bereszynski, Zalewski e Reca. In attacco Milik e Piatek sono pronti a supportare 'Lewa'. In casa Orange spiccano due interisti e due atalantini tra difesa e centrocampo: da Dumfries e De Vrij a Koopmeiners e De Roon.\n\nPRONOSTICO — La bilancia pende verso gli olandesi, anche se la Polonia ha dimostrato una certa solidità con le big negli anni. E poi c'è il fattore Lewandowski, non certo trascurabile. E' consigliabile coprirsi con una doppia chance e puntare su entrambe le squadre a segno: la combo x2 + Goal, infatti, parte da quota 1.98 sulla lavagna di Sisal Matchpoint, arrivando a 2.15 su Goldbet e a 2.24 su Novibet.\n\nComparazione quote di X2 + Goal Sisal 1.98 Verifica Goldbet 2.15 Verifica Novibet 2.24 Verifica\n\nQUOTE 1X2 — In quota, per quanto riguarda l'esito, l'Olanda è avanti. La squadra di van Gaal conquista la quarta vittoria del girone a 1.95 secondo Pokerstars, a 2.00 su Betfair e a 2.04 su 888sport. Molto simili le quote della X e del segno 1. Il pareggio manderebbe alle Finals gli Orange solamente se il Belgio perdesse con il Galles: è dato a 3.30 su novibet, a 3,45 su Snai e a 3.50 su Bet365. La vittoria interna della Polonia - che vanificherebbe ogni speranza gallese - si gioca a 3.55 su Leovegas, a 3.47 su PlanetWin e a 3.40 su Goldbet.\n\nComparazione quote 1X2 Star Casinò Bet 888 Sport Bet365 Polonia 3.45 3.55 3.50 Pareggio 3.60 3.50 3.50 Olanda 2.03 2.04 2.00 Verifica Verifica Verifica\n\nZONA GOL — Robert Lewandowski insegue i 77 sigilli in Nazionale, puntando Ferenc Puskás (il secondo miglior realizzatore europeo) che ne ha segnati 84. La rete dell'attaccante blaugrana giovedì sera è data a quota 2.25 dai bookie. Seguono gli olandesi Depay e Weghorst, a 2.50 e a 2.75. Tra gli \"italiani\", è Milik il marcatore più probabile, proposto a 3.50, con Piatek a inseguire (paga 4 volte la posta giocata).",
    "La Polonia non ha compreso Orban e la Germania non ha compreso Putin": "La Polonia non ha compreso Orban come la Germania non ha compreso Putin\n\nSecondo l’analista del German Marshall Fund Daniel Hegedus, le relazioni tra il governo polacco e Orban nascondono un grave fraintendimento. Una riflessione\n\ndi Daniel Hegedus\n\nLa Polonia oggi parla di politica estera e sicurezza da una posizione di superiorità morale e intellettuale rispetto ai partner precedentemente più favorevoli alla Russia, in particolare la Germania, perché Polonia e paesi baltici hanno predetto correttamente il comportamento aggressivo della Russia, mentre gli attori politici ed economici tedeschi e dell’Europa occidentale erano riluttanti a dare credito alla loro corretta analisi.\n\nBenché tale atteggiamento possa essere irritante da una prospettiva tedesca, la storia ha dimostrato che la Polonia e i Paesi baltici hanno una migliore comprensione della Russia rispetto alla politica dell’Europa occidentale e quindi essi dovrebbero svolgere un ruolo più centrale nel plasmare la politica europea e della NATO nei confronti della Russia.\n\nTuttavia, mentre si scagliano contro l’Ungheria a causa della sua politica filo-russa e lamentano la perdita di fiducia e delle profonde e storiche relazioni bilaterali polacco-ungheresi, i polacchi spesso dimenticano di aver letto profondamente e fondamentalmente male l’Ungheria di Orbán – proprio come i tedeschi hanno compreso male la Russia di Putin.\n\nOrbán ha giocato a carte scoperte sin dall’inizio per quanto riguarda il suo rapporto con il Cremlino, gli attori politici polacchi hanno avuto tutte le prove sulle loro scrivanie per prevedere correttamente cosa aspettarsi dall’Ungheria e hanno completamente fallito. Come mai?\n\nPoiché quando l’industria tedesca è diventata dipendente dal gas russo a buon mercato, il governo polacco del PiS è diventato dipendente dall’idea di avere praticamente le mani libere nello smantellamento dell’indipendenza giudiziaria e dello stato di diritto a casa, e di poter procedere con l’autocratizzazione domestica, in quanto a causa del patto di mutua difesa tra Ungheria illiberale e Polonia l’Unione Europea non è stata in grado di punire seriamente le loro politiche autoritarie.\n\nLa politica europea della Polonia è stata resa dipendente dal sostegno ungherese, proprio come la Germania è stata resa dipendente dal gas russo. Di conseguenza, la politica europea polacca è bloccata in una profonda crisi strategica, invischiata in un conflitto con la Commissione europea che la Polonia difficilmente può vincere, mentre l’economia e i cittadini polacchi pagano ogni giorno un prezzo pesante per questo scontro politico.\n\nLa questione della Russia è stata deliberatamente e consapevolmente messa da parte tra Kaczynski e Orbán proprio nel 2015, un anno dopo l’annessione russa della Crimea, mentre in precedenza aveva già portato a congelare le relazioni tra l’allora governo polacco di Piattaforma Civica (PO) e il premier Orbán.\n\nPer molti anni, l’orientamento pro-Cremlino di Orbán semplicemente non è stato motivo di preoccupazione per Kaczyński mentre questi ha legato la politica dell’UE della Polonia all’Ungheria. Una negligenza sconsiderata e un fallimento di natura strategica.\n\nLa politica estera polacca sull’Ungheria è stata accecata dal pregiudizio ideologico, dal cinismo politico, dal primato dell’autocratizzazione interna rispetto a considerazioni di sicurezza e semplicemente da una scarsa analisi. Apparentemente, Varsavia non è riuscita a capire il suo partner regionale più intimo, l’Ungheria.\n\nCiò accade se un’analisi politica obiettiva e approfondita si confonde con la ripetizione di cliché storici. Mentre la Polonia chiede giustamente a Germania, Francia, Italia e altri di riflettere sui fallimenti politici passati e di rivedere il loro precedente approccio di politica estera alla Russia, anche la politica estera polacca ha i suoi compiti da fare: riflettere sulla domanda su come possa aver interpretato in modo così fondamentalmente errato l’Ungheria di Orbán, come la Germania ha interpretato male la Russia di Putin.\n\nFoto: Dennis Jarvis, CC BY-SA",
    "POLONIA: Un capitano d’aereo si rifiuta di deportare un giovane iracheno": "L’obiezione del capitano di un aereo all’aeroporto di Varsavia-Chopin ha bloccato la deportazione di un giovane iracheno\n\ndi Elżbieta Mazur-Bielat, TokFM.pl, 27 luglio 2022\n\nIl capitano di un aereo all’aeroporto di Varsavia-Chopin ha bloccato la deportazione di un giovane iracheno. Il 26enne era fuggito dal Paese dopo aver partecipato a manifestazioni per la democrazia, che potrebbero portare anche alla morte in Iraq, e ha già trascorso un anno in detenzione in Polonia. Martedì 26 luglio è stato inaspettatamente trasportato da Przemyśl a Varsavia per un volo per Istanbul. Mercoledì, la Guardia di frontiera ha rinunciato a un altro tentativo di espulsione.\n\n“L’espulsione non è avvenuta grazie all’atteggiamento del capo dell’equipaggio di cabina”, afferma a TOK FM Joanna Sarnecka, attivista impegnata nell’aiuto al 26enne S. (gli attivisti non forniscono i suoi dati personali – n. .). “Abbiamo impedito l’espulsione del ragazzo perché il pilota si è rifiutato di accoglierlo a bordo dell’aereo. E’ stato grazie al coraggio di questo capitano e alla sua consapevolezza civica. Ha esercitato i suoi diritti, poiché i piloti hanno l’opzione di rifiutarsi di partecipare alla deportazione. Spero che lo stesso accada oggi, conto sulla spina dorsale morale dei piloti. Forse il servizio in uniforme potrà difendere il suo onore. Forse anche i passeggeri potranno difendere il ragazzo e rifiutarsi di volare con una persona che subisce violenze da questo Paese”, ha affermato Joanna Sarnecka.\n\nIl 26enne è stato trasportato al centro di Lesznowola, vicino a Varsavia, martedì pomeriggio. Non ci sono stati contatti con lui, molto probabilmente i servizi gli hanno preso il cellulare.\n\nL’uomo è tornato all’aeroporto mercoledì. Doveva partire in aereo alle 12:55. Tuttavia la guardia di frontiera ha informato gli attivisti che mercoledì non ci sarebbe stata espulsione. A S. è stata rifiutata la protezione legale in Polonia. Vuole presentare un’altra domanda ma – come sostengono i rappresentanti delle organizzazioni che aiutano l’iracheno – la Guardia di frontiera non accetta il documento.\n\nSu internet, gli attivisti hanno fatto appello a venire all’aeroporto della capitale e bloccare l’azione. “Vorrei che questa situazione fosse visibile anche su scala europea, perché ovunque abbiamo un problema con le frontiere e tutto è sbagliato, ma le persone e i cittadini hanno sensibilità e non vogliono che venga usata la violenza. Spero che protesteremo tutti insieme contro di essa”, afferma Joanna Sarnecka.\n\nLa storia del giovane iracheno\n\nSecondo Sarnecka, i giovani in Iraq da tempo protestano contro la situazione nel loro Paese. E questo è estremamente pericoloso, perché tali manifestazioni possono anche essere punite con la morte. Il 26enne S. ha partecipato a tali proteste. “Ha ricevuto minacce che indicavano che la sua vita era in pericolo immediato. Ecco perché ha deciso di lasciare il Paese”, dice Sarnecka. S. ha deciso di fuggire ed è finito in Bielorussia. “Nell’agosto 2021 è stato catturato e da allora si trova nei Centri di Vigilanza per Stranieri, dove non c’è libertà. Persino i criminali sanno quando usciranno e quali sono i loro diritti, ma in questi centri tutti i diritti vengono sottratti a queste persone”, dice l’attivista.\n\n“Immaginiamo che negli anni ’80 qualcuno deportasse un oppositore polacco da qualche paese europeo, Francia o Germania. E cosa ne penseremmo allora? E questo è un giovane attivista dell’opposizione irachena con tutta la vita davanti a sé. Se viene deportato in Iraq, ha forse una settimana di vita”, dice Joanna Sarnecka.\n\nNel caso del giovane iracheno sono stati coinvolti l’ufficio dell’Ombudsman, avvocati dell’Associazione per l’Intervento Legale e attivisti di molte altre organizzazioni. Anche esponenti del partito di sinistra KOD chiedono anche di bloccare l’espulsione del 26enne.\n\n—\n\nFot. Adam Stępień / Agencja Wyborcza.pl",
    "Polonia – Esercizi Spirituali per i Direttori delle comunità salesiane dell’Ispettoria di Cracovia": "Szczyrk, Polonia – settembre 2022 – Dal 18 al 24 settembre, presso il Santuario della Madonna di Szczyrk, si sono svolti gli Esercizi Spirituali per i Direttori e i Responsabili delle presenze salesiane dell’Ispettoria di Cracovia (PLS), accompagnati dall’Ispettore PLS e il suo Vicario, rispettivamente don Marcin Kaznowski e don Zygmunt Kostka. Gli esercizi sono stati guidati da don Grzegorz Strzelczyk, sacerdote dell’arcidiocesi di Katowice, esperto di dogmatica, pastore, membro del consiglio della Fondazione San Giuseppe e autore di numerosi libri. Il tema del ritiro è stato “La Chiesa come la comunità della salvezza, ovvero su come la dogmatica aiuti (o no) la conversione personale e pastorale”. Ognuno dei presenti è arrivato a questo ritiro con l’esperienza di molti anni di lavoro pastorale, di predicazione, di sermoni, di incontri, di catechesi. Durante gli Esercizi, le parole del predicatore e la dogmatica hanno gettato una luce chiara su cosa e come predicare ai fedeli d’oggi, e hanno dimostrato il solido insegnamento della Chiesa, affascinando nuovamente con la bellezza della ricca tradizione della teologia cattolica. Il pensiero presentato ha trovato anche una valida traduzione pastorale, aiutando a fare un esame di coscienza personale. Il predicatore ha condiviso la sua esperienza di lavoro pastorale e, come teologo dogmatico, ha anche mostrato le insidie di alcuni movimenti contemporanei nella Chiesa in Polonia. Gli Esercizi Spirituali hanno arricchito i partecipanti di nuovi contenuti, aiutando loro a purificarsi attraverso un confronto con la sana e solida dottrina della Chiesa.\n\nTesto e foto: don Zygmunt Kostka, SDB",
    "Polonia, insieme a Repubblica ceca per nuove regole su energia - Energia - Nuova Europa": "Polonia, insieme a Repubblica ceca per nuove regole su energia L'annuncio di Morawiecki e Fiala al Forum economico di Karpacz\n\n(ANSA) - KARPACZ, 07 SET - Polonia e Repubblica Ceca insieme per cambiare le regole del settore energetico rispondendo all'impennata dei prezzi e ai cambiamenti nella politica energetica avvenuti dopo l'aggressione della Russia contro l'Ucraina. Ad annunciarlo nel corso di un dibattito al 31/o Forum Economico di Karpacz il premier polacco Mateusz Morawiecki e il suo omologo della Repubblica Ceca, Petr Fiala.\n\n\n\n\"La nostra visione comune significa che insieme esercitiamo un'influenza più efficace, anche sui nostri partner nella Commissione europea - ha affermato Morawiecki . Una certa visione della politica energetica è stata distrutta: sulle sue macerie ne stiamo costruendo una nuova. Oggi la nostra voce a Bruxelles si fa sentire anche grazie al potere del premier Fiala\".\n\n\n\n\"Abbiamo alle spalle un periodo spensierato - ha sottolineato Fiala - ora invece abbiamo problemi economici e dobbiamo prendere delle decisioni. Dobbiamo liberarci della nostra dipendenza dalla Russia, dai suoi ricatti nei nostri confronti utilizzando l'arma dell'energia. Dobbiamo adattare la nostra politica energetica in modo che possa essere attuata al più presto\". (ANSA).\n\n\n\n\n\n© Copyright ANSA - Tutti i diritti riservati",
    "Salernitana, Piatek a secco con la Polonia ma pochi minuti in campo: con la Salernitana per strappare il pass per i Mondiali": "Chiusi gli impegni con la nazionale per alcuni calciatori della Salernitana. Tra questi Gyomber (Slovacchia) e Piatek (Polonia). Il difensore non è mai sceso in campo nelle due sfide di Nations League mentre è rimasto a secco anche il Pistolero polacco che per la cronaca è sceso in campo soltanto nella seconda sfida, quella di ieri sera in terra gallese vinta dalla sua nazionale 1-0, evitando così la retrocessione nella Lega 2. L'ex attaccante di Milan, Genoa e Fiorentina è entrato al minuto 65 in un momento di grande sofferenza della propria nazionale, impegnata soprattutto a difendere il vantaggio contro una pressione costante del Galles. Piatek è rimasto quindi all'asciutto ma resta la soddisfazione di essere comunque stato scelto in un momento importante della sfida. Considerando Lewandowski il titolare inamovibile, nella gara della settimana scorsa fu scelto lo \"juventino\" Milik come subentrante nella ripresa mentre l'attaccante granata nella seconda sfida contro il Galles. Per strappare il pass per i Mondiali di novembre in Qatar, il calciatore polacco punta a fare bene nelle prossime otto sfide di campionato con la maglia della Salernitana, le possibilità che essere tra i convocati comunque sono elevate.",
    "La Polonia ha selezionato l’AH-64E Apache come elicottero da combattimento": "Il Governo polacco ha annunciato oggi che l’Apache AH-64 di Boeing è stato selezionato per il suo programma KRUK Attack Helicopter.\n\nSi preannunciano numeri assai consistenti per Boeing; infatti, le Forze Armate di Varsavia per il programma KRUK hanno un requisito fino a 96 elicotteri da combattimento.\n\nIl programma prevede una sostanziale partecipazione dell’industria polacca nell’allestimento dei nuovi elicotteri, essendo una condizione indispensabile per l’aggiudicazione della gara.\n\nI nuovi elicotteri apparterranno alla versione più recente AH-64E(v6) con radar ad onde millimetriche Longbow, data link per la trasmissione protetta di informazioni con i reparti a terra e con altri velivoli nonché avranno la possibilità di interagire con veicoli aerei a pilotaggio remoto (UAS/UAV/UCAV), ampliandone le capacità operative.\n\nGli Apache sono destinati a prendere il posto dei vecchi elicotteri da combattimento Mil Mi-24D/W in servizio in una trentina di esemplari e ad aumentare sostanzialmente sia dal punto di vista numerico, sia da quello operativo, le capacità dell’Aviazione dell’Esercito Polacco.\n\nFoto Boeing",
    "Eurobasket, la Francia è troppo forte: travolta la Polonia, è finale per i transalpini": "Basta e avanza il dato dei punti segnati nel primo tempo dalla Polonia: 18 totali in 20 minuti, nove per quarto facendo una fatica tremenda. Il risultato non può che essere conseguenza di quello, come se i polacchi avessero “sprecato” tutti i punti che avevano nelle mani contro la Slovenia ai quarti di finale, per poi ritrovarsi svuotati e incapaci di far male all’organizzata difesa Francia. Il risultato è impietoso (95-54), tanto che Evan Fournier chiude con soli 10 punti in 19 minuti: il minimo indispensabile, proprio come Rudy Gobert che mette a referto 6 punti e 6 rimbalzi in 18 minuti. Poi resta il tempo agli altri di godersi una sfida che non è mai iniziata, con Yabusele miglior realizzatore con i suoi 22 punti e 9/12 dal campo. La Francia vola in finale ed è dunque sicura di una medaglia agli Europei, mentre la Polonia non può che essere felice di un risultato che resta comunque impressionante e inatteso: pensare che tra le fila dei polacchi non ci sia neanche un giocatore in doppia cifra è soltanto uno dei tanti modi di raccontare un match dominato per 40 minuti dai transalpini.",
    "Nomina episcopale in Polonia": "Dariusz Zalewski, ausiliare di Ełk\n\n\n\nÈ nato il 29 gennaio 1974 ad Augustów, in diocesi di Ełk, nel cui seminario maggiore ha studiato Filosofia e Teologia e per la quale è divenuto sacerdote il 20 maggio 2000. Dopo l’ordinazione sacerdotale è stato vicario nella parrocchia di San Nicola a Mikołajki (2000-2001). Nel 2010 ha conseguito il dottorato in Patristica e Patrologia presso l’Istituto patristico Augustinianum a Roma. Nella diocesi ha svolto i seguenti incarichi: notaio della curia vescovile, portavoce della medesima e docente di Patrologia e Latino presso il seminario maggiore (2008-2010); vice cancelliere della curia, responsabile della pastorale universitaria e prefetto del seminario propedeutico (2010-2012); padre spirituale del seminario maggiore (2014-2019). Dal 2016 è parroco della Beata Karolina Kózkówna ad Ełk e dal 2019 è anche direttore dell’Ufficio diocesano per la vita consacrata.",
    "Polonia, camionisti bloccati al confine con la Polonia. In coda da oltre tre giorni": "Decine di camion bloccati sulla strada vicino al confine con la Polonia. Immagini visti più volte in questi mesi da quando è scoppiato il conflitto in Ucraina. Qui ogni giorno centinaia di mezzi carichi di merci destinata all’esportazione restano bloccati.\n\nQuesta settimana la fila di camion ha raggiunto i 45 chilometri al checkpoint di Yagody. I controlli doganali sul lato polacco sono molto lenti e i camionisti sono esausti.\n\nValentin ci racconta che sono li in attesa da tre giorni. “Siamo stanchi delle code, molta gente va sulla \"corsia di sinistra\" , sono nostri colleghi, la polizia non dice nulla e li lascia passare alla fine. Sono stanco, devono prendere delle misure per rimuovere queste code e far funzionare il confine più velocemente\".\n\nPer far passare il tempo, c’è chi cucina, chi si riposa, chi si rinfresca e si lava. In molti si domandano cosa trasportano quei camion se il commercio marittimo è stato sbloccato.\n\nMykola ci risponde che loro trasportano prodotti - girasole, olio, grano - tutto ciò che non è consentito far passare attraverso il Mar Nero\".\n\nTra un caffè e un the, questi camionisti possono solo aspettare. Forse altri due o tre giorni. Dall'altra parte del confine, la situazione non è migliore. Nei giorni scorsi hanno bloccato il confine per chiedere che i controlli siano accelerati e che sia fornito un servizio migliore 24 ore su 24.",
    "Polonia: pronostico, formazioni e dove vederla in TV e streaming": "Galles e Polonia si sfideranno Domenica 25 Settembre 2022 alle ore 20:45, in un match valido per la 6ª giornata del Gruppo A4 di Nations League. Qui analizzeremo le migliori quote, i nostri consigli sul pronostico, le probabili formazioni, dove vedere Galles – Polonia in TV e streaming e le ultime notizie sulla partita.\n\nQuote e consigli sul pronostico Galles – Polonia del 25/09/2022 – Match di ritorno\n\nPronostico Galles – Polonia, 1X2: Pareggio @3,10 – Eurobet\n\nGalles contro Polonia sará un altro dei tanti match interessanti di giornata del Gruppo A4 di Nations League che metterá a confronto Bale e Lewandowski. Nel match disputato dal Galles contro il Belgio il campione Gallese ha riposati, giocherá dunque contro la Polonia in un match che il Galles puó anche vincere, ma che secondo il parere dei nostri andrá verso il pareggio con la quota dell'X data ad un ottimo 3,10 che risulta essere la quota piú giocata del match.\n\nVISITARE EUROBET\n\nPronostico Galles – Polonia, Goal/No Goal: Goal @1,75 – Codere\n\nQuota del Goal che anche in questo caso risulta essere la piú giocata per un match che di reti ne prevede tante.\n\nVISITARE CODERE\n\nPronostico Galles – Polonia, Over/Under 2,5: Over 2,5 @2,10 – Goldbet\n\nAnche questo é un match da Over 2,5 con una quota che sorprendentemente viene data a 2,10 sul sito di scommesse Goldbet.\n\nVISITARE GOLDBET >>\n\nLe quote di Galles – Polonia\n\nQuote 1X2 fornite da Bet365, soggette a cambiamenti nel tempo:\n\nGalles , quota: 2,65\n\n, quota: 2,65 Pareggio , quota: 3,10\n\n, quota: 3,10 Polonia, quota: 2,85\n\nLe probabili formazioni di Galles – Polonia\n\nFormazione Galles (3-4-2-1): Hennessey, Norrington-Davies, Rodon, Mepham, Williams, Smith, Ampadu, Roberts, James, Bale, Moore.\n\nAllenatore: Page\n\nIndisponibili: Davies\n\nFormazione Polonia (3-4-2-1): Szczesny, Bereszynski, Glik, Kawior, Frankowski, Krychowiak, Linetty, Zalewski, Szymański, Zieliński, Lewandowski.\n\nAllenatore: Michniewicz\n\nIndisponibili: Bednarek\n\nQuando si gioca Galles – Polonia\n\nLa partita Galles – Polonia si gioca Domenica 25 Settembre 2022 al Cardiff City Stadium di Cardiff in Galles\n\nPartita : Galles – Polonia\n\n: Galles – Polonia Data: 25 Settembre 2022\n\n25 Settembre 2022 Stadio: Cardiff City Stadium, Cardiff, Galles.\n\nDove vedere Galles – Polonia in TV e streaming: Sky o DAZN?\n\nIl match Galles – Polonia verrá trasmesso in diretta TV su Sky Sport Football tramite Diretta Gol. Sarà possibile vedere il match anche in diretta streaming su Now TV, scaricando l'app oppure accedendo al sito della piattaforma tramite i propri dispositivi mobili (pc, tablet e smartphone). Per gli utenti Sky disponibile anche Sky Go.\n\nOrario di Galles – Polonia e dove vederla: tutte le info\n\nOrario : 20:45\n\n: 20:45 Galles – Polonia in TV : Sky Sport Football (Diretta Gol)\n\n: Sky Sport Football (Diretta Gol) Galles – Polonia in streaming: Now TV, Sky Go\n\nGalles – Polonia: Notizie e statistiche",
    "Zurkowski in campo per 83' minuti nella vittoria della Polonia": "Vince la Polonia per 1 a 0 la partita di Nations League contro il Galles. In campo da titolare per 83 minuti c'è anche il centrocampista della a Fiorentina Zurkowski.",
    "\"Italia come Polonia se vince FdI\": pure Gori fa il verso a Letta": "Il Pd si conferma il partito della perseveranza. Se gli errori sono umani, quelli dei dem sono ormai talmente reiterati da far pensare che siano intenzionali. Dopo il segretario Enrico Letta, anche il sindaco di Bergamo Giorgio Gori decide di attaccare Giorgia Meloni citando, il negativo, il modello Polonia.\n\nL'idea di Gori nasce da un passaggio del comizio di ieri in piazza Duomo a Milano della leader di FdI, che in riferimento all'Unione europea ha detto: \" In Europa sono tutti preoccupati per la Meloni al governo e dicono cosa succederà? Ve lo dico io che cosa succederà: che è finita la pacchia e che anche l’Italia si metterà a difendere i propri interessi nazionali come fanno gli altri, cercando poi delle soluzioni comuni \".\n\nA Gori (e al Pd) il fatto che qualcuno possa ragionare come italiano prima ancora che come europeo non va proprio giù. Così, su Twitter ha commentato la lesa maestà della Meloni contro Bruxelles cadendo nello scomodo paragone: \" Quando, rivolgendosi all’Ue, Meloni dice che la 'pacchia è finita, conferma che con la destra al governo l’Italia somiglierebbe alla Polonia, sovranista ed euroscettica. Rischiamo grosso: un’Europa più debole e un’Italia più isolata e indifesa. Altro che interesse nazionale \".\n\nLa prima obiezione di questo ragionamento a dir poco antidemocratico oltre che antieuropeo, è già stata presentata al segretario del suo partito, Letta, che al Forum Ambrosetti di Cernobbio, issato su un piedistallo sul quale nessuno gli ha dato il diritto di porsi, ha inventato l'Europa a doppio standard, parlando di \"serie A e serie B\" continentali con Paesi come la Polonia e l'Ungheria in attesa di accogliere l'Italia nella cadetteria semplicemente perché non appartengono al \"monocolore\" che i sedicenti democratici vorrebbero impartire a tutti i governi Ue. La risposta gli arrivò direttamente dall'ambasciatrice polacca in Italia: \" Dividere l’Europa in Paesi di serie A e di serie B significa dividerla in Stati membri di prima e seconda categoria. Se un simile messaggio dovesse raggiungere i cittadini di questi Paesi e rafforzare la loro convinzione di essere cittadini di prima o seconda classe, temo che tale opinione, molto antieuropea \".\n\nLa seconda obiezione, è che forse né Letta né Gori si sono resi ancora conto che la Polonia, per il fatto di essere in prima linea da mesi nel sostegno all'Ucraina contro la Russia, è diventata un punto di riferimento non solo per la stessa Bruxelles, ma anche per gli Stati Uniti e per i vertici Nato, riuscendo a tutelare alla grande l'interesse proprio ma, indirettamente, anche quello dell'Ue (e quindi anche dell'Italia) che sta investendo miliardi nel supporto a Kiev.\n\nInfine, c'è anche una terza obiezione che si potrebbe fare direttamente a Gori. Lo smemorato sindaco di Bergamo dovrebbe ricordare meglio di molti altri il baratro in cui l'Italia e il suo comune in particolare hanno rischiato di cadere durante la pandemia da Covid-19. Mentre benediceva qualsiasi aiuto proveniente dall'estero, compreso quello della Russia, Gori non si è accorto che da Varsavia arrivarono in Italia medici, paramedici e prodotti di protezione polacchi. Persino i privati, che con queste affermazioni vengono offesi, si mobilitarono attraverso gesti concreti per mostrare la loro solidarietà e il loro sostegno all’Italia sebbene la Polonia non sia tra i Paesi più ricchi d'Europa.\n\nPer Gori, Letta e tutto il Pd, diventare \"come la Polonia\" sarebbe vergognoso. Ma a conti fatti, visto che gli italiani non sono così sprovveduti, a forza di ripeterglielo li stanno spingendo a votare FdI con ancora più convinzione.",
    "La Polonia chiede 1300 miliardi di euro di danni di guerra alla Germania": "Il governo polacco chiede alla Germania 1300 miliardi di euro come risarcimento dei danni causati dalla seconda guerra mondiale. Jaroslaw Kaczynski ha annunciato di voler chiedere alla Repubblica federale tedesca questa somma a titolo di riparazioni di guerra. È la cifra contenuta nel rapporto sui danni subiti dal Paese fra il 1939 e il 1945, presentato dal leader del PIS al Castello reale, in occasione dell'83esimo anniversario dell'esplosione della Seconda guerra mondiale. Secondo il leader populista polacco, Berlino non avrebbe \"fatto ancora i conti\" con i crimini dei nazisti in Polonia. Una notizia che non cambia la posizione di Berlino: per il Governo tedesco, la questione delle riparazioni di guerra \"è chiusa\". \"La Germania riconosce però la propria responsabilità politica e morale per la Seconda guerra mondiale\", ha aggiunto il ministero degli Esteri tedesco.\n\nIl rapporto presentato ieri ricorda gli orrori del secondo conflitto mondiale. Secondo le stime elaborate da una trentina di storici, economisti ed esperti polacchi e presentate dal deputato del Pis Arkadiusz Mularczyk (che dal 2017 ha coordinato la ricerca) in Polonia nel corso della guerra, a causa dell'attività dei tedeschi, 5 milioni e 219 mila cittadini persero la vita, il 21% dei quali erano bambini sotto i 10 anni.\n\nIl numero dei polacchi rimasti invalidi in questo stesso periodo è stimato in quasi 600 mila persone. Due milioni e 100 mila polacchi furono deportati in Germania per i lavori forzati, il 15% di loro morì. Durante i sei anni di guerra, 196 mila bambini furono portati nel Terzo Reich, solo 30 mila di loro tornarono in patria dopo il 1945. Per non parlare dei danni materiali, che complessivamente sono stati stimati in 6200 miliardi di zloty, pari appunto a 1300 miliardi di euro.\n\nIl rapporto ricorda anche il monumento di Chopin distrutto dai tedeschi a Varsavia, nonché lo stesso Castello reale della capitale polacca, raso al suolo e ricostruito solo negli anni Settanta: il luogo in cui si è svolta la commemorazione di oggi.",
    "amb. Polonia: \"Letta? Paesi serie A e B messaggio divisivo e anti Ue, un piacere a Putin\"": "\"Dividere l'Europa in Paesi di serie A e di serie B significa dividerla in Stati membri di prima e seconda categoria. Se un simile messaggio dovesse raggiungere i cittadini di questi Paesi e rafforzare la loro convinzione di essere cittadini di prima o seconda classe, temo che tale opinione, molto antieuropea, avrebbe un forte effetto divisivo che farebbe sicuramente piacere a Mosca\". L'ambasciatrice polacca in Italia, Anna Maria Anders, commenta così all'Adnkonos le dichiarazioni del leader del Partito Democratico Enrico Letta che, nel suo intervento al Forum Ambrosetti a Cernobbio, ha definito Europa di serie B la Polonia e l'Ungheria.\n\n\"Trovo ingiusta la qualifica di paese di serie B nei confronti della Polonia che è in prima linea sul fronte dell’assistenza all’Ucraina. Il nostro Paese - ribadisce - ha dato un enorme contributo alla stabilizzazione della pressione migratoria da est. Nel corso di ultimi anni ha accolto il maggior numero di migranti economici, tra cui quelli provenienti dalla Crimea e dalle zone orientali dell'Ucraina occupate dalla Russia. Lo stesso vale per i rifugiati. Quest’anno in Polonia sono arrivati quasi 6 milioni di ucraini, di cui quasi 2 milioni sono rimasti. Cinque giorni fa è iniziato un nuovo anno scolastico in Polonia e diverse centinaia di migliaia bambini ucraini hanno trovato posto nelle nostre scuole, soprattutto elementari. Non meritiamo ammonimenti sfavorevoli e generalizzanti\".\n\n'in 2023 spesa per difesa al 3%, forze armate adeguate a minacce'\n\n\"La sicurezza è una priorità assoluta per le autorità polacche. Alla fine del 2022 la spesa per la difesa raggiungerà il 2,4% del Pil, ben al di sopra della soglia minima della Nato (2%). Tenendo conto dell'attuale situazione geopolitica, il governo polacco prevede di aumentare ulteriormente la spesa per la difesa fino al 3% già dal prossimo anno\". Lo dice all'Adnkronos l'ambasciatrice polacca in Italia, Anna Maria Anders.\n\n\"Ciò viene largamente compreso e sostenuto dall'opinione pubblica polacca - sottolinea - Secondo i sondaggi, oltre il 76% della popolazione sostiene questo approccio del governo. I polacchi ricordano bene la dichiarazione dell'allora presidente Lech Kaczyński a Tbilisi nel 2008: 'Oggi la Georgia, domani l'Ucraina, dopodomani gli Stati baltici, e poi forse sarà il momento del mio Paese, della Polonia'. I miei compatrioti capiscono che la Polonia deve avere forze armate adeguate alle minacce attuali. Forze che siano in grado di respingere un eventuale attacco, ma soprattutto che siano abbastanza forti da impedire che un attacco abbia luogo, in modo che un potenziale aggressore non trovi semplicemente proficuo attaccarci. Crediamo nel potere della deterrenza\".\n\n'Germania ci ripaghi danni subiti durante II guerra mondiale'\"La Polonia, trovandosi nella sfera di influenza dell'Unione Sovietica dopo la Seconda guerra mondiale, è stata sostanzialmente privata di qualsiasi risarcimento per le gigantesche perdite e la morte di oltre 5 milioni di cittadini polacchi durante la guerra. Centinaia di città in Polonia sono state ridotte in macerie, migliaia di villaggi sono stati bruciati. Fabbriche, scuole, biblioteche, monumenti architettonici sono stati distrutti. Le collezioni d'arte sono state saccheggiate. Tutti i settori subirono perdite irreparabili, che si fanno sentire ancora oggi\". Lo dice all'Adnkronos l'ambasciatrice polacca in Italia, Anna Maria Anders, commentando l'intenzione del governo di Varsavia di chiedere alla Germania un risarcimento per i danni causati durante la Seconda guerra mondiale.\"Molti paesi hanno ottenuto risarcimenti dalla Germania. La Polonia no - ribadisce - Il senso di ingiustizia subita nella società polacca è elevato. La maggior parte dei polacchi pensa che la Polonia debba ricevere riparazioni di guerra dalla Germania e le azioni del governo polacco rispondono a questo sentimento\". (di Silvia Mancinelli)",
    "Von der Leyen: se l’Italia andrà in una situazione difficile abbiamo gli strumenti, come nel caso di Polonia e Ungheria- Corriere.it": "di Giulia Ricci\n\nLa presidente della Commissione Europea: «Lavoriamo con tutti i governi democratici che vogliono lavorare con noi. Possiamo agire»\n\n«Vedremo il risultato del voto in Italia, ci sono state anche le elezioni in Svezia. Se le cose andranno in una direzione difficile, abbiamo degli strumenti, come nel caso di Polonia e Ungheria». Il messaggio è della presidente della Commissione europea Ursula von der Leyen. La domanda, posta dai giornalisti a Princeton, negli Stati Uniti, sottolineava come tra i candidati delle elezioni di domenica in Italia ci fossero «figure vicine a Putin». Il riferimento di von der Leyen è alla decisione assunta una settimana fa dal Parlamento europeo, che ha approvato una relazione che condanna «i tentativi deliberati e sistematici del governo ungherese volti a minare i valori europei» e che esorta le istituzioni Ue a prendere misure contro l’Ungheria. Il testo afferma che «valori come la democrazia e i diritti fondamentali sono a forte rischio».\n\nUna presa di posizione passata con i voti contrari di FdI e Lega, due partiti che in queste settimane sono stati attaccati più volte per i legami con Orbán e Putin.\n\nNella conferenza di ieri a Princeton, von der Leyen ha anche sottolineato che «la democrazia ha bisogno di ognuno di noi, è un lavoro costante, non è mai al sicuro». E sul possibile risultato elettorale in Italia ha aggiunto: «Il mio approccio è che noi lavoriamo con qualunque governo democratico che è disposto a lavorare con noi. So che a volte siamo lenti e che parliamo molto, ma anche questo è il bello della democrazia. Dunque vedremo come vanno queste elezioni: anche le persone, a cui i governi devono rispondere, giocano un ruolo importante».\n\nIntanto, in Italia ultime battute della campagna elettorale. «Noi non staremo mai con Giorgia Meloni, se diventa premier saremo all’opposizione e non saremo mai in una marmellata tra Pd e 5 Stelle» ha detto ieri l’ex presidente del Consiglio e leader di Italia viva Matteo Renzi in un comizio a Milano. Attacchi al leader dem Enrico Letta e a Giuseppe Conte con cui aveva già avuto scontri molto duri. «Lui — riferendosi al reddito di cittadinanza — fa voto di scambio con i soldi dello Stato». Porta chiusa anche alla sinistra di Nicola Fratoianni che aveva fatto una timida apertura verso il Terzo polo. Oggi la chiusura della campagna elettorale a Roma con Carlo Calenda. Rush finale anche per +Europa e per l’alleanza Verdi-Sinistra Italiana. «Per me è semplice — ha detto Emma Bonino — o si sta con Orbán o si sta con le democrazie». Nicola Fratoianni e Angelo Bonelli scelgono i Fori Imperiali. Sul palco portano la bandiera arcobaleno: «È il momento di rimettere al centro della politica una parola scomparsa dal vocabolario pubblico: pace. Noi chiediamo che Italia ed Europa si facciano promotori di un’iniziativa perché quell’orrore della guerra in Ucraina non si allarghi e diventi drammaticamente ingovernabile».",
    "Szczesny, messaggio alla sua Polonia prima del rientro a Torino – FOTO": "Juventus News 24\n\nSzczesny, messaggio alla sua Polonia prima del rientro a Torino – FOTO",
    "Germania e Polonia, servizi per l’e-commerce: eLogy cresce a Berlino e Varsavia": "La start up specializzata nei servizi per l’ecommerce eLogy, che nel 2021 ha gestito spedizioni in 12 Paesi del mondo (oltre all’Italia, in Spagna, Portogallo, Francia, Germania, Romania, Stati Uniti, Canada, Australia, Belgio, Olanda e in Lussemburgo), espande la propria presenza europea con l’apertura in ottobre delle nuove sedi a Berlino e Varsavia.\n\nGermania e Polonia sono paesi strategici per l’evoluzione dell’ecommerce con ottime performance per i canali di vendita digitali, con una penetrazione attuale di circa il 77% e oltre 65 milioni di consumatori in Germania e 23 milioni in Polonia. La nuova sede che servirà il mercato tedesco e polacco e in futuro altri paesi dell’est Europa, è situata in un luogo ideale dal punto di vista logistico – a 343 km da Berlino,344 km da Varsavia, 270 km da Praga – e sarà in grado di semplificare ed ottimizzare la gestione del business online dei clienti che desiderano espandersi in questi paesi con la soluzione all-in-one che gestisce il processo di carico e scarico magazzino in real time, sceglie, attraverso un algoritmo, il servizio di spedizione più performante e assiste i clienti durante tutte le fasi di acquisto, analizzando redditività e potenzialità della customer base di ogni singola azienda.\n\neLogy nasce nel 2019 a Roma grazie a Marco Lanzoni, nativo digitale e affiliate marketer classe 1993 che, insieme al suo socio Giorgio Fioravanti, hanno dato vita ad un applicativo software tecnologicamente avanzato, scaturito dall’esigenza di portare l’attività di logistica a pari passo con il forte sviluppo dell’e-commerce.\n\nLa piattaforma eLogy permette infatti di gestire tutti i processi logistici per e-commerce: logistica in entrata, logistica di magazzino e spedizione. La piattaforma permette anche la gestione integrale di tutte le aree fondamentali dei processi di vendita e post vendita di un e-commerce e attualmente eLogy è presente con i propri uffici e magazzini in Italia, a Roma e in Spagna, a Barcellona.",
    "Volley, Mondiali 2022: gli Stati Uniti cercano la rivincita con la Polonia, derby sudamericano tra Brasile ed Argentina": "Dopo lo straordinario successo dell’Italia e quello della Slovenia della giornata di ieri, continua oggi il programma dei quarti di finali ai Campionati del Mondo di pallavolo maschile 2022. In campo oggi alla Gliwice Arena prima Argentina e Brasile e poi i padroni di casa della Polonia contro gli Stati Uniti.\n\nAndrà in scena alle 17.30 il derby sudamericano tra Argentina e Brasile, rematch della finale per il bronzo alle ultime Olimpiadi. Tanto allora quanto oggi, i verdeoro partono come favoriti d’obbligo, ma se il match dello scorso agosto ci ha insegnato qualcosa è proprio che non esistono match scontati a questo livello e che non bisogna mai sottovalutare gli argentini.\n\nDopo aver faticato non poco nella fase a gironi ed essere entrati nel tabellone degli ottavi tra le migliori terze, Luciano de Cecco e compagni proveranno a giocarsi un posto tra le prime quattro. Per riuscirci servirà un’Argentina in versione deluxe come quella vista agli ottavi contro la Serbia in cui Bruno Lima, Facundo Conte e Agustin Loser hanno offerto una prestazione al limite della perfezione.\n\nDalla parte verdeoro del campo l’inserimento del palleggiatore Fernando Kreling “Cachopa” ha ridato grandissimo smalto ad una nazionale che era apparsa un po’ spenta nelle ultime uscite. Yoandy Leal è l’uomo in assoluto più pericoloso e, con le condizioni fisiche di Ricardo Lucarelli ancora tutte da verificare, grandi responsabilità in attacco saranno sulle sue spalle e sue quelle dell’opposto Wallace de Souza.\n\nAlle 21.00 sarà il momento dei padroni di casa della Polonia che dovranno vedersela con i sempre ambiziosi Stati Uniti. Le due nazionali si sono già incontrate nel girone quando, grazie soprattutto ad un grande Bartosz Kurek, i polacchi riuscirono a prevalere per 3-1 sugli americani. Guai però a sottovalutare la selezione a stelle e strisce che nell’ultima VNL, dopo aver perso nettamente nel girone dai polacchi, riuscirono a trovare la loro rivincita in una semifinale dominata.\n\nOltre a Kurek, la formazione biancorossa può contare sulla solidità tanto in ricezione quanto in attacco dello schiacciatore Kamil Semeniuk, grande rinforzo della Sir Safety Perugia dal prossimo anno. A disposizione del palleggiatore Marcin Janusz anche una super batteria di centrali formata da Mateusz Bieniek e Jakub Kochanowski, capaci di dare grandi certezze in attacco come a muro.\n\nMeno completa nell’organico ma spesso più organizzata delle altre da un punto di vista tattico è la squadra statunitense. I punti di riferimento sono lo schiacciatore Aaron Russell e l’opposto Matthew Anderson, gestiti sempre al meglio dal palleggiatore Micah Christenson. Nel sorprendentemente difficile ottavo di finale contro la Turchia il migliore in campo è stato nettamente il centrale David Smith, leader carismatico e spirituale di questo gruppo.\n\nPronostici che pendono dunque in favore di una semifinale stellare tra Brasile e Polonia, ma sia Argentina che USA sono clienti estremamente scomodi specialmente nelle sfide ad eliminazione diretta. Ciò che è certo è che ci aspettano due match dalla qualità media altissima e che le quattro squadre regaleranno grandissimo spettacolo.\n\nFoto: FIVB",
    "Polonia. Ritrovate 17,5 tonnellate di resti umani in una foresta": "Il recente ritrovamento di 17,5 tonnellate di resti umani in una foresta al centro della Polonia, nel fragore delle notizie dall’Ucraina in guerra, non ha suscitato molto clamore. Eppure, fra le ceneri di oltre 8 mila corpi bruciati nel 1944 dai nazisti per nascondere l’orrore del campo di concentramento KL Soldau, e seppelliti alla profondità di 3 metri in due fosse comuni lunghe 28 e 12 metri, ci potrebbero essere quelle del beato Antoni Julian Nowowiejski (1858-1941) arcivescovo titolare di Silio e vescovo di Płock beatificato da Giovanni Paolo II nel 1999, del suo ausiliario mons. Leon Wetmański, e di alcune decine di altri sacerdoti, religiosi e religiose fra cui la beata s. Mieczysława Kowalska clarissa del convento di Przasnysz.\n\n(Foto ANSA/SIR)\n\nIl recente ritrovamento di 17,5 tonnellate di resti umani in una foresta al centro della Polonia, nel fragore delle notizie dall’Ucraina in guerra, non ha suscitato molto clamore. Eppure, fra le ceneri di oltre 8 mila corpi bruciati nel 1944 dai nazisti per nascondere l’orrore del campo di concentramento KL Soldau, e seppelliti alla profondità di 3 metri in due fosse comuni lunghe 28 e 12 metri, ci potrebbero essere quelle del beato Antoni Julian Nowowiejski (1858-1941) arcivescovo titolare di Silio e vescovo di Płock beatificato da Giovanni Paolo II nel 1999, del suo ausiliario mons. Leon Wetmański, e di alcune decine di altri sacerdoti, religiosi e religiose fra cui la beata s. Mieczysława Kowalska clarissa del convento di Przasnysz.\n\nKarol Nawrocki, presidente dell’Istituto della memoria nazionale polacco (Instytut Pamieci Narodowej – IPN) commentando la scoperta nella foresta Białuty vicino a Działdowo, a metà strada tra Varsavia e Danzica, ha affermato che tale scempio “è stato perpetrato affinché nessuno potesse essere chiamato a rispondere dei crimini dei nazisti tedeschi”, preannunciando dei successivi scavi in almeno sei luoghi diversi, già individuati, e che potrebbero contenere altri resti umani. Nawrocki ha anche assicurato che “IPN con determinazione continua le ricerche delle eroiche vittime della Seconda guerra mondiale in modo che nemmeno una di loro resti dimenticata”.\n\n– Avevo quattro anni quando, insieme ai miei genitori e ai quattro fratelli, in questo campo nazista ho sperimentato delle violenze indicibili, la fame, e una paralizzante paura delle botte, così come delle esecuzioni sommarie dei detenuti, braccati dai cani, torturati e seviziati. Fui anche testimone del brutale pestaggio di uno dei prigionieri, mons. Antoni Julian Nowowiejski che mia madre definì allora “un santo in terra” – racconta l’85enne sig.ra Teresa Krowicka di Płock che è stata prigioniera del KL Soldau, e che di recente venne insignita da Papa Francesco della croce “Pro Ecclesia et Pontifice”.\n\nIl 1° settembre del 1939 le truppe del Terzo Reich invasero il territorio della Polonia dando l’inizio alla Seconda guerra mondiale conclusasi solo nel 1945. Il conflitto, rievocato tristemente da molte delle immagini arrivate in questi mesi dall’Ucraina invasa dalla Russia, causò la morte di oltre 60 milioni di persone, di cui almeno 6 milioni di origine ebraica, il 3% dell’intera umanità di allora. Appena una quindicina di giorni dopo l’invasione nazista dall’ovest, il 17 settembre, la Polonia venne aggredita a est dall’Unione Sovietica, alleata con Hitler. Il patto dell’alleanza venne siglato nell’agosto del 1939 dai ministri degli esteri delle due potenze Joachim von Ribbentrop e Vjaceslav Moltov.\n\nIl campo di concentramento KL Soldau (oggi Działdowo), dopo l’invasione tedesca, è stato fra i primi centri di detenzione e di lavoro forzato predisposti sul territorio polacco dall’invasore. I campi di concentramento e di sterminio tristemente noti con i nomi di Auschwitz-Birkenau, Kulmhof, Treblinka, Sobibór, Stutthof, Bełżec, Majdanek, Warschau e Gross-Rosen furono costruiti solo successivamente. Si stima che nelle baracche del campo KL Soldau furono detenuti decine di migliaia di prigionieri di cui almeno 30mila perirono. I tuguri dove alloggiavano i reclusi, separati tra uomini e donne, furono costruiti dagli stessi carcerati. Erano privi di brande o qualsiasi altro allestimento, e i prigionieri erano costretti a dormire direttamente per terra avendo come giaciglio non più di qualche sterpaglia. I reclusi del KL Soldau, nella maggior parte polacchi, appartenenti al clero e alle élite sociali nonché membri dell’Armata Nazionale (AK – Armia Krajowa, durante la Seconda guerra mondiale maggiore movimento di resistenza polacco di circa 400 mila membri), venivano sottoposti a torture e umiliati, ed erano costretti a lunghe giornate di lavoro oltre le possibilità umane. Spesso, se non in seguito a delle esecuzioni sommarie, morivano di stenti o a causa delle malattie che in quell’ambiente senza alcuna possibilità di cura dell’igiene si propagavano con estrema facilità.\n\nTra la metà del 1942 e il 1944 le autorità tedesche ordinarono la realizzazione dell’Operazione speciale 1005 (Sonderaktion 1005) nota anche come “Operazione disseppellimento”. L’obiettivo fu di nascondere le tracce degli omicidi di massa effettuati da SS e Gestapo nei lager e nei campi di sterminio mediante l’esumazione e la successiva cremazione dei corpi in grandi roghi. L’Operazione 1005 fu anche dettata dai problemi sanitari legati all’inefficienza nello smaltimento (con la successiva putrefazione) dei cadaveri sommariamente tumulati in grandi fosse comuni dopo le fucilazioni di massa o le uccisioni nelle camere a gas. Le ceneri delle vittime di KL Soldau furono sotterrate nel vicino bosco dei pini dove, col tempo, crebbero altri alberi nascondendo i luoghi di sepoltura.\n\nIl campo KL Soldau venne liquidato dai tedeschi il 17 gennaio del 1945. I prigionieri furono costretti a formare una lunga colonna che nonostante la bufera di neve doveva procedere verso nord, verso il centro della Germania. Nel corso del cammino, nella località di Zawady, furono fucilati almeno 120 fra i sopravvissuti. Con l’approssimarsi della sconfitta definitiva dei nazisti, simili “marce della morte” furono organizzate in molti lager tedeschi esistenti sul territorio polacco.\n\nAlla fine di gennaio del 1945, con l’arrivo dell’Armata rossa, KL Soldau fu trasformato sull’ordine del Commissariato per la sicurezza sovietico (NKVD) in un lager per prigionieri politici polacchi contrari all’occupazione del Paese dall’URSS, e che continuarono la lotta per la sovranità nazionale. Alla fine di quell’anno, il campo fu chiuso definitivamente, mentre i detenuti, prima sottoposti ad atroci torture, vennero giustiziati o trasferiti nei vari gulag della Siberia. Secondo le stime recenti nei campi di detenzione istituiti dai sovietici in Polonia furono detenuti circa 300 mila prigionieri di cui circa 25 mila perirono.",
    "Le cose più belle da vedere a Cracovia, Polonia": "Le cose più belle da vedere a Cracovia sono innumerevoli: passeggiate per le affascinanti strade del centro storico di Cracovia. Sentite i musicisti suonare, vedete gli artisti dipingere e prendete un gustoso gelato. Sembra davvero di essere in Italia, ma queste sono bellissime giornate estive in Polonia!\n\nLe cose più belle da vedere a Cracovia, Polonia\n\nPiazza principale della città vecchia\n\nRynek Glowny è la più grande piazza del mercato d’Europa e un tempo era un’importante piazza commerciale. Durante il giorno si tengono molte attività, come spettacoli, musica dal vivo, mercati e altro ancora.\n\nGodetevi le giornate estive seduti su una delle terrazze dei numerosi ristoranti, osservando la gente e godendovi il brusio della città. In alternativa, visitatela in inverno per vedere la piazza coperta da una coltre di neve e le luci scintillanti dei famosi mercatini di Natale di Cracovia.\n\nSala delle stoffe di Sukiennice\n\nUn tempo Cracovia era un importante snodo commerciale e gran parte degli scambi avvenivano nella Sala delle stoffe di Sukiennice. Nei tempi antichi si vendevano prodotti come spezie, cuoio e seta.\n\nAl giorno d’oggi, la Cloth Hall è ancora molto popolare, ma ora ospita ristoranti e negozi di souvenir. La sala è un bellissimo fulcro della piazza del mercato, che divide in due la piazza e si estende per quasi tutta la sua lunghezza.\n\nBasilica di Santa Maria\n\nUno dei luoghi simbolo di Cracovia è la Basilica di Santa Maria, anch’essa situata nella piazza principale. Il suo interno è decorato con blu brillanti e ori abbaglianti e può essere visitato spendendo solo pochi zloty polacchi. Si noti che l’ingresso si trova sul lato della basilica. Inoltre, salite i 239 gradini che portano in cima alla torre per godere di una vista impagabile sulla città.\n\nBarbacane e porta di San Floriano\n\nIl Barbacane era un tempo una straordinaria difesa medievale che si erge tuttora al margine esterno del centro storico di Cracovia. Un ponte levatoio dal Barbacane sul fossato della città era l’unica via d’accesso al centro storico. Proprio di fronte si trova la Porta di San Floriano, che oggi è il principale punto di accesso al centro storico. Attraversando la porta si entra direttamente in una delle passeggiate più famose di Cracovia: Via Florianska.\n\nCastello di Wawel\n\nSituato su una collina, appena fuori dal centro storico di Cracovia, si trova lo splendido Castello di Wawel (uno dei più belli in assoluto). Il parco del complesso, a ingresso libero, è un luogo fantastico per fare una passeggiata e godere di una splendida vista sulla città.\n\nMiniera del sale di Wieliczka\n\nWieliczka è una bizzarra miniera di sale sotterranea risalente a 700 anni fa, con un’estensione impressionante di 300 chilometri! Attraverso un tour di 2 ore, è possibile visitare enormi cappelle scavate nella roccia, camere e laghi trasparenti! Il tour vi porta sotto terra a 135 metri per una lunghezza di 3 chilometri, che è solo l’1% dell’intera estensione della miniera!\n\nAltre cose da vedere",
    "Pallavolo EuroVolleyU20M – Italia – Polonia diretta streaming": "La Nazionale U20 azzurra con Ionut Ambrose e Gaetano Penna, talenti classe 2004 dell’Academy Volley Lube, è salita sul tetto"
}