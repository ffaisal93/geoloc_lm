{
    "Etiopia: la guerra in Tigray aumenta l’instabilità regionale": "Negli ultimi mesi gli equilibri generali si sono evoluti in negativo\n\nEtiopia: la guerra in Tigray aumenta l’instabilità regionale\n\nLa pace sembra di nuovo molto lontana mentre nella regione, una delle più tormentate del pianeta, si ridefiniscono le relazioni e crescono le tensioni\n\nDopo mesi di tregua in cui si era sperato che il conflitto etiopico in Tigray potesse trovare la via per una composizione pacifica, i combattimenti sono ripresi con ancor maggiore durezza. La pace sembra di nuovo molto lontana mentre nella regione, una delle più tormentate del pianeta, si ridefiniscono le relazioni e crescono le tensioni.\n\nGli equilibri regionali si muovono attorno all’alleanza tra Etiopia, Eritrea e Somalia e alle tensioni tra Etiopia, Sudan ed Egitto. La prima, stipulata nel 2018, si configura come un accordo per la sicurezza e si è consolidata in occasione del conflitto in Tigray. Lo stesso conflitto che ha contribuito ad approfondire le seconde, già gravi per il mancato accordo sulla gestione delle acque del Nilo dopo l’entrata in funzione, per ora parziale, della grande diga etiopica sul corso del Nilo Blu.\n\nNegli ultimi mesi la situazione regionale si è evoluta, e non positivamente.\n\nL’Eritrea richiama alle armi\n\nL’Eritrea, che durante i mesi della tregua sembrava aver perso la relazione privilegiata con il governo di Addis Abeba, si è ripresentata sulla scena saldamente a sostegno della ripresa del conflitto con azioni preoccupanti, sia per quanto riguarda la sua partecipazione diretta ai combattimenti in Tigray, sia per la mobilitazione interna a questa correlata.\n\nSecondo fonti credibili riprese, tra gli altri, dalla Bbc, sarebbero stati richiamati alle armi tutti i riservisti fino ai 55 anni. Non sarebbero state fatte eccezioni neppure per lo staff locale delle agenzie Onu che, di solito, godono di una certa protezione. Sarebbe stato chiesto ai richiamati di presentarsi ai punti di raccolta completamente equipaggiati, portandosi da casa coperte e altro che potrebbe servire per una lunga permanenza nelle fila dell’esercito.\n\nCircostanze che fanno pensare ad una situazione del paese problematica da diversi punti di vista. La mobilitazione generale segnala sicuramente l’intenzione di dare una spallata definitiva alla resistenza del Tigray ma potrebbe significare anche che l’esercito non è più in grado di dispiegarsi su diversi fronti e necessita di un rinforzo, almeno per non sguarnire troppo il confine, la cui difesa sembra essere l’unico compito che potrebbe essere affidato ad uomini non più giovani con una preparazione militare molto limitata.\n\nMa forse indica anche che qualcosa si muove nel paese e il governo preferisce avere gli uomini ancora validi sotto il proprio diretto controllo, anche a scapito del probabile peggioramento delle condizioni economiche, già difficili, e soprattutto della sicurezza alimentare per la difficoltà di organizzare il raccolto mentre gli uomini sono sotto le armi.\n\nI metodi per “convincere” i renitenti sarebbero stati ancor più duri di quelli usati finora. Secondo fonti in loco, si sarebbero verificate numerose gravi intimidazioni nei confronti delle famiglie di chi non si è presentato ai punti di raccolta. Sono stati segnalati arresti ingiustificati, requisizioni delle attività produttive e perfino delle abitazioni, e talvolta addirittura la loro distruzione.\n\nTali azioni si aggiungerebbero ai tradizionali raid dell’esercito nelle strade, conosciuti in Eritrea come “giffa”, in cui tutti coloro che sembrano avere l’età giusta vengono presi e portati nelle stazioni di polizia per accertamenti e poi inviati ai campi militari. Si sarebbero verificati perfino raid durante cerimonie religiose.\n\nSecondo numerose testimonianze, molti dei riservisti così arruolati sarebbero stati avviati immediatamente al confine con il Tigray, dove l’esercito di Asmara è tornato a combattere al fianco dell’esercito etiopico praticamente dal giorno della ripresa dei combattimenti.\n\nIl timore per un continuo aggravarsi del conflitto è stato espresso in modo accorato dalla conferenza episcopale del paese che ha chiamato i fedeli ad una settimana di preghiere per la pace.\n\nNon si sono fatte attendere le smentite del ministro eritreo dell’informazione, Yemane Gebremeskel, che ha ammesso solo il richiamo alle armi di pochi uomini. Una dichiarazione di prammatica di fronte alle dure prese di posizione della comunità internazionale, preoccupata sia dalla ripresa dei combattimenti che dalla conseguente ripresa del flusso dei profughi, ingrossato anche da chi cerca di sottrarsi al reclutamento forzato.\n\nGli attriti Eritrea-Somalia\n\nSe l’alleanza di Asmara con Addis Abeba sembra ancora abbastanza solida, vacilla invece quella con Mogadiscio. I tre paesi avevano consolidato i propri legami in funzione del supporto allo sforzo bellico del governo etiopico nel Tigray, ma anche a sostegno dell’ex presidente somalo, Mohamed Abdullahi detto Farmaajo, impegnato in un duro confronto di potere con i suoi governi regionali. Farmaajo aveva segretamente inviato migliaia di reclute in Eritrea, per addestramento.\n\nSecondo rapporti del Consiglio per la protezione dei diritti umani dell’Onu, dall’Eritrea questi uomini erano stati poi inviati in Tigray a supporto delle operazioni belliche dell’esercito di Asmara. Farmaajo lo ha sempre negato, anche davanti all’evidenza e alle dimostrazioni pubbliche delle famiglie che non avevano più notizie dei propri figli.\n\nLo scenario è radicalmente cambiato con l’elezione del nuovo presidente somalo, Hassan Mohamud, durante il cui insediamento l’accordo con Asmara è stato reso pubblico. Lo scorso luglio, inoltre, durante una visita in Eritrea, si è recato nei campi di addestramento dei soldati somali e ha chiesto di organizzare il loro ritorno a casa, dove sarebbero impiegati per contendere il controllo del territorio al gruppo terroristico al-Shabaab, ancora ben radicato in gran parte delle aree rurali. E che negli ultimi mesi ha attaccato per la prima volta truppe etiopiche lungo il confine somalo.\n\nMa per ora Asmara non ha preso in considerazione la richiesta, tanto che il presidente somalo avrebbe chiesto l’interessamento degli Stati Uniti per risolvere il caso. Ma si può star certi che non ci sarà una rapida conclusione.\n\nI soldati somali, di fatto tenuti in “ostaggio”, sono un’ottima carta da giocare sui tavoli dove si definiscono le relazioni regionali e l’Eritrea potrebbe non essere disposta a privarsene senza contropartite, anche a costo di mettere in discussione un’alleanza su cui il presidente eritreo stesso si era molto impegnato e che era stata vista in modo favorevole anche da diversi paesi della penisola arabica.\n\nIl nodo al-Fashaga\n\nUn gruppo di soldati, questa volta etiopici, sono tra i nodi sempre più problematici anche delle relazioni tra l’Etiopia e il Sudan. Si tratta di alcune centinaia di componenti dell’Unisfa, la missione di pace affidata dall’Onu all’Etiopia nella zona di Abyei, contesa tra il Sudan e il Sud Sudan.\n\nPer l’aumento della conflittualità tra Addis Abeba e Khartoum nel triangolo conteso di al-Fashaga al momento dello scoppio del conflitto in Tigray, il governo sudanese ha chiesto al Consiglio di sicurezza dell’Onu la sostituzione delle truppe etiopiche con quelle di altri paesi.\n\nAl momento del cambio della guardia, più di 500 soldati di origine tigrina si sono rifiutati di tornare a casa e hanno chiesto rifugio politico in Sudan. Altre decine avevano fatto la stessa scelta nei mesi precedenti. E al momento già oltre un centinaio di loro ha ottenuto protezione.\n\nAlla ripresa dei combattimenti in Tigray, il governo di Addis Abeba ha detto di avere le prove che questi soldati si sono uniti al Tdf (l’esercito tigrino) portando con sé reclute fatte durante i mesi passati nei campi profughi in territorio sudanese. Ha infine aggiunto di avere il fondato sospetto che ci sia un canale di approvvigionamento di armi e vettovaglie per il Tigay che passa dal Sudan.\n\nIl governo di Khartoum ha negato decisamente ma la tensione tra i due paesi è salita alle stelle. Il peggioramento nelle relazioni si era evidenziato fin dallo scorso giugno con la ripresa delle ostilità nella zona di al-Fashaga, tanto che per alcuni giorni si è temuto che la crisi si potesse trasformare in un vero e proprio conflitto.\n\nLe acque del Nilo\n\nQuesti problemi si aggiungono a quelli causati dai mancati accordi sul riempimenti del bacino della Gerd, la grande diga costruita dall’Etiopia sul corso del Nilo Blu. Sudan ed Egitto, paesi a valle dello sbarramento, ritengano che l’Etiopia stia violando i loro diritti sulla gestione delle acque del Nilo.\n\nPer ora sono fallite tutte le trattative per comporre le divergenze, nonostante le mediazioni, nel corso degli anni, della Russia, degli Stati Uniti e più recentemente di alcuni paesi arabi. Anche quest’anno, per il terzo anno consecutivo, Addis Abeba ha proceduto con il riempimento del bacino e ha inaugurato un altro settore dell’enorme impianto per la generazione di energia elettrica.\n\nSecondo un centro di studi arabi basato a Washington, Egitto e Sudan stanno perdendo la speranza di poter negoziare un accordo e non sarebbero disponibili a lasciare nelle mani di Addis Abeba un problema così cruciale come la disponibilità di acqua, necessaria per la sopravvivenza stessa dei loro cittadini e lo sviluppo dei loro paesi.\n\nL’Egitto ha cominciato anche a premere per una soluzione di supporto, rispolverando il progetto del canale di Jonglei, con l’obiettivo di incanalare verso nord l’acqua del Nilo Bianco che si disperde nel Sudd, una zona umida che occupa un vasto territorio nel Sud Sudan settentrionale.\n\nЀ un progetto controverso, di epoca coloniale, che finirebbe per provocare enormi danni ambientali e scatenare di conseguenza conflitti per le sempre più scarse risorse in una regione dall’equilibrio già compromesso dai cambiamenti climatici. In passato si è anche parlato di accordi di cooperazione militare tra Juba e il Cairo, e più recentemente di accordi in altri settori cruciali per lo sviluppo del paese.\n\nL’attivismo egiziano in Sud Sudan può sicuramente essere considerato come un modo per isolare l’Etiopia anche sul confine occidentale, ed è un ulteriore elemento critico che si somma agli altri esposti fin qui.\n\nL’Etiopia è sicuramente il paese chiave per gli equlibri regionali, che non possono che risentire della sua attuale crisi, di cui il conflitto in Tigray è il più importante elemento, ma purtroppo non il solo.",
    "Etiopia: guerra in Tigray, la società civile in piazza per la pace": "Tre organizzazioni della società civile etiope legate al mondo femminile hanno organizzato ieri ad Addis Abeba, capitale del Paese, una marcia per la pace. Un’iniziativa che si aggiunge ai rari, ma crescenti, appelli di associazioni che chiedono la fine della guerra civile e una risoluzione pacifica del conflitto con la regione tigrina.\n\nLa marcia di ieri è stata ideata e organizzata dalla Rete delle Associazioni delle Donne Etiopi (Newa), dalla Rete dell’Iniziativa Strategica per le Donne nel Corno d’Africa (Siha) e da Timran. Le donne hanno marciato nella capitale portando striscioni con messaggi di pace, promuovendo il ruolo delle donne nella pace, oltre a condannare gli stupri legati alla guerra e le aggressioni sessuali contro le donne. Alcuni dei messaggi negli striscioni recitavano: “Nessun disaccordo ha mai trovato una soluzione attraverso la guerra”, “Il corpo delle donne non è un campo di battaglia” e “La guerra non è uno strumento di sviluppo ma di morte, fame, migrazione e distruzione”.\n\nQuesta è la seconda richiesta di pace in Etiopia, dopo che un gruppo di 35 Ong locali ha reso nota una dichiarazione il 7 settembre chiedendo la cessazione delle ostilità, il ripristino della fornitura di servizi di base nel Tigray e in altre aree colpite dal conflitto, indagini e responsabilità per i crimini di guerra commessi e la fine della violenza e della discriminazione su base etnica in varie parti del paese, tra le altre.\n\nLa scorsa settimana, la Ethiopian Teachers Association e la Ethiopian Civil Societies Organization Coalition (Ecsoc) hanno chiesto la fine dell’escalation e un immediato ritorno alla cessazione delle ostilità dopo la ripresa dei combattimenti tra le forze di difesa federali e le milizie il 24 agosto. L’associazione degli insegnanti ha affermato che “la guerra non avrebbe portato nulla in Etiopia se non povertà e spaccature generazionali”, mentre la Ethiopian Civil Societies Organization Coalition ha avvertito che il conflitto “potrebbe avere conseguenze enormi per i civili, in particolare le fasce vulnerabili della popolazione, vale a dire bambini, disabili, anziani e donne in le zone colpite”.\n\nLa ripresa delle ostilità è stata condannata anche dalla Commissione etiope per i diritti umani (Ehrc), da diversi Paesi e istituzioni e dai loro leader tra cui Stati Uniti, Turchia, Nazioni Unite e Unione africana. Tutti hanno espresso preoccupazione in merito alla situazione e hanno sottolineato la necessità della ripresa dei colloqui di pace. Nonostante gli appelli diffusi, tuttavia, la guerra è continuata sullo sfondo dell’assenza di rapporti verificabili in modo indipendente.\n\nIl ministero degli Affari esteri etiope con una nota ha espresso “sgomento” per la dichiarazione della Commissione internazionale di esperti in materia di diritti umani sull’Etiopia resa nota il 7 settembre. “La Commissione non ha competenza adeguata sul conflitto innescato dal Tplf (Fronte popolare di liberazione del Tigray) in violazione della tregua umanitaria”, ha affermato questa mattina il ministero in una dichiarazione. La Commissione, è scritto nella nota, non può “arrogarsi il mandato di pronunciarsi su questioni che minacciano la pace e la sicurezza”. Secondo il ministero le decisioni della Commissione “sono motivate ​​politicamente”, la Commissione “ha impugnato i diritti umani per la pressione politica e ha esposto le sue vere intenzioni, precludendo tutte le porte alla cooperazione con il governo”. Pur respingendo la dichiarazione della Commissione, il ministero ha ribadito l’impegno del governo etiope a continuare “a rispettare e garantire il rispetto dei diritti umani e ad assicurare i trasgressori alla giustizia”.\n\nLa Commissione internazionale di esperti in materia di diritti umani sull’Etiopia ha espresso “profonda preoccupazione per la ripresa delle ostilità tra il governo etiope e il Fronte popolare di liberazione del Tigray”. Gli esperti hanno denunciato la presenza di truppe eritree sul teatro delle operazioni militari. Ciò potrebbe portare il conflitto ad estendersi ad altri Stati. La Commissione ribadisce il suo ha invitato “tutte le parti a cessare immediatamente le ostilità, a rispettare i propri obblighi ai sensi del diritto internazionale umanitario e a riprendere il processo di dialogo”.\n\nAlla luce della minaccia alla pace e alla sicurezza nella regione, è scritto nella nota, “la Commissione accoglie con favore la decisione del Consiglio di sicurezza dell’Onu di discutere con urgenza la situazione in Etiopia. Invita inoltre il Consiglio ad adottare, ai sensi della Carta, le azioni necessarie per garantire la protezione dei civili e prevenire un’escalation che potrebbe destabilizzare ulteriormente la regione. Data la gravità della situazione, la Commissione esorta il Consiglio a mantenere la situazione in Etiopia e nel Corno in cima alla sua agenda”.\n\nLa guerra in Tigray è scoppiata nel novembre 2020. Si è trattato dell’esplosione di tensioni che covavano da anni in Etiopia. Il Tplf, che rappresenta l’etnia tigrina (circa il 7% della popolazione del Paese), ha governato dagli anni Novanta la nazione utilizzando il pugno di ferro. Con l’avvento al potere del premier Abiy Ahmed, di origine oromo, i tigrini sono sempre più stati emarginati. Ciò li ha portati a scontrarsi con il governo. Fino allo scoppio del conflitto. Una guerra che ha visto diversi capovolgimenti di fronte, migliaia di vittime e milioni di sfollati. I combattimenti infatti hanno interessato oltre che il Tigray anche le vicine regioni dell’Amhara e dell’Afar. Il conflitto ha causato migliaia di vittime e di sfollati. Secondo gli ultimi dati Onu dello scorso gennaio, sono oltre 9,5 milioni le persone che necessitano di assistenza umanitaria nelle tre regioni. In primavera aveva destato nuove speranze di pace un cessate-il-fuoco delle parti che aveva portato a una sospensione dei combattimenti.\n\nGoverno e leadership del Tigray si sono accusate a vicenda di aver ripreso le ostilità il 24 agosto, violando la tregua umanitaria in atto dal marzo scorso. A inizio settembre, il Tplf ha accusato anche l’Eritrea di essere coinvolta, al fianco di Addis Abeba, in una “massiccia offensiva” nel nord-ovest del Tigray. E ancora oggi, il portavoce del Tplf, Getachew Reda, ha è tornato a denunciare su Twitter che “le forze eritree hanno assunto posizioni offensive sui fronti di Rama, Tserona, Zalambessa e Dallol” e “hanno bombardato la periferia di Adigrat tutto il giorno”.",
    "L’Etiopia calpestata": "Scaffale . «Fratelli: viaggio al termine dell’Africa» di Jacopo Storni, per Castelvecchi",
    "Emergenza Etiopia, la cooperazione italiana stanzia 9 milioni": "2' di lettura\n\nIl 15 settembre, il Ministero degli Esteri ha deliberato quattro iniziative, per un totale di 9 milioni di euro, per affrontare le emergenze che sta vivendo l’Etiopia.\n\nUn evento sull’agricoltura in Etiopia, organizzato da AICS\n\nPer rispondere al problema della siccità, che ha provocato una condizione di insicurezza alimentare acuta per 50 milioni di persone nel Corno d’Africa, la Cooperazione italiana metterà a disposizione delle organizzazioni della società civile etiope 3 milioni per realizzare, nelle regioni meridionali del Paese, iniziative relative a: acqua e igiene, agricoltura e sicurezza alimentare, protezione, salute e nutrizione.\n\nAltri 2 milioni di euro andranno a sostenere gli interventi del Programma alimentare mondiale (PAM), per favorire una risposta efficace alla riabilitazione nutrizionale e prevenire la mortalità infantile.\n\nAgricoltura in Etiopia\n\nIl programma sarà realizzato nelle regioni Tigray, Amara e Afar, classificate come le più fragili in termini di bisogni. La crisi nel Nord dell’Etiopia, in particolare, ha accresciuto la vulnerabilità delle persone, soprattutto degli sfollati. I continui combattimenti, l’insicurezza, il collasso dei servizi sociali, hanno creato un ambiente ad alto rischio e un movimento forzato di popolazione in cui, oltre alla malnutrizione, la violenza di genere è una realtà quotidiana diffusa.\n\nPer prevenire questa violenza, per ridurre le disuguaglianze e contrastare lo sfruttamento e gli abusi sessuali, il Fondo delle Nazioni Unite per la popolazione (UNFPA), agirà in favore della protezione di quasi 50.000 donne e ragazze, in particolare di sfollati interni e returnees nel nord dell’Etiopia, attraverso un contributo di 2 milioni di euro.\n\nInfine, l’Etiopia beneficerà di altri 2 milioni di euro, destinati alle regioni di Gambella e Benishangul-Gumuz, per dare supporto alle persone costrette a fuggire dal conflitto.\n\nIl Ministro Luigi di Maio in un recente viaggio ad Addis Abeba\n\nQuesti nuovi finanziamenti nel settore emergenza riaffermano l’impegno dell’Italia nelle aree più vulnerabili dell’Etiopia, e a favore delle persone maggiormente in stato di bisogno.\n\nLa situazione umanitaria in Etiopia e nella più ampia Regione del Corno d’Africa sono stati inoltre oggetto di un evento tenutosi il 21 settembre a margine della 77esima Sessione dell’Assemblea Generale delle Nazioni Unite a New York, organizzato dall’Italia e da OCHA, assieme ad altri partners internazionali, e co-presieduto dalla Vice Ministra degli Esteri, Marina Sereni.",
    "Etiopia: violenze nell’Oromia, si temono decine di morti": "Si teme che almeno 50 persone siano state uccise nella regione dell’Oromia, in Etiopia, dall’inizio di questa settimana. Diversi cittadini, riporta la Bbc, affermano che le forze di sicurezza dell’esercito hanno recentemente lasciato l’area e stanno incolpando i membri della milizia di Fano per le violenze occorse. Molte case sono state date alle fiamme e diverse proprietà sono state saccheggiate durante gli attacchi.\n\nMentre la brutale guerra civile nel nord del Paese è ripresa di recente dopo una tregua di cinque mesi, l’Etiopia occidentale continua a registrare scontri e subire frequenti attacchi violenti da parte di milizie e gruppi armati.",
    "Etiopia, gli Usa accusano l’Eritrea di un coinvolgimento nella guerra civile": "Gli Stati Uniti hanno affermato di “condannare il rientro dell’Eritrea” nel conflitto civile in Etiopia tra le forze di difesa federali e le forze del Tigray che, iniziate il 24 agosto, si sono ora estese alle aree di confine dell’Etiopia con il Sudan.\n\nSecondo la portavoce Usa, Karine Jean-Pierre, “l’inviato speciale del presidente Biden per il Corno d’Africa, l’ambasciatore Mike Hammer, si recherà in Etiopia a partire da questo fine settimana per affrontare la crisi nel nord dell’Etiopia. L’inviato speciale Hammer chiederà che tutte le parti dovrebbero interrompere le operazioni militari e impegnarsi in colloqui di pace”.\n\nOltre alla loro condanna del coinvolgimento dell’Eritrea nel conflitto, gli Stati Uniti hanno anche espresso un giudizio negativo sull’offensiva del Tplf al di fuori del Tigray e gli attacchi aerei del governo etiope.\n\n“Non esiste una soluzione militare al conflitto. Prima delle nuove ostilità, eravamo ottimisti, incoraggiati da cinque mesi di tregua umanitaria. Ora siamo profondamente preoccupati – ha affermato la portavoce Karine Jean-Pierre -. Tutte le parti dovrebbero esercitare moderazione. E sollecitiamo la riduzione dell’escalation da parte di tutti gli attori, in particolare affinché possa esserci una ripresa degli aiuti umanitari e dei servizi di base a tutte le parti bisognose”.\n\nLa condanna del governo statunitense contro il coinvolgimento dell’Eritrea nella guerra è la prima conferma da parte della comunità internazionale dell’impegno di Asmara nelle rinnovate ostilità. Dopo l’iniziale smentita del ruolo dell’Eritrea nella guerra del Tigray e le segnalazioni di atrocità estreme commesse dalle forze eritree contro i civili (definite dal governo eritreo una “completa bugia”), l’Etiopia ha ammesso il coinvolgimento delle truppe eritree in atrocità contro i civili, confermando i precedenti rapporti delle organizzazioni per i diritti umani, inclusa la Commissione etiope per i diritti umani che ha evidenziato “gravi violazioni dei diritti umani e un attacco contro i civili nella città di Axum, nella regione del Tigray”.\n\nTuttavia, l’Etiopia nega un nuovo coinvolgimento dell’Eritrea nelle attuali ostilità militarizzate. Parlando alla Cnn il 2 settembre, l’ambasciatore dell’Etiopia negli Stati Uniti, Seleshi Bekele, ha detto: “non abbiamo informazioni al riguardo; sentiamo sui social media ecc.”. L’ambasciatore ha anche accusato il Tplf (Fronte popolare di liberazione del Tigray) di tenere un atteggiamento che provoca l’Eritrea.\n\nLa condanna del governo statunitense arriva quando il Consiglio congiunto dei partiti politici etiopi (Eppjc) ha chiesto alla comunità internazionale di esercitare la pressione sul Fronte popolare di liberazione del Tigray affinché riprenda il dialogo e cessi i combattimenti nel Nord del Paese. Il Consiglio congiunto ha anche invitato alcuni Paesi a sostenere il percorso pacifico astenendosi dall’interferire negli affari interni dell’Etiopia sostenendo la formazione tigrina.\n\nIl Consiglio congiunto dei partiti politici etiopi, una coalizione di 53 partiti politici, ha rilasciato oggi una dichiarazione chiedendo l’arresto della guerra che si è riaccesa nella parte settentrionale del Paese e la ripresa delle alternative pacifiche.\n\nIl presidente del Consiglio, Mebaratu Alemu, che ha letto la dichiarazione, ha osservato che l’Etiopia, la cui civiltà e sviluppo è stato ostacolato a causa della guerra prolungata, non è ancora in grado di uscire dal circolo vizioso della guerra. Il conflitto, scoppiato nel novembre 2020, dura ormai da 22 mesi, incendiando la regione settentrionale dell’Etiopia e causando enormi danni umani, economici, sociali e psicologici. Il presidente ha sottolineato che “è ferma volontà del popolo che questa guerra devastante finisca pacificamente”.\n\nNella nota si sottolinea che grandi speranze di una soluzione pacifica del conflitto erano emerse dopo la dichiarazione del cessate-il-fuoco dichiarato dal governo sotto gli auspici dell’Unione africana. Nel documento, diviso in sette punti, il Consiglio esorta il Tplf a riprendere la via della pace in conformità con le misure unilaterali di cessate-il-fuoco adottate dal governo.\n\nIl Consiglio ha infine esortato la comunità diplomatica internazionale a dimostrare la sua solidarietà imparziale al fine di avviare i colloqui e le discussioni di pace, nonché a esercitare la necessaria pressione sul Tplf.\n\nLa guerra in Tigray ha provocato migliaia di morti, oltre due milioni di sfollati e profughi, con più di nove milioni di persone che necessitano di assistenza umanitaria immediata. Nel frattempo la guerra, con il suo corollario di orrori, si è estesa anche alle vicine regioni dell’Amhara e dell’Afar. Le speranze riposte nel cessate-il-fuoco umanitario annunciato il 24 marzo da Addis Abeba sono svanite quando una decina di giorni fa sono ripresi i combattimenti. Gli effetti del conflitto si aggiungono a quelli della pandemia di coronavirus e, soprattutto, a quelli di una lunga siccità che ha colpito tutto il Corno d’Africa e ha portato la regione sull’orlo della carestia.",
    "Etiopia: nuova offensiva delle forze eritree, pesanti combattimenti in corso al confine": "Le forze eritree hanno lanciato oggi un’offensiva su vasta scala e su tutti i fronti aperti nel conflitto del Tigrè, avanzando da Tezeke (al confine fra Eritrea, Sudan ed Etiopia) fino a Irob, sul confine etiope-eritreo, a nord-est di Adigrat. Lo riferisce su Twitter il portavoce del Fronte di liberazione popolare del Tigrè (Tplf) Getachew Reda, secondo il quale “pesanti combattimenti” sono in corso a May Kuhli, Zban Gedena, AdiAwala, Rama, Tserona e Zalambessa, località situate nel nord-ovest del Tigrè ed in prossimità del confine eritreo. Secondo i tigrini, il comando orientale dell’esercito federale ed “elementi significativi” del comando nord-occidentale sono stati schierati insieme ad altre divisioni a sostegno delle forze eritree, che conducono la nuova offensiva contro il Tplf. Addis Abeba può inoltre contare su “migliaia di forze speciali Amhara e Fano”, già alleate dei federali dall’inizio del conflitto. Per Reda, le forze tigrine “stanno eroicamente difendendo le loro posizioni”.\n\nLa nuova offensiva federale ed alleata è stata promossa ad Asmara con un nuovo appello alle armi e con la ripresa di rastrellamenti nelle strade per portare al fronte il maggior numero possibile di uomini abili. Secondo quanto riferito dai media e confermato dalle rappresentanze diplomatiche internazionali, negli ultimi giorni il governo dell’Eritrea ha richiamato in servizio i riservisti fino all’età di 55 anni, nel quadro degli sforzi in corso per ricostituire l’esercito. Molti uomini in età di leva sono stati avvisati e trasferiti al fronte nel giro di poche ore dalla capitale Asmara, mentre ai riservisti è stato ordine di presentarsi alle rispettive sedi centrali. Dall’inizio del conflitto nel Tigrè, a novembre del 2020, media internazionali e operatori umanitari hanno denunciato l’intensificazione in Eritrea di retate notturne per arruolare forzatamente gli uomini abili, con le forze di sicurezza dispiegate per effettuare controlli su eventuali esenzioni alla coscrizione militare. La mobilitazione eritrea è stata segnalata con preoccupazione dai governi di Regno Unito e Canada, che hanno emesso allerte in cui invitano i loro concittadini residenti in Eritrea a limitare i loro movimenti a seguito dell’appello di Asmara alla mobilitazione. “Le autorità locali hanno lanciato un appello generale alla mobilitazione delle forze armate in risposta al conflitto nel nord dell’Etiopia”, ha affermato il governo canadese, osservando che “ulteriori misure di sicurezza potrebbero essere imposte con breve preavviso in tutto il Paese”.\n\nDal punto di vista del conflitto, la richiesta di un nuovo cessate il fuoco avanzata domenica 11 settembre dal Fronte di liberazione popolare del Tigrè (Tplf) è stata accolta con relativa freddezza da Addis Abeba e non ha finora prodotto risultati sul campo: dalla voce del ministro della Pace Taye Dendea il governo federale di Addis Abeba si è limitato a definire l’annuncio del Tplf come un “bello sviluppo”, insistendo tuttavia sul fatto che “le cosiddette Tdf (le Forze di difesa del Tigrè) devono essere disarmate prima dell’inizio dei colloqui di pace”. Una successiva dichiarazione del ministero degli Esteri federale non ha fatto che “ribadire l’impegno” in un processo di pace guidato dall’Unione africana, senza tuttavia fare menzione di una risposta alla richiesta tigrina di cessate il fuoco. Negli ultimi giorni, intanto, i tigrini hanno perso il controllo della città di di Shiraro, situata a circa 50 chilometri dal confine con l’Eritrea, in un’area dov’è in corso una nuova offensiva delle forze eritree e federali etiopi, che dopo la ripresa dei combattimenti lo scorso 24 agosto stanno avanzando dal fronte settentrionale e verso quello occidentale, al confine con il Sudan.\n\nI combattimenti sono ripresi lo scorso 24 agosto dopo una tregua di cinque mesi, nonostante episodi di rappresaglia siano stati denunciati da entrambe le parti in conflitto. Secondo il generale Tadesse Worede, comandante in capo delle Forze di difesa del Tigrè (Tdf), oltre a Shiraro, le forze governative ed eritree avevano in un primo momento ripreso il controllo anche di Addi Arkay, una città lungo il confine tra le regioni del Tigrè e dell’Amhara, sotto il controllo delle forze tigrine da più di un anno. “Le forze governative hanno in programma di prendere il controllo di Axum, Adigrat, Shire ed entrare a Macallè (la capitale del Tigriè”, ha affermato il generale Tadesse, aggiungendo che l’obiettivo finale di Addis Abeba e di Asmara è di “disarmare” le forze del Tigrè. “Il popolo tigrino sta affrontando un attacco coordinato che può essere definito il più grande mai visto”, ha aggiunto. Nessuna conferma ufficiale è per ora giunta da parte del governo, che finora ha mostrato grande riserbo sui dettagli dei combattimenti. Il comandante in capo delle Forze di difesa federali (Endf), il feldmaresciallo Berhanu Jula, aveva affermato che le sue truppe stanno “sventando con successo gli attacchi lanciati” dalle forze del Tigrè, senza fornire dettagli.\n\nMentre le truppe eritree si confermano sempre più l’elemento decisivo nella nuova fase bellica, i nuovi sviluppi avvengono inoltre dopo che almeno 12 persone sono state uccise in una due giorni di raid aerei effettuati dall’Aeronautica etiope sulla capitale tigrina, Macallè. Secondo fonti ospedaliere citate dai media locali, cinque persone sono morte negli attacchi durante il tragitto verso l’Ayder Referral Hospital di Macallè, mentre gli altri cinque sono morti nel quartiere di Midre Genet perché colpiti dal raid. Il direttore sanitario dell’Ayder Referral Hospital, Kibrom Gebreselassie, ha inoltre riferito che sono morti due pazienti rimasti feriti nell’attacco, uno dei quali dopo l’operazione d’urgenza. Il primo attacco, ugualmente effettuato con droni, ha preso di mira l’Università di Macallè e la sede di un’emittente televisiva locale, provocando il ferimento di una persona. In un tweet pubblicato martedì, il portavoce del Fronte di liberazione del popolo del Tigrè (Tplf), Getachew Reda, aveva denunciato che un numero non precisato di civili sono stati uccisi negli attacchi condotti in una zona residenziale. Lo stesso Reda ha accusato il governo di aver effettuato nuovi attacchi con droni nella capitale regionale Macallè, due giorni dopo aver dichiarato di essere pronte per un cessate il fuoco immediato. Il portavoce tigrino aveva affermato che l’obiettivo degli attacchi dei droni è stato un campus universitario.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Crimini di guerra: dall’Ucraina all’Etiopia le donne sono le prime vittime": "di Ornella Ordituro – Centro studi AMIStaDeS\n\nL’allarmante aumento di crimini sessuali e tratta di esseri umani nel contesto bellico ucraino – soprattutto a sfavore di donne, adolescenti e bambine –, di fatto, costituisce una grave violazione dei diritti umani, nonché del diritto internazionale umanitario. Se il mondo è molto sensibile al conflitto tra Russia e Ucraina, quella in Etiopia sembra una guerra dimenticata. Le organizzazioni umanitarie rimaste sul territorio denunciano una scarsa attenzione dei governi internazionali nelle regioni del Tigray, Amhara e Afar; dove le vittime non possono neanche raccontare delle violenze subite, perché isolate e minacciate.\n\nI crimini sessuali nei conflitti armati\n\nLo stupro è da sempre considerato un’arma potentissima per perpetrare crimini su larga scala durante un conflitto, un mezzo di sopraffazione della parte più forte su quella debole. Si tratta di un atto che non si limita a offendere la sfera intima di un individuo, esso rappresenta un’aggressione psico-fisica in grado di soggiogare e annichilire l’intero gruppo etnico, religioso, sociale, familiare a cui appartiene la vittima. La questione dei crimini sessuali commessi nei contesti bellici – di cui si ha copiosa testimonianza durante la Seconda Guerra mondiale – è tornata all’attenzione dell’opinione pubblica e da questa duramente condannata soprattutto nel corso dei conflitti nell’ex-Jugoslavia e Ruanda. Difatti, la comunità internazionale contemporanea include espressamente la fattispecie di stupro nelle categorie dei crimini contro l’umanità, la cui configurazione può accumunarsi ad altre tipologie di reati come il genocidio e la tortura. Tuttavia, pur considerando le evoluzioni analizzate, le violenze sessuali come arma nei conflitti bellici – soprattutto ai danni delle donne – restano un abuso ancora largamente praticato.\n\nLa situazione in Ucraina sotto i riflettori della comunità internazionale\n\nAl momento in cui si scrive, cresce l’allarme per le sempre più frequenti segnalazioni di violenza sessuale e tratta di esseri umani in Ucraina commesse specialmente contro donne, adolescenti e bambine nel contesto di massicci sfollamenti e dell’invasione russa in corso. Secondo l’UNHCR, dall’inizio della guerra (24 febbraio 2022), oltre 5 milioni di rifugiati ucraini hanno chiesto protezione internazionale in Europa – di cui il 90% sono donne e minori; oltre 7.1 milioni sono sfollati internamente. L’Unione europea, le Nazioni Unite, diverse organizzazioni per i diritti umani, il Segretario Generale della Nato e il Procuratore Generale dell’Ucraina hanno tutti di recente chiesto di indagare su possibili crimini di guerra in Ucraina, compreso lo stupro, o offerto il loro aiuto in indagini di questo tipo. Le violenze sessuali sono state utilizzate come metodo di tortura e di maltrattamento anche nel contesto di detenzione in Ucraina orientale, così come nella Repubblica autonoma di Crimea ma denunciare stupri e aggressioni in una zona dove la guerra è ancora in corso è ovviamente più difficile. I sistemi giudiziari hanno smesso di funzionare, circolano tante armi e fornire prove può essere impossibile in contesti caratterizzati da un tale livello di insicurezza e ciò rende molto più difficile sia raccogliere prove sia avviare i processi.\n\nIl caso del conflitto etiope\n\nSe l’attenzione del mondo è molto concentrata sulla guerra in Ucraina, nel caso dell’Etiopia le organizzazioni umanitarie denunciano la scarsa presenza dei governi internazionali rispetto al controllo di alcune zone in cui vi sono le milizie di ribelli (ad esempio, in Tigray e Adigrat), specialmente la mancanza di tutela delle vittime, ma anche una troppo debole presenza del governo centrale. L’ultima parte della guerra civile in Etiopia registra violazioni massicce e sistematiche dei diritti umani dal novembre del 2020, quando le truppe ribelli di Addis Abeba, con l’appoggio delle forze eritree e delle milizie Ahmara, hanno attaccato la regione del Tigray. In quel contesto, i ribelli hanno indetto delle elezioni non autorizzate, che avevano visto vincere proprio il Tigray People’s Liberation Front (TPLF, la formazione politica e militare rappresentante della comunità tigrina dell’Etiopia).\n\nIl premier etiope Abiy Ahmed, in risposta alle votazioni illegittime, ha avviato una difesa per liberare la regione. Dopo un successo iniziale delle forze governative, i ribelli tigrini sono passati alla controffensiva, riconquistando la città di Macallé ed estendendo il conflitto tanto da essere riusciti a prendere il controllo di altri due centri nevralgici, Dessie e Kombolchoa fino anche a poche centinaia di chilometri dalla capitale Addis Abeba. Per due volte, nel marzo e luglio 2022, i ribelli del Tigray hanno annunciato di rispettare il “cessate-il-fuoco”. Non si è trattata, purtroppo, di un’azione immediata. Non si fermano, infatti, le atroci violazioni dei diritti umani delle donne nel conflitto armato nelle regioni etiopi del Tigray, Amhara e Afar: cresce il numero di vittime di violenze sessuali da parte di soldati etiopi ed eritrei.\n\nGli ultimi attacchi devastanti, con bombe e missili, negli scorsi giorni, arrivano dal cielo. Ma la battaglia è anche per le strade, nelle case e nei rifugi dove sono rimaste le donne con i loro bambini e le giovani che subiscono la guerra. In questo terribile scenario, migliaia di civili sono stati uccisi, centinaia di migliaia di persone sfollate su tutto il territorio e in migliaia si sono rifugiati in Sudan.\n\nLa prospettiva delle vittime\n\nQuesti crimini di fatto costituiscono una grave violazione dei diritti umani, nonché del diritto internazionale umanitario. Le vittime di violenze sessuali sono usate come parte di una deliberata strategia per terrorizzare, degradare e umiliare una categoria in base al genere ma anche perché appartenenti a un gruppo etnico minoritario. Si riscontra l’assenza dello Stato per il supporto, l’assistenza e il risarcimento delle vittime, rappresentando una pagina brutale della storia del paese. Le vittime sopravvissute raccontano alle organizzazioni umanitarie rimaste sul territorio gravi danni psicologici e fisici; continue emorragie; dolori rettali; immobilità; fistole; insonnia; attacchi di panico; gravidanze indesiderate; malattie veneree e altre crisi dovute ai disturbi post- traumatici. Pur considerando che tali violenze siano comparabili ai trattamenti inumani e degradanti, le vittime di violenze non sono tutelate con programmi specializzati di riabilitazione fisica e psicologica e certamente non riceveranno aiuti di tipo economico per essere sostenute durante il periodo di convalescenza. Le conseguenze economiche per le vittime sono spesso devastanti, poiché sono spesso colpevolizzate, abbandonate dalle famiglie, escluse dalla società e impossibilitate a lavorare per i problemi fisici e psicologici.\n\nSe per le giovani donne è difficile affrontare il trauma, lo è ancor di più per le bambine e i bambini vittime di violenze. Per le famiglie non è semplice comprendere se e quando i minori siano stati violentati, sia perché le giovani vittime non riescono a raccontare l’accaduto sia perché sono spesso minacciate di dover restare in silenzio. Solo, in alcuni casi, il cambiamento di atteggiamento da parte delle bambine è un campanello di allarme per le famiglie più attente e comprensive. In casi più estremi, le famiglie tentano una soluzione “in amicizia” con gli aguzzini, sminuendo il problema e offrendo in sposa la ragazza ormai offesa e non più vergine allo stesso carnefice. Le bambine e le giovani donne etiopi saranno per sempre legate a chi le ha violate. Il mondo guarda l’Ucraina mentre l’Etiopia piange.\n\nRiferimenti:\n\nhttps://www.africarivista.it/letiopia-rischia-di-implodere/206960/\n\nhttps://totalaction.org.ua/public/upload/book/1522852942_gon_eng_web.pdf\n\nhttps://www.internazionale.it/reportage/marie-alix-detrie/2019/02/05/ucraina-violenze-sessuali\n\nhttps://www.amistades.info/_files/ugd/1e8357_dda721853055422aafe073e33ce156dc.pdf\n\nhttps://www.aljazeera.com/program/inside-story/2022/9/13/is-peace-on-the-horizon-for-ethiopias-tigray-region\n\nhttps://www.unwomen.org/en/news-stories/in-focus/2022/03/in-focus-war-in-ukraine-is-a-crisis-for-women-and-girls\n\nhttps://displacement.iom.int/reports/ukraine-response-displacement-surveys-ukrainian-refugees-and-tcns-crossing-ukraine-16-april\n\nhttps://data.unhcr.org/en/situations/ukraine\n\nhttps://www.europarl.europa.eu/news/it/press-room/20220425IPR27806/war-in-ukraine-protecting-women-refugees-from-violence-and-sexual-exploitation",
    "Etiopia: scontri in Tigray": "Le forze etiopi ed eritree hanno lanciato una massiccia offensiva \"congiunta\" contro le aree del Tigray al confine con l'Eritrea, hanno affermato le autorità di questa regione ribelle dell'Etiopia settentrionale.\n\nIl governo etiope e i ribelli nella regione del Tigray si sono accusati a vicenda di aver aperto nuovi fronti nel nord dell'Etiopia, una settimana dopo che rinnovati combattimenti avevano infranto una tregua di cinque mesi. Questa possibile estensione del conflitto arriva il giorno dopo un nuovo raid aereo contro la capitale del Tigray, Mekele, il secondo dalla ripresa delle ostilità il 24 agosto, nelle aree delle regioni di Amhara e Afar che circondano la punta a sud-est del Tigray.\n\nIl bilancio di questa guerra è sconosciuto. Ma secondo le Nazioni Unite ha causato lo sfollamento di oltre due milioni di persone e fatto precipitare centinaia di migliaia di etiopi in condizioni di quasi carestia. Il Tigray è stato anche privato di elettricità, telecomunicazioni, servizi bancari e carburante per oltre un anno.",
    "L’Etiopia rischia di implodere": "di Mario Giro\n\nL’Etiopia sembra non trovare pace. Il conflitto iniziato nel 2020 tra le truppe federali e le milizie del Fronte popolare di liberazione del Tigray (Tplf), che controlla la regione del Tigray, ha provocato un numero incalcolabile di morti ed ora è ripreso. A questo si aggiunge una tensione diffusa nelle popolazione degli altri stati federali, oltre ai malumori della società civile, nella morsa di problemi economici e sociali\n\nLa guerra è ripresa tra tigrini e governo federale etiopico. L’aviazione federale ha bombardato varie volte Makallé e si dice che truppe di Addis Abeba stiano spingendo da sud mentre quelle eritree abbiano ripreso ad avanzare da nord. Nei mesi di tregua i negoziati di pace non sono riusciti a decollare e la parola è ritornata alle armi. Come mediatore il governo avrebbe prescelto Olusegun Obasanjo, l’ex presidente nigeriano, incaricato dall’Unione Africana. I colloqui avrebbero dovuto svolgersi a Nairobi ma i tigrini del TPLF (Tigray People’s Liberation Front) non ne hanno voluto sapere, almeno fino ad ora: a loro avviso né il Kenya né l’Unione Africana sono neutrali nei loro confronti. Questo è noto dal punto di vista ufficiale anche se le voci si rincorrono su alcuni incontri segreti che forse hanno avuto luogo ad agosto nella capitale keniana, nelle Seychelles o a Gibuti.\n\nAlcuni dicono che gli stessi tigrini avevano cambiato idea, almeno su Obasanjo. Sembrerebbe che a luglio scorso l’Unione Africana abbia fatto girare un documento nel quale si includeva l’Eritrea nei futuri negoziati, con il risultato di irritare profondamente il TPLF. Ora sul terreno sono ricominciati gli scontri tra i due popoli cugini, e la città di Sciré dovrebbe essere caduta nelle mani delle truppe di Asmara. Pochi giorni prima della ripresa dei combattimenti era prevista una riunione chiarificatrice a Mekelle che non c’è mai stata e lo stesso Obasanjo non vi si è più recato. La scelta di dialogare continua a dividere internamente le parti. Sia ad Addis che in Tigrai vi sono falchi e colombe : malgrado la nuova fase degli scontri, non è sicuro chi stia prevalendo in entrambi gli schieramenti. Una sola cosa è certa: la popolazione –anche in Tigrai- è ormai stanca di questa guerra micidiale per i civili (in tutto il paese si muore di fame e i massacri sono stati numerosi) ed è a favore del negoziato. Il TPLF aveva posto come precondizione il ripristino dell’elettricità, delle telecomunicazioni e dei servizi bancari interrotti da Addis fin dall’inizio del conflitto.\n\nIl primo ministro etiope Abiy Ahmed\n\nIl Tigrai è de facto totalmente isolato come denunciano anche molte ONG e agenzie umanitarie internazionali. Durante i cinque mesi di tregua sono finalmente giunti un po’ di aiuti alimentari ma ne servirebbero –a detta di tutti- molti di più. L’UE e gli Stati Uniti hanno appoggiato tale richiesta ma il primo ministro Abiy Ahmed è rimasto irremovibile. Di conseguenza c’è chi si chiede quanto il governo volesse davvero la trattativa e monta il sospetto che sia stata una tattica del premier per liberarsi dalle insistenze occidentali e della comunità internazionale. Altri sostengono invece che riprendere a combattere serve a contenere il malumore degli amhara: Addis è preoccupata dalla questione di quella regione che sta diventando sempre più complicata. La guerra si va frammentando in varie guerre tra cui quella del Wolkeit sembra la più difficile da risolvere. Tale regione frontaliera con il Sudan era stata inglobata nel Tigrai (e perciò chiamata tigrai occidentale) al tempo di Meles Zenawi per poi essere occupata (o liberata, a seconda dalla posizione a riguardo) dalle milizie amhara durante i combattimenti attuali.\n\nGli amhara sostengono che si tratti di una loro terra ancestrale precedentemente sequestrata dai tigrini, che invece la rivendicano. Tale contesa sta avvelenando le relazioni con la capitale federale perché su questo dossier ci sono pareri giuridici discordanti ma gli amhara non ne vogliono nemmeno discutere. Il leader della regione amharica, Yilkal Kefale eletto nel 2021, è assolutamente contrario ad ogni dialogo con i tigrini e ciò potrebbe aver spinto il primo ministro a riprendere i combattimenti. Il Wolkeit è una zona molto fertile con grandi coltivazioni del sesamo. Tuttavia resta il problema che nell’ultimo anno le relazioni tra Addis e le milizie regionali amhara si sono fatte tese tanto che il governo ha dovuto arrestare circa 4000 miliziani. Nel Wolkeit si parla addirittura di una speciale alleanza tra amhara e eritrei. Dale ultime informazioni pare che gli etiopici stiano organizzando un ponte aereo militare verso Amara per trasportare le loro truppe e prendere i tigrini a tenaglia. Ma la guerra non termina lì: resta in sospeso la questione Oromo a sud del paese e attorno alla capitale. I ribelli dell’OLA (Oromo liberation army) non sono in grado di marciare su Addis ma compiono molti attentati nella regione rendendo insicuro il transito su molte strade e nelle zone rurali. A differenza dei tigrini, gli oromo combattono a gruppi e senza un comando centrale, ciò che rende la loro azione diffusa anche se strategicamente meno pericolosa per il governo centrale.\n\nDal lato somalo si è verificata una mega operazione di al-Shabab, respinta dalle truppe federali ma c’è chi sospetta che militanti somali cerchino di unirsi ai ribelli oromo, con cui condividono la medesima fede islamica. Infine c’è il malumore degli afar che hanno dovuto subire un’offensiva tigrina senza ricevere aiuti da parte di Addis. Il quadro della guerra in Etiopia è dunque composito con il rischio di un’implosione generale. Un ultimo interrogativo viene dai rapporti difficili tra etiopici e sudanesi: c’è sempre il rischio di attacchi sulla frontiera dove è in atto da mesi una specie di guerra di attrito a bassa intensità. In tutto questo l’economia etiopica non va molto bene: la penuria alimentare e la crisi energetica indotte dalla guerra in Ucraina, hanno portato l’inflazione a oltre il 40 percento aumentando le difficoltà della popolazione civile.\n\nFoto di apertura: Amanuel Sileshi / AFP",
    "Etiopia: il fronte del conflitto si sposta verso ovest e rischia di allargarsi al Sudan": "La ripresa delle ostilità tra le forze federali etiopi e il Fronte di liberazione del popolo del Tigrè (Tplf), che ha fatto saltare la già fragile tregua umanitaria in vigore dal marzo di quest’anno, ha sancito l’avvio di una nuova fase del conflitto scoppiato nel nord dell’Etiopia nel novembre 2020 e rischia ora di aprire un nuovo fronte a causa del possibile coinvolgimento di un altro attore che finora ha giocato un ruolo piuttosto defilato ma, al tempo stesso, ambiguo nella crisi: il Sudan. Dalle ultime informazioni disponibili risulta infatti evidente che il focus dei combattimenti nel Tigrè si sta spostando sempre più verso il confine con il Sudan ed è notizia delle ultime ore che le autorità di Khartum hanno ordinato il dispiegamento di un significativo numero di truppe aggiuntive al confine con l’Etiopia.\n\nSecondo quanto riferito da fonti citate dal quotidiano “Sudan Tribune”, aspri scontri militari sono stati inoltre segnalati domenica scorsa in particolare nelle aree di Dima e Qudimah, al confine tra Sudan, Etiopia ed Eritrea, dove nelle ultime settimane sono ripresi i combattimenti tra le forze etiopi sostenute dall’Eritrea contro il Tplf, che controlla l’area settentrionale del Tigrè. Come conseguenza di ciò, le autorità del Sudan hanno esortato le agenzie di aiuto umanitario a evacuare il centro di accoglienza per i rifugiati etiopi di Hamdayet, adducendo timori per la loro sicurezza a seguito dell’intensificarsi degli scontri vicino al confine sudanese. Hamdayet si trova nell’area della cosiddetta Grande al Fashaga, vicino al confine comune tra gli Stati sudanesi di Gedaref e Kassala, in una regione da anni contesa tra Etiopia e Sudan e che già prima dello scoppio del conflitto era stata a più riprese teatro di tensioni frontaliere tra Khartum e Addis Abeba. Combattimenti sono in corso anche a est di al Gidaima, a sud-ovest della città di Hamra, e a sud-ovest di al Rawyan Mai Khadra, oltre che aree a sud della regione del Tigrè e a nord della regione di Amhara, nell’area di Dansha, Wag e Wolqait. È inoltre notizia di ieri che un comandante militare etiope e un gruppo di suoi soldati in fuga dai crescenti scontri si sono arresi alle guardie di frontiera sudanesi, come riportato dal sito web “Al Sharq”.\n\nDopo il crollo del regime di Omar al Bashir, nell’aprile 2019, le relazioni tra Sudan ed Etiopia sono rimaste tese a causa del frequente attraversamento del confine da parte delle milizie etiopi amhara, alleate delle Forze di difesa nazionali (Endf) di Addis Abeba. Le tensioni frontaliere tra i due Paesi sono riemerse con fragore lo scorso 22 giugno con l’omicidio di sette militari sudanesi che erano stati catturati dalle forze etiopi, i cui corpi sono stati mostrati per le strade e le foto fatte circolare sui social media. Il governo sudanese ha attribuito la responsabilità delle uccisioni all’esercito etiope, che da parte sua ha respinto le accuse attribuendo l’attacco a un’unità dell’esercito sudanese appoggiata dalle forze del Tplf, notizia quest’ultima seccamente smentita sia dalle autorità di Khartum che da quelle di Macallè. Come rappresaglia, a fine giugno l’esercito sudanese ha lanciato un attacco su larga scala contro le truppe etiopi rimaste all’interno dell’area di confine contesa di Al Fashaqa, riconquistando gli insediamenti di Kala-Leban e Barkhat e le colline di Tesfai Adawi, oltre a catturare decine di militari etiopi e sta ora “ripulendo” una serie di piccole aree di confine rimaste nelle mani delle truppe etiopi. Il ruolo del Sudan nel conflitto in Etiopia è sempre stato piuttosto ambiguo dal momento che, pur non schierandosi apertamente al fianco del Tplf, è stato a più riprese tacciato dal governo di Assid Abeba di collaborazionismo con le milizie tigrine, cui fornirebbe supporto logistico e addestramento militare ai suoi combattenti.\n\nIl Sudan è solo l’ultimo Paese che rischia di essere coinvolto nella spirale di un conflitto che, a quasi due anni dal suo scoppio, non accenna ad attenuarsi, con conseguenze sempre più pesanti sul piano umanitario e degli equilibri regionali. Non è un mistero, del resto, che l’Eritrea svolga un ruolo di primissimo piano nel conflitto, tanto da indurre numerosi osservatori a ritenere che sia stata proprio Asmara ad orchestrare la nuova massiccia offensiva lanciata a fine agosto dalle forze alleate federali in risposta agli attacchi delle milizie Tplf, che a fine agosto hanno annunciato di aver ripreso il controllo della città di Kobo, nella regione di Amhara. Sebbene le recenti informazioni circolate sui social media circa un presunto dispiegamento di nuove truppe eritree nel nord dell’Etiopia per combattere al fianco delle Endf non abbiano trovato riscontro, è ormai acclarato che militari eritrei siano presenti in territorio etiope dallo scoppio del conflitto, come apertamente ammesso anche dallo stesso primo ministro etiope Abiy Ahmed nel marzo del 2021. Fonti umanitarie citate dai media internazionali hanno peraltro riferito di bombardamenti di artiglieria pesante da parte dell’aviazione di Asmara nei pressi della città di Shiraro, nel nord del Tigrè vicino al confine con l’Eritrea, la scorsa settimana. Inoltre, nel maggio scorso – a tregua in corso – le forze eritree sono state accusate dalle Nazioni Unite di aver sparato almeno 23 colpi di artiglieria contro l’abitato di Shiraro, uccidendo una ragazza di 14 anni e ferendo 18 persone.\n\nL’ostilità dell’Eritrea e del suo presidente di lunga data Isaias Afwerki nei confronti della leadership del Tplf affonda le sue radici nell’antica rivalità risalente agli anni ’70 e culminata nel sanguinoso conflitto combattuto tra il 1998 e il 2000 con l’Etiopia, allora governata dal Tplf che dominava la vita politica in Etiopia dalla fine del regime comunista di Mengistu Haile Mariam, nel 1991. In questo senso la salita al potere nel 2018 del premier etiope Abiy Ahmed, di etnia oromo, ha offerto ad Asmara l’opportunità di “schiacciare” definitivamente il suo nemico storico. Il coinvolgimento dell’Eritrea nel conflitto in Etiopia ha anche implicazioni più ampie, considerando il tentativo di Asmara di riaffermarsi sulla scena regionale dopo due decenni di relativo isolamento diplomatico. In tal senso, un’Etiopia indebolita e disunita rappresenta un’opportunità per gli interessi di Asmara, che punta ad avere un vicino sufficientemente instabile per avere maggiore margine di intervento e influenza ma anche per giustificare una militarizzazione prolungata della regione. Lo scenario migliore per Asmara è, pertanto, quello di un conflitto prolungato e irrisolto in Etiopia in cui la presenza delle forze eritree e il sostegno politico vengano ancora richiesti da Addis Abeba. Non è da escludere, dunque, che a spingere per una nuova recrudescenza del conflitto sia stata proprio la leadership di Asmara, che da un eventuale avvio di colloqui di pace tra governo federale etiope e Tplf avrebbe soltanto da perdere poiché rischierebbe di vedere indebolito il suo ruolo di potenza regionale.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "27 Settembre, in Etiopia si festeggia il “Meskel” (VIDEO)": "Prosegue la nuova rubrica “Arte, Cultura, Storia e Archeologia” curata da Carlo Franchini. Un viaggio alla scoperta delle bellezza, delle curiosità, del fascino dell’Italia e del mondo, di ieri e di oggi.\n\nTesto, foto e video di Carlo Franchini\n\nGuarda il video direttamente su YouTube.\n\n“Il 17 ‘Meskerrem’ del calendario etiopico, corrispondente al 27 settembre del nostro calendario gregoriano, l’Etiopia festeggia il ‘Meskel’, o ‘Festa della Croce’ che è forse la festa più importante e simbolica dell’Etiopia cristiana. L’origine di questa festa deriva da antiche tradizioni che commemorano il ritrovamento della Croce di Cristo.\n\nSi narra che la Croce di Cristo fu sepolta insieme a quelle dei due ladroni. Con il passare dei secoli sembrava che le croci fossero andate perdute per sempre. Nel 326 d.C. la madre di Costantino il Grande, Flavia Giulia Elena, decise di fare un pellegrinaggio a Gerusalemme per erigere, su richiesta del figlio, una chiesa sul luogo del patibolo di Gesù. Ma voleva essere certa di non sbagliare. Così si mise a cercare fino a che non ebbe, in sogno, una rivelazione: avrebbe dovuto accendere un grande falò e il fumo l’avrebbe condotta sul luogo del patibolo dove era sepolta la croce di Cristo. Così ordinò al popolo di Gerusalemme di costruire una grande pira di legna. Una volta accesa, Elena fece cospargere dell’incenso sul fuoco. A quel punto si innalzò una grande colonna di fumo verso il cielo per poi ricadere nel luogo esatto in cui Elena rinvenne, sepolta, la Croce di Gesù. E su quel luogo fece erigere la basilica costantiniana del Santo Sepolcro.\n\nGli imperatori d’Etiopia divenuti profondamente cristiani auspicavano di avere parte della croce. Un pezzo della stessa fu portato in Etiopia da Gerusalemme e custodito nel monastero di Gesen Maryam, sull’Amba Gesen, a nord-ovest della cittadina di Dessiè (a nord di Addis Abeba), tuttora meta di pellegrinaggio.\n\nMa il Meskel ha anche un altro significato importante: è il momento della rinascita. La festa coincide, infatti, con la fine della stagione delle grandi piogge, keremt, e l’inizio del nuovo raccolto, come fosse un nuovo anno. Le colline si adornano di margherite gialle che sbocciano in questo periodo e durano pochi giorni, chiamate ghelghel lemasqal, che, con il contrasto del verde dei campi di granoturco, offrono uno spettacolo meraviglioso; gli uccelli tessitori, chiamati masqal, in questo periodo cambiano il colore del piumaggio da giallo in rosso.\n\nAffascinante è anche la leggenda relativa al legno che fu utilizzato per la croce di Cristo. Ci sono diverse varianti di questa storia, ma la base più accreditata dalla letteratura etiopica narra che mentre Alessandro il Grande volava verso il Paradiso sul dorso di un animale mezzo cavallo e mezzo aquila, dalla sua cavalcatura venne strappato via un tronco dell’albero della Vita identificato con un ficus, che poi cadde su Gerusalemme. Ci furono diversi tentativi di utilizzare questo legno per il tempio di Salomone, ma non ebbero successo. Il pezzo di legno venne, così, dimenticato, ma rivelò un potere soprannaturale guarendo una gamba della regina di Saba in visita a Salomone. Successivamente fu immerso nelle acque del fiume Giordano, dove continuava a compiere azioni prodigiose e fu per questo adornato di monete d’argento da Salomone e dalla regina di Saba, tradizione perpetuata dai successivi 28 regnanti. Durante la Passione di Cristo la trave fu usata per la Sua croce e le monete per pagare il traditore Giuda.\n\n\n\n\n\nLe citta e i villaggi in tutto il paese da nord a sud sono in festa fin dalla vigilia. Tutti osservano un rigoroso digiuno. I giovani cantando e suonando dei tamburi che portano a tracolla si aggirano per le strade con una torcia realizzata con rami di euforbia secchi. Di tanto in tanto poggiano la fiaccola per terra affinché i passanti possano saltare tre volte sopra il fuoco in omaggio alla Santissima Trinità, ma anche con la speranza di un buon auspicio.\n\nLa mente vola a quando da bambini aspettavamo con ansia davanti al cancello delle nostre case i ragazzi che passavano con le torce, per potere anche noi saltare tre volte, sognando la realizzazione dei nostri desideri. Onestamente quando, anche oggi, ho la fortuna di essere lì per la ricorrenza, tre salti li faccio sempre…non si sa mai!\n\nI villaggi sono illuminati dalla luce delle torce e delle lunghe candele gialle che molti fedeli tengono in mano accese. Questa festa richiama tanti credenti che in tutto il paese affrontano a piedi chilometri e chilometri dai villaggi più remoti per raggiungere quelli più grandi in cui ci sia una chiesa e si celebri la festa. Poco prima dell’alba quando ancora le stelle brillano, a queste latitudini con luce sfavillante, regalando uno spettacolo unico della volta celeste e sembra di poterle toccare, ecco che uomini e donne cominciano a muoversi verso il luogo della cerimonia. Avvolti nei tradizionali abiti della festa, bianchi, candidi quelli degli uomini, bianchi ma inframezzati da croci colorate ricamate, quelli delle donne, sembrano dei fantasmi ed evocano una visione di altri tempi. Poi arrivano a mano a mano i preti vestiti con i tradizionali paramenti bianchi, la fascia rossa e un vistoso turbante, danzando al suono di trombe e tamburi con in una mano il tradizionale bastone per accompagnare la musica, (ma anche come supporto per riposare durante la lunghissima cerimonia) e nell’altra lo tzenatzel, il sistro, antico strumento musicale utilizzato anche dagli antichi egizi.\n\n\n\n\n\nTutti prendono posto intorno alla chiesa e all’interno la cerimonia religiosa ha inizio. Preti e diaconi che non officiano portano i grandi tradizionali ombrelli colorati.\n\nLa celebrazione dura qualche ora, poi tutti si spostano dove è stato allestito un grande damerà,una pira di tronchi secchi di euphorbia (dalla forma di un cono rovesciato). Preti e giovani diaconi girano intorno ballando al ritmo dei grandi tamburi che alcuni portano a tracolla, a cui fanno da sottofondo i canti religiosi. Poi arriva il grande momento. Il damerà viene acceso e tutti gli spettatori battono ritmicamente le mani e si animano. Il fuoco della pira, in memoria di quello acceso dalla regina Elena,si libra nell’aria e tutti attendono di vedere da quale parte cadrà per capire se i presagi sono di buon auspicio. In caso positivo ci sarà una vera esplosione di gioia.\n\nIn ogni caso la festa prosegue con dei grandi banchetti per tutti e si conclude solo a buio. Sarà allora che si osserveranno di nuovo file di persone, che con la loro candela in mano prenderanno la lunga via del ritorno ai loro villaggi illuminando la notte con tanti puntini luminosi che si allontanano.”\n\n\n\n\n\nLa breve rappresentazione del video e le fotografie riguardano la cerimonia del “Meskel” ripresa in due località lontane fra loro: a nord la città santa di Lalibela, Patrimonio Mondiale dell’Umanità per le sue straordinarie chiese monolitiche, e a sud il villaggio di Cencia.\n\nTratto da: “Le Chiese in Roccia d’Etiopia” Il racconto di un viaggio fra antiche culture, religiosità tradizioni ed arte, di Carlo Franchini (titolo provvisorio del nuovo progetto editoriale)\n\n@tutti i diritti sono riservati.\n\nwww.caluma.it",
    "Etiopia, “negativa la situazioni sfollati”": "di Enrico Casale\n\nLa Commissione etiope per i diritti umani (Ehrc) ha chiesto una risposta immediata alla situazione dei diritti umani di migliaia di civili sfollati dal Tigray e dagli Stati regionali confinanti che sono stati recentemente trasferiti dal campo di Jarre, nella zona di South Wollo, nella regione di Amhara, all’Awash Seven, centro di formazione della polizia federale. La Commissione ha affermato che la loro libertà di movimento deve essere rispettata.\n\nI civili, circa 2.800, sono per lo più nativi del Tigray e sono sfollati dalle città della regione del Tigray centrale, inclusa la capitale Macallè, così come Adigrat, Axum, Shire e le aree circostanti, sostiene Ehrc in una nota. Secondo l’organizzazione sono stati ospitati nel campo di Jarre negli ultimi mesi e qui “hanno subito gravi violazioni dei diritti umani”.\n\nUn team di Ehrc ha esaminato la situazione nel campo di Jarre dal maggio 2022 e ha scoperto che, a differenza di altri campi per sfollati interni, il loro “diritto di muoversi è stato negato e non è stato loro fornito un sostegno umanitario sufficiente. Sono stati tenuti in rifugi per diversi mesi”.\n\nAi civili che hanno parlato con la Commissione è stato inizialmente detto che sarebbero “rimasti fino a quando la minaccia alla sicurezza non fosse cessata”, tuttavia, i team dell’Ehrc hanno osservato che “sono stati tenuti in una situazione estremamente difficile, simile alla reclusione, senza un adeguato sostegno umanitario, senza indagini e senza contatti con le loro famiglie”. La Commissione federale per la gestione del rischio di catastrofi, che ha cercato di fornire supporto umanitario alimentare e non alimentare ai civili sfollati, è stata costretta a interrompere il proprio lavoro a causa dell’influenza delle forze di sicurezza locali e dei militanti, ha inoltre affermato Ehrc.\n\nInoltre, Ehrc ha fatto sapere che, poiché il campo era all’epoca sotto il controllo delle forze di difesa federali e a causa della mancanza di iniziative da parte delle organizzazioni umanitarie partner per fornire supporto, gli sfollati soffrivano di una grave mancanza di generi alimentari, inoltre non c’era servizio medico nel campo. Il gruppo di monitoraggio della Commissione ha confermato che sono stati costretti a spostarsi solo con i permessi delle autorità superiori e con una scorta pagata.\n\nDopo aver identificato l’allarmante situazione dei diritti umani nel centro di accoglienza di Jarre attraverso il suo monitoraggio, l’Ehrc ha indicato la gravità della situazione alle istituzioni governative federali e statali competenti e ha sostenuto che agli sfollati dovrebbe essere garantito il diritto di muoversi poiché non sono stati detenuti in la legge. È stato anche richiesto che il lavoro di identificazione, indagine e ritenuta di coloro che sono ragionevolmente sospettati di essere una minaccia alla sicurezza sia responsabile solo attraverso modalità trasparenti e secondo la legge.\n\nLa Commissione ha affermato di aver anche scambiato messaggi e raccomandazioni verbali e scritti con le autorità sulla necessità di rendere disponibile un sostegno umanitario essenziale, inclusi cibo adeguato, riparo, acqua potabile e pulita, materiali sanitari essenziali e altri supporti disponibili. Ha inoltre esortato a fornire i servizi medici in modo da tenere conto delle esigenze degli sfollati che necessitano di un sostegno speciale.\n\nTuttavia, prima che la situazione migliorasse e a causa delle rinnovate ostilità militarizzate, la Commissione ha appreso che gli sfollati interni che si trovavano nel campo di accoglienza di Jarre sono stati trasferiti all’Istituto federale di addestramento della polizia ad Awash Seven. “Gli sforzi della Commissione per visitare gli sfollati e monitorare la loro situazione attuale sono falliti a causa del rifiuto delle forze di sicurezza di consentire la visita” fino al momento della pubblicazione della dichiarazione, ha affermato Ehrc. Si aspetta ancora che i funzionari interessati organizzino la visita della Commissione il prima possibile, ha aggiunto.\n\nSecondo Daniel Bekele, Commissario capo dell’Ehrc, sentito dal sito Addis Standard, se esiste una situazione in cui possono essere poste restrizioni alla circolazione degli sfollati per il bene della pace pubblica, tali restrizioni dovrebbero essere in considerazione della sicurezza, della salute e della protezione degli sfollati. “Ha sottolineato che questo tipo di restrizione dovrebbe essere fatto in un modo che segua rigorosamente i principi di necessità, razionalità e proporzionalità”.\n\nPoiché gli sfollati non sono persone in arresto, la Commissione ha sollecitato che il lavoro di identificazione, indagine e responsabilità di coloro che sono ragionevolmente sospettati di essere una minaccia alla sicurezza dovrebbe essere svolto immediatamente in conformità con la legge. “A tutti gli altri sfollati dovrebbe essere garantito il diritto di spostarsi immediatamente”, ha affermato l’Ehrc, aggiungendo che anche gli sfollati interni che hanno bisogno di rimanere nei centri di accoglienza dovrebbero essere trasferiti in una stazione civile. “Ehrc ribadisce ancora una volta che dovrebbero essere in grado di ricevere supporto e servizi umanitari necessari e adeguati: cibo adeguato, riparo, acqua potabile pulita, materiali igienici necessari e cure mediche”, tra gli altri.",
    "Il paese nella morsa dei terroristi: preoccupazione per una possibile escalation del conflitto": "AFRICA/ETIOPIA - Il paese nella morsa dei terroristi: preoccupazione per una possibile escalation del conflitto\n\nmercoledì, 7 settembre 2022\n\nAddis Abeba (Agenzia Fides) – L’atroce conflitto in corso in Tigray prosegue nelle modalità peggiori. Dopo una breve tregua, i combattimenti sono ripresi il 24 agosto, e si stanno espandendo rapidamente. E’ appena giunta all’Agenzia Fides la notizia del coinvolgimento di un nuovo gruppo terroristico legato con il TPLF, il Fronte Popolare di Liberazione del Tigray, insieme ai gruppi terroristici Al Shabab e Shene (OLA). Secondo fonti del governo federale etiope si tratta dell’Ogaden National Liberation Front (ONLF).\n\n“C’è profonda preoccupazione per una possibile escalation del conflitto, ormai ripreso con forza e di un possibile coinvolgimento di altri popoli etiopi ma” afferma una fonte religiosa raggiunta sul posto, che per motivi di sicurezza chiede l’anonimato. Si dice profondamente preoccupata e ha aggiunto anche “la speranza che il popolo oromo cerchi la via del dialogo democratico e non quella delle armi”.\n\nLa situazione è insostenibile. La fame continua a mietere vittime, specie dopo il sequestro di 12 autocisterne piene di carburante dai depositi del Word Food Programme senza il quale è impossibile portare aiuti umanitari alla popolazione.\n\nDa un ulteriore contatto in Somalia è emersa la notizia con preoccupazione: “quello che accade ai somali dell’Ogaden è molto sentito nel Paese, una gran parte della popolazione lo sente come terra occupata dagli etiopi e vedono favorevolmente l’OLNF”.\n\nIl primo ministro somalo, Hamza Abdi Barre, è originario dell’Ogaden e il nuovo governo somalo ha cambiato politica rispetto al governo di Mohamed Abdullahi Mohamed nei confronti di Abiy. Ne consegue che l’intera area adesso viene vista con estrema preoccupazione prima per l’ingresso di Al Shabab e ora per un possibile inasprimento del conflitto nell’Ogaden.\n\nI somali dell’ONLF (Ogaden National Liberation Front) sono impegnati da tempo in una campagna contro il governo etiope a fianco di OLA e anche l’OLF (Oromo Liberation Front) viene accusato dagli Amhara di massacri di civili fatti insieme all’OLA.\n\n(AP/GF) (Agenzia Fides 07/09/2022)\n\nCondividi:",
    "Etiopia, Tplf accusa governo di aver attaccato Macallè": "Macallè, capitale del Tigray (Etiopia), questa mattina è stata oggetto di un attacco aereo. A denunciarlo i funzionari dell’ospedale locale e i vertici del Fronte popolare di liberazione del Tigray (Tplf). Il raid è arrivato due giorni dopo che il Tplf ha dichiarato di essere pronto per un cessate-il-fuoco e colloqui diretti con il governo del primo ministro Abiy Ahmed dopo quasi due anni di guerra.\n\n“I droni di Abiy Ahmed hanno preso di mira il campus Adi Haki della Mekelle University”, ha detto su Twitter il portavoce del Tplf, Getachew Reda. Un altro portavoce del Tplf, Kindeya Gebrehiwot, ha affermato, sempre su Twitter, che la Mekele University è stata “bombardata” causando numerosi feriti e danni alle strutture. “Questo sta accadendo dopo che il governo del Tigray ha dato vita a una squadra negoziale e ha espresso la sua disponibilità per i colloqui di pace”, ha affermato. Kibrom Gebreselassie, un alto funzionario dell’ospedale Ayder del Tigray, ha cofermato su Twitter che c’è stato “un attacco di droni mattutino” su Macallè. “Un paziente ferito è arrivato ad Ayder. Il totale delle vittime non è ancora noto”, ha detto.\n\nL’Agenzia France Presse non è stata in grado di verificare in modo indipendente le affermazioni. L’accesso al nord dell’Etiopia è severamente limitato e in Tigray c’è un blackout delle comunicazioni da oltre un anno. I funzionari del governo di Addis Abeba non hanno rilasciato dichiarazioni in merito.\n\nIl Tigray è stato colpito da numerosi attacchi aerei da quando i combattimenti sono ripresi alla fine di agosto tra le forze governative e i loro alleati e i miliziani del Tplf nel nord dell’Etiopia. Il ritorno al combattimento ha infranto una tregua istituita a marzo che aveva portato a una sospensione degli scontri. Alla nuova offensiva hanno partecipato, secondo testimoni locali citati dai media internazionali, truppe eritree e interrotto le consegne di aiuti nel Tigray, dove l’Onu afferma che la mancanza di cibo, carburante e medicine sta causando un disastro umanitario. Entrambe le parti hanno accusato l’altra di aver sparato per prima e i combattimenti si sono diffusi dal Tigray meridionale ad altri fronti più a nord e ad ovest.\n\nDomenica, il Tplf si è detto pronto per un cessate-il-fuoco e disponibile a un processo di pace guidato dall’Unione africana. Il Tplf ha affermato che una squadra negoziale composta da Getachew e dal generale Tsadkan Gebretensae, un ex capo dell’esercito etiope ora al comando militare centrale del Tigray, era “pronta per essere schierata senza indugio”.\n\nLa comunità internazionale – tra cui il segretario generale delle Nazioni Unite, Antonio Guterres; il presidente della Commissione dell’Ua, Moussa Faki Mahamat; e il segretario di Stato americano, Antony Blinken – ha esortato le parti in guerra a cogliere l’occasione per ristabilire la pace e la stabilità nel Nord dell’Etiopia.\n\nAddis Abeba deve ancora commentare ufficialmente l’apertura da parte dei tigrini. Il governo etiope ha precedentemente affermato di essere pronto per colloqui incondizionati “sempre e ovunque” e ha chiesto che sia l’Unione africana a mediare.\n\nUn numero incalcolabile di civili è stato ucciso da quando è scoppiata la guerra nel secondo Paese più popoloso dell’Africa e sono state documentate gravi violazioni dei diritti da parte di tutte le parti contro i civili. A marzo, le Nazioni Unite hanno affermato che almeno 304 civili erano stati uccisi nei tre mesi precedenti in attacchi aerei “apparentemente effettuati dall’aviazione etiope”.\n\nL’ufficio per i diritti umani delle Nazioni Unite ha documentato bombardamenti aerei e attacchi di droni su campi profughi, un hotel e un mercato e ha avvertito che attacchi sproporzionati contro obiettivi non militari potrebbero costituire crimini di guerra. Il governo ha accusato il Tplf di organizzare la morte di civili a causa di attacchi aerei per produrre indignazione e ha insistito sul fatto che l’aviazione di Addis Abeba prende di mira solo i siti militari.\n\nAbiy, premio Nobel per la pace, ha inviato truppe nel Tigray nel novembre 2020 per rovesciare il Tplf in risposta a quelli che, secondo lui, erano provocazioni da parte tigrina. Ma il Tplf ha riconquistato la maggior parte del Tigray in una controffensiva a sorpresa nel giugno 2021 e ha poi attaccato le regioni vicine di Afar e Amhara prima che i combattimenti raggiungessero una situazione di stallo",
    "Etiopia: le forze tigrine prendono la città di Kobo, inizia una nuova fase del conflitto": "Proseguono nel nord dell’Etiopia i combattimenti tra le forze dell’esercito etiope e quelle del Fronte di liberazione popolare del Tigrè (Tplf), dopo una ripresa del conflitto che ha definitivamente allontanato le speranze di una soluzione diplomatica. Dopo giorni di scontri segnalati nelle regioni dell’Amhara e di Afar, il Tplf ha annunciato sabato la presa della città di Kobo, conquista confermata anche dal governo federale etiope, secondo il quale le truppe governative si sono ritirate dalla città prima dell’arrivo dei tigrini “per evitare spargimenti di sangue tra la popolazione civile”. Come riferito dal quotidiano online ”Ethiopia Observer”, i tigrini hanno sostenuto di aver preso Kobo nel quadro di “un’operazione di contrattacco”, mentre per Addis Abeba è stato invece il Tplf ad aver attaccato la città da “più direzioni, creando le condizioni affinché i combattimenti si svolgessero al suo interno e venisse messa in pericolo la sicurezza delle persone”.\n\nLa nuova fase della guerra, che nonostante la tregua di cinque mesi si protrae dal novembre del 2020, sembra svilupparsi sempre più nella parte occidentale della regione tigrina, un’area controllata dall’inizio del conflitto dalle milizie amhara – alleate dell’esercito etiope – e che il Tplf cerca di sottrarre loro. Mentre circolano voci di un avvicinamento tigrino a Lalibela, città patrimonio dell’Unesco già conquistata dal Tplf ad agosto 2021 e ripresa dall’esercito etiope a dicembre dello stesso anno, i tigrini hanno apertamente dichiarato che eventuali colloqui di pace potrebbero essere avviati “solo se il Tigrè occidentale torna nelle nostre mani”, ponendo una condizione di fatto non soddisfabile nell’attuale sviluppo del conflitto. Dalla comunità internazionale sono stati espressi accorati appelli a deporre le armi: lo ha fatto il segretario generale delle Nazioni Unite, Antonio Guterres, dicendosi “sconvolto” dalla ripresa dei combattimenti, seguito dal presidente della commissione dell’Unione africana, Moussa Faki Mahamat, e dalle rappresentanze di Stati Uniti e Unione europea. In una nota, anche la Farnesina ha espresso preoccupazione per la ripresa degli scontri, e ha invitato le parti “a compiere ogni sforzo per la cessazione immediata delle ostilità, l‘accesso umanitario e una soluzione pacifica della crisi”.\n\nIntanto nelle città di Woldie e Dessie, situate come Kobo nella regione di Amhara, le autorità hanno dichiarato un coprifuoco notturno, mentre manifestazioni di solidarietà sono state espresse dai governi regionali dell’Oromia e della regione dei Somali nei confronti dei loro eserciti. Oltre a Kobo, al momento le forze del Tplf affermano di aver catturato i villaggi di Gugudo, Fokisa, Zobel, Mendefera, Robit, Shewotch Mariam e Tekolush. A pagare forte il prezzo della riapertura delle ostilità sono del resto ancora una volta i civili ed in particolare i residenti tigrini: venerdì scorso l’Aeronautica etiope ha effettuato un nuovo bombardamento di Macallè, capitale del Tigrè, colpendo anche un asilo. Secondo la direttrice esecutiva di Unicef, Catherine Russell, le vittime per ora note sono almeno quattro, tra le quali due bambini. “Il raid ha colpito un asilo, uccidendo diversi bambini e ferendone altri. L’Unicef invita tutte le parti a concordare l’immediata fine delle ostilità”, ha aggiunto. Il governo di Addis Abeba ha respinto le accuse dei tigrini, che hanno definito l’attacco “spietato e sadico”, affermando che l’Aviazione ha preso di mira solo obiettivi militari ed accusando i combattenti del Fronte di liberazione popolare del Tigrè (Tplf) di aver inscenato la morte di civili. “Questo regime vizioso ha superato se stesso con il deliberato attacco di oggi contro un edificio per bambini”, hanno denunciato le autorità tigrine in una nota. Secondo l’emittente “Tigrai Television”, che ha trasmesso le prime immagini del raid, Macallè è stata bombardata intorno alle 9:40. Lo stesso giorno del bombardamento, in un comunicato il ministero federale delle comunicazioni invitava i cittadini del Tigrè a “tenersi lontani dalle zone in cui il Tplf tiene materiale militare ed altri servizi”.\n\nLa ripresa degli scontri, la scorsa settimana, è stata preceduta da due episodi su cui non è ancora stata fatta chiarezza. Il primo riguarda l’abbattimento da parte dell’Aeronautica etiope di un piccolo aereo proveniente dal Sudan e diretto nel Tigrè, che secondo quanto dichiarato dallo Stato maggiore dell’esercito federale trasportava armi. Il secondo è relativo al furto di oltre 600 mila litri di carburante stoccati in magazzini del Programma alimentare mondiale (Pam) a Macallè, furto di cui il direttore generale del programma Onu David Beasley ha accusato i tigrini. Le autorità del Tigrè hanno tuttavia respinto le accuse. “Il governo del Tigrè non ha rubato nessuna autocisterna. Aveva prestato oltre 600 mila litri di carburante al Pam e ne ha semplicemente chiesto il rimborso, secondo gli accordi che avevamo”, si legge in una nota dell’ufficio Affari esteri del governo tigrino, che ha definito “incendiarie” le accuse loro rivolte dal direttore del Pam. Secondo i tigrini, il carburante richiesto doveva servire a “gestire i servizi di base, come ospedali, cliniche e altre strutture sanitarie in tutto il Tigrè che sono state saccheggiate e danneggiate dalle forze invasori. Beasley ha annunciato in un comunicato il furto di 12 autocisterne che contenevano “oltre mezzo milione di litri di carburante” ad opera di un gruppo di uomini armati, che sono “entrati nel complesso del Pam a Mekelle e hanno sequestrato con la forza” le autocisterne. Nella nota, i tigrini hanno auspicato una risoluzione del contenzioso e detto di rimanere “impegnati a collaborare con i partner umanitari mentre lavorano duramente per affrontare la catastrofica crisi umanitaria che imperversa nel Tigrè. In questo spirito, siamo pronti a risolvere tutte le questioni in sospeso in discussione con i funzionari del Pam”.\n\nLa guerra nel Tigrè è iniziata nel novembre 2020 con un’operazione militare voluta dal premier e premio Nobel per la Pace Abiy Ahmed con un triplice scopo: “contenere l’offensiva tigrina” dopo l’attacco da loro compiuto contro una postazione dell’esercito federale nel nord dell’Etiopia; “proteggere le risorse e le armi” federali e “indebolire la capacità della fazione ribelle”. Annunciata ai media locali come un’operazione lampo, l’offensiva è stata per mesi raccontata come un fatto di politica interna, con il governo di Addis Abeba che ha seguitato a negare la presenza di truppe eritree al fianco dell’esercito etiope e a effettuare bombardamenti su Macallè che hanno più volte colpito anche obiettivi civili. Gli sforzi internazionali per negoziare una soluzione diplomatica al conflitto non sono riusciti finora a portare a un accordo sulle modalità di un eventuale dialogo: Addis Abeba chiede infatti che i colloqui si tengano sotto l’egida dell’Unione africana, mentre il Tplf vuole come mediatore il Kenya, Paese che si è offerto di ospitare l’eventuale dialogo. Dal novembre del 2020 la guerra ha provocato la morte di decine di migliaia di civili e lasciato milioni di persone bisognose di aiuti alimentari, isolando ormai da mesi la regione settentrionale, priva dei servizi di base come elettricità, telecomunicazioni e forniture bancarie.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Etiopia, l’ambasciatrice Demitu a Nova: “Non siamo noi a non volere la pace nel Tigrè”": "Il governo dell‘Etiopia è impegnato a portare avanti il processo di pace per porre fine al conflitto e a consentire l’accesso umanitario nel Tigrè, tuttavia i suoi sforzi sono ostacolati dal Fronte di liberazione del popolo del Tigrè (Tplf) che continua a rifiutare i negoziati di pace guidati dall’Unione africana e a violare il cessate il fuoco umanitario proclamato dal governo lo scorso 24 marzo. È quanto dichiarato dall’ambasciatrice d’Etiopia in Italia, Demitu Hambisa Bonsa, in un’intervista rilasciata ad “Agenzia Nova” per fornire un aggiornamento sulla corrente situazione in Etiopia, dove il conflitto scoppiato nel novembre 2020 ha conosciuto una nuova escalation dopo la ripresa dei combattimenti, la scorsa settimana, nell’area occidentale del Tigrè. “Il governo etiope continua ad impegnarsi nel processo di pace malgrado i tentativi da parte del Tplf di ostacolarlo. Il Tplf ha lanciato una nuova offensiva violando deliberatamente la tregua umanitaria proclamata dal governo lo scorso 24 marzo”, ha detto l’ambasciatrice sottolineando che il governo etiope, in collaborazione con le agenzie Onu, ha consentito il trasporto e la distribuzione di carburante e di denaro in contanti negli ultimi mesi e a luglio ha nominato i membri della squadra negoziale per avviare i colloqui di pace. “Questo dimostra l’impegno del governo etiope a seguire un approccio costruttivo per l’avvio di negoziati di pace”, ha dichiarato Demitu.\n\nPer quanto concerne il ruolo di mediatore nei negoziati di pace, l’ambasciatrice ha tenuto a precisare che l’Etiopia non ha mai rifiutato la mediazione del Kenya, ma che semplicemente intende dare fiducia al ruolo svolto da circa un anno dall’Unione africana tramite il suo inviato speciale, l’ex presidente nigeriano Olusegun Obasanjo. “Gli sforzi di mediazione dell’Ua sono iniziati circa un anno fa e il governo etiope crede che la proliferazione degli sforzi di pace generi confusione. Siamo determinati a continuare con gli sforzi di mediazione dell’Ua guidati dall’ex presidente nigeriano Obasanjo. Il Tplf non è interessato alla pace, indipendentemente dai mediatori. Noi non abbiamo mai rifiutato la mediazione del Kenya, semplicemente abbiamo iniziato con la mediazione dell’Ua e intendiamo proseguire con questa, altrimenti si crea confusione. Il processo è in corso, rispettiamolo. Concludiamo ciò che abbiamo iniziato, poi decideremo sull’eventuale coinvolgimento di altri attori come l’Onu. Non ci opponiamo a nessuno ma intendiamo rispettare il ruolo di mediazione dell’Ua”, ha ribadito la diplomatica etiope.\n\nQuanto al ripristino dei servizi di base nel Tigrè e nelle altre regioni in conflitto (Amhara e Afar), l’ambasciatrice ha sottolineato la necessità di garantire delle condizioni di sicurezza e che ciò avvenga tramite un accordo tra le parti per un cessate il fuoco duraturo. “Il Tplf denuncia il fatto che le linee telefoniche, le banche e l’energia elettrica sono fuori uso: è vero, ma li hanno distrutti loro negli ultimi due anni”, ha accusato la diplomatica. “Noi siamo pronti al ripristino dei servizi di telecomunicazione, delle banche e dell’energia, ma per farlo servono dei tecnici esperti e ciò richiede fiducia e sicurezza che al momento non ci sono. L’impegno del governo a facilitare la consegna degli aiuti umanitari alla nostra popolazione bisognosa nel Tigrè è fuori di dubbio. L’accesso umanitario stava migliorando enormemente fino a quando il Tplf non ha deciso di interromperlo il 24 agosto, quando ha riacceso il conflitto. Ne sono un esempio gli oltre mezzo milione di litri di carburante rubati dal Tplf al Pam e ad altri. Il segretario generale delle Nazioni Unite (Antonio Guterres) e molti altri hanno condannato i furti del Tplf”, ha sottolineato. Per quel che riguarda invece le violazioni dei diritti umani, e le accuse formulate in questo senso dal Tplf contro il governo etiope e le sue truppe, l’ambasciatrice Demitu ha parlato apertamente di “propaganda”, sebbene tali accuse siano state spesso confermate da diverse organizzazioni internazionali quali le agenzie Onu, Amnesty International e Human Rights Watch (Hrw).\n\n“Tali accuse sono state investigate dalla Commissione Onu – appositamente istituita nel dicembre scorso – ma finora sono andate in un’unica direzione e non hanno coperto alcune aree in Amhara e Afar, dove sono state commesse violazioni diffuse. Bisogna investigare anche in altre aree”, ha osservato l’ambasciatrice, senza tuttavia negare che da parte federale siano state commesse violazioni. “La Commissione dei diritti umani etiope e l’Ua hanno investigato ed è emerso che sono state commesse violazioni dei diritti umani. Il governo ha intrapreso un’azione in tal senso, ma ci sono state anche violazioni dall’altra parte di cui deve rispondere il Tplf”, ha aggiunto, bollando poi come “falsa” la notizia del bombardamento di un ospedale e di un asilo a Macallè, diffusa nei giorni scorsi dal portavoce del Tplf, Getachew Reda, e confermata sia dal direttore dell’Ayder Hospital, Kibrom Gebreselassie, che dal Fondo delle Nazioni Unite per l’infanzia (Unicef). “Queste notizie sono frutto della propaganda Tplf che crea fake news. Il governo etiope non attacca obiettivi civili, mira solo alle infrastrutture militari del Tplf. In particolare la notizia di un attacco aereo su un asilo è totalmente ingannevole dal momento che le scuole in Etiopia sono chiuse in questo momento. Le fonti di queste notizie sono del Tplf che prefabbrica false informazioni e istiga i suoi giovani a confondere la comunità internazionale. L’Onu e le sue agenzie spesso raccolgono false informazioni dalla propaganda Tplf, sono in confidenza con la loro propaganda. Alcune agenzie Onu – ha quindi denunciato – sono manovrate dalla propaganda del Tplf: ad esempio l’Oms (Organizzazione mondiale della sanità) parteggia apertamente per il Tplf anche se non dovrebbe avere posizioni politiche, a partire dal suo direttore generale Tedros (Adhanom Ghebreyesus, di etnia tigrina ed esponente del Tplf) che è un esempio chiaro di propaganda di false informazioni e non ha l’autorità morale per guidare l’agenzia”.\n\nQuanto ai rapporti con il suo ingombrante vicino, l’Eritrea, da molti ritenuto il vero artefice del conflitto nel Tigrè per via dell’antica ostilità del suo presidente Isaias Afwerki nei confronti del Tplf, l’ambasciatrice ha negato tali accuse e ha tenuto a precisare che l’Etiopia mantiene la sua indipendenza. “L’Eritrea e l’Etiopia sono buoni vicini ma sono due Paesi distinti. Il Tplf ha lanciato degli attacchi con missili ad Asmara (nel novembre 2020) che per questo ha inviato i suoi soldati al confine. Questa è una guerra difensiva”, ha poi tenuto a sottolineare la diplomatica, ribadendo che dal punto di vista etiope le cause profonde che hanno portato allo scoppio del conflitto, e che impediscono l’avvio di un serio processo di pace, vadano ricercate nella lotta per il potere da parte del Tplf. “Il Tplf vuole il potere, non ci sono altre ragioni. Noi abbiamo detto loro: sediamoci ad un tavolo e risolviamo i nostri problemi, ma loro non hanno dato nessun segnale di dialogo. Non si può andare al potere con le armi, l’Etiopia ha una Costituzione che prevede che si vada al potere tramite elezioni, tuttavia il Tplf ha tentato di tornare al governo con la forza e chiunque dovrebbe condannarlo. La pace è l’unica soluzione al conflitto, la porta del governo è aperta ai negoziati di pace. Non poniamo precondizioni, diciamo solo di sederci al tavolo dei negoziati per risolvere i nostri problemi”, ha concluso l’ambasciatrice.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Pronta la mappa genetica del teff, dall’Etiopia il cereale del futuro": "È pronta la mappa genetica del teff, un cereale che arriva dall’Etiopia e che potrebbe essere un protagonista del cibo del futuro per le sue caratteristiche nutrizionali, come la ricchezza in micronutrienti e l’assenza di glutine. Il suo Dna è stato letto da ricercatori della Scuola Superiore Sant'Anna di Pisa, che hanno pubblicato i risultati ottenuti sulla rivista eLife. A partire da questo studio è adesso possibile anche valutare il potenziale del teff per la coltivazione in Italia e in Europa, contribuendo ad un’agricoltura più sostenibile, equa e pronta ad affrontare il cambiamento climatico.\n\n\n\nI ricercatori guidati da Aemiro Bezabih Woldeyohannes, lavorando in collaborazione con gruppi di agricoltori e ricercatori in Etiopia, hanno sequenziato il Dna di centinaia di varietà di teff, custodite in una collezione nel paese africano. Se, da un lato, il nuovo studio pone le basi di un processo di miglioramento genetico di questo cereale poco noto e poco studiato al di fuori dell’Etiopia, dall’altro identifica già ora varietà con caratteristiche superiori che possono rispondere da subito alle necessità delle comunità di agricoltori di sussistenza, contribuendo alla sicurezza alimentare nel Corno d’Africa.\n\n\n\n“Unendo la genetica, le scienze sociali ed economiche e quelle del clima è possibile portare sul palcoscenico della ricerca internazionale cereali come il teff, che hanno un enorme potenziale ma che sono stati poco studiati fino ad oggi”, afferma Matteo Dell’Acqua, co-autore dello studio. “Comprendere come queste specie rispondono ai bisogni degli agricoltori locali – conclude Dell’Acqua – ci permette di guardare al futuro e guidare l’innovazione verso un’agricoltura più equa e sostenibile”.",
    "Etiopia, le Forze di difesa del Tigrè: “Abbiamo perso il controllo della città di Shiraro”": "I combattenti del Fronte di liberazione del popolo del Tigrè (Tplf) hanno perso il controllo della città di di Shiraro, situata a circa 50 chilometri dal confine con l’Eritrea. È quanto dichiarato dal generale Tadesse Worede, comandante in capo delle Forze di difesa del Tigrè (Tdf), a un’emittente televisiva regionale. Oltre a Shiraro, le forze governative ed eritree hanno inoltre ripreso il controllo di Addi Arkay, una città lungo il confine tra le regioni del Tigrè e dell’Amhara, sotto il controllo delle forze tigrine da più di un anno. “Le forze governative hanno in programma di prendere il controllo di Axum, Adigrat, Shire ed entrare a Macallè (la capitale del Tigriè”, ha affermato il generale Tadesse, aggiungendo che l’obiettivo finale di Addis Abeba e di Asmara è di “disarmare” le forze del Tigrè. “Il popolo tigrino sta affrontando un attacco coordinato che può essere definito il più grande mai visto”, ha aggiunto. Nessuna conferma ufficiale è per ora giunta da parte del governo, che finora ha mostrato grande riserbo sui dettagli dei combattimenti. All’inizio di questa settimana il comandante in capo delle Forze di difesa federali (Endf), il feldmaresciallo Berhanu Jula, ha affermato che le sue truppe stanno “sventando con successo gli attacchi lanciati” dalle forze del Tigrè, senza fornire dettagli.\n\nI nuovi sviluppi avvengono dopo che almeno 10 persone sono state uccise in un nuovo raid aereo condotto questa mattina nella capitale regionale del Tigrè, Macallè. Lo riferiscono fonti ospedaliere citate dai media locali, secondo cui cinque delle vittime sono morte durante il tragitto verso l’Ayder Referral Hospital di Macallè, mentre gli altri cinque sono morti al momento dell’attacco, avvenuto nel quartiere di Midre Genet. Il raid ha fatto seguito ad un altro attacco con droni che ieri ha preso di mira l’Università di Macallè e la sede di un’emittente televisiva locale, provocando il ferimento di una persona. In un tweet pubblicato questa mattina, il portavoce del Fronte di liberazione del popolo del Tigrè (Tplf), Getachew Reda, aveva denunciato che un numero non precisato di civili sono stati uccisi negli attacchi condotti in una zona residenziale. Ieri lo stesso Reda aveva accusato il governo di aver effettuato nuovi attacchi con droni nella capitale regionale Macallè, due giorni dopo aver dichiarato di essere pronte per un cessate il fuoco immediato. In un tweet, il portavoce tigrino aveva affermato che l’obiettivo degli attacchi dei droni è stato un campus universitario. Il governo etiope non ha ancora risposto alle accuse e non vi è al momento alcuna conferma indipendente sull’accaduto a causa di un continuo blackout delle comunicazioni.\n\nIn un’intervista rilasciata alla “Bbc”, lo stesso portavoce ha ribadito ieri che la pace è ancora la “scelta strategica” dei tigrini, affermando che i combattimenti sono stati loro imposti. “La pace è la nostra scelta strategica. Insistiamo ancora sul fatto che quello che è essenzialmente un problema politico può essere risolto solo attraverso il dialogo”, ha detto il portavoce, che insieme al generale Tsadkan Gebretensay, è stato nominato dalle forze del Tigrè a capo della squadra negoziale in vista dei colloqui di pace con il governo. In un altro tweet pubblicato ieri pomeriggio, il portavoce ha quindi affermato che il governo dell’Etiopia non è nelle condizioni di negoziare un accordo di pace con i tigrini solo dopo essersi assicurato “una posizione di forza” dal momento che questo significherebbe sconfiggere e annientare il popolo del Tigrè. “Se qualcuno nella comunità internazionale nutre ancora l’illusione che Abiy Ahmed risponda affermativamente all’appello del governo del Tigrè per un accordo condiviso per la cessazione delle ostilità una volta che si sarà assicurato ‘una posizione di forza’ nella disastrosa campagna che ha lanciato tre settimane fa resterà sicuramente deluso per almeno due motivi. Innanzitutto, non esercitando abbastanza pressione su questi recidivi, (la comunità internazionale) sta permettendo al regime e ai suoi alleati eritrei di versare più sangue nel perseguimento di un obiettivo genocida. Ancora più importante, una posizione di forza è difficile da raggiungere se stai cercando di sconfiggere e annientare il popolo del Tigrè. La serie di offensive Abiy e Isaias (Afwerki) lanciata ha colpito un muro di mattoni. Le loro forze sono allo sbando su molti fronti con decine di migliaia di soldati messi fuori combattimento. Altro che una posizione di forza!”, ha aggiunto.\n\nIl Tplf ha dichiarato domenica scorsa di essere pronto per un cessate il fuoco e ha aperto per la prima volta ad un processo di pace guidato dall’Unione africana. “Il governo del Tigrè è pronto a partecipare a un solido processo di pace sotto gli auspici dell’Unione africana”, si legge in una dichiarazione dell’amministrazione del Tigrè, in cui i ribelli si dicono inoltre “pronti a rispettare una cessazione immediata e concordata delle ostilità al fine di creare un’atmosfera favorevole”. Sebbene il governo federale di Addis Abeba si fosse detto precedentemente pronto per colloqui incondizionati “sempre e ovunque”, mediati dall’Ua, le ultime fasi del conflitto non lasciavano fino ad oggi sperare una concreta svolta positiva verso la pace. La dichiarazione tigrina è stata accolta con favore dal capo della Commissione dell’Unione africana, Moussa Faki Mahamat, il quale ha definito la decisione del Tplf “un’opportunità unica per il ripristino della pace” e ha esortato “entrambe le parti a lavorare con urgenza per un cessate il fuoco immediato, impegnarsi in colloqui diretti”. Da parte sua il segretario generale delle Nazioni Unite Antonio Guterres ha invitato in una dichiarazione “le parti a cogliere questa opportunità di pace e ad adottare misure per porre fine definitivamente alle violenze e optare per il dialogo”, e ha sostenuto che le Nazioni Unite sono pronte a sostenere il processo di pace guidato dall’Ua. Da parte etiope, il ministro della Pace Taye Dendea ha definito l’annuncio del Tplf su Twitter come un “bello sviluppo”, insistendo tuttavia sul fatto che “le cosiddette Tdf (le Forze di difesa del Tigrè) devono essere disarmate prima dell’inizio dei colloqui di pace”.\n\nLa dichiarazione dei tigrini, pubblicata nel giorno del Capodanno etiope, non cita precondizioni al dialogo, pur sottolineando di aspettarsi un processo di pace “credibile” con mediatori “reciprocamente accettabili” e osservatori internazionali. Nel testo si precisa inoltre che una squadra negoziale che include il portavoce del Fronte di liberazione popolare del Tigrè (Tplf), Getachew Reda, e il generale Tsadkan Gebretensae, un ex capo dell’esercito etiope ora al comando militare centrale del Tigrè, era “pronta per essere schierata senza indugio”. In precedenza, il leader del Tplf Debretsion Gebremichael aveva proposto all’inizio di questo mese una tregua condizionale chiedendo “accesso umanitario illimitato” e il ripristino dei servizi essenziali nel Tigrè, regione che soffre di una grave carenza di cibo e servizi, dall’elettricità alle comunicazioni, alla rete bancaria. Debretsion aveva chiesto il ritiro delle forze eritree da tutta l’Etiopia e il ritiro delle truppe dal Tigrè occidentale, una regione contesa rivendicata sia dai tigrini che dagli amhara, il secondo gruppo etnico più grande del paese. Il leader tigrino ha detto che il presidente della Commissione africana Faki ha tenuto colloqui sabato sia con Obasanjo, l’ex presidente nigeriano, sia con l’inviato statunitense per il Corno d’Africa, Mike Hammer, in visita nel Paese fino al prossimo 15 settembre. In un messaggio inviato ieri a tutti gli etiopi, Hammer ha espresso l’auspicio che tutte le parti in conflitto possano “avere il coraggio di scegliere i colloqui anziché i combattimenti e partecipare a un processo guidato dall’Unione africana che produca una pace duratura”.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Sessanta camion di grano provenienti dall’Ucraina arrivati in Etiopia": "Le forniture sono state acquistate dal Programma alimentare mondiale (Pam) per assistere le sue operazioni di soccorso nel Paese del Corno d'Africa\n\nSessanta camion trasportanti grano proveniente dall’Ucraina sono arrivati in Etiopia quasi un mese dopo aver lasciato il porto di Pivdennyi, nel Mar Nero. Le forniture sono state acquistate dal Programma alimentare mondiale (Pam) per assistere le sue operazioni di soccorso nel Paese del Corno d’Africa. Secondo quanto riferito da fonti del Pam all’emittente “Bbc”, le forniture aiuteranno a sfamare più di un milione e mezzo di persone per un mese. Circa 23 mila tonnellate di grano ucraino sono attraccate nel vicino Gibuti la scorsa settimana in quello che è stato il primo carico di grano giunto dall’Ucraina all’Africa dall’inizio dell’invasione russa, lo scorso 24 febbraio. L’Etiopia, insieme ad altri Paesi della regione, sta attraversando una prolungata siccità che, unita alla guerra in atto nel Tigrè, ha lasciato circa 20 milioni di persone bisognose di assistenza alimentare.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Sorrisi e racconti da Etiopia, Eritrea, Filippine e Ucraina: a Milano una mostra fotografica interattiva": "Milano, 20 settembre 2022 – La mostra interattiva “Sorridi, è gratis!” a cura di Fondazione Opera Don Bosco onlus si prepara per un nuovo debutto nel cuore della città di Milano. Dal 27 settembre al 2 ottobre sarà infatti il Festival della Missione ad ospitare nella città meneghina la mostra fotografica che da ormai tre anni porta in giro per la Lombardia una raccolta di scatti emozionanti e racconti vividi di bambini, ragazzi e adulti provenienti da Etiopia, Eritrea e Filippine. Con ingresso libero e gratuito, “Sorridi, è gratis!” sarà visitabile dalle ore 10:00 alle ore 19:30 presso lo Spazio IsolaSET di Palazzo Lombardia.\n\nLe foto della mostra sono frutto del genio creativo di Enrico Mascheroni, fotoreporter di fama internazionale vicino alla Fondazione. Una collezione di foto che pone al centro dell’attenzione il significato più profondo del sorriso: un gesto semplice e personale, capace di colmare gli occhi e i cuori di chi lo riceve.\n\nMa la mostra non si limita a questo. Con l’ausilio di una lente di ingrandimento si potrà entrare in contatto con i protagonisti delle immagini grazie ai loro racconti, rivelati con timidezza sottoforma di aneddoti capaci di far sorridere, riflettere ed emozionare il visitatore.\n\n“Sorridi, è gratis!” in questa speciale esposizione all’interno dello Spazio IsolaSET di Palazzo Lombardia dedicherà una sezione speciale anche ai volti, e ovviamente ai sorrisi, di bambini ucraini ospiti dell’orfanotrofio di Leopoli, immortalati nel mese di maggio dal fotoreporter Enrico Mascheroni recatosi in Ucraina insieme alla Fondazione Opera Don Bosco onlus al fine di portare aiuti e sostenere i Salesiani rimasti con la popolazione locale.\n\n“Non potevamo non prendere parte a questa manifestazione prestigiosa dedicata al mondo missionario. Nella nostra quotidianità ci adoperiamo a supporto di diverse Missioni Salesiane con progetti o donazioni volte al sostegno dei giovani o delle realtà/comunità in cui vivono. Il Festival sarà un’occasione unica per poterci confrontare, trarre ispirazione per il futuro e raccogliere tutto il bene seminato dalle diverse realtà missionarie nel mondo” – ha dichiarato Michele Rigamonti, Presidente di Fondazione Opera Don Bosco onlus.\n\n“Sorridi, è gratis!” è una mostra capace di far innamorare, emozionare, sorprendere, e sorridere. La scelta delle foto non è casuale: da sempre Fondazione Opera Don Bosco onlus è attenta nel comunicare ai propri interlocutori messaggi di gioia e speranza, seppur legati a storie e situazioni di fragilità.\n\n“Il sorriso è l’emblema perfetto del dono – ha affermato Lucia Capuzzi, direttrice del Festival della Missione – Sorridere, con il volto e con la voce, è un gesto gratuito con cui si esprime agli altri la propria voglia di entrare in relazione. Il Festival è, dunque, felice di ospitare al proprio interno questa mostra che trasforma in arte il tema di questa edizione. Sono volti a regalare un sorriso anche gli spettacoli che si svolgeranno nel medesimo spazio di Palazzo Lombardia, all’Auditorium Testori, e a cui si potrà partecipare nel pomeriggio di sabato 1 ottobre“.",
    "Aereo abbattuto nel Tigrè, il Sudan convoca l’ambasciatore etiope": "Sudan ed Etiopia sono coinvolti nelle dispute per la regione di al Fashaga e la Grande diga della rinascita etiope\n\nIl ministero degli Esteri del Sudan ha convocato l’ambasciatore etiope, Yibeltal Aemeru, dopo che questi ha accusato Khartum di aver violato le norme diplomatiche. L’ambasciatore sudanese, riferisce l’agenzia di stampa “Suna”, aveva detto ai media locali che le forze etiopi avevano abbattuto un aereo che trasportava armi per le forze del Fronte di liberazione del popolo del Tigrè (Tplf), violando lo spazio aereo sudanese.\n\nDichiarazioni che, secondo il direttore del ministero degli Esteri del Sudan Fadl Abdallah Fadi, “violano le normali tradizioni diplomatiche”. In precedenza il Sudan aveva negato di sostenere il Tplf, nel quadro della guerra avviata a fine novembre e ripresa la scorsa settimana dopo cinque mesi di tregua. Sudan ed Etiopia sono anche coinvolti in una disputa sulla fertile regione di confine di al Fashaga e nel contenzioso sulla Grande diga della rinascita etiope (Gerd) che riguarda Etiopia, Sudan ed Egitto.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Le popolazioni provate da guerra e malnutrizione nella missione in Etiopia": "La missione in Etiopia. Al centro dell’Ottobre missionario le popolazioni provate da guerra e malnutrizione. Gli effetti economici della guerra in Ucraina e della siccità provocano nel Corno d’Africa una crisi senza precedenti. Nella capitale Addis Abeba l’attenzione è principalmente rivolta a far accedere all’istruzione i più piccoli. Suor Carmen Sammut ha dato vita ad un programma di borse di studio. Per offrire ai bambini di famiglie in difficoltà finanziarie la possibilità di istruirsi. E di crearsi un avvenire. A Meki l’impegno di Catholic Mission è rivolto in particolare alle donne. Affinché possano apprendere competenze. E ottenere l’indipendenza finanziaria per la propria formazione professionale. La direzione delle Pontificie Opere Missionarie (POM) australiane, Catholic Mission, rivolge all’Etiopia il suo impegno per l’Ottobre missionario. Un ponte solidale con la Chiesa e le comunità locali. Ne derivano una serie di programmi di sviluppo missionario. Il loro obiettivo è la lotta alla malnutrizione. L’alfabetizzazione dei bambini. E la formazione professionale delle donne.\n\nAllarme Etiopia\n\nNella regione rurale di Emdibir, sottolinea l’agenzia missionaria vaticana Fides, il 70 per cento delle famiglie ha grosse difficoltà di reperire cibo. Qui, attraverso una mobilitazione caritativa internazionale, sono state realizzate micro-attività economiche. Tra queste un allevamento di capre. Le cui risorse aiutano a combattere la malnutrizione. Una piaga che è causa di morti infantili nel 50% dei casi. Il progetto è guidato da padre Habte. Un sacerdote impegnato a far uscire la comunità locale dal disagio sociale e dalla povertà. Creando occupazione. Fornendo risorse alimentari sostenibili. Portando speranza. Inoltre continua anche quest’anno nelle scuole australiane l’iniziativa Socktober. Volta a sensibilizzare i giovani al tema della missione. Attraverso il gioco del calcio i ragazzi vengono portati ad approfondire il senso della missione. E interiorizzano il significato dell’essere missionari. Sperimentando la centralità della solidarietà nella vocazione cristiana.\n\nEmissario Usa, stop ostilità\n\nOltre alla rete solidale delle missioni, si muove la diplomazia internazionale. Gli Stati Uniti invieranno in Etiopia l’emissario speciale per il Corno d’Africa. Mike Hammer esorterà “tutte le parti” coinvolte nel conflitto nella regione del Tigray a cessare i combattimenti. Stop, quindi alle operazioni militari. E impegno condiviso per i negoziati di pace. La Casa Bianca condanna il ritorno dell’Eritrea nel conflitto. La continua offensiva del Tplf (Fronte di liberazione del popolo) attorno al Tigray E gli attacchi aerei del governo etiope. L’amministrazione statunitense invoca la ripresa delle operazioni umanitarie. E chiede che ognuno faccia la sua parte. Dopo una tregua di cinque mesi, da una settimana sono ripresi i combattimenti. Intorno alla punta sud-orientale del Tigray. Il governo federale etiope e le autorità ribelli del Tigray sono in conflitto dal novembre 2020. E si accusano a vicenda di aver dato inizio a queste nuove ostilità.\n\nAttacco in Oromia Intanto miliziani di etnia Amhara hanno attaccato una località della regione dell’Oromia. Nell’ Etiopia occidentale. Sono rimaste uccise diverse decine di persone. A riferirlo sono alcuni sopravvissuti. Mentre le autorità regionali accusano della strage i ribelli del cosiddetto “Esercito di liberazione dell’Oromo” (Ola). E sottolineano che il bilancio di sangue dell’attacco “resta da confermare”. Secondo i residenti, l’attacco ha preso di mira la città di Agamsa. Gli aggressori hanno attaccato la città da tre direzioni. Con armi da fuoco. E “hanno continuato i loro attacchi per ore”, racconta un uomo fuggito dal centro. “Hanno ucciso circa 100 residenti. Sono state bruciate molte case e negozi. Sono stati saccheggiati magazzini alimentari. E il bottino è stato portato via con risciò, auto e moto“, aggiunge il testimone. L’Ola in una dichiarazione ha accusato la milizia “Fano” di etnia di Amhara “Hanno ucciso almeno 62 persone ad Agamsa“, sostiene l’Esercito di liberazione dell’Oromo.\n\nSe vuoi commentare l'articolo manda una mail a questo indirizzo: scriviainterris@gmail.com\n\nAvviso: le pubblicità che appaiono in pagina sono gestite automaticamente da Google. Pur avendo messo tutti i filtri necessari, potrebbe capitare di trovare qualche banner che desta perplessità. Nel caso, anche se non dipende dalla nostra volontà, ce ne scusiamo con i lettori.",
    "Rimpatriati più di quaranta etiopi dallo Zambia": "Le autorità per l’immigrazione in Zambia hanno espulso 44 migranti irregolari e li hanno ricondotti in Etiopia. Lo ha detto ai media zambiani, Namati Nshinka, l’addetto alle pubbliche relazioni del Dipartimento dell’immigrazione di Lusaka, il quale ha aggiunto che uno dei migranti è morto lunedì all’aeroporto internazionale di Kenneth Kaunda, mentre il gruppo si stava preparando a salire su un aereo.\n\nI media dello Zambia, citando il portavoce, hanno affermato che il cittadino etiope di 20 anni è crollato a terra ed è stato dichiarato morto dal personale medico di base all’aeroporto. “La causa della morte deve ancora essere determinata. Gli altri 43 sono stati riportati con successo in Etiopia”, ha detto Namati.\n\nSono 107 gli etiopi allontanati dallo Zambia tra l’8 e il 12 settembre di quest’anno. Namati ha espresso la sua preoccupazione per il fatto che gli immigrati irregolari provenienti dai Paesi del Corno d’Africa, assistiti da trafficanti di esseri umani e trafficanti, continuino a intraprendere viaggi pericolosi alla ricerca di Nazioni disposte ad accoglierli.\n\nNel giugno di quest’anno, più di 500 migranti etiopi bloccati in Malawi hanno espresso il desiderio di tornare nel loro Paese e hanno ricevuto documenti di viaggio dalle autorità etiopi, secondo quanto ha riferito l’Organizzazione internazionale per Migrazione (Oim). Sempre l’Oim ha dichiarato che il Malawi è un Paese di transito situato sulla rotta terrestre verso il Sudafrica, nota anche come “rotta meridionale”. La rotta è utilizzata principalmente da migranti irregolari provenienti dall’Etiopia e dalla Somalia che cercano opportunità economiche nell’Africa australe. Quindi, devono viaggiare attraverso Tanzania, Malawi, Zambia, Zimbabwe o Mozambico prima di entrare in Sudafrica.\n\nI migranti sono spesso esposti a violenze, sfruttamento e abusi, sia nei paesi di transito che a destinazione, ha affermato l’Oim. Nel 2015, la polizia dello Zambia a Serenje ha intercettato un camion che trasportava 100 immigrati irregolari etiopi che erano nascosti dietro sacchi di sardine di lago essiccate conosciute. Il camion, che è stato sequestrato al posto di blocco della polizia di Kanona sulla Great North Road nella provincia centrale, proveniva da Nakonde verso una destinazione sconosciuta all’interno dello Zambia.\n\nNel 2017, lo Zambia ha rilasciato 150 migranti etiopi di età compresa tra i 15 e i 38 anni ed erano stati detenuti dopo aver ricevuto la grazia presidenziale.",
    "Etiopia: portavoce dell’esercito, “pronti alla pace con il Tplf”": "L’esercito federale è pronto “a salvaguardare l’interesse nazionale e la pace del popolo” nel rispetto delle opzioni stabilite dal governo di Addis Abeba. Lo ha affermato, secondo quanto riporta l’agenzia di stampa Ena, il ministero della Difesa.\n\nIl direttore generale delle Relazioni estere e della cooperazione militare presso il ministero della Difesa, generale, Teshome Gemechu, ha affermato che il governo ha chiesto continuamente “una soluzione pacifica ai problemi sorti nel Paese”. Le forze di difesa seguono “rigorosamente l’opzione di pace che il governo ha messo in atto”, ha affermato il generale Teshome, aggiungendo che l’esercito è pronto a perseguire l’interesse nazionale del Paese e la pace. Il generale ha fatto riferimento all’impegno dell’esecutivo a risolvere il conflitto nel nord dell’Etiopia rispettando il cessate il fuoco sotto gli auspici dell’Unione Africana. Secondo l’alto ufficiale, però, il Fronte popolare di liberazione del Tigray (Tplf), dopo aver ignorato gli inviti alla pace del governo, ha lanciato attacchi alle direzioni di Rama, Zoble e Bisobar Wotwot.\n\nIn linea con le direttive fissate dal governo, le forze di difesa stanno pianificando una controffensiva su tutti i fronti, ha aggiunto il generale Teshome. “Non vogliamo violare alcun diritto internazionale – ha detto -. In quanto istituzione militare, non possiamo assumere alcuna posizione che sia in contraddizione con le indicazioni del governo. Tuttavia, la salvaguardia del benessere del nostro popolo e l’interesse nazionale del Paese non saranno compromessi. Questo è il nostro dovere e responsabilità”.\n\nTeshome ha accusato il Tplf di aver montato una campagna propagandistica per gettare le responsabilità dell’attacco sull’esecutivo di Addis Abeba. Ha quindi esortato la comunità internazionale a spingere il movimento tigrino a fermare la sua guerra e partecipare ai colloqui di pace. Il generale ha osservato che la comunità internazionale dovrebbe essere consapevole che il governo è ancora aperto ai colloqui di pace.",
    "Etiopia, Fondazione diritti umani eritrei all’Onu, riconoscere le responsabilità di Asmara nel Tigray": "La Fondazione per i diritti umani degli eritrei ha chiesto alle Nazioni Unite di intervenire nella guerra in corso nel Tigrai, in particolare per valutare il ruolo e le responsabilita’ dell’Eritrea. In una lettera indirizzata al segretario generale Onu, Antonio Guterres, il legale della fondazione Emiel Juriens chiede di sollecitare un’azione del Consiglio di sicurezza, dicendosi preoccupata “per le gravi violazioni dei diritti umani commesse dalle forze militari eritree (l’Eritrean Defence Force o “Edf”) nella guerra nel Tigre’ e per l’impatto profondo e di vasta portata di questa guerra sui diritti umani degli eritrei” che risiedono nel Paese o che fanno parte della “vasta diaspora”. Fin dal primo momento della guerra l’Edf “e’ stato profondamente coinvolto” nel conflitto, scrive la Fondazione, sottolineando la pratica dell’arruolamento forzato che Asmara ha acuito dal novembre del 2020, all’inizio della guerra tigrina. La Fondazione ricorda quindi che il servizio militare eritreo – noto come “servizio nazionale” – e’ stato qualificato dalla Commissione d’inchiesta delle Nazioni Unite come “schiavitu'” e come un “crimine contro l’umanita’”, anche in virtu’ dell’arruolamento obbligato di minori. Nella lettera si denunciano quindi ripetuti episodi di “massacri, l’uso sistematico dello stupro e della fame come armi di guerra, la distruzione deliberata di campi profughi nel Tigre’ ed il rimpatrio forzato di rifugiati eritrei in Eritrea, nonche’ la deliberata distruzione delle strutture sanitarie nella regione tigrina”. Le prove degli avvenuti abusi sono state documentate anche dall’indagine congiunta dell’Ehrc e dell’Ohchr, secondo cui gli abusi sono stati caratterizzati da “estrema brutalita’” che potrebbe equivalere a crimini di guerra e crimini contro l’umanita’ e che ha sottolineato che “il gran numero di violazioni” potrebbe essere collegato alle forze etiopi ed eritree.",
    "Tigray, Capodanno etiope, Kudus Yohannes e pranzo di beneficenza a Chiarmacis di Teor, Udine": "Si rinnova per il secondo anno il pranzo di beneficienza organizzato dalla diaspora tigrina in Friuli Venezia Giulia, per supportare la popolazione del Tigray, stato regionale settentrionale dell’Etiopia.\n\nPranzo che si svolgerà Sabato 10 settembre 2022 a partire dalle ore 13.00 a Chiarmacis di Teor, Udine.\n\nEvento in concomitanza del Capodanno etiope e del Kudus Yohannes, la Festa di San Giovanni.\n\n[Partecipazione previa prenotazione tramite i recapiti telefonici indicati nel volantino.]\n\nOggi quel territorio è ancora confinato e sotto attacco, un nuovo fronte di guerra è iniziato nell’ultima settimana di agosto 2022. E’ stato l’ennesimo affronto disumano verso la popolazione civile, i residenti, le persone che vivono in Tigray: presi di mezzo ad una guerra non loro.\n\nQuesto fronte di guerra ha portato all’ennesimo blocco de facto per quanto riguarda l’approvvigionamento del materiale e dell’accesso umanitario. Preventivamente bloccato per mesi da scelte e volontà politiche, per mancanza di carburante: oggi molto del poco materiale (cibo e medicinali) è fermo a Mekellé, capitale tigrina, in attesa di essere distribuito: poco, una tantum, razioni che bastano a un numero esiguo di persone e per poche settimane.\n\nLa lotta in nome della “sicurezza nazionale” e per ristabilire l’ordine ha scatenato una guerra etnica e dai risvolti genocidi. Una guerra svoltasi nel totale blackout elettrico e comunicativo.\n\nLa guerra è iniziata il 4 novembre 2020 dichiarata dal governo etiope come veloce “azione di polizia” per fermare il partito governante il Tigray, il TPLF – Tigray People’s Liberation Front e denunciato formalmente e legalmente come dissidente per la legge etiope a partire dal maggio 2021. Si sono perpetrati sulla società civile del nord Etiopia crimini e violenze, in Tigray fame e stupri sono stati perpetrati sistematicamente come armi di guerra. Ad oggi si stimano 500.000 morti diretti ed indiretti della guerra. Massacri, bombardamenti aerei per mezzo droni, mancanza di cure e medicinali (l’80% delle strutture sanitarie nella regione sono state saccheggiate, distrutte e rese inagibili: oggi sono ancora meno gli ospedali operativi e molti di questi solo in parte, solo per casi emergenziali: malati cornici, oncologici e sieropositivi vengono regolarmente mandati a casa – il materiale igienico-sanitario quasi assente. Per chi possiede scorte di guanti chirurgici, vengono riutilizzati, lavati e riusati. Testimonianze di medici parlano di somministrazione anche di medicinali scaduti come ultima risorsa, pur di cercare di tutelare la vita delle persone.)\n\nPoi anche la guerra nella guerra per la riattivazione dei servizi di base: ettricità, vie di comunicazione telefonica e internet, conti correnti bancari bloccati, mancanza di carburante. Servizi che sono un diritto e non possono essere politicizzati, ma che per iniziare i negoziati di pace il governo centrale li sta utilizzando come moneta di scambio con la richiesta, precondizione, di un cessate il fuoco. Servizi che servono alla stessa sopravvivenza delle persone in Tigray. Servizi rivendicati anche da USA ed Europa, ma che il govenro etiope non sembra voler cedere.\n\nPer questo il gruppo Gheza Tegaru, la rappresentanza della diaspora tigrina in Friuli, con il supporto di Time For Africa, no profit di Udine, il presidente Umberto Marin e con il sostegno informativo di Focus On Africa Magazine diretto da Antonella Napoli, organizza questo pranzo di beneficienza per il popolo del Tigray. Un momento anche per sensibilizzare i presenti sulla cultura e far conoscere la loro storia e le loro origini. Un momento di pura condivisione per far del bene, di crescita e di speranza, ma anche azione per sostenere, dare un segno concreto e tangibile di supporto al grido di aiuto di milioni di persone in Tigray.\n\nL’evento di beneficienza ed il pranzo si svolgeranno Sabato 10 settembre 2022 a partire dalle ore 13.00 a Chiarmacis di Teor, Udine.\n\nSeguirà per giovedì 15 settembre 2022 un secondo evento per supportare il popolo del Tigray: Ride4Tigray, una pedalata di 100km che vedrà Davide Tommasin partire e concludere il giro in Piazza Capitolo ad Aquileia. La traccia che percorrerà e disegnerà il profilo del Tigray nella Bassa Friulana, passando per le zone di Palmanova, Muzzana del Turgnano e Torviscosa. Un piccolo segno sempre in nome della sensibilizzazione, di far conoscere la disumana realtà che sta vivendo il nord Etiopia oggi, dopo 22 mesi di guerra con conseguenze catastrofiche.\n\nPer maggiori informazioni ed aggiornamenti: https://www.facebook.com/events/609114010653136\n\nLe donazioni possono essere effettuate direttamente all’ Associazione Time For Africa di Udine:\n\nBanca Popolare Etica\n\nIBAN: IT71 T050 1802 2000 0001 1179 686\n\nCausale: Tigray\n\nRingraziamo fin da ora tutte le persone di buon cuore che daranno il loro contributo con il quale si potrà dare speranza e salvare delle vite.\n\nApproffondimenti:",
    "Un porto e una nuova strada per sviluppare commercio con Etiopia": "SOMALIA - Il mese prossimo la Somalia aprirà un porto in acque profonde sulla sua costa settentrionale, mentre un collegamento stradale costituirà una nuova rotta commerciale che collegherà la regione sud-orientale dell'Etiopia con la città di Gara'ad.\n\nLo sviluppo fa parte di un piano di investimenti da 531 milioni di dollari volto ad aumentare le esportazioni di bestiame, pesce, minerali e prodotti agricoli, secondo quanto dichiarato da Saed Faadi, amministratore delegato di Wadagsan LLC, la società che sta promuovendo questi ultimi sviluppi.\n\nI primi due ormeggi in acque profonde nella città dello Stato del Puntland saranno in grado di attraccare navi portacontainer da 40.000 tonnellate e forniranno servizi quali moderne attrezzature di carico, strutture per la conservazione del freddo e mangimifici.\n\n\"Il porto fornirà anche un facile accesso alle importazioni di prodotti alimentari dal mondo esterno\", ha dichiarato Faadi in un'intervista riportata da Bloomberg. \"Ciò consentirà di rendere i prodotti alimentari più economici e di aumentare la sicurezza alimentare nella regione, afflitta da siccità e carestie\".\n\nIl porto di Gara'ad sarà la quinta struttura in acque profonde del Corno d'Africa a fornire accesso all'Oceano Indiano, ma è il più vicino all'Etiopia, un Paese senza sbocco sul mare di oltre 100 milioni di persone.\n\nSecondo i dati governativi, nel 2021 la Somalia ha esportato beni e servizi per un valore di 1,5 miliardi di dollari, di cui un terzo in bestiame. Si tratta di un aumento del 30% rispetto all'anno precedente.\n\nAltri due ormeggi, più profondi e più ampi, dovrebbero essere completati entro la fine del 2024, ha dichiarato Faadi. [MS]",
    "Sforna Per gli Altri, torte e dolci per l'Etiopia": "È stata un successo la prima edizione di Sforna Per gli Altri, la competizione solidale che ha visto sfidarsi tre squadre nella realizzazione delle migliori torte dolci e salate. Oltre 150 persone hanno gremito la club house della Rugby Parma in via Lago Verde per la gara fra la squadra rossa, gialla e verde organizzata dall'associazione Parma Per gli Altri Ong. Mattarello e fruste alla mano per preparare la torte più buona dell’anno, tre diversi buffet, 30 torte in tavola e il pubblico presente a decretare la squadra vincente. Una speciale giuria di qualità ha assegnato inoltre il primo, secondo e terzo premio assoluti alle torte migliori. L’intero ricavato verrà devoluto al sostegno della comunità di Shellalà in Etiopia. La vittoria è andata alla squadra rossa. Premiato come miglior giovane cuoco Ferruccio Micheli.\n\n\n\nFoto Marco Vasini\n\n\n\n",
    "Etiopia, giro di vite sulle cripto": "Negli ultimi anni, le valute digitali hanno movimentato la statica economia africana, regalandole una boccata d’aria fresca ed un dinamismo mai conosciuto prima. Sono molti, però, i Paesi che di fronte alla difficile realtà della deregulation, sono stati costretti a correggere il tiro, introducendo normative ad hoc e regolamentando il settore. L’ultima in ordine di tempo è l’Etiopia, che, attraverso un’agenzia governativa, istituirà presto un registro degli operatori e sistemi di vigilanza sulla regolarità dei flussi, incrementando lo sviluppo di infrastrutture crittografiche.",
    "Andersen Global espande la presenza in Etiopia con lo studio fiscale HIMA": "Andersen Global continua ad ampliare la propria presenza in Africa grazie alla collaborazione con HIMA, uno studio fiscale etiope con sede ad Addis Abeba.\n\nDiretta dal Managing Partner Nabiyu Feto e fondata nel 2015, HIMA opera in stretta collaborazione con i clienti per fornire soluzioni fiscali complete alle loro esigenze aziendali nell'emergente mercato etiope.\n\n\"Il mercato fiscale in Etiopia è un comparto in via di sviluppo e in continua evoluzione\", ha affermato Nabiyu. \"Negli ultimi anni la nostra azienda si è affermata tra i leader di settore. La nostra collaborazione con Andersen Global migliora le capacità di servizio che siamo in grado di offrire e ci consente di continuare a soddisfare le esigenze dei clienti grazie alle risorse aggiuntive e al supporto di una società globale\".\n\n\"Nabiyu ha realizzato una solida pratica in Etiopia, a dimostrazione dell'impegno dell'azienda nei confronti della gestione responsabile\", ha affermato Mark Vorsatz, presidente e CEO di di Andersen Global. \"Questa approfondita conoscenza del mercato sarà preziosa per i nostri clienti, poiché il settore del fisco è tuttora in via di sviluppo nel paese e l'azienda conserva un vantaggio competitivo nel mercato. È una collaborazione che ci posiziona per l'ulteriore crescita, mentre puntiamo a costruire la nostra presenza e capacità in Africa\".\n\nAndersen Global è un'organizzazione internazionale di studi associati separati e indipendenti dal punto di vista legale, formata da professionisti fiscali e legali di tutto il mondo. Fondata nel 2013 dall'associata statunitense Andersen Tax LLC, Andersen Global ora conta oltre 12.000 professionisti in tutto il mondo e opera in più di 380 località attraverso le aziende associate e quelle con cui collabora.\n\nIl testo originale del presente annuncio, redatto nella lingua di partenza, è la versione ufficiale che fa fede. Le traduzioni sono offerte unicamente per comodità del lettore e devono rinviare al testo in lingua originale, che è l'unico giuridicamente valido.\n\nVedi la versione originale su businesswire.com: https://www.businesswire.com/news/home/20220906005098/it/\n\nMegan Tsuei\n\nAndersen Global\n\n415-764-2700\n\nPermalink: http://www.businesswire.com/news/home/20220906005098/it\n\nCOMUNICATO STAMPA - Responsabilità editoriale di Business Wire",
    "Etiopia: Unicef, “i bambini pagano recrudescenza della violenza indiscriminata nel nord”": "“Ancora una volta, la recrudescenza della violenza indiscriminata nel nord dell’Etiopia ha privato i bambini delle loro vite”. La denuncia viene dall’Unicef. “Nei recenti bombardamenti nei villaggi della regione di Afar, al confine con il Tigray, negli ultimi giorni sono stati uccisi bambini e feriti molti altri”, spiega l’Unicef che, ancora una volta, “chiede a tutte le parti di concordare un’immediata cessazione delle ostilità per il bene dei bambini in Etiopia e del loro futuro”.",
    "VIDEO : Etiopia: scontri in Tigray": "",
    "Incendio in viale Etiopia, 4 appartamenti in fiamme e 5 feriti: salvati residenti del palazzo rimasti intrappolati": "Incendio nel pomeriggio di martedì 13 settembre in viale Etiopia, a Roma. A bruciare, secondo quanto apprende RomaToday, 4 appartamenti tra il sesto e il settimo piano all'altezza del civico 8. Cinque i feriti. Nessuno in maniera grave. Sul posto i vigili del fuoco con quattro squadre, la polizia locale con il gruppo Parioli, i carabinieri della compagnia Parioli ed il personale del 118.\n\nLe fiamme hanno interessato anche il vano ascensore. Per cause verosimilmente accidentali in corso di accertamento, l'incendio sarebbe partito dal 6° piano. Evacuato lo stabile in via precauzionale dai carabinieri e dai vigili del fuoco intervenuti. Concitate le operazioni di soccorso.\n\nAlcune persone, rimaste intrappolate nei propri appartamenti dall'intenso fumo sprigionato dalla combustione, sono state salvate dai propri appartamenti dai pompieri e dai carabinieri che hanno portato in braccio alcuni bambini. Altre sono state trasportate giù con l'autoscala. Quattro persone sono rimaste lievemente intossicate ed una lievemente ustionata ad un braccio ed alla fronte e trasportata in ospedale. Si lavora per gli accertamenti e valutare eventuali danni strutturali e stabilire le cause che hanno scaturito l'incendio.",
    "Missione in Etiopia per 11 liceali \"Aiuteremo i nostri coetanei\"": "Una trentina di sostenitori della società biancorossa sono al lavoro nella frazione di Borgo Bicchia alle porte di Senigallia: sono tornati dopo l'altra catastrofe che aveva sconvolto la città nel 2014",
    "Etiopia. Un nuovo anno all’insegna dell’inflazione e della guerra. E in Tigray è l’inferno sulla terra (Fulvio Beltrami)": "Domenica 11 settembre l’Etiopia ha festeggiato il Enkutatash, il nuovo anno. Secondo il calendario Etiope siamo entrati nell’anno 2015. Rispestto al calendario Gregoriano quello etiope ha uno scatto di circa 7 anni e 113 giorni a causa di un dvierso modo di calcolare la data dell’Annunciazione.\n\nIl calendario gregoriano è generalmente usato come sinonimo del calendario occidentale e del calendario cristiano, ma in realtà prende il nome da papa Gregorio XIIIMentre e si basa sul calendario giuliano – un calendario introdotto intorno al 45 a.C. da Giulio Cesare dopo aver consultato un astronomo – e sull’anno della nascita di Cristo.\n\nIl calendario etiope non é l’unico diverso da quello Gregoriano. Per gli ebraici siam nel 5782. Il calendario ebraico è un calendario lunisolare e si basa sulla creazione che si dice sia avvenuta – intorno al 3760 a.C. secondo il calendario occidentale. Il calendario ebraico ha da 353 a 385 giorni e 12 mesi, 13 in un anno bisestile, a differnza di quelle etiope che il 13 mese é fisso ogni anno e dura 5 giorni, 6 negli anni bisestili. Per i mussulmani siamo ne 1443. Il calendario islamico si basa sull’emigrazione del profeta Maometto e dei suoi compagni musulmani, i Compagni o Sahabah, dalla Mecca a Medina.\n\nCome impone la tradizione tutti i fedeli ortodossi etiopi si sono riuniti nelle chiesa per celebrare il nuovo anno, e hanno pranzato e festeggiato il 2015 in famiglia. Le celebrazioni sono state sotto tono in Tigray che dal novembre 2020 é devastato da lutti e guerre. La situazione umanitaria é catastrofica e la malnutrizione grave diffusa. Dall’inizio delle ostilità volute dal Premier etiope Abiy Ahmed Ali e dal dittatore eritreo Isaias Afwerki, 500.000 cittadini etiopi sono morti in Tigray su una popolazione di 7 milioni. In contemporanea il Pemier etiope e il dittatore eritreo hanno scatenato una guerra contro l’etnia maggioritaria Oromo nella Regione della Oromia. Guerre etniche minori sono scoppiate un pò ovunque nel paese.\n\nAnche in tutte le altre regioni etiopi e presso la capitale Addis Ababa – Finfinee il 2015 é stato festeggiato sotto tono a causa della economia collassata, l’iper inflazione e i vari conflitti etnici, tutte conseguenze dell’avventura di Abiy e Afwerki nel Tigray.\n\nDi solito, i commercianti di bovini, pecore, capre e polli realizzano i maggiori profitti durante il periodo delle feste. L’usanza etiope vuole che la celebrazione del nuovo anno sia il più piacevole possibile. Tuttavia, alla vigilia del nuovo anno, il prezzo delle merci è aumentato a causa dell’aumento dell’inflazione e i clienti incolpano la guerra civile in corso nel paese.\n\nLe testimonianze raccolte da Radio France International e Africa News sono eloquenti per chiarire il clima di certo non festoso.\n\n“Come puoi vedere ora, tutto è costoso. Se ci fosse la pace, non sarebbe così”, ha detto il commerciante Endashew Denekew sabato alla vigilia dei festeggiamenti del capodanno etiope. “La gente è rimasta a casa e non è venuta al mercato per vendere il proprio bestiame”.\n\n“Non c’è la solita folla che si vede al mercato durante le vacanze”, ha confermato un funzionario, Chombe Gebrehana, vicino al principale mercato all’aperto della capitale. “L’inflazione ha avuto il suo impatto. Se le persone avessero abbastanza soldi nelle loro mani (…), non vedremmo così poca partecipazione”.\n\nAnche presso la capitale Addis Ababa – Finfinee pochissimi etiopi possono permettersi di cucinare un pasto festivo. Anche loro deplorano la guerra in corso, a centinaia di chilometri dalle loro case. “Compravo (una pecora) tra 4.000 e 5.000 birr (da 75 a 95 dollari al cambio attuale). Ma oggi sono 15.000 birr (circa 285 dollari). Alcuni hanno meno entrate, non possono più permettersi cela (…), la situazione attuale è molto difficile”, assicura Assefa Alemu, operaio metalmeccanico.\n\nAlla fine di agosto i combattimenti sono ripresi il mese scorso tra l’esercito del primo ministro Abiy Ahmed e i ribelli del Fronte di liberazione del popolo del Tigray (TPLF), rompendo una tregua di cinque mesi che aveva suscitato speranze per una risoluzione pacifica della guerra tra di loro per quasi due anni.\n\nQuesta nuova escalation così come l’attuale contesto economico sono “molto preoccupanti”, ha sottolineato la Banca Mondiale in un rapporto pessimistico sull’Etiopia pubblicato l’8 settembre. “Multipli conflitti combinati con una siccità storica e altri shock hanno gravemente colpito milioni di etiopi, mettendo a repentaglio i progressi nello sviluppo economico e sociale che il Paese ha compiuto negli ultimi anni”, ha aggiunto l’istituzione del ministro.\n\nCon una popolazione di 115 milioni di abitanti, l’Etiopia ha visto una delle crescite più rapide al mondo negli ultimi 15 anni, quando la coalizione di governo era guidata dal TPLF del Tigray Secondo la Banca Mondiale, l’economia etiope é stata duramente colpita dalla pandemia di coronavirus.Covid-19 e dalle ricadute di la guerra in Ucraina.\n\nUna analisi superficiale e non veritiera quella della Banca Mondiale che per motivi noti solo a lei, sostiene un regime che sta attuando un genocidio in Tigray. Il crollo economico e l’instabilità diffusa in tutto il paese sono dovuti dalla sciagurata decisione dei due leader del Corno d’Africa di attaccare le due principali etnie etiopi : Oromo e Tegaru del Tigray per imporre un dominio etnico Amhara, la seconda etnia etiope. Il conflitto ha degenerato e ora assistiamo a decine di focolai etnici e addirittura forti tensioni tra il Premier Abiy, la dirigenza fascista Amhara e il dittatore eritreo.\n\nA luglio l’inflazione ha raggiunto il 33,5%, secondo i dati ufficiali, e il 35,5% per i generi alimentari, un aumento che dissuade dalla spesa. In una recente intervista con l’agenzia di stampa statale dell’Etiopia, Mamo Mihretu, consigliere politico di Abiy Ahmed, ha assicurato che il governo stava facendo del suo meglio per mitigare l’impatto dell’aumento dei prezzi. “I nostri sforzi stanno dando i loro frutti poiché l’inflazione, se non del tutto contenuta, si sta stabilizzando”, ha affermato Mihretu, che dirige anche il fondo sovrano del paese. Il governo sta lavorando a riforme per promuovere gli investimenti e il commercio e prevede una crescita economica del 6% quest’anno, ha aggiunto.\n\nPrevisioni del tutto irrealistiche dettate dalla propaganda di guerra. Per quanto riguarda le riforme economiche esse di fatto sono una grande speculazione che il Premier Abiy, i diritenti del suo paritito (Prosperity Party) e i dirigenti Amhara stanno cercando di fare per arricchirsi svendendo a paesi stranieri e alle multinazionali le industrie di Stato che sono alla base del miracolo economico etiope del TPLF. Questa immensa speculazione creerà maggior problemi alla popolazione, primo tra tutti l’aumento della dissoccupazione e della povertà, oltre a minare seriamente la sovranità economica e finanziaria del Paese.\n\nLa ripresa delle ostilità nel nord preoccupa anche la comunità internazionale, che sta intensificando gli sforzi diplomatici per cercare di porre fine alle violenze. “Possano le parti in conflitto avere il coraggio di scegliere i colloqui invece di combattere e di partecipare a un processo guidato dall’Unione africana che produca una pace duratura”, ha affermato l’inviato statunitense in visita al Corno d’Africa, Mike Hammer, a Capodanno messaggio agli etiopi.\n\nAll’ante vigilia del Enkutatash (venerdì 9 settembre) gli emissari statunitensi stavano spingendo per un cessate il fuoco in Etiopia nell’ultimo tentativo di far dialogare il governo e il Fronte di Liberazione del Popolo del Tigray (TPLF).\n\nI rapprentanti del TPLF e del governo federale da lunedì sono riuniti a Gibuti per dei colloqui su mediazionea americana. L’incontro, che dovrebbe continuare per tutto il fine settimana, mira a fermare le violenze, ha affermato una fonte, e “cercherà un dialogo a lungo termine tra le parti”.\n\nPurtroppo la possibilità di un dialogo e di un cessate il fuoco sono state distrutte oggi quando all’alba i caccia e i droni dell’aviazione federale hanno compiuto una serie di raid arei a Mekelle, capitale del Tigray facendo l’ennesima carneficina di civili innocenti.\n\nFulvio Beltrami",
    "Un sabato per l’Etiopia": "Cronaca\n\nFossi e strade nel mirino Gli appelli dei cittadini",
    "Cestista del Robbiano e futura ginecologa, Alessandra fa «esperienza» in Etiopia": "Diventerà ginecologa, ma nell’attesa oltre ad essere il nuovo «acquisto» della squadra di basket promossa in serie B, fa «pratica» come volontaria in Africa.\n\nCestista del Robbiano e futura ginecologa, Alessandra fa «esperienza» in Etiopia\n\nL’estate di Alessandra De Ponti, seregnese, è di quelle che non si dimenticano, decisamente speciale e inconsueta: a fine luglio è partita come volontaria con destinazione Etiopia.\n\nUn’esperienza importante, di quelle che lasciano il segno, soprattutto se si è studentessa di medicina, all’ultimo anno. Si è unita all’associazione CUAMM, Medici con l’Africa, ed è stata all’ospedale cattolico St. Luke di Wolisso.\n\nHa assistito i medici negli ambulatori, nei reparti e in sala operatoria e ha raccontato di aver aiutato a far nascere bambini, di aver curato fratture e ferite.\n\nQuando l’hanno selezionata per partire non ha esitato, forte dell’amore per l’Africa e dell’interesse per la cooperazione internazionale.\n\n«A luglio ho terminato l’anno di Erasmus a Murcia, in Spagna, dove ho giocato a basket con il Marne, la squadra locale - racconta - Non è semplice essere scelti da una associazione come Medici con l’Africa Cuamm, che ho contattato tramite il Segretariato italiano studenti di Medicina, per cui ho deciso di approfittarne e dopo neanche un mese sono ripartita. Ero già stata in Africa, in Tanzania nel 2018, per un progetto del tutto diverso, di educazione dei bambini, con Students for humanity».\n\nA Wolisso la 25enne ha vissuto la realtà ospedaliera. «Mi ha colpito la grande passione che muove tutto lo staff e i cooperanti - ci ha raccontato, dall’Africa - Tra i pazienti, inoltre, ci sono grande solidarietà e aiuto reciproco. Passo le giornate a lavorare in ospedale e vivo la cultura etiope grazie ai miei colleghi, nelle pause con il buna, il tipico caffè. Nel Paese è in corso una guerra civile, con combattimenti in particolare nel Nord, meno dove siamo noi a Sud, e non è prudente andare in giro da soli».\n\nOltre che il basket e l’Africa l’altra passione della seregnese è il volontariato: «Durante il Covid-19 ho dato una mano come centralinista ad Areu - racconta - A Milano collaboro con un ambulatorio per pazienti stranieri gestito da Naga onlus».\n\nProssimo obiettivo è laurearsi e passare il test per la specializzazione in Ginecologia. «Il mondo della cooperazione mi affascina molto, non è detto che non riparta» conclude.\n\nOrgogliosi di lei sono le sue compagne di squadra e i dirigenti della società robbianese: «Un esempio da seguire per tanti giovani. Donare agli altri il proprio tempo e le proprie capacità non è cosa da tutti. Siamo orgogliosi di averla nella nostra famiglia», hanno commentato.",
    "A Gossolengo raccolti con il bassista di Vasco 4.800 euro per Amop e bimbi in Etiopia": "A Gossolengo il “Concerto per la vita”, con la Vascoterapia Band e guest star la sensibilità del bassista di Vasco Rossi, Claudio “Gallo” Golinelli, ha portato a una donazione di 4.800 euro a favore di Amop, Associazione Malato Oncologico Piacentino, e della “Michele Isubaleu Odv”, che si occupa del sostegno dei bambini delle missioni in Etiopia delle Suore della Provvidenza per l’Infanzia abbandonata di monsignor Torta.\n\nA presentare i progetti sostenuti per Amop è stato il professor Luigi Cavanna, presidente Cipomo e direttore del dipartimento Oncoematologico dell’Ausl di Piacenza; in Etiopia invece la donazione sostiene la creazione di una struttura sanitaria a favore dei bambini.\n\nIl “Concerto per la vita” è stato promosso da “Allunga la tua mano”, titolo del libro pubblicato dall’editrice diocesana “Il Duomo” sulla storia di Emanuela Crestani, malata di sclerosi multipla, e del marito Paolo Garattini, con il coordinamento Donne Cisal rappresentato da Caterina Abbondotti.",
    "È morto Luciano Vassallo, nazionale Etiope riparato a Ostia contro la dittatura": "Protagonista di una vita da film, tra fughe dalla dittatura e calcio giocato, Vassallo era molto legato al territorio lidense\n\nOstia: domani, sabato 17 settembre, alle 14 si celebreranno presso la chiesa di Santa Monica i funerali di Luciano Vassallo, storica figura del calcio locale che ha vissuto nella cittadina lidense. Qui aveva aperto una attività dopo la fine della carriera sportiva, allestendo anche una scuola calcio presso la polisportiva rossoblù Rodolfo Morandi a seguito della fuga dalla dittatura etiope.\n\nProtagonista di una vita da film, tra fughe dalla dittatura e calcio giocato, Vassallo era molto legato al territorio lidense\n\nClasse 1935, si è spento all’età di 87 anni dopo una vita densa di sacrifici e un amore smodato per il pallone.\n\nVassallo, nato ad Asmara, nell’Etiopia italiana, era figlio di una donna indigena, Mebrak, e di un militare italiano, Vittorio Vassallo e suo fratello Italo, è divenuto anch’egli un calciatore.\n\nAbbandonato dal padre, venne allevato dalla madre. Dovette abbandonare le scuole in tenera età per i continui maltrattamenti causati dalla sua condizione di “meticcio”, che lo rendeva vittima di discriminazioni sia da parte degli italiani che dagli stessi eritrei.\n\nParallelamente alla sua attività di calciatore Vassallo fu meccanico, prima per le ferrovie eritree e poi privatamente, diventando proprietario di una officina Volkswagen autorizzata ad Addis Abeba.\n\nA seguito di alcune confessioni fattegli da alcuni suoi ex giocatori, Vassallo denunciò ai giornalisti l’uso da parte del tecnico della nazionale etiope, il tedesco Peter Schnittger, del captagon, una sostanza dopante, inimicandosi così la federazione etiope.\n\nAll’avvento al potere di Menghistu Hailè Mariàm in Etiopia, Vassallo fu accusato di connivenza con il precedente regime ed arrestato. Riuscì a fuggire dalle grinfie della dittatura poiché in prigione trovò un militare suo tifoso che lo aiutò ad evadere e ad espatriare a Gibuti.\n\nDa lì giunse in Egitto, al Cairo dove il 13 maggio 1978 partì alla volta dell’Italia, raggiungendo così la sua famiglia che aveva precedentemente fatto allontanare dall’Africa.\n\nIn Italia riuscì ad ottenere il riconoscimento della cittadinanza italiana per jure sanguinis e ad avviare, insieme ad un socio, un’officina meccanica ad Ostia.\n\nHa scritto un libro autobiografico molto sentito per gli appassionati di calcio di “nicchia”, che si nutrono delle gesta da film come quelle della sua movimentata esistenza. Il testo si intitola “Mamma ecco i soldi”.\n\nNel 2014 il giornalista e scrittore Antonio Felici ha portato alla pubblica ribalta la storia di Vassallo in “Stella d’Africa – La vita straordinaria di Luciano Vassallo” tessendone le lodi e tratteggiandone una figura quasi mitica per il calcio africano anni ’60, e poi esule in Italia.\n\nBasandosi sui ricordi di Luciano, raccolti in occasione di intensi incontri, l’autore ha ricostruito, in forma romanzata, la sua vita.\n\nL’ascesa della “Stella d’Africa”\n\nDalla scuola abbandonata a otto anni per sfuggire alle molestie dei preti pedofili, l’uomo soprannominato “il métis” – il meticcio – racconta che fino ai 15 anni ha “mangiato il pane facendo lo spazzino, ha venduto i giornali e fatto il parcheggiatore”. Poi, dato il talento, sono arrivati i primi guadagni e successi con il calcio.\n\nDa ragazzino gioca nella Stella Asmarina, squadra composta interamente da meticci, e si rivela un giocatore fenomenale, un “10” alla Rivera o alla Platini. Siccome è davvero forte, lo ingaggia il Dire Daua Cotton Club, in Etiopia, una specie di Juventus etiope con la bacheca stracolma di titoli. E qui comincia a costruirsi la fama di leggenda.\n\nVa in nazionale etiope e Vassallo diventa una stella dopo aver vinto i campionati africani battendo l’Egitto in un’avvincente finale. Quel giorno si gioca in casa, ad Addis Abeba, davanti ad Hailé Selassié. Al fischio finale i tifosi sono pazzi di gioia ed è lo stesso imperatore che regala a Luciano una lussuosa auto.\n\nIl presidente della Federazione – appartenente alla fazione anti-Selassié – però ricorda a Vassallo che resta un “meticcio”.\n\nSolo per Luciano il bonus promesso per la vittoria di 2mila dollari scende a 500.\n\nMa lui non ci fa caso, perchè i successi arrivano uno dopo l’altro: vince “l’Étoile d’Afrique”, la “Stella d’africa”, ovvero il Pallone d’Oro africano. Quando smetterà con la nazionale avrà ammassato 104 presenze e 99 gol.\n\nSelassié, che è pazzo per Luciano, lo manda a Coverciano dove prende il patentino da allenatore assieme a Cesare Maldini e Luis Vinicio e al ritorno diventa l’allenaotre dell’Etiopia.\n\nIl declino di un mito e la seconda vita di Luciano Vassallo\n\nGuadagna tanto, diventa il proprietario di una concessionaria Volkswagen ad Addis Abeba. Purtroppo l’imperatore viene rovesciato da un golpe e sale al potere Menghistu, il «negus rosso» vicino all’Urss.\n\nUn assassino che verrà condannato per genocidio nel 2007 e che sfuggirà al carcere grazie a una specie di esilio nello Zimbabwe.\n\nNel 1977, anno in cui l’Etiopia comincia a scottare per il Vassallo sostituito intanto alla guida della nazionale da un tecnico della Ddr. Addirittura lo arrestano “per complicità con il vecchio regime”, lo picchiano, ma in qualche modo – grazie a un poliziotto suo tifoso – riesce a uscire di prigione. Attraversato il deserto si stabilisce a Ostia dove – un anno prima, previdente – aveva trasferito la famiglia.\n\nMa non ha più niente, Menghistu gli ha sequestrato tutte le proprietà che non rivedrà mai più e da lì la scelta, con grandi sacrifici di rifarsi una nuova vita sul mare di Roma riparando auto ed insegnando calcio nella sua scuola e accudendo amorevolmente i suoi cinque figli, uno dei quali morirà in un incidente stradale.\n\ncanaledieci.it è su Google News:\n\nper essere sempre aggiornato sulle nostre notizie clicca su questo link e digita la stellina in alto a destra per seguire la fonte.",
    "Addio a padre Renzo Mancini, frate cappuccino missionario in Etiopia": "È venuto a mancare ieri, 27 agosto, padre Renzo Mancini, frate cappuccino per decenni missionario in Africa. Originario del forlivese, era arrivato in Etiopia nel 1983. «La morte è avvenuta a causa delle complicazioni per un intervento chirurgico resosi necessario dopo un incidente stradale accaduto nei giorni scorsi» comunicano i Frati Minori Cappuccini dell’Emilia-Romagna nel comunicare questa triste notizia. Padre Renzo aveva 69 anni ed era molto legato alla nostra Diocesi. Più volte si è recato in visita ai campi di lavoro e formazione organizzati dal convento e al Mercatino dei cappuccini di via Villa Clelia dove ha illustrato a volontari e visitatori la realtà delle missioni cappuccine in Africa.\n\nAsili, strutture sanitarie, rifondare gli scout, organizzare programmi per adozioni a distanza: padre Renzo era sempre in prima linea per aiutare le persone in difficoltà.\n\nIl missionario stava prestando servizio a Tarcha, Etiopia, nella missione cappuccina dove da qualche tempo è presente anche padre Nicola Verde, già guardiano del convento di Imola. Questa era una delle tre realtà sostenute quest’anno dal Mercatino dei cappuccini, con l’obiettivo di realizzare un progetto per la riabilitazione dei detenuti del carcere locale. «Sempre pronto ad aiutare tutti, sempre sorridente: era unico. Ci mancherà tantissimo» lo ricorda la comunità delle Missioni dei Cappuccini.\n\nI funerali di padre Renzo verranno celebrati domani (29 agosto) in Etiopia. In contemporanea a Imola sarà celebrata una messa in suo suffragio alle 11 nella chiesa dei cappuccini in via Villa Clelia. Celebra padre Lorenzo Motti, ministro provinciale della fraternità.\n\n«Un esempio non indifferente di impegno e generosità verso gli ultimi che resterà nei nostri cuori e che sarà sicuramente da guida per le nuove generazioni – il ricordo del sindaco di Imola, Marco Panieri -. Ci stringiamo alla comunità dei Frati Minori Cappuccini dell’Emilia-Romagna per questa perdita».\n\n© Riproduzione riservata",
    "Anno nuovo, guerra vecchia: in Tigray si torna a sparare": "Etiopia . Il conflitto ricomincia nonostante il dialogo aperto tra Addis Abeba e Tplf. Popolazione alla fame e riservisti richiamati al fronte, mentre il paese prova a celebrare il suo capodanno",
    "Etiopia, Borrell (Ue): sfruttare le opportunità del cessate il fuoco": "Per offrire una migliore esperienza di navigazione questo sito utilizza cookie anche di terze parti.\n\nChiudendo questo banner o cliccando al di fuori di esso, esprimerai il consenso all'uso dei cookie.\n\nPer saperne di più consulta la nostra Cookie Policy, potrai comunque modificare le tue preferenze in qualsiasi momento.",
    "Etiopia – Prima professione di nove giovani salesiani": "Questo sito utilizza cookie anche di terze parti, per migliorare l'esperienza utente e per motivi statistici. Scorrendo questa pagina o cliccando in qualunque suo elemento, acconsenti all'uso dei cookie. Per saperne di più o negare il consenso clicca il tasto \"Ulteriori informazioni\".",
    "Convegno per aiutare le Missioni Cappuccine in Etiopia e Benin": "Come da lunga tradizione – oltre 35 anni – si è stato realizzato nella Provincia delle Marche un Convegno missionario con l’obiettivo di raccogliere fondi per le Missioni cappuccine in Etiopia e Benin. L’evento è stato caratterizzato da un clima di gioia e fraternità, dove benefattori e amici hanno condiviso con i frati una mattinata di riflessioni e testimonianze, ricordando tutti i fratelli che hanno dato la vita in queste missioni.\n\nAll’evento hanno partecipato anche il Promotore della solidarietà economica dell’Ordine, il Segretario delle missioni della Provincia delle Marche e il Ministro provinciale dell’Etiopia, insieme ad altri frati. Grazie a questo convegno, in cui tante persone collaborano, è possibile continuare le missioni che sono in Etiopia dal 1969 e la più recente in Benin, iniziata nel 1987. Il Convegno missionario si è concluso con l’Eucaristia e un pranzo con i benefattori che aiutano a sostenere queste missioni.\n\nSe vuoi saperne di più su questo progetto missionario puoi entrare nel sito: https://www.missionicappuccini.it",
    "Fondi coreani per sostenere politiche export": "GIBUTI - Esponenti sudsudanesi hanno confermato questo mese di aver acquistato un terreno sulla costa di Gibuti per costruire un porto. Il Sud Sudan afferma che il porto sarà fondamentale per l’esportazione del greggio, che attualmente viene indirizzato verso il Sudan, e per l’importazione di merci, la maggior parte delle quali oggi arriva dal porto keniano di Mombasa. Puot Kang Chol, ministro del Petrolio del Sud Sudan, ha dichiarato: “Vorrei annunciare a tutti voi che abbiamo spinto per assicurarci di aprire tutte le nostre strade perché, come tutti sappiamo, il Sud Sudan è un Paese senza sbocco sul mare e quindi è necessario che facciamo del nostro meglio per avere accesso al mercato”. Altri due paesi dei Grandi Laghi, Uganda e Repubblica Democratica del Congo, hanno recentemente dichiarato che sposteranno le loro operazioni portuali in Tanzania, lasciando solo il Ruanda e il Burundi ancora completamente dipendenti dal porto di Mombasa. Duncan Otieno, un economista con sede a Nairobi citato da Voice of America, ha affermato che la mossa lascia il Kenya in una situazione difficile poiché risente della concorrenza del porto regionale di Dar es Salaam e ora di Gibuti. L’economista sud sudanese Abraham Mamer ha affermato che il porto di Gibuti fornirà una rotta più economica per le esportazioni e le importazioni del Sud Sudan. “In termini di economie di scala, è meglio che costruire un’altra ferrovia per collegarci al Sudan – ha affermato -. Stiamo risparmiando per importare o esportare direttamente il nostro petrolio dalla parte orientale del Sud Sudan attraverso Gibuti. Quindi, non stiamo perdendo, stiamo guadagnando, il Sud Sudan non è senza sbocco sul mare, è legato alla terraferma, quindi va bene”. Tuttavia, Otieno ha affermato che il tentativo di Juba di ridurre la dipendenza da Mombasa potrebbe avere ramificazioni all’interno del blocco della Comunità dell’Africa orientale, come l’indebolimento del progetto Lapset, una rete regionale di trasporto merci che inizia dal porto keniota di Lamu. “Ogni paese è guidato dal suo interesse nazionale, che cambia di volta in volta – ha detto -. Ma questo deve anche essere esaminato all’interno della geopolitica dell’ente regionale. C’è bisogno di considerare questo perché rischia di incidere sull’economia di questa regione”. Mamer, d’altra parte, ha affermato che l’acquisizione da parte del Sud Sudan di un terreno per un porto a Gibuti non avrà alcun impatto su Lapset. Ha detto che il Sud Sudan non può permettersi di perdere quel progetto, che collegherà il Paese con il Ruanda e l’Uganda. Il Sud Sudan ha giacimenti di petrolio stimati in 3,5 miliardi di barili. Ciò significa che se il paese potesse mai trovare un modo per porre fine al suo stato cronico di conflitto e aumentare la produzione di petrolio, l’impatto economico potrebbe essere enorme, indipendentemente dal porto che il paese utilizza per le sue esportazioni. [EC]",
    "Etiopia: la Farnesina sulla situazione in Tigray": "ROMA\\ aise\\ - “L’Italia accoglie con favore la disponibilità manifestata dal Governo regionale del Tigray per una cessazione immediata e concordata delle ostilità e per un processo negoziale sotto gli auspici dell’Unione Africana”. Così la Farnesina in una nota in cui incoraggia “il Governo etiope a tener conto di questa nuova opportunità per il bene della popolazione etiope, del paese e dell’intera regione”.\n\n“Con questo spirito e in stretto coordinamento con i partner internazionali e con l’Unione Europea”, si legge ancora nella nota, “l’Italia conferma il suo sostegno all’Unione Africana e a ogni sforzo negoziale volto a ripristinare pace, prosperità, stabilità e progresso in Etiopia, in un quadro di unità e di integrità territoriale”. (aise)",
    "Accordo finale per la costruzione di una ferrovia a scartamento normale tra l’Etiopia e il Sudan.": "L’Etiopia e il Sudan hanno finalizzato un accordo per la costruzione di una rete ferroviaria a scartamento normale (SGR), riferisce la Banca Africana di Sviluppo (AfDB).\n\nL’accordo è il culmine di un processo iniziato nel 2016, quando i Paesi hanno presentato una richiesta congiunta all’AfDB per costruire una ferrovia di 1.522 km che colleghi Addis Abeba, la capitale dell’Etiopia, a Khartoum, in Sudan, e a Port Sudan, sulla costa del Mar Rosso. Nel 2020 è stato firmato un pre-accordo da 3,4 milioni di dollari per condurre lo studio di fattibilità.L’infrastruttura avrà come percorsi Awash-Kombolcha-Weldiya-Wereta, Gonder-Metema-Galabat-Gadarif-Kassala Haiya e Port Sudan. Fa parte di un progetto parallelo, la creazione di zone di trasformazione per l’esportazione (EPZ) nelle città confinanti con i due Paesi. Mira anche a diversificare le fonti di approvvigionamento per l’Etiopia, uno Stato senza sbocco sul mare ma densamente popolato, con una popolazione di 108 milioni nel 2018.\n\nI ripetuti conflitti armati nella regione del Tigray hanno impedito il flusso di merci attraverso il porto eritreo di Massaua, costringendo l’Etiopia a dirigere i suoi flussi commerciali verso altri porti vicini, in particolare quelli di Gibuti, Kenya e Repubblica del Sudan.\n\nQuesta rete ferroviaria dovrebbe anche consentire ai due Paesi di incrementare la loro infrastruttura ferroviaria e di promuovere il trasporto di passeggeri in treno. Sarà la seconda linea SGR dell’Etiopia, dopo la linea Addis Abeba-Djibouti inaugurata nel 2018. Sarà uno dei primi ritocchi moderni alla rete ferroviaria sudanese, che è obsoleta da oltre 70 anni.",
    "LA VARESE NASCOSTA. Padre Samuele Marzorati, da Biumo all'Etiopia nel nome di Cristo": "Ha condiviso la passione di Cristo, essendo stato ucciso per lapidazione, con due confratelli, da integralisti islamici, il 3 marzo del 1716 a Gondar, in Etiopia. Padre Samuele Marzorati, nato nella castellanza di Biumo Inferiore il 10 settembre del 1670, fu battezzato nella vecchia parrocchiale dei Santi Pietro e Paolo dal parroco don Carlo Tinelli con il nome di Antonio Francesco Maria.\n\nUn destino nei nomi, dal momento che il giovane biumensino scelse di farsi sacerdote nell’Ordine di Francesco d’Assisi e Antonio da Padova. Dichiarato martire, fu proclamato beato, con i confratelli Liberato Weiss e Michele Pio Fasoli, da papa Giovanni Paolo II il 20 novembre del 1988. Iscritto nel Martirologio romano alla data del 3 marzo, è celebrato nella diocesi ambrosiana il 20 novembre. Padre Samuele svolse la sua prima missione al Cairo, dove arrivò nel 1701, e dieci anni dopo fu inviato, con Liberato Weiss e Michele Pio Fasoli, in Etiopia, dove era fallito un precedente tentativo di stabilire una missione.\n\nIl francescani partirono dal Cairo il 3 novembre 1711 e giunsero il 20 luglio 1712 a Gondar, allora capitale dell’Etiopia, dove furono bene accolti dal re Justos, che li protesse dall’ostilità popolare nei confronti degli europei. Quando il sovrano non fu più in grado di fronteggiare l’opposizione, inviò i tre missionari francescani nella provincia del Tigré.\n\nLa malattia del re consentì poi ai suoi avversari di mettere sul trono David, figlio di un altro re. Preso il potere, gli usurpatori fecero scattare la trappola che condusse alla morte i francescani. Richiamati a Gondar, Marzorati, Weiss e Fasoli furono processati, condannati a morte “in odio alla fede” e lapidati in piazza. Al beato Samuele Marzorati è dedicata la Comunità pastorale che oggi riunisce le parrocchie di Biumo Inferiore, Biumo Superiore, Valle Olona e San Fermo.\n\nLa via che porta il suo nome, invece, parte da largo Unicef, davanti alla prima, piccola chiesa francescana della Brunella, e sale al quartiere Bellotti.",
    "Tigré, dove si muore di indifferenza": "di C. Alessandro Maceri –\n\nNonostante al centro dell’attenzione mediatica vi sia la crisi ucraina, quanto sta accadendo nel paese europeo non rappresenta il dramma peggiore dal punto di vista umano. In molti paesi le condizioni di vita sono ancora più gravi, una criticità che da mesi le agenzie delle Nazioni Unite denunciano insieme alla carenza di risorse per farvi fronte.\n\nDue anni di guerra hanno reso il Tigrè un inferno. La guerra per la secessione dall’Etiopia, indetta contro Addis Abeba dal Fronte Popolare per la liberazione del Tigrè (Tplf), ha visto aspri scontri con un alto ma imprecisato numero di vittime. Contro i rivoltosi che si erano accaniti sui militari e sugli obiettivi governativi, il primo ministro dell’Etiopia Abiy Ahmed Ali, che è Premio Nobel per la Pace a seguito della riapertura delle relazioni con l’Eritrea, ha scatenato le forze militari, con la capitale della regione Macallé passata più volte di mano. Il Tplf ha poi compiuto una vigorosa offensiva in territorio etiope, fermata in extremis prima che giungesse ad Addis Abeba.\n\nTuttavia a farne le spese sono sempre i più deboli, e in pochi mesi le riserve si sono esaurite, oggi manca di tutto, e quel poco che c’è ha prezzi improponibili. Anche chi ha i soldi per comprare i pochi beni che servono per sopravvivere non può accedere al proprio conto in banca: le autorità hanno bloccato e confiscato tutto a milioni di persone, e la crisi si è trasformata in povertà estrema, e da questa in miseria e disperazione: la fame sta spingendo molte donne e ragazze a prostituirsi per sopravvivere, ma alcuni report parlano anche di un considerevole aumento dei suicidi. L’invito degli inviati dell’Ue e degli Stati Uniti rivolto al governo etiope di riprendere rapidamente i servizi e revocare le restrizioni sul carburante (essenziale per la distribuzione degli aiuti) è rimasto inascoltato.\n\nFino a qualche mese fa, l’unico denaro circolante era quello trasportato dai contrabbandieri: ne trattenevano dal 30% al 50% e consegnavano il resto al destinatario. Nell’ultimo periodo però anche questo canale è stato chiuso. I trafficanti accusano le autorità del Tigrè di allestire posti di blocco con agenti che confiscano il denaro. “Cercare di portare soldi nel Tigrè è un lavoro frustrante e rischioso”, ha detto un ex trafficante. “Non è consentito dal governo federale. Lo facciamo corrompendo gli ufficiali. Ecco perché prendiamo fino al 50% della rimessa”. “Questo è un affare per noi, ma salva la vita alle persone che muoiono di fame. Non so perché le autorità stanno creando tali restrizioni su di noi mentre milioni muoiono di fame. In precedenza il flusso era regolare una volta raggiunto il confine con il Tigrè. Ma da aprile è diventato un incubo”, ha aggiunto. Un portavoce del governo del Tigrè ha negato questa situazione, ma un recente decreto, firmato da Fetlework Gebregziabher, vicepresidente del governo del Tigrè, definisce illegale trasportare più di 100mila birr (circa 1.900 euro) e impone di segnalare i contanti che entrano nella regione ai posti di frontiera. Chi viola questa norma è accusato di aver commesso un reato e il governo del Tigrè può confiscare il denaro, sulla base della decisione di un comitato presieduto da Fetelework.\n\nSenza soldi per molti è impossibile sopravvivere. Eppure fino a non molto tempo fa non era così. In una recente intervista, Anin (per motivi di privacy è stato utilizzato un nome di fantasia), una ragazza di 27 anni del Tigrè, ha raccontato la propria vita. É una delle poche che ha potuto studiare: ha un master in project management e grazie ad un corso per dottorato di ricerca sperava in un futuro prospero, in una brillante carriera. Guadagnava bene. Ora tutto è cambiato: è costretta a vendere il proprio corpo per sopravvivere alla fame. “Ho visto mio padre morire di malnutrizione. È morto nelle mie mani. Mia madre è tutta ossa”, ha dichiarato. “Le persone muoiono per non avere ricevuto l’aiuto a cui hanno diritto. Dopo aver perso mio padre per fame, dovevo fare qualcosa per salvare la mia vita e quella di mia madre. La fame non ti dà tempo. Ho provato a chiedere l’elemosina. Ma non funziona perché ci sono molti mendicanti. Sono diventata una prostituta”. La cosa più assurda è che Anin non sarebbe povera: ha dei soldi nel proprio conto in banca. Ma non può prelevarli: le banche del Tigrè, tagliate fuori dal sistema federale centrale, hanno bloccato l’accesso ai conti correnti.\n\nCome spesso avviene in questi casi, a pagare il prezzo più caro sono i bambini. Nel Tigrè quasi un bambino su tre sotto i cinque anni è malnutrito. Secondo le stime del Programma Alimentare Mondiale (WFP), il 29% dei bambini soffre di malnutrizione acuta globale (GAM). Un problema che inizia mentre sono ancora nel grembo materno: più della metà delle donne in gravidanza sono malnutrite. In genere tassi di malnutrizione del 15% sono considerati indicativi di una situazione di emergenza. Nel Tigrè la percentuale di bambini sotto i cinque anni in condizioni di malnutrizione è del 65%! E un bambino malnutrito ha una probabilità 12 volte più elevata di morire rispetto ad un coetaneo in buona salute.\n\nRecentemente le Nazioni Unite hanno lanciato un accorato appello chiedendo fondi per un’azione urgente. Il cessate-il-fuoco, arrivato dopo 21 mesi di guerra, non è bastato al Tigrè per riprendersi. La tregua tra le forze del tigrino e le truppe fedeli al primo ministro Abiy Ahmed non è servita a molto. Gli aiuti stentano ad arrivare: come in molte altre regioni dell’Etiopia le catene di approvvigionamento rimangono interrotte e i prezzi di prodotti di base (come il sorgo e il teff) sono “saliti alle stelle” rispetto a quelli dall’inizio del conflitto, nel novembre 2020.\n\nL’alto livello di malnutrizione nel Tigrè “richiede un’azione urgente per rafforzare gli interventi di trattamento del deperimento (nella regione) per prevenire l’eccesso di mortalità dovuto alla malnutrizione”, ha dichiarato in un rapporto del WFP, Claire Nevill, portavoce del WFP in Etiopia. Una situazione destinata a peggiorare a causa della mancanza di fondi visto che l’ONU dovrà far fronte a una stretta finanziaria, in parte dovuta alla guerra in Ucraina. I finanziamenti del WFP per curare la malnutrizione in tutto il nord dell’Etiopia si stanno “esaurendo rapidamente”, ha aggiunto Nevill.\n\nOggi nel Tigrè quasi il 90% della popolazione (5,2 milioni di persone) è in condizioni “insicure dal punto di vista alimentare”. Il 47% di loro (2,4 milioni di persone) è “gravemente insicura dal punto di vista alimentare”. Eppure, nonostante questi numeri, inspiegabilmente mancano dati ufficiali sulla mortalità. Per questo non sarebbe possibile emettere una dichiarazione di “carestia”. “Semplicemente non lo sappiamo”, ha detto Nevill. “Se non aumentiamo la nostra risposta e non portiamo questo cibo nelle mani delle comunità ora che la stagione magra si avvicina, le persone si avvicineranno sicuramente al limite”.\n\nUn appello accorato ma del quale nessun telegiornale ha parlato. Di milioni di persone che vivono nel Tigrè non parla nessuno. Pochi sanno cosa sta avvenendo in questa parte del pianeta. Una valutazione del WFP effettuata nel Tigrai nel giugno scorso parla di un’intera parte della regione, il Tigrè occidentale, inaccessibile anche alle Nazioni unite. E mentre i telegiornali non fanno altro che parlare di Ucraina e mostrano la foto del suo leader sulla copertina di Vouge o su altri giornali, nel Tigrè si continua a morire di indifferenza."
}