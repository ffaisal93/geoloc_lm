{
    "Nigeria, prezzi dei generi alimentari ai massimi storici": "I prezzi degli alimenti in Nigeria sono ai livelli più alti di sempre: lo denuncia il quotidiano Premium times, che ha condotto diverse interviste a commercianti di mercati delle principali città nigeriane e studiato gli ultimi dati dell’Ufficio nazionale di statistica della Nigeria. Il Paese africano sta affrontando la peggiore inflazione alimentare degli ultimi 17 anni: il tasso di inflazione è salito al 20,52% ad agosto, il più alto da settembre 2005, salita dal 19,64% registrato a luglio. L’inflazione alimentare è salita al 23,12% nell’agosto 2022 su base annua, con un aumento del 2,82% rispetto al 20,30% dell’agosto 2021.\n\n“Questo aumento dell’inflazione alimentare è stato causato dall’aumento dei prezzi di pane e cereali, prodotti alimentari come patate, igname e altri tuberi, pesce, carne, olio e grasso” scrive il quotidiano citando i dati ufficiali. In diversi mercati popolari della Nigeria i prezzi dei prodotti alimentari sono aumentati di oltre il 100% negli ultimi cinque anni.\n\nL’aumento è evidente nelle differenze di prezzo osservate su tutti i tipi di cibo. L’indagine mostra come diversi fattori abbiano contribuito all’impennata dei prezzi alimentari e come gli sforzi del governo per aumentare la produzione alimentare interna e mitigare i prezzi abbiano avuto un impatto minimo o nullo sul problema. Un settore che è stato colpito in modo particolarmente duro dalla persistente inflazione è quello avicolo, i cui prodotti come uova e carne di pollo o tacchino sono utilizzati da milioni di persone per il fabbisogno proteico di base. Un chilogrammo di pollo che in precedenza veniva venduto per 800 naira (1,85 dollari) ora viene venduto per 2000 naira (4,62 dollari), mentre una cassa di uova venduta per 700 naira (1,62 dollari) ora costa tra le 1800 e le 2000 naira (4,15-4,62 dollari) e oltre nei mercati.",
    "Petrolio: crolla la produzione della Nigeria": "La produzione di petrolio della Nigeria è letteralmente crollata ai livelli più bassi in 32 anni a causa di anni di carenza di investimenti nel settore ed a causa delle continua manomissione degli oleodotti da parte di criminali intenzionati ad appropriarsi in modo illecito del greggio. Il tracollo della produzione di petrolio della Nigeria, in questo momento al i sotto del milione di barili giornalieri od 1,18 milioni di barili giornalieri contando anche il condensato, rappresenta una ulteriore fonte di tensione per le finanze di quella che si propone come la nazione più popolosa dell’intero continente africano e riduce ulteriormente l’offerta di oro nero sulla piazza globale che già sta causando l’impennata del costo dell’energia complice il conflitto in Ucraina.\n\nRichard Bronze, responsabile ricerca geopolitica presso la società di consulenza Energy Aspects, ha affermato che le esportazioni sono state le più basse almeno dal 1990 poiché i problemi al terminal di esportazione di Forcados hanno peggiorato l'offerta già debole.\n\nI dati OPEC mostrano che, in passato, la produzione reale di petrolio della Nigeria non è mai scesa al di sotto di 1,4 milioni di barili giornalieri nemmeno in occasione degli attacchi terroristi nel delta del Niger.\n\nIl furto di petrolio su scala industriale rappresenta una minaccia \"esistenziale\" per quello che è tipicamente il più grande esportatore di petrolio dell'Africa, ha affermato a luglio un dirigente della Shell, mentre il presidente Muhammadu Buhari ha affermato che il problema sta colpendo le finanze statali “enormemente\".\n\nLa Nigeria è scivolata dietro l'Angola come maggiore esportatore africano, a luglio, secondo i dati OPEC, ed Entrambi i paesi stanno anche affrontando anni di bassi investimenti che hanno influito sulla produzione. La produzione di greggio e condensato più elevata della Nigeria, quest'anno, è stata registrata a gennaio, con un volume di 1,68 milioni di barili al giorno, sebbene il paese abbia la capacità di esportare circa 2 milioni di barili giornalieri con i vertici della controllata statale NNPC LTD che sottolineano la mancanza di 700000 barili giornalieri a causa dei continui furti che, in alcuni casi, hanno indotto le società ad interrompere e operazioni in alcuni siti al fine di evitare le incursioni dei criminali. Alcune aziende hanno affermato che oltre l'80% del petrolio che hanno immesso in determinati oleodotti è stato rubato.\n\nFonte Reuters",
    "Nigeria: allarme autorità, le inondazioni sono fuori controllo - Africa": "(ANSA) - ROMA, 20 SET - La Nigeria sta combattendo contro le peggiori inondazioni dell'ultimo decennio, con oltre 300 morti in 2022, di cui almeno 20 questa settimana, mentre le autorità hanno dichiarato che la situazione è \"fuori dal nostro controllo\".\n\nLe inondazioni in 27 dei 36 Stati della Nigeria e nella capitale hanno colpito mezzo milione di persone provocando 100.000 sfollati e più di 500 feriti, ha dichiarato l'Agenzia nazionale nigeriana per la gestione delle emergenze, riferisce il Guardian online. Le alluvioni hanno anche distrutto migliaia di ettari di terreni agricoli, aggravando i timori di un'interruzione dell'approvvigionamento alimentare nel Paese più popoloso dell'Africa.\n\nIn Nigeria si verificano inondazioni ogni anno, spesso a causa della mancata applicazione delle linee guida ambientali e di infrastrutture inadeguate. Le autorità attribuiscono la responsabilità delle alluvionii di quest'anno allo straripamento dell'acqua dai fiumi locali, a piogge insolite e al rilascio di acqua in eccesso dalla diga di Lagdo, nella vicina regione settentrionale del Camerun.\n\nIeri, L'agenzia nigeriana per la gestione dei disastri ha lanciato l'allerta per una decina di Stati parlando di \"gravi conseguenze\" nelle prossime settimane poiché due dighe del Paese hanno iniziato a straripare. (ANSA).\n\n",
    "Nigeria: aria malsana a Lagos, migliaia di vittime sono minori": "Secondo un rapporto diffuso dalle autorità ambientali dello stato nigeriano di Lagos, lo scorso anno circa 22.500 bambini sono morti a causa dell’inquinamento atmosferico nello Stato sudoccidentale più popoloso della Nigeria, Lagos. I dati sono stati rivelati da Dolapo Fasawe, capo dell’Agenzia statale per la protezione ambientale di Lagos (Lasepa), a margine della cerimonia di apertura del progetto Eko Clean Air. Lo riportano i media locali.\n\nFasawe ha sottolineato gli sforzi delle autorità per garantire aria pulita e un ambiente sostenibile. Lagos, con una popolazione ufficiale di circa 15 milioni di persone, e ufficiosa di 23-26 milioni, è nota come il centro finanziario della Nigeria, ma la sua aria malsana causa morti premature e malattie tra la popolazione.\n\nSecondo lo studio Global burden of disease del 2019, in Nigeria il 78% dei decessi legati all’inquinamento atmosferico è stato registrato tra i bambini di età inferiore ai cinque anni.",
    "La Nigeria è una storia del futuro": "P er arrivare a Lagos Island si attraversa un ingorgo cronico. Tra caldo umido, gomma e lamiere, migliaia di persone in coda nelle auto approfittano per ascoltare musica, telefonare, negoziare acquisti con gli ambulanti, litigare per gli scontri inevitabili in quel mare agitato di metallo. Qualcuno cucina, mangia. Il profumo del cibo si mescola al gasolio. Arrivo all’isola, adagiata dove il mare incontra la laguna, estesa per decine di chilometri, che diede il nome all’insediamento portoghese.\n\nLagos Island è la zona ricca, si stacca dal resto della città come Manhattan a New York. Il quartiere di Ikoyi, in particolare, è la zona più ricca di tutta l’Africa. Ma nonostante qualche pinnacolo di cemento solitario e l’occasionale fuoristrada di lusso, non c’è nulla dello spazio luminoso e dello smalto di New York. Il futuro qui non è annunciato su abbaglianti pannelli luminosi; va decifrato seguendo la gente tra le strade dissestate.\n\nIl futuro a Lagos Island non è annunciato su abbaglianti pannelli luminosi; va decifrato seguendo la gente tra le strade dissestate.\n\nMi metto in cammino. Sotto un cavalcavia passa un canale pieno di rifiuti galleggianti, costeggiato di furgoni e container. Una coppia di sedili d’auto divelti guarda lo spettacolo. Oltre il ponte c’è il Museo Nazionale, e un edificio di architettura organica incompiuto che dovrebbe diventare uno stadio. Sotto la polvere di Broad Street si riconoscono gli edifici storici, palazzi costruiti dagli schiavi liberati che tornarono dal Brasile a fine Ottocento, uffici coloniali britannici. Un City Mall replica sommariamente la facciata di un tempio greco; più avanti quattro cavalli sollevati sulle zampe di pietra celebrano l’ingresso di un teatro chiuso.\n\nTutto è cadente o abbandonato, sembra un sito archeologico i cui reperti non descrivono la gloria del passato, ma il conato verso un futuro. Il suono dei clacson è un allarme rotto. Getti di calore e fumo vorticano nell’aria impregnata di benzina. Mi fermo sotto un ficus gigante, eccezione verde nel labirinto di cemento. Qualcuno si ripara dal caldo tra le radici pendenti. Il Sole batte ma non si vede: in alto c’è una foschia marmorea, una lastra che grava sullo spazio urbano scosso dal tremore di voci e motori.\n\nLagos.\n\nSupero Freedom Park, dove tenevano i prigionieri politici durante una delle tante dittature militari. Ora si fa teatro e musica: stasera suona Dede Mabiaku, già nella band del leggendario Fela Kuti, e si rinnoverà l’incantesimo per cui la musica si accende sul fondo oscuro di rumori, e lo riplasma in struttura ritmica. Tiro avanti, fin dove la densità di gente giunge al parossismo. Ormai i mercati straripano per le strade, ovunque si cammina tra banchetti improvvisati, ciascuno col generatore di elettricità che stantuffa e sfiata, mentre la sera scende e i lampioni pubblici restano spenti. Quando arrivo in vista della grande moschea le strade sono un alveare a molti piani, carichi di merce. I sarti con le cucitrici a pedale lavorano accanto ai banchi di macellai infestati di mosche.\n\nCi si muove a fatica nella corrente di corpi, in cui le auto si aprono la via come navi rompighiaccio. Negli interstizi giocano bambini, mamme allattano, si balla tra casse che vibrano a volumi micidiali, tra gente rannicchiata che dorme. Si tengono sermoni religiosi e interminabili comizi di fronte a schiere di spettatori. È tempo di elezioni, gli slogan sopra i manifesti rivendicano il successo del paese: “You can’t fix what isn’t broken”. “Let the music play on”. Mi siedo sfinito su un marciapiede, con i muscoli in fiamme e i sensi assediati. Quando ritorno verso Ikoyi costeggio la laguna per prendere aria. Sotto un viadotto sta l’argine di cemento, mi affaccio sull’acqua. Lo sguardo si ferma su una schiera di navi petroliere, una barriera tra la città e l’Oceano.\n\nLa Nigeria è un’invenzione coloniale, un perimetro che include centinaia di etnie e lingue diverse, polarizzato tra il Nord islamico e il Sud cristiano. Dopo secoli di dominio europeo e schiavismo, il paese divenne indipendente nel 1960. Tre anni prima l’altro evento decisivo, la scoperta del petrolio. Nel tortuoso inizio della storia del paese, tra colpi di stato militari e brevi esperimenti democratici, s’intravedeva un possibile benessere nel futuro degli allora 35 milioni di Nigeriani. Ma divisioni e violenze culminarono nella Guerra del Biafra (1967-70), quando la regione che includeva gran parte dei giacimenti di petrolio dichiarò l’indipendenza. Ci furono oltre un milione di morti. In seguito il paese attraversò una crescita vertiginosa, ma agli inizi degli anni Ottanta il prezzo del petrolio crollò, distruggendo l’economia. Si susseguirono colpi di stato e governi militari, come un reset ripetuto per provare a far funzionare il paese.\n\nIl sistema chiamato Nigeria sembra l’ombra della società industriale, un condensato delle piaghe del capitalismo: sovrappopolazione, insufficienza di cibo e risorse naturali, inquinamento, dipendenza dai combustibili fossili.\n\nAncora oggi la Nigeria è costruita sul petrolio (95% delle esportazioni e 85% degli introiti del governo), ma la promessa di benessere non si è realizzata. La corruzione politica continua a svuotare le casse dello Stato, mentre mancano servizi e infrastrutture: la sanità e l’istruzione pubblica non funzionano, la luce viene e va, l’acqua corrente è tossica. La spazzatura si accumula ovunque, non si parla d’inceneritori, semplicemente si dà fuoco ai mucchi di rifiuti o li si lascia per terra. L’agricoltura è stata in gran parte abbandonata dalla gente, emigrata in città in cerca di ricchezza, i terreni sono diventati infertili per il disuso e l’inquinamento, quasi tutto il cibo è importato e costa caro. La maggioranza dei Nigeriani lavora in nero. Ormai sono 200 milioni, la metà minorenni. Di questo passo tra trent’anni supereranno la popolazione degli Stati Uniti d’America.\n\nIl sistema chiamato Nigeria sembra l’ombra della società industriale, un condensato delle piaghe del capitalismo: sovrappopolazione, insufficienza di cibo e risorse naturali, inquinamento, dipendenza dai combustibili fossili. Lo scrittore nigeriano Chinua Achebe ha scritto:\n\nIl problema della Nigeria è solo e soltanto la mancanza di leadership. Non c’è niente di sbagliato nel carattere nigeriano. Non c’è niente di sbagliato nel clima, il suolo, l’acqua, l’aria.\n\nUna schietta sfiducia nei diversi organi dello Stato federale è un tratto che accomuna una società altrimenti divisa. Tra i Presidenti si sono distinti uomini corrotti e disinteressati al bene comune (al momento è in carica Muhammadu Buhari, già capo di un governo militare negli anni Ottanta, che stavolta si è limitato a comprare i voti). I capi del governo federale e di quelli locali favoriscono solo la propria cerchia e il proprio gruppo etnico. Le forze dell’ordine concorrono al disordine: ogni volta che fermano un’auto, i poliziotti cercano pretesti per ottenere denaro; nessuno crede che possano appianare banali conflitti come un incidente stradale senza venirne fuori con qualche banconota, o favorire il contendente che parla il loro dialetto.\n\nIn generale i militari sono temutissimi: qualche anno fa l’esasperazione per le milizie SARS, note per abusi e torture, ha portato i giovani di tutta la Nigeria a scendere in piazza, in quella che è diventata una protesta nazionale contro il governo, repressa con le armi e il coprifuoco. Si è ritornati al caos corrente, in cui ciascuno di destreggia come può, mentre nella città spadroneggiano gruppi di giovani armati, gli Area boys, che è bene evitare con cura.\n\nUn giorno decido di andare a Tarkwa Bay per vedere l’Oceano. La spiaggia di Tarkwa Bay sta su un’isola dall’altro lato della laguna, ci si va in gommone. Quando arrivo vedo l’arco di sabbia, che è stata raccolta dal fondo del mare e disposta nell’insenatura. Dietro c’è uno sterrato dove si gioca su un campo di calcio invisibile. Alcuni ragazzini fanno surf sulle onde basse. Mi incammino verso l’altro lato del promontorio, verso Ocean Bay, che dà sul mare aperto. Quando arrivo il cielo s’inizia a spegnere. Sulla sabbia deserta, oltre arbusti e bottiglie di plastica, c’è il relitto spiaggiato di una petroliera. Un’altra nave è incagliata a venti metri da riva, si vedono gli oblò sul ponte sommerso. Il mare alto è punteggiato di luci, decine di navi in attesa di venire a prelevare il carico. Stringono la città in un assedio onirico.\n\nTarkwa Bay, relitto di una petroliera.\n\nQuando torniamo al molo è buio fondo e finiamo tra le mani di un gruppo di scafisti ubriachi. Proclamano che non ci sono più gommoni e che ce ne sono altri in arrivo. Mi mettono il giubbotto salvagente e me lo strappano, mi assicurano che non tornerò. Dopo estenuanti negoziazioni, tempi morti e gommoni che scompaiono nella notte, passo delle banconote a un misterioso passeggero mediatore, e m’imbarcano sull’acqua nera. Il viaggio avviene in un silenzio inquietante, tra varie soste sotto la luce delle torce della polizia navale, che per una volta rassicura: almeno non dovrebbero buttarmi in mare. Un ragazzino beninese, un intrigante che ha fatto da mediatore col barcaiolo e ha certo trattenuto parte dei soldi, si gira e mi fissa spalancando gli occhi come un pazzo. All’arrivo la banchina è chiusa con un cancello, e per passare si paga un altro pizzo. Abbandoniamo di corsa la zona portuale, che di notte è pericolosa.\n\nA Lagos ogni metro è occupato dagli affari umani, la vegetazione è stata rasa al suolo, e nessuno sembra preoccuparsene. Nel quartiere di Surulele visito Femke e Igoni, una coppia di scrittori. Tra le mura della proprietà hanno un piccolo giardino. Igoni dice che curare le piante lo ha allietato nei mesi del lockdown. Ma loro sono un’eccezione: hanno due passaporti, vanno e vengono dall’estero, pubblicano articoli e romanzi diffusi in tutto il mondo. La loro casa è un angolo di quiete verde nel caos urbano. Il lagosiano medio è abituato al rumore e spaesato dal silenzio, legge soprattutto Bibbia o Corano, e si conforta con la fede. Credenza magica e bigottismo sono comuni. Le chiese pentecostali prosperano sulla miseria, promettendo battagliere “formule totali per la vittoria sulle durezze della vita”. Gli eventi con predicatori carismatici abbondano. I negozi possono portare insegne come “Panetteria grazie a Dio”, “Parrucchiere prega di più”, “Ottico loda il signore”. Sui monfo, i minibus decrepiti guidati da giovanissimi pirati della velocità, si vedono persone intente a leggere volumi che promettono miracoli: “Sblocca le tue finanze con la fede”.\n\nLa corruzione politica continua a svuotare le casse dello Stato, mentre mancano servizi e infrastrutture: la sanità e l’istruzione pubblica non funzionano, la luce viene e va, l’acqua corrente è tossica.\n\nTra prospettive trascendenti e sforzi quotidiani per sfangarla, la natura è ridotta a valore d’uso: è legname, olio, frutto, gomma, terra incolta su cui ammucchiare spazzatura, corso d’acqua in cui sversare rifiuti che defluiranno. È materiale, mezzo, merce. Non ha valore come viale alberato, aiuola, specchio d’acqua, terreno sottratto allo sfruttamento, animale libero. Secondo Chinwe, la madre di un ragazzo con cui faccio amicizia, è stato il colonialismo a sradicare la tradizionale vicinanza alla natura delle popolazioni nigeriane, introducendo forzatamente un sistema di vita occidentale, con le sue promesse di sviluppo industriale. “La nostra fiducia e dipendenza è stata rivolta a ciò che era importato dall’Occidente. Abbiamo perduto il nostro posto nell’ambiente naturale, la sua valorizzazione, e perciò anche il desiderio di conservarlo. Siamo diventati caricature di qualcosa che in fondo non capivamo”.\n\nNel rompicapo di Lagos sembra impensabile che a poche decine di chilometri verso Oriente, a Epe, ricompaia l’intreccio tropicale di mangrovie e canali che un tempo ricopriva la laguna, mentre verso Occidente la spiaggia punteggiata di palme continua ininterrotta fino a Badagry, dove ancora centocinquant’anni fa le navi al largo aspettavano un’altra merce da prelevare: gli schiavi. Ci vado per visitare il museo sullo schiavismo e prendere un po’ d’aria pulita. Sulla spiaggia battuta dal vento c’è un monumento, la Porta del Ritorno. Vuole ispirare il viaggio degli Afroamericani che vengono a visitare la terra d’origine: una rampa coperta che sale verso l’oceano, come facevano le passerelle delle navi schiaviste, poi si piega e torna indietro. Dovevano inaugurarlo nel 2018, ma il monumento è un gigante interrotto, un gesto incompiuto che arrugginisce mentre la gente di un paese vicino si ritrova sotto le impalcature, al riparo dal calore e dal sole accecante.\n\nDi nuovo a Lagos, percorro a piedi il ponte per Victoria Island. Un barcaiolo avanza sotto un gigantesco cartellone luminoso, su cui l’immagine di una bibita sfuma in quella del candidato Presidente, che sorride al suo futuro suddito e lo invita a pensare positivo: “A great leader inspires others to dream more, learn more & be more”. Intorno volteggiano dei falchi. Inizia qui una zona di appartamenti di lusso, dove ho un appuntamento. La notte prima in un locale accanto all’hotel mi sono ritrovato in una serata open mike, con tanto di stand up comedians, cantanti e fashion blogger, che hanno fatto notte a discutere della guerra in Ucraina; una di loro mi ha invitato nel negozio in cui lavora per il lancio di non so che nuova collezione. Come sempre a Lagos questi locali di lusso sono invisibili oltre un alto muro sorvegliato dalle guardie. Mi fanno passare. L’interno è fresco e profumato, pieno di modelli altissimi con abiti dai prezzi spaventosi. Mi faccio un giro e chiamo un taxi.\n\nMonumento a Badagry.\n\nLa seconda tappa è la galleria d’arte di Nike Okundaye, un’artista divenuta celebre dopo il successo all’estero. All’ingresso della galleria c’è un giardino pieno di sculture fatte di materiali riciclati: un leone di cucchiai di ferro ripiegati, pezzi d’auto e pentole; uno scimpanzé di strisce di pneumatici. Dentro c’è proprio lei, Nike, una signora anziana, piccola e magra, che spicca come un’opera d’arte col suo enorme copricapo indaco e la lunga veste gialla e blu. Mi conferma che l’uso di rifiuti è al centro di vari progetti artistici che sta curando. Mi mostra un busto fatto di bottiglie e cavi, mollette, giocattoli, e altre parti di plastica, che ha la forma di una donna incinta: “è la natura che riempiamo di rifiuti, e che partorisce”. Subito dopo si lamenta: “ma questo non riesco a venderlo!” Arriva un altro artista, un sudafricano che sta esponendo in altra galleria, accompagnato dalla sua agente. Nike c’invita a accomodarci su un divano, ci offre vino francese e palle di Mozart; iniziano i selfie.\n\nAppena esco inizio a camminare, deciso a farmi a piedi i dieci chilometri che mi separano da Lagos Island. Appena svoltato l’angolo comincia una serie intermittente di palazzi: complessi nuovi ancora sfitti (“Padroni di casa”, c’è scritto in italiano su uno di questi) si alternano a cantieri abbandonati e baracche. Il terreno si fa erboso e sabbioso. Un’asina allatta il suo piccolo nel mezzo di una spianata piena di frammenti di plastica e cartacce. Lungo le strade si alzano mura di mattoni, su cui in molti hanno scritto degli annunci firmati con il numero di telefono: “I give any type of jobs”, “electrician”. Mi avvicino a una zona di baracche basse di lamiera allineate in varie file e circondate da alti mucchi d’immondizia. Un gruppo di uomini gioca a biliardo al margine dello slum. Appena faccio per passare uno mi viene incontro urlando, mi dice che non posso passare, poi chiede soldi. Alzo le braccia e torno indietro. Sull’altro lato del muro passo senza proteste. C’è un’area recintata da cancelli con la sorveglianza, un quartiere con centri fitness e hotel, dove a un certo punto trovo un portone enorme: è il palazzo dell’Oba di Lagos, residenza del tradizionale capo che oggi è anche un luogo per eventi esclusivi. Le stradine intorno sono ripulite. Poco dopo si torna al buio, tra abusi edilizi e caotici mercati.\n\nTra prospettive trascendenti e sforzi quotidiani per sfangarla, la natura è ridotta a valore d’uso: è legname, olio, frutto, gomma, terra incolta su cui ammucchiare spazzatura, corso d’acqua in cui sversare rifiuti che defluiranno.\n\nLo spazio di Lagos è così: un reticolo di luoghi isolati tra loro, che le linee collegano solo in teoria, soggetti a diverse leggi e regimi d’illuminazione. Il tutto sembrerebbe una miscela esplosiva, ma la gente sembra essersi adattata alle proprie nicchie segmentate e al proibitivo azzardo di attraversare la città. Del resto l’homo sapiens si è adattato alla taiga e al deserto, ha attraversato oceani in zattera: qui s’impara a navigare nell’ingorgo eterno, tra buche, minacce e controversie, nella bolla di caldo torrido che ospita venti, forse venticinque milioni di persone. In fondo è solo un grado estremo di una situazione familiare a tanti Italiani.\n\nI Lagosiani sono gente schietta e orgogliosa, carichi di energia ed iniziativa: ciascuno s’ingegna a vivere tra i continui ostacoli senza poter contare sullo Stato, si procura il lavoro e l’energia (abbondano i pannelli solari) con la creatività che alimenta pure tanta arte e musica. “Ogni famiglia è uno stato a sé”. Seun, un dottorando in storia, mi dice che ha affittato una casa a Cotonou in Benin, a diverse ore di auto da Lagos, perché là c’è la corrente elettrica e può studiare senta interruzioni. Così fa continuamente su e giù in auto, combattendo nel traffico, tra continui e inevitabili incidenti. Molti si lamentano di disagi e malfunzionamenti, qualcuno accetta l’illegalità come sistema: “Se non sei un ladro non vai da nessuna parte”, dice un passante. Per giorni osservo la gente seduta dove capita a mangiare: non manca quasi mai la carne, e una bottiglia d’acqua che si getta via, poi si riparte per i propri affari. Stato di natura senza natura.\n\nMakoko è una comunità su palafitte che sorge di fronte a uno dei ponti urbani più lunghi di Lagos. Dalle case sulla laguna si può vedere Victoria Island, con la sua parte nuova, Banana Island, compound di ricchi a accesso riservato. Appena arrivo si presenta la rabbia sociale: due ragazzi mi corrono incontro gridando mentre transito sul ponteggio. Sono con Keko, o meglio Olufela Omokeko, un giovane artista locale che qui è rispettato. Keko si mette a discutere con la sua voce acuta, finché i due si tranquillizzano. Uno dei due mi passa avanti e mi saluta con il pugno: “God bless you”. Entriamo nel labirinto di terra battuta, tra gente che porta secchi d’acqua e bidoni di frittelle sulla testa, cucina su falò improvvisati o gioca a carte. Da ogni angolo spuntano bambini curiosi e saltellanti. L’acqua è grigioverde, grumi di rifiuti galleggiano sulla superficie stagnante, che è latrina e strada, risorsa a cui attingere e discarica. Le palafitte s’innalzano da travi conficcate in mucchi di stracci bagnati, sacchi e altri rifiuti. Alcune sono coperte da teloni laceri e sporchi. In ogni angolo stanno accatastati pezzi di legno e ceste, in un ordine che fatico a distinguere. Passiamo accanto a un edificio di mattoni colorati, con un balcone di pietra dipinta di marrone e blu pastello: è la casa del capo villaggio.\n\nMakoko.\n\nDopo una trattativa per il prezzo della canoa, di fronte a una platea di curiosi che osservano il bianco intruso, iniziamo a navigare tra i canali. Nel traffico intenso, i piloti navigano con grande abilità spingendo lunghe aste di legno contro il fondo. Sulle baracche passano dei tronchi con i fili della rete elettrica, che a un certo punto s’interrompono. La luce non arriva oltre, ma la comunità solidale condivide generatori e sistemi improvvisati per portarla fino al fronte della laguna. Ci allontaniamo per venti metri oltre le costruzioni, verso il ponte con le auto che sfrecciano. Alcuni pescatori gettano le reti nella laguna salmastra. Mi volto verso i profili obliqui delle palafitte: il luogo visto da lontano è surreale, sembra un villaggio fantasma, i cui edifici si reggono sbilenchi e incappucciati in attesa che una pioggia o una violenta mareggiata li spazzi via. Invece Makoko dura da un secolo, ha scuole proprie, infermerie, una sua economia del baratto, e oltre ottantamila abitanti, tutti di un gruppo etnico di pescatori, gli Ogoni, che parlano una lingua diversa da quella della maggioranza Yoruba di Lagos.\n\nGiungiamo al limite di un altro insediamento, dove si accumulano tronchi fatti scendere dal fiume. Il mio piano è visitarlo per informarmi sul percorso fatto da quel legno sradicato. Ma qui neanche Keko può farci passare. C’è gente diversa, che non vuole intrusi, tantomeno curiosi e perlopiù bianchi.\n\nSbarchiamo su una spianata fangosa color tabacco, che si apre nella selva di capanne. Dei ragazzi giocano a calcio in un campo tagliato in due da un’enorme pozza d’acqua stagnante. Intorno stanno sparse palme e acacie. Dall’argine della laguna si vede il complesso dell’università di Lagos, a poche centinaia di metri. Il palazzo del rettore è una villa racchiusa nella vegetazione. Fiaccato da improvviso mal di pancia, seguo Keko in un capannone. È il centro d’arte, dove stanno esposte, nella semioscurità, le opere prodotte al termine di un laboratorio per “ri-immaginare la comunità”. I partecipanti hanno collaborato con degli artisti in visita, con lo scopo di rappresentare la comunità “com’è e come desiderano che fosse”, in poesie, performance, fotografie e dipinti. Il risultato rimasto in esposizione è sorprendente: arte concettuale, in cui i particolari della vita quotidiana appaiono ricombinati.\n\nI Lagosiani sono gente schietta e orgogliosa, carichi di energia ed iniziativa: ciascuno s’ingegna a vivere tra i continui ostacoli senza poter contare sullo Stato.\n\nUn’artista dipinge scorci di Makoko in cui gli umani hanno il volto coperto da taniche di benzina, come maschere tribali. Un altro si concentra sulla “profondità con cui i bambini interagiscono con la natura”, girando per i canali d’acqua nera e giocando nel fango. Non c’è un meraviglioso altrove, ma un doppio fantastico di Makoko, fatto di oggetti comuni riscattati dalla propria oscurità. Piuttosto che guardare lontano, gli artisti hanno costruito le proprie opere lavorando con i materiali disponibili, esercitandosi a guardarli diversamente.\n\nKeko mi parla di un nuovo bando di finanziamento inglese a cui vuole partecipare. L’arte è il suo modo per rompere l’isolamento della comunità, e stimolare la capacità d’immaginare un’alternativa. Durante l’epidemia di coronavirus, ha esposto peperoni e pomodori appesi a pareti o in reti sospese, lasciandoli ammuffire e decomporre. Voleva mostrare quel che avviene alle risorse naturali a causa dell’imprudenza umana, che in Nigeria si prolungava per lo scarso uso di mascherine. I frutti apparivano privati della loro funzione d’uso e esposti al passare del tempo per produrre la coscienza di un evento globale e la necessità di una reazione collettiva. In una sua performance, Keko si è avvolto in un mantello di bottiglie di plastica, reinterpretando così le popolari maschere dell’Egungun, un antenato che torna a proteggere dal male. In questo caso il male è la minaccia prodotta dall’uomo con i suoi rifiuti. Così l’alleanza di arte e “eco-spiritualità” riesce nella magia di evocare una parola che fin qui non ho mai sentito, quasi fosse un tabù: ambiente.\n\nCalabar è stato il primo insediamento coloniale britannico, sull’ansa del fiume Cross che ancora oggi qui rallenta avvicinandosi al suo delta. Sono venuto da queste parti per osservare una delle ultime foreste intatte della Nigeria. Nel 1897 i due terzi del paese erano coperti dalla foresta, oggi meno del quattro percento. Gran parte della deforestazione è iniziata negli anni Ottanta. Ci sono molti parchi nazionali, ma gestiti male e esposti al bracconaggio. La foresta del Cross River National Park, però, è molto estesa e sconfina nel Camerun: in questo angolo remoto c’è ancora tanta vita. Il tappeto verde che circonda la città si può vedere dall’alta collina, dove stanno la casa-museo del vecchio governatore e una cattedrale neogotica. Il fiume è un nastro d’oro biancoverde, che sembra immobile. Scendo fino alla riva: di fronte a un nuovo parco pubblico con ristorante e sala di biliardo, affonda un veliero con la chiglia scarlatta. Ma il colore dominante in questa zona è il nero del petrolio.\n\nVillaggio nei pressi di Epe.\n\nMi viene a prendere Bassey, un giovane di etnia Efik che mi farà da guida. È un ragazzo calmo, imbranato in un ruolo che non ha voluto, come mi racconterà nei giorni successivi. Voleva fare il medico. Ha tentato tre volte l’esame per entrare all’università, ma bisognava pagare una tangente, e la famiglia non aveva il denaro. Così si è buttato sul turismo, che però è scarso. La voce mite di Bassey svolge una critica severa del sistema politico nigeriano. Mi racconta che la società qui è ancora costruita sulle antiche gerarchie tra i clan. Le elezioni non sono che compravendite di voti. Il governatore uscente non ha fatto nulla, il governo federale non è meglio. Due anni fa ha partecipato alle manifestazioni contro la polizia. Dopo la repressione e le minacce ha smesso di parlare di politica sui social. Ma come Bassey, molti giovani nigeriani sono stufi della corruzione e della repressione, e vorrebbero che alcune cose cambiassero radicalmente. Tra queste c’è la dipendenza dal petrolio.\n\nIl petrolio è estratto soprattutto nel Delta del Niger. Il prezioso prodotto è venduto dalle compagnie a forte partecipazione statale, tra cui l’italiana Agip, ed è qui che i governi europei oggi guardano in cerca di un approvvigionamento alternativo a quello russo. Ma alla fonte della ricchezza nigeriana la povertà della popolazione si fa sentire come un’atroce beffa. Negli anni Settanta Ken Saro-Wiwa, che sfidò la connivenza della Shell con funzionari corrotti, fu imprigionato e impiccato. Vent’anni fa sono iniziati episodi di guerriglia. Sono frequenti i rapimenti di funzionari delle compagnie petrolifere come Shell e Agip, che vivono isolati in compound con campi da golf e piscine, protetti da piccoli eserciti di guardie. La regione del Delta è ancora oggi proibitiva per un bianco senza scorta. Intere zone sono ancora sotto il controllo di milizie locali, che a suo tempo il governo ha armato per farsele alleate in conflitti locali, e le forze armate spesso dividono i ricavi sul petrolio rubato.\n\nLe acque del Niger e le aree limacciose del Delta sono a tratti così inquinate da rendere impossibile la coltivazione, il che spinge ancora più gente a rubare il petrolio. Le mangrovie sono morte, gli animali sono scappati.\n\nLa povertà spinge la gente a rubare dalle tubature, per poi raffinare artigianalmente una specie di gasolio (il bunker oil) e venderlo, al dettaglio o alle stesse compagnie petrolifere, che così risparmiano sulla raffinazione e rivendono un prodotto scadente. È un furto del fuoco rischiosissimo ma molto redditizio, che è ormai una delle maggiori attività economiche della regione per chi è tagliato fuori dalla filiera dell’estrazione. Tutto questo ha conseguenze ambientali spaventose. Enormi torce d’idrocarburi, rilasciati nell’atmosfera quando si estrae l’olio, bruciano per ore, e un’impalpabile pioggia di fuliggine copre tutto. Gli sversamenti accidentali o dolosi hanno disperso milioni di tonnellate di petrolio. Le acque del Niger e le aree limacciose del Delta sono a tratti così inquinate da rendere impossibile la coltivazione, il che spinge ancora più gente a rubare il petrolio. Le mangrovie sono morte, gli animali sono scappati. Fiumi neri traslucidi ormai scorrono tra quelli d’acqua, come vasi sanguigni necrotizzati.\n\nIl Cross River è presentato spesso come uno stato eccezionale per la pulizia delle strade, ed è luogo di popolari resort nella foresta e sui monti nebbiosi. Ma anche qui si estrae petrolio, e lo si ruba. Bassey mi racconta che qualche settimana fa c’è stato un incidente tipico proprio qui, alla periferia di Calabar. Di notte hanno aperto i rubinetti di una tubatura. Gesticola come scagliando un sasso verso un palazzo lontano: “se apri il getto arriva… fin là!” Lo spruzzo violentissimo è durato ore, finché la compagnia non mandato qualcuno a fermarlo. Nel frattempo i ladri erano scappati fino alle proprie case con le taniche piene. Il mattino dopo una signora è uscita all’alba con una lanterna per andare a messa, e una scintilla ha acceso il fuoco. Le scie di fuoco hanno seguito le tracce dei ladri, incendiando le case. Ci sono stati circa venti morti, secondo stime ufficiali a suo parere troppo prudenti. Per Bassey è chiaro che da questa situazione non si esce difendendo le tubature, ma smettendo di dipendere da un’unica risorsa. Oltretutto, concordiamo, sarebbe un modo per sviluppare il turismo che ancora stenta proprio per effetto dell’insicurezza e della distruzione dell’ambiente.\n\nCross State National Park.\n\nDopo ore di viaggio sotto la pioggia violenta, su una strada scrostata e priva d’illuminazione, arriviamo al campo del Cross River State Park. Non c’è nessun visitatore. Insisto con il ranger che voglio inoltrarmi nella foresta, e non limitarmi a una passeggiata nei dintorni: un fatto che per lui è un’inutile seccatura, segno che il turista nigeriano medio si contenta di vedere qualche albero senza impantanarsi nel fitto della vegetazione. Animali, d’altra parte, non ce ne sono. Il ranger mette subito le mani avanti: sono scappati quasi tutti in Camerun. Qui vengono cacciati, e il personale del parco, scarso e sottopagato, non riesce a proteggerli. Già deve darsi da fare con i boscaioli che sconfinano per abbattere alberi secolari.\n\nNel verde brillante della foresta vedo in effetti un paio di tronchi mozzati e caduti. Ma le piante sono fitte e robuste, e mentre scivolo tra funghi, fiori e termitai a forma di campana dimentico il contesto deprimente. Osservo la diversità di foglie e semi, e chiedo spiegazioni. Il ranger risponde: “si mangia”, “non si mangia”, o al massimo “fa bene al mal di pancia”. Sa qualche cosa sul valore d’uso delle piante, ma non collega il suo dovere di protezione al valore estetico, scientifico, religioso dei viventi. Del resto sa bene che mammiferi e uccelli, qui, sono soprattutto cacciagione. Ne sono rimasti pochissimi. Sentiamo il verso inconfondibile di una coppia di buceri, che prendono il volo con quel flap flap robusto che riproduce in miniatura il battito d’ali di uno pterodattilo preistorico. Passa qualche cercopiteco: vediamo solo i rami che oscillano. Ma qui c’erano, o ci sono, drilli e scimpanzé, bufali e antilopi, elefanti, perfino una variante unica di gorilla, ritenuti estinti, che sono stati riscoperti negli anni Ottanta. Camminiamo per ore verso il Camerun, ma non vediamo che una traccia d’elefante, e infine dobbiamo fermarci di fronte a un fiume color tè.\n\nBastano poche ore nella foresta per suscitare una transizione cognitiva. Nella città mi oriento con le mie categorie, case e strade, negozi e bagni, che qui non valgono. I sensi urbani sono offuscati, assuefatti ai segni che indicano la disponibilità di cibo, comodo riparo, incontri, ricreazione, icone che spiccano sul fondo insignificante di suoni e odori. Invece qui i miei sensi sono tesi e attenti, ma stanno muti, incapaci di analizzare il cosmo di colori, suoni, odori e sensazioni tattili – punture di formiche, carezze di foglie e cortecce, pruriti – mentre il cuore pulsa più veloce e l’intera pelle si apre a nuovi esperimenti chimici. Il ranger con la sua tassonomia trae qualcosa da quel caos, ma è ancora poco. Capire la foresta implica risalire a un tempo più lungo di quello della storia di una civiltà, inferire la presenza di esseri nascosti e sfuggenti, connettere processi terrestri e acquei, sotterranei e sospesi tra i rami, leggere segni non scritti, comprendere un codice dei sensi che dischiude l’infinita rete di simbiosi tra i viventi. Ogni volta resto attonito e incapace, ma torno fuori col bisogno di un sapere che mi attirerà a tornare.\n\nLa guerra del petrolio innesca un meccanismo: meno visitatori, meno denaro in arrivo nei parchi, meno fondi per la conservazione; quindi ancora meno turisti, più dipendenza dal petrolio.\n\nLa sera scrivo un messaggio a Femke per consultarla sulla storia degli animali scappati. Lei sostiene maliziosamente che potrebbero essere diventati bush meat, selvaggina. Mi chiedo se il ranger fosse sincero, come sembrava. Il suo lamento è comunque giustificato, e permette di capire l’intreccio fatale che impedisce la protezione dell’ambiente nigeriano. Il salario dei ranger è molto basso e irregolare, come quello di tutti i dipendenti pubblici, che perciò sono più esposti alla corruzione. D’altra parte la gente locale è affamata, pronta a pagare per cacciare o far legna. Gli spiego come funziona in altri paesi africani: i parchi sono tenuti bene e i turisti vengono a migliaia, disposti a spendere moltissimo per vedere gli animali. Questo denaro, a sua volta, alimenta la ricerca e la formazione dei ranger. Perché in Nigeria non si può fare lo stesso? Perché il turista occidentale, che è il più sensibile alle attrattive faunistiche e naturalistiche in genere, non verrà mai in un paese insicuro per visitare foreste saccheggiate. Così la guerra del petrolio innesca un meccanismo: meno visitatori, meno denaro in arrivo nei parchi, meno fondi per la conservazione; quindi ancora meno turisti, più dipendenza dal petrolio, e i molti disperati che decidono di sfidare il fuoco. Senza diverse scelte politiche la foresta si spopola e muore, la regione resta isolata con la sua gente, su una terra avvelenata e sterile. Eppure proprio la solidarietà con la foresta che resiste e può ricrescere sarebbe una fonte di sostegno per la comunità, e potrebbe riportare alla luce legami latenti con gli esseri viventi che la popolano.\n\nL’ultima tappa del mio viaggio è Oshogbo, località storica dove si trova uno degli ultimi boschi sacri degli Yoruba. È consacrato a Oshun, la dèa dell’acqua e della fertilità, bella e vanitosa, creatrice di vita, capace di provare dispetto e punire gli umani che non la rispettano. Ho scoperto Oshun e le altre orisha nigeriane mentre ero in Brasile a fare ricerche sui culti afroamericani. Ho visto i porti da cui salpavano gli schiavi che hanno portato con sé quegli dei. Adesso arrivo all’origine di quel cammino per ritrovare un santuario nell’entroterra africano, un boschetto dov’è proibito cacciare, pescare e tagliare alberi, un luogo dove vale un principio spirituale di una convivenza. La leggenda locale narra di due cacciatori che tagliarono un tronco per fare il fuoco e udirono una voce irritata. Era Oshun, che protestò perché avevano distrutto uno dei suoi vasi. La realtà animista è così, gli spiriti sono ovunque e invisibili. Così Oshun per la prima volta si manifestò ai mortali e pretese per riparazione che ogni anno una vergine portasse offerte. Ancora oggi una cerimonia con offerte e preghiere per Osun ha luogo qui ad agosto. Oshun è scolpita sul metallo all’ingresso del parco, in forma di sirena. È la prima di una serie di porte e sculture che compaiono qua e là nella vegetazione. Ma queste opere che adornano il bosco sono il segno di una storia più recente.\n\nOshogbo.\n\nLe opere scolpite pochi decenni fa, quando il sito è stato riscattato da uno stato di incuria. Il tempio era invaso dalle termiti e semidistrutto, il bosco minacciato da chi voleva sfruttarlo per interessi commerciali. Nel 1961 arrivo qui un’artista austriaca, Susanne Wenger, che viveva in Nigeria da alcuni anni, e s’era innamorata della cultura e dell’artigianato locali. Lasciò il marito e si risposò. Venne ordinata sacerdotessa, assunse il nome di Adunni Olorisha. Fondò una cooperativa di artisti, con cui iniziò a lavorare nel bosco. Dopo di lei altri hanno continuato a lavorare la pietra in forme organiche. Il risultato è surreale: tra i giganteschi alberi di kapok, obeche e fraké, ci s’imbatte in sculture di pietra sinuose e slanciate, che sanno di arcaismo e insieme d’avanguardia. Porte-animali e serrature dischiudono un Paese delle Meraviglie. Il dio del cielo Obatala svetta estatico su un intreccio di corpi, immagine di una spiritualità saldamente radicata nella terra. Lo si ritrova in una radura, che spicca per oltre dieci metri in un gesto di celebrazione della sacralità del luogo. Iya moopo, dea dell’artigianato e della cura dei figli, ha un corpo gigantesco da cui spuntano altri animali, e protende le sei braccia a benedire e ammonire. Arte e natura s’incontrano e celebrano un’unione duratura.\n\nQuesto intervento degli artisti non è solo decorativo, ma rivelatorio. La natura “vergine” e “incontaminata” che tanto si decanta non è che un’astrazione, perché quelle sono parole degli umani che la abitano, e solo grazie ad essa percepiscono, vogliono e pensano. Per riscattarsi dal sopruso umano è vano fantasticare una natura pura, si deve invece agire, ripristinando con un patto la simbiosi. L’ecologia parla di un oikos, una casa, e prova a riportare alla coscienza le voci rimosse degli altri esseri che ci vivono. L’arte che qui ha animato alcuni angoli della foresta, plasmando forme organiche che rispondono con gesti umani a quelle circostanti, è simbolo di tale riconciliazione.\n\nLa potenza di questo gesto s’irradia nel mondo: arrivano persone dalla diaspora africana, in cerca delle proprie radici, e altre come me intenzionate a riconoscere radici universali in questo luogo-simbolo. L’idea di Wenger ha dato luogo al movimento della New Sacred Art, i cui artisti hanno decorato pure il National Black Theater di Harlem, nella lontana New York. L’UNESCO ha dichiarato il sito Patrimonio dell’Umanità. Ma quel che Wenger e gli altri artisti hanno mostrato qui è che la sacralità della natura va declinata al futuro oltre che al passato. Le statue sembrano reliquie di una civiltà aliena che ha concluso la sua vicenda, lasciando immagini d’esseri ibridi che spuntano nella vegetazione. L’esperienza del bosco rimanda a un tempo che ci precede e ci oltrepassa, a un linguaggio che ignoriamo.\n\nPer riscattarsi dal sopruso umano è vano fantasticare una natura pura, si deve invece agire, ripristinando con un patto la simbiosi.\n\nArrivo alle rive del fiume sacro. Ecco il tempio, retto da pilastri teriomorfi e maculato di pitture. Più avanti la statua di Oshun, schematica nel suo abbraccio, con i piedi coperti dal burro arrossato delle offerte. Una sacerdotessa sta immobile sull’argine. Dopo un po’ si abbassa e raccoglie il liquido denso. Passa una scimmia che si arrampica su un ramo. C’è una pace indicibile, un senso di armonia perfetta. La luce pare tintinnare celebrando l’intesa tra i sensi. Intanto arriva una giovane donna in stampelle, con la testa coperta da un velo. Ha una gamba contorta, ma riesce a saltellare fino al fiume, dove si china per le sue abluzioni. La sua speranza è guarire. Più dei suoi gesti, lenti e dignitosi, mi colpisce il colore del fiume: un giallo paglierino cremoso, che scorre morbido nella luce forte che batte tra gli alberi, dorato e scintillante.\n\nUna bellezza sovrannaturale, o meglio, credo, una meraviglia prodotta dalle forze naturali. Chiedo a Ojo, un giovane artista locale, come mai l’acqua sia così colorata: il fango che si scioglie? “No. Da alcuni anni hanno iniziato a scavare a monte, delle miniere. Buttano i metalli nel fiume, che così ha cambiato colore. Adesso è velenoso. Di fatto, il bosco è stato violato! Ma per la gente l’acqua è sempre sacra, ci s’immerge, la beve”.\n\nScrivo a Femke, che ha scritto un reportage sul bosco, e subito mi manda delle foto: il fiume è verde. Ecco l’umano sabotaggio, che non si vede, per chi non sa distinguerlo dall’equilibrio che lo precede. Il senso del colore è occulto, la sua attrattiva può ingannare, e lo stesso vale per ogni fenomeno naturale che si offre all’imperizia dei nostri sensi. Mi pare di sentire streghe mormorare il loro enigma beffardo: fair is foul, foul is fair. L’occhio continua ad ammirare voluttuoso le onde morbide del fiume, ignaro e ancora incantato dall’epifania del bosco, ma è magia nera quella che illumina le foto. Come distinguere l’inganno dalla verità che qui si svela?\n\nNon basteranno altri miti, né un sapere che c’insegni a vedere meglio quel futuro comune di cui la Nigeria traccia il profilo. Si viene via di qui con un sano sgomento, ed è impossibile credere più che la città in cui si ritorna sia un rifugio sicuro.\n\nTutte le foto sono di Paolo Pecere.",
    "In Nigeria è boom di bird-strike": "Il 2022 è stato un anno nero per i vettori aerei della Nigeria, alle prese con un numero record di bird-strike (impatto aerei-volatili). Secondo i dati della Federal Airports Authority of Nigeria (Faan), le compagnie nazionali hanno subito 96 incidenti nei primi sei mesi del 2022: di cui ben 54 registrati nel primo semestre (da gennaio a giugno) nel solo aeroporto di Lagos. L'autorità ha puntato il dito contro i piloti, rei di aver violato le istruzioni Atc (Air Traffic Control Clearance).\n\n\"Alcuni dei piloti hanno affrettato le procedure di partenza e hanno violato le istruzioni dei controllori del traffico aereo nel processo. Faan ha adottato di recente misure di respingimento dei volatili. L'implementazione di questa tecnologia ha portato ad una riduzione degli incidenti\", ha affermato che Adetunji Adetutu, rappresentante di Faan per l'unità di controllo volatili presso l'aeroporto \"Murtala Muhammed\" di Lagos.\n\n\"L'ultima parola -aggiunge Adetutu- su ciò che accade all'aereo spetta ai comandanti. Fino a quando l'Atv non darà l'autorizzazione alla partenza o all'atterraggio, è necessario che i piloti ascoltino i loro consigli. Gli operatori aerei dovrebbero cambiare cultura su come svolgiamo i nostri compiti. È l'idoneità dell'ambiente che porta gli uccelli nell'area aeroportuale, che offre acqua, riparo e cibo. Perciò la pista dovrebbe essere libera da attività al decollo ed all'atterraggio\".\n\nPer questo motivo la Nigeria sta puntando molto sulla tecnologia di allontanamento dei volatili dalle strutture aeroportuali, con Faan che sta esortando a continuare l'approvvigionamento di attrezzature per contrastare i birk-strike. Dispositivi avanzati sono implementati negli scali di Port Harcourt, Omagwa, Aminu Kano, Kano, Nnamdi Azikiwe e Port Harcourt.",
    "Nigeria. Il primo produttore di petrolio africano ha perso la sua posizione a favore dell’Angola": "di Alberto Galvi –\n\nL’Angola ha superato la Nigeria come primo produttore di petrolio africano. La Nigeria potrebbe presto diventare terza dopo la Libia, la quale ha prodotto 1,08 milioni di barili di greggio al giorno ad agosto.\n\nSecondo la Commissione nigeriana per la regolamentazione del petrolio, la produzione di petrolio del paese nel mese di agosto è scesa a 972mila barili al giorno, in calo rispetto ai circa 1,1 milioni di barili al giorno di luglio. Ciò ha permesso all’Angola di superare la Nigeria nella produzione mensile di petrolio per la terza volta quest’anno. Maggio e giugno erano gli altri due mesi in cui l’Angola aveva superato la Nigeria.\n\nLa produzione di petrolio della Nigeria è diminuita costantemente dal 2020, e le autorità incolpano l’aumento dei furti di petrolio greggio e dei sabotaggi nei siti di produzione. La perdita di produzione si traduce in miliardi di dollari di mancato guadagno. Questo mese le autorità di sicurezza hanno recuperato 22 milioni di litri di diesel e quasi 36 milioni di litri di petrolio rubati.\n\nAlcune delle principali compagnie petrolifere nigeriane hanno avvertito che il furto di petrolio rappresenta una minaccia per l’industria petrolifera nigeriana, ed è è uno dei motivi per cui la Nigeria non può raggiungere la quota OPEC (Organizzazione dei Paesi Esportatori di Petrolio) di 1,8 milioni di barili al giorno. Le autorità nigeriane affermano di aver migliorato la sorveglianza delle risorse petrolifere.",
    "NIGERIA: CONDANNATO A MORTE PER LO STUPRO E OMICIDIO DI UNA RAGAZZA": "26 Settembre 2022 :\n\nL'Alta Corte dello stato nigeriano di Akwa Ibom, riunitasi a Uyo, il 4 agosto 2022 ha condannato a morte Uduak-Abasi Akpan per l'omicidio di Iniubong Umoren, una ragazza in cerca di lavoro.\n\nIl giudice del processo, Bassey Nkanang, ha inoltre condannato Akpan all'ergastolo per lo stupro della giovane.\n\nNello stesso caso, il giudice ha assolto il secondo e il terzo imputato, Frank Akoan e sua figlia, Anwan-Bassey Akpan.\n\nIniubong Umoren, laureata in Filosofia presso l’Università di Uyo (UNIUYO) sarebbe stata violentata, assassinata e sepolta in una fossa poco profonda da Uduak-Abasi Akpan nell'aprile 2021.\n\nSecondo quanto riferito, Uduak-Abasi Akpan avrebbe attirato la sua vittima, che all’epoca aveva 26 anni, nella sua residenza di famiglia nel villaggio di Nung Ikono Obio nell'Area del Governo locale di Uruan con un'offerta di lavoro.\n\nQuando la giovane si è presentata, l'ha violentata, uccisa e seppellita.\n\nIl corpo è stato successivamente riesumato dalla fossa dalla squadra di polizia, guidata dal principale sospettato.",
    "Nigeria, il cambiamento climatico costerà il trenta per cento del Pil": "La Banca Mondiale ha stimato che il cambiamento climatico potrebbe costare alla Nigeria il 30% del suo Prodotto interno lordo (Pil) nel 2050. Lo ha reso noto un comunicato intitolato “Il Gruppo della Banca Mondiale supera il nuovo obiettivo di finanziamento per il clima – 31,7 miliardi di dollari in finanziamenti per l’azione climatica”.\n\nMentre i Paesi stanno affrontando l’aumento dell’inflazione e la ripresa non uniforme dalla pandemia Covid-19, il cambiamento climatico non ha rallentato. La banca ha osservato che il 2022 è già destinato a classificarsi tra i 10 anni più caldi mai registrati.",
    "Nigeria: pronostico, formazioni e dove vederla in TV e streaming": "Algeria e Nigeria si sfideranno Martedì 27 Settembre 2022 alle ore 21:00, in un match Amichevole. Qui analizzeremo le migliori quote, i nostri consigli sul pronostico, le probabili formazioni, dove vedere Algeria – Nigeria in TV e streaming e le ultime notizie sulla partita.\n\nQuote e consigli sul pronostico Algeria – Nigeria del 27/09/2022 – Amichevole\n\nPronostico Algeria – Nigeria, 1X2: Pareggio @3,30 – Eurobet\n\nAlgeria contro Nigeria. Questa una delle amichevole fra squadre africane che si giocheranno nella settimana finale di amichevoli in vista del Mondiale. La Nigeria arriva a questo match dopo 2 vittorie consecutive, mentre le vittorie consecutive dell'Algeria sono ben 6, numeri che fanno presagire un match spettacolare e che secondo il parere dei nostri esperti andrá verso il pareggio, dato al momento a 3,30.\n\nVISITARE EUROBET\n\nPronostico Algeria – Nigeria, Goal/No Goal: Goal @1,75 – Codere\n\nSulla rete di entrambe le formazioni pochi dubbi, quota del Goal da giocare sicuramente, data al momento a 1,75.\n\nVISITARE CODERE\n\nPronostico Algeria – Nigeria, Over/Under 2,5: Over 2,5 @2,00 – Goldbet\n\nSulla somma totale di reti si va verso l'Over 2,5, dato per l'occasione a 2,00!\n\nVISITARE GOLDBET >>\n\nLe quote di Algeria – Nigeria\n\nQuote 1X2 fornite da Bet365, soggette a cambiamenti nel tempo:\n\nAlgeria , quota: 3,20\n\n, quota: 3,20 Pareggio , quota: 3,30\n\n, quota: 3,30 Nigeria, quota: 2,10\n\nLe probabili formazioni di Algeria – Nigeria\n\nFormazione Algeria (4-3-3): Zeghba, Benayada, Tougai, Bedrane, Bensebaini, Bentaleb, Bendebka, Bennacer, Mahrez, Delort, Brahimi.\n\nAllenatore: –\n\nIndisponibili: Kadri\n\nFormazione Nigeria (4-4-2): Uzoho, Aina, Troost-Ekong, Etebo, Bassey, Chukwueze, Aribo, Simon, Iwobi, Lookman, Moffi.\n\nAllenatore: Peseiro\n\nIndisponibili: Amoo, Dennis, Ndidi, Sadiq, Ajayi, Osimhen.\n\nQuando si gioca Algeria – Nigeria\n\nLa partita Algeria – Nigeria si gioca Martedì 27 Settembre 2022 allo Stadio Olimpico d'Oran in Bir El Djir.\n\nPartita : Algeria – Nigeria\n\n: Algeria – Nigeria Data: 27 Settembre 2022\n\n27 Settembre 2022 Stadio: Oran, Bir El Djir\n\nDove vedere Algeria – Nigeria in TV e streaming\n\nIl match Algeria – Nigeria non verrá trasmesso in diretta tv da nessuna emittente televisiva. Non sará nemmeno possibile seguire il match in diretta streaming.\n\nOrario di Algeria – Nigeria e dove vederla: tutte le info",
    "Nigeria – Status di rifugiata alla donna che si è sottratta ai riti della vedovanza e per appartenere a una categoria vulnerabile": "Una recentissima pronuncia del Tribunale di Bari, successiva a riassunzione della causa dopo accoglimento in Cassazione del ricorso proposto dopo un primo rigetto sempre del Tribunale di Bari.\n\nE’ un decreto interessante che sviscera la condizione delle donne vedove con figli in Nigeria; in particolare il Tribunale considera le dichiarazioni sulla vicenda personale “coerenti nelle diverse occasioni in cui sono state raccolte, ella non è incorsa in contraddizioni o incongruenze rilevabili, la sua esposizione appare lineare e trova riscontro anche nella relazione redatta dalla psicologa del C.A.S. di (…), ove la ricorrente era stata collocata. I precedenti dinieghi avevano compiuto una valutazione negativa in ordine alla credibilità delle dichiarazioni della ricorrente alla luce di COI inconferenti, se si tiene conto che il punto nodale del racconto della ricorrente è incentrato sulla morte del marito e sulla condizione vedovile, fonte della sua vulnerabilità e dell’allontanamento dal paese”.\n\nIl Giudice cita altre sentenze nei quali sono evidenziate come essenziali le seguenti C.O.I. (Trib. Bologna 7 ottobre 2021): “Uno studio sui diritti delle vedove in Nigeria riporta: ‘la vedovanza in Nigeria non è solo percepita come uno stato dì essere, ma soprattutto come un’istituzione. Ordinariamente, si direbbe che la vedovanza “è lo stato o la condizione di essere una vedova o, raramente, di essere un vedovo (Webster’s Dictionary 1438), ma quando prendiamo in considerazione i molti rituali e pratiche insieme ai regolamenti e alle imposizioni che lo accompagnato, scopriremo che la vedovanza è, più o meno, un’istituzione. Questa istituzione è interpretata e compresa nel contesto della cultura e delle tradizioni del popolo che regolano il suo funzionamento. Per questo fine, ci si aspetta che ogni donna il cui marito muore aderisca rigorosamente alle regole non scritte e ai rituali della vedovanza che si sostiene siano imposti dalla cultura e dalla tradizione. Per essere sicuri, la vedovanza è esperienza che la maggior parte delle donne in Nigeria e forse in Africa teme dì vivere. Queste donne sono sottoposte a diversi trattamenti inumani come il rifiuto, l’abuso, la negazione, l’oppressione, la sottomissione e la profanazione, e per loro è meglio descritto come un incubo” (Austin Obinna Ezejiofor, Patriarchy, Marriage and the Rights of Widows in Nigeria, DOI).\n\nSecondo un altro studio pubblicato nel 2019: “I rituali di vedovanza sono una forma dì violenza di genere e che la persistente prevalenza dei riti di vedovanza è creata dall’assenza di efficaci meccanismi di attuazione delle convenzioni esistenti relative ai diritti delle donne in Nigeria ed è quindi rilevante per il raggiungimento della giustizia sociale per le donne nell‘Africa Sub Saharìana attraverso il portare alla luce le sofferenze delle donne durante l’esecuzione di riti e pratiche di vedovanza.” (Lady Adaina Ajayi, Faith Osasumwen Olanrewaju, Adekunle Olanrewaju & Onwuli Nwannebuife (2019) Gendered violence and human rights: An evaluation of widowhood rites in Nigeria, Cogent Arts & Humanities, 6:1).\n\nCoerentemente a quanto narrato dalla ricorrente, numerosi fonti riportano che ‘in alcune comunità tradizionali del sud, le vedove sono sospettate quando i loro mariti muoiono. Per provare la loro innocenza, sono costrette a bere l’acqua usata per pulire i corpi dei loro mariti defunti’ (USDOS — US Department of State: Country Report on Human Rights Practices 2019 – Nigeria, 11 March 2020 https://www.ecoi.net/en/document/2026341.html). Un report specifico dell‘IRB sui rituali vedovili riporta che: le fonti riferiscono che le vedove in Nigeria sono sottoposte a vari trattamenti o rituali “disumanizzanti” in seguito alla morte del marito. Tra questi rituali alcune vedove sono costrette a bere l’acqua usata per pulire il cadavere del loro defunto marito. Secondo alcune fonti, lo scopo di questo atto è dimostrare che le donne non sono responsabili della morte del marito. Le fonti indicano che i riti di lutto e di vedovanza differiscono tra le oltre 200 identità etniche della Nigeria. […] Circa le conseguenze del rifiuto, in passato, la vedova che rifiutava di eseguire il rituale era vista come “complice della morte del marito”, per esempio, usando la stregoneria; ma questi “atteggiamenti” sono più rari oggi. Tuttavia, una vedova che rifiuta il rito dovrà comunque affrontare lo stigma della sua comunità e della sua famiglia. Rischierà di essere aggredita, diseredata, cacciata, abbandonata, privata dei suoi figli, considerata come una “strega“ o come una moglie inadeguata, o addirittura accusata di disobbedire alle usanze prevalenti del patriarcato”. (IRB, Nigeria: Ritual in which a widow must drink the water used to clean her late husband‘s corpse; consequences for refusal to drink this water; whether a widow‘s refusal is interpreted as responsibility for her husband‘s death; state protection available (2016- November 2018) Research Directorate, Immigration and Refugee Board of Canada, Ottawa).\n\nNel caso di specie, la ricorrente descrive la famiglia del marito come compatta nell’osteggiarla, la suocera la faceva picchiare due volte dagli altri figli, mentre accenna alla madre che all’inizio pensava si trattasse d’uno scherzo e all’assenza d’una figura maschile di riferimento, per l’essere il padre morto quando aveva diciotto anni. A ciò deve aggiungersi il profilo della tratta di cui la ricorrente cadeva vittima, sotto la falsa promessa d’una vita migliore in Libia e la prospettiva di un lavoro in un ristorante. Da un punto di vista di credibilità esterna, tutte le COI disponibili riferiscono che la Nigeria (in particolare le aree di Edo State, Delta State e altri Stati come Ondo, Lagos e Abia) sia uno dei Paesi in cui è maggiormente diffuso il fenomeno della tratta di donne in condizioni di vulnerabilità socio-economiche o in condizioni familiari disagiate, da avviare ai mercati della prostituzione ed allo sfruttamento sessuale in Europa e che le modalità utilizzate dalle reti criminali dedite alla tratta sono compatibili e sovrapponibili con i fatti descritti dalla ricorrente in relazione al reclutamento ed al viaggio intrapreso.\n\nConclude il Tribunale: “Tenendo conto dei principi di cooperazione e di attenuazione dell’onere della prova che vengono in considerazione, i fatti rappresentati dalla ricorrente, integrano, un concreto fumus persecutionis ai sensi dell’art. 2 lett. g) d.lgs. n. 251/2007 e costituiscono circostanze tali da configurare un fondato timore di subire pregiudizio per uno dei motivi tutelati dalla Convenzione di Ginevra. La ricorrente è sottoposta a un rischio specifico derivante dal proprio vissuto personale e dal contesto sociale nigeriano, nel quale le donne costituiscono una categoria particolarmente vulnerabile; conformemente alla Direttiva Qualifiche, la persecuzione relativa al sesso costituisce infatti una forma distinta di persecuzione, che può propriamente ricadere all’interno della definizione di rifugiato ex Convenzione di Ginevra del 1951, qualificandosi le donne che rischiano di subire soprusi (legati al loro sesso) quale “gruppo sociale”. Pertanto, la domanda di protezione internazionale deve essere accolta e alla ricorrente può essere riconosciuto lo status di rifugiato in applicazione della art 1, comma 2, della Convenzione di Ginevra”.\n\n* Per scaricare il decreto crea un account: scopri come\n\n* Per accedere con le tue credenziali: clicca qui\n\nSi ringrazia l’Avv. Mariagrazia Stigliano per la segnalazione e il commento.\n\nVedi le sentenze",
    "Nigeria, il leader separatista Kanu oggi in tribunale": "Nnamdi Kanu, leader del Popolo Indigeno del Biafra (Ipob), comparirà oggi davanti alla Corte d’Appello di Abuja. Lo riferisce la stampa locale ricordando che l’udienza per l’appello di Kanu, che contesta i sette capi d’accusa presentati contro di lui dal governo federale, era stata fissata in precedenza per l’11 ottobre, ma è stata poi anticipata a oggi.\n\nIl governo federale aveva rinviato a giudizio Kanu con un’accusa modificata di 15 capi d’imputazione per tradimento. Il 28 maggio, il giudice ha annullato otto dei 15 capi d’accusa. In seguito all’estradizione di Kanu dal Kenya, è stato nuovamente rinviato a giudizio nell’ottobre 2021, davanti al giudice Binta Nyako presso la divisione di Abuja dell’Alta corte federale, per il suo presunto coinvolgimento in atti di terrorismo. Si è dichiarato non colpevole delle nuove accuse di terrorismo e tradimento formulate dal Dipartimento per la Sicurezza dello Stato (Dss).\n\nAlla ripresa del processo, lo scorso 18 gennaio, il governo federale ha presentato altre 8 accuse di terrorismo contro di lui, portando il numero a 15, di cui si è dichiarato non colpevole. Il 28 maggio, il giudice del processo ha eliminato otto dei 15 capi d’accusa contro di lui, lasciando 7 capi d’accusa.\n\nDi conseguenza, Kanu si è rivolto alla Corte d’appello per contestare i restanti sette capi d’accusa. Kanu ha anche chiesto la libertà provvisoria, ma il 18 maggio il giudice Nyako ha respinto la richiesta di libertà provvisoria affermando che egli deve spiegarle perché non ha rispettato le precedenti condizioni di libertà provvisoria concesse nel 2017. La giudice ha ritenuto che egli fosse libero di presentare un’altra richiesta di libertà provvisoria spiegando perché fosse assente dal caso dal 2017.\n\nL’avvocato di Kanu ha nuovamente presentato una nuova richiesta di libertà su cauzione, chiedendo alla Corte di annullare l’ordinanza del 28 marzo 2019, che ha emesso un mandato di arresto per il suo cliente e ha ordinato di processarlo in contumacia.\n\nKanu era fuggito dalla Nigeria nel settembre 2017 dopo essere stato rilasciato su cauzione. In quello stesso periodo l’Ipob era stato designato come gruppo terroristico. Quando è comparso davanti alla Corte di giustizia di Abuja, ai primi di luglio e in assenza del suo avvocato, Kanu ha dichiarato di essere fuggito per “salvarsi la vita”, dopo appunto l’incursione da parte dei militari nella sua casa di Afara-Ukwu, vicino a Umuahia, nello Stato di Abia. Kanu ha affermato che sarebbe stato ucciso insieme ad altri quel giorno se non avesse avuto la prontezza di fuggire dal Paese.\n\nKanu era stato arrestato la prima volta a Lagos, con l’accusa di tradimento, il 14 ottobre 2015, ed è stato detenuto per più di un anno. Durante le udienze appariva regolarmente avvolto in uno scialle da preghiera ebraico. In tribunale ha affermato di “credere nell’ebraismo” e di considerarsi un ebreo.",
    "Nigeria, lo stato di Rivers sostiene i diritti delle donne all’eredità": "Lo stato nigeriano di Rivers, nel sud del Paese, ha approvato una nuova legge che rafforza il diritto delle donne ad ereditare una proprietà. Nonostante una sentenza della Corte Suprema, molte leggi locali e diverse culture tradizionali in tutta la Nigeria non consentano ancora alle donne di ricevere un’eredità.\n\nLa legge approvata dallo stato di Rivers cerca di invertire la tendenza per cui gli uomini tendono a ricevere ricchezza in eredità mantenendo così lo status quo, il potere economico interno alla famiglia e al clan assieme a un’impronta maschile dei vertici della società nigeriana. Questo perché in Nigeria si crede generalmente che quando una donna si sposa, non appartenga più alla famiglia di suo padre ma alla famiglia di suo marito e questo status la escluderebbe automaticamente dalla possibilità di percepire un’eredità. La nuova legge di Rivers chiarisce che le donne hanno il diritto di ereditare e non può essere impedito loro di andare in tribunale per contestare un lascito testamentario iniquo.\n\nIl governatore Nyesom Wike ha incoraggiato le donne a rivendicare ciò che è loro e ha affermato che non dovrebbero aver paura di essere minacciate dalla loro famiglia, anche in nome del significativo e utile ruolo che quest’ultime ricoprono in famiglia e nella società, spesso ancora più dei maschi. Wike ha infine sottolineato il valore di questa nuova legge a favore di una successione più inclusiva, importante per lo sviluppo dello stato “in quanto consentirà alla sua popolazione di far emergere tutto il suo potenziale, che comincia anche dalla possibilità per le donne di ereditare ciò che spetta a loro e dunque di far valere i propri diritti”.\n\nLa nuova legge arriva in un contesto, quello di alcune zone del sud est della Nigeria, in cui i casi di donne ancora regolarmente escluse dall’eredità sono ancora molto alti, nonostante la sentenza della Corte Suprema, riporta la CNN, lo consideri discriminatorio. Donne che a causa di questa consuetudine si sono viste portare via tutto dopo la morte del padre. Una di loro, Igwe, 29 anni, ha espresso la sua indignazione ai microfoni della BBC, raccontando una storia emblematica di un problema a cui occorre far fronte: primogenita della famiglia né lei né le sue altre cinque sorelle hanno ricevuto nulla all’indomani della perdita del genitore: tutto è andato ai tre uomini della famiglia, come è consuetudine tra il popolo Igbo. E’ facile immaginare quali siano le ripercussioni di tipo economico di un vincolo del genere, una mancanza di denaro che concorre a peggiorare una già acquisita esclusione sociale. “Ci hanno detto che noi donne ci sposeremo nella casa di un’altra persona, quindi non dobbiamo ereditare nulla da nostro padre. Perché questa è la tradizione ha spiegato Igwe alla BBC.\n\nLa costituzione nigeriana proibisce una discriminazione basata sul genere, ma molte persone Igbo restano fedeli alle loro tradizioni. Pochissimi i casi in cui alcune quote sono andate alle donne e si è trattato sempre di proprietà che prima erano delle madri. Tassativamente escluse eredità maggiori quali terre e case.",
    "Cosa faranno (forse) Nigeria e Marocco per trasportare gas in Africa e in Europa": "Nigeria e Marocco hanno firmato un memorandum d’intesa per un gasdotto che potrebbe rifornire l’Europa. Ma tempi e costi del progetto non sono chiari. Tutti i dettagli\n\nGiovedì la compagnia petrolifera statale nigeriana Nigerian National Petroleum ha firmato un memorandum d’intesa con le autorità marocchine a Rabat sulla realizzazione di un gasdotto tra i due paesi. Il progetto – avverte Bloomberg – potrebbe richiedere anni e costare miliardi di dollari; ma se dovesse venire realizzato, potrebbe aprire una nuova rotta del gas verso l’Europa, che è alla ricerca di fornitori alternativi alla Russia.\n\nNUMERI E CLIENTI DEL GASDOTTO NIGERIA-MAROCCO\n\nConcepito nel 2016, il progetto di gasdotto tra Nigeria e Marocco fiancheggia la costa dell’Africa occidentale per 5600 chilometri: sarà una delle tubature più lunghe mai costruite. Fornirà combustibile ai quindici paesi membri dell’ECOWAS, la Comunità economica degli stati dell’Africa occidentale, ed eventualmente alla Spagna e al resto d’Europa.\n\nDA DOVE ARRIVANO I FINANZIAMENTI\n\nLa Banca islamica per lo sviluppo (con sede nell’Arabia Saudita) e il Fondo OPEC per lo sviluppo internazionale (la Nigeria fa parte dell’organizzazione) hanno fornito quasi 60 milioni di dollari per il finanziamento di studi ingegneristici e di fattibilità dell’opera.\n\nLE RISERVE DI GAS DELLA NIGERIA\n\nLa Nigeria possiede le più grandi riserve di gas di tutta l’Asia: ammontano a circa 200 trilioni di piedi cubi, e per la maggior parte non sono sfruttate.\n\nIl governo di Abuja dice di voler puntare di più sulla monetizzazione dei giacimenti gasiferi per sostituire il petrolio come principale commodity del paese: pur essendone il secondo maggiore produttore africano (dopo l’Angola), l’output petrolifero della Nigeria è infatti in forte calo sia per la carenza di investimenti, sia per i frequenti furti.\n\nTEMPI, CAPACITÀ E COSTI\n\nQualora il progetto di gasdotto tra Nigeria e Marocco dovesse effettivamente procedere nello sviluppo, potrebbe comunque volerci molto tempo prima dell’inizio dei flussi di combustibile. Nel 2018, durante la firma del precedente accordo, le due parti dissero che l’infrastruttura avrebbe richiesto venticinque anni per venire ultimata.\n\nIl portale africanews scrive che il gasdotto dovrebbe garantire il trasporto di oltre 5000 miliardi di metri cubi di gas.\n\nIl costo del progetto è stimato nell’ordine dei miliardi di dollari – intorno ai 20, secondo alcune previsioni -, e non è chiaro da dove arriveranno gli investimenti.\n\nIL GASDOTTO NIGERIA-ALGERIA\n\nLa compagnia petrolifera nigeriana sta peraltro promuovendo la realizzazione di un secondo gasdotto trans-africano lungo all’incirca 4400 chilometri: partirà dalla Nigeria, attraverserà il deserto del Sahara fino a raggiungere l’Algeria settentrionale, da dove il gas potrà raggiungere i mercati europei.",
    "Nigeria. Roma, 20 ottobre 2022 ore 10.00 — Assolombarda": "Per offrirti una migliore esperienza di navigazione ed ottenere statistiche sull’uso dei nostri servizi, questo sito web utilizza esclusivamente cookie tecnici necessari o assimilabili ad essi, anche di terze parti. Per saperne di più, anche su come modificare le tue preferenze sul tema, leggi la nostra Cookie Policy. Per proseguire nella navigazione e chiudere il banner, clicca sul tasto Prosegui.",
    "Come la Nigeria punta a fornire energia elettrica a tutti i suoi abitanti": "Roma, 25 set – Pur vivendo in una nazione che è un grosso produttore di petrolio e gas, la metà della popolazione della Nigeria, circa 90 milioni di persone, non ha ancora accesso all’energia elettrica. Chi al contrario ce l’ha, deve fare i conti con frequenti blackout che costringono molti nigeriani a usare generatori diesel, i quali oltre ad essere costosi son pure inquinanti. Il governo di Abuja ha capito che questa situazione è insostenibile e per tale motivo sta cercando 10 miliardi di investimenti per finanziare un piano che punta non solo a fornire elettricità a chi ne è privo, ma anche a usare fonti rinnovabili.\n\nNigeria, non solo energia elettrica: il piano del governo\n\nNel breve termine il governo punta a costruire centrali a gas per incrementare la produzione di energia, ma entro il 2060 mira a produrre tutta l’energia da fonti rinnovabili. Per garantire l’accesso alla rete elettrica a tutte le regioni che ne sono prive, la Nigeria intende costruire nello specifico nuove centrali solari, una scelta per certi versi obbligata visto che permette di produrre energia usando soluzioni off-grid che non prevedono costosi collegamenti alla rete elettrica nazionale.\n\nCon lo sviluppo delle rinnovabili, il governo nigeriano prevede inoltre la creazione di 340mila posti di lavoro entro il 2030, che dovrebbero salire a 840mila entro il 2050. Occupazioni che saranno principalmente nella produzione di energia, di auto elettriche e di cucine elettriche. L’altra faccia della medaglia riguarda però il possibile taglio di posti di lavoro nel settore petrolifero. Per questo sono molti a chiedere che il governo di Abuja vari un piano per ricollocare questi lavoratori.\n\nGiuseppe De Santis",
    "Ethiopian Airlines controllerà il 49% delle azioni di Nigeria Air": "\n\nIl governo federale della Nigeria ha selezionato un consorzio guidato da Ethiopian Airlines per aiutare a organizzare e lanciare la sua nuova compagnia di bandiera, Nigeria Air.\n\nEthiopian Airlines controllerà il 49% delle azioni della nuova compagnia aerea, mentre il Nigerian Sovereign Fund controllerà il 46% e il governo federale nigeriano il restante 5%.",
    "Nigeria: Boko Haram uccide almeno 10 pescatori del lago Ciad - Africa": "(ANSA) - KANO, 01 SET - I jihadisti di Boko Haram hanno radunato dei pescatori, rapendone alcuni e uccidendone altri nella parte nigeriana del lago Ciad. Lo hanno detto una fonte della sicurezza, un funzionario locale e pescatori della regione.\n\nGli islamisti, che hanno i loro covi nell'area, hanno compiuto i crimini nella regione di Diffa da domenica a lunedì, massacrando o sequestrando i pescatori che avevano disobbedito a un ordine di lasciare la zona, come hanno riferito coloro che sono scappati. I circa 300 fuggiaschi che hanno obbedito a Boko Haram - con preavviso di un'ora - non hanno potuto precisare quante possano essere state le vittime, ma c'è stata la conferma di decine di persone rimaste al momento dell'attacco. I pescatori hanno detto che i jihadisti hanno preso tutti i loro beni, uccidendo coloro che non avevano lasciato l'area e distruggendo le barche per impedire loro di scappare.\n\nAnche una fonte della sicurezza nigeriana ha confermato le uccisioni, affermando che sono seguite all'arresto da parte del Niger dei fornitori di cibo degli islamisti e di un trafficante di denaro. Niamey non ha risposto alla richiesta di dichiarazioni sul caso, ma un funzionario nigerino della zona ha detto che i jihadisti avevano ordinato agli abitanti di lasciare le isole e ucciso coloro che non avevano obbedito, dichiarando inoltre di aver visto i corpi di 11 pescatori, tre nigeriani e i rimanenti di nazionalità nigerina. (ANSA).\n\n",
    "“Insicurezza e cattiva gestione economica minacciano la nazione”": "AFRICA/NIGERIA - “Insicurezza e cattiva gestione economica minacciano la nazione”\n\nvescovi violenza debito estero venerdì, 16 settembre 2022\n\nAbuja (Agenzia Fides) - “I troppo frequenti attacchi ai viandanti nelle strade e ai fedeli nelle chiese e in altri luoghi di culto, non hanno ancora ricevuto una risposta adeguata da parte delle autorità”. È l’ennesima denuncia dei Vescovi della Nigeria sulla situazione della sicurezza nel più popoloso Paese africano (circa 200 milioni di abitanti), contenute nel comunicato finale pubblicato al termine della Seconda Assemblea Plenaria della Conferenza Episcopale Nigeriana (vedi Fides 12/9/2022).\n\n“Purtroppo il governo non ha rispettato i suoi doveri in materia di sicurezza. Osserviamo che anche quando i sospetti vengono arrestati, non c'è un diligente perseguimento dei colpevoli di questi atti nefasti, lasciando così la cittadinanza impotente e disperata” affermano nel documento pervenuto all’Agenzia Fides.\n\n“Mentre continuiamo a chiedere alle autorità civili di adempiere alla loro responsabilità costituzionale di salvaguardare le vite e le proprietà dei nigeriani, invitiamo tutti a rafforzare le misure di sicurezza nelle loro case e istituzioni. Chiediamo a tutti i cittadini di essere rispettosi della legge, vigili e di evitare ogni forma di violenza e criminalità”.\n\nSul piano economico la Conferenza Episcopale nota che “a causa della cattiva gestione e di un'economia in crisi con un carico di debiti sempre crescente, c'è povertà e fame nella nostra terra, nonostante le nostre enormi risorse umane e naturali”. “L'inflazione vertiginosa, gli alti costi di beni e servizi, l'aumento della disoccupazione, il furto di petrolio greggio e le raffinerie non funzionanti, hanno inflitto ai cittadini disagi indicibili. Inoltre i governi hanno fatto ricorso a prestiti inutili, mettendo a repentaglio il benessere delle generazioni presenti e future”.\n\n“Il cattivo stato della nostra economia ha portato alla migrazione di massa del nostro capitale umano, in particolare di lavoratori professionisti e qualificati, in fuga dalla nazione in cerca opportunità di lavoro”.\n\nI Vescovi ribadiscono che “la Chiesa non si identifica né è vincolata a nessun partito politico”, “tuttavia, essa non è indifferente o neutrale nei confronti delle attività della comunità politica”, richiamando la responsabilità di tutti alla ricerca e al perseguimento del bene comune. Un appello rivolto ai fedeli laici cattolici “specialmente coloro che hanno talento per la difficile, ma nobile arte della politica, o i cui talenti in questa materia possono essere sviluppati per impegnarsi in attività politiche per il bene comune”.\n\n(L.M.) (Agenzia Fides 16/9/2022)\n\nCondividi:",
    "Nigeria, no a modelle o doppiatori stranieri nelle pubblicità": "di Claudia Volonterio\n\nUn vento di novità soffia sul mondo della comunicazione in Nigeria. L’autorità di regolamentazione della pubblicità del Paese ha annunciato, tramite un post su Twitter, che a partire dal primo ottobre saranno banditi dai casting modelle/i e doppiatori stranieri. La decisione è stata presa con l’intento di proteggere e favorire i talenti locali, oltre a rilanciare l’economia. Questo provvedimento è l’inizio di un cambiamento che rispecchia inoltre un nuovo sentire tra i giovani del Paese, che sempre più rivendicano le proprie radici.\n\n“Tutti gli annunci, la pubblicità e i materiali di comunicazione di marketing devono utilizzare solo modelli e doppiatori nigeriani”, questo riporta l’annuncio ufficiale dell’Advertising Regulatory Council of Nigeria (ARCON) pubblicato in questi giorni. Le attuali campagne pubblicitarie che utilizzano talenti stranieri potranno continuare, ma nessun permesso ulteriore verrà rilasciato dalle autorità competenti, ha specificato l’agenzia governativa. Una decisione drastica che è stata presa in coda a tentativi più blandi di prendere il controllo su un mercato che di fatto dipendeva fortemente da modelli e doppiatori stranieri. “Se ci mettessimo a controllare tutti gli spot pubblicitari di dieci o vent’anni fa, sono sicuro che quasi la metà dei modelli ingaggiati non erano affatto nigeriani e le voci fuori campo presentavano tutte accenti britannici”, ha spiegato Steve Babaeko, il capo dell’associazione pubblicitaria nigeriana.\n\nPrima di questo provvedimento il governo aveva tentato di contrastare il mercato estero imponendo una tassa alta, 100.000 naira, circa $ 240, su ciascun modello straniero utilizzato per una campagna girata nel Paese. La Nigeria non è il primo Paese che ha cercato di contrastare questa tendenza, molto diffusa soprattutto tra le multinazionali che hanno sempre prediletto per le campagne pubblicitarie nel Paese modelli bianchi, ma è il primo a prendere un provvedimento ufficiale.\n\nSecondo il capo dell’associazione pubblicitaria del Paese, tale iniziativa rispecchia un sentire comune nel Paese. “La gente ti dirà: su 200 milioni di nigeriani, mi stai dicendo che non sei riuscito a trovare modelli indigeni per questo spot?'”, ha ribadito.\n\nLa pubblicità ha un forte valore sociale che trascende il marketing, agisce infatti sulla rappresentazione e, una decisione come questa, non può che modificare con il tempo la percezione delle persone. Il fatto che si sia arrivati a questo svela, secondo Steve Babaeko, un Paese che sta riscoprendo un sentimento positivo, “un nuovo senso di orgoglio emergente tra i giovani”. Ripercussioni dovrebbero esserci anche dal punti di vista economico. Ci si aspetta infatti che questa limitazione esterna aumenti le prospettive della persone locali di ottenere un posto nel settore pubblicitario, fino ad ora dominato in gran parte da modelle bianche e accenti britannici.\n\nIl provvedimento entrerà in vigore ufficialmente tra un mese, ma c’è già chi l’ha accolto con favore. L’agenzia pubblicitaria AMV BBDO è stata una delle prime aziende ad ingaggiare modelli e registi locali per girare la campagna “Black Shines Brightest”",
    "Energia, in Nigeria blackout diffusi dopo guasto a rete elettrica": "17:55\n\nTempa Rossa, al via le attività di perforazione al pozzo Gorgoglione 2",
    "“L’assalto dei militari al mercato di Eke Ututu rischia di alienare il supporto della popolazione allo Stato” dice il Vescovo di Orlu": "AFRICA/NIGERIA - “L’assalto dei militari al mercato di Eke Ututu rischia di alienare il supporto della popolazione allo Stato” dice il Vescovo di Orlu\n\nviolenza militari vescovi mercoledì, 21 settembre 2022\n\nAbuja (Agenzia Fides) – “Fermate ulteriori uccisioni di persone innocenti e distruzioni dei mezzi di sussistenza”. È l’appello lanciato da Mons. Augustine Tochukwu Ukwuoma, Vescovo di Orlu, nello Stato di Imo, nel sud della Nigeria, alle forze di sicurezza accusate di omicidi extragiudiziari e di aver devastato il mercato di una cittadina locale.\n\n“Sabato 17 settembre 2022, uomini armati, presunti membri di agenzie di sicurezza del governo, hanno invaso la comunità di Orsuhiteukwa nell'area del governo locale di Orsu, nello Stato di Imo, causando la morte di alcune persone e l'incendio del mercato di Eke Ututu, che è il pilastro economico della gente del posto e delle comunità circostanti” scrive Mons. Ukwuoma.\n\n“Ho già condannato le violenze passate” ricorda il Vescovo. “Continuo a sostenere che la vita umana è sacra e dovrebbe essere rispettata. La violenza genera violenza, in un circuito infernale. Il dialogo autentico rimane la risposta. Le mie più sincere condoglianze vanno a tutte le famiglie che hanno perso i propri cari durante questo doloroso incidente. Possano le anime di questi nostri fratelli riposare in pace”.\n\nMons. Ukwuoma sottolinea come l’azione dei militari, danneggiando le possibilità di sostentamento delle popolazioni locali, rischia di alienare definitivamente il loro appoggio allo Stato. “L'incendio del mercato di Eke Ututu ha aggiunto un'altra triste dimensione alla già penosa situazione. Gli abitanti della zona sono piccoli commercianti e contadini che vivono praticamente alla giornata. Vanno al mercato per vendere i loro prodotti e comprare cibo per sfamare le loro famiglie”.\n\n\"Gli autori di questa distruzione hanno pensato a quante sono le persone indigenti che dipendono dal mercato come principale fonte di sostentamento? Hanno pensato al numero di bambini che non avranno nulla da mangiare perché i loro genitori hanno perso le loro fonti di reddito? Hanno pensato alle risorse bruciate soprattutto ora in questo periodo di crisi economica? Hanno pensato al trauma psicologico che gli abitanti del luogo subiranno a causa dell'atto violento?\"\n\nMons. Ukwuoma conclude chiedendo alle “autorità governative di indagare su questo incidente e adottare le misure necessarie per prevenire il ripetersi\". Infine, fa appello \"a tutti affinché rimangano saldi nella preghiera per la pace nella nostra regione”.\n\nNello Stato di Imo è presente il movimento separatista Indigenous People of Biafra (IPOB), che mira a ripristinare la Repubblica del Biafra, l’effimero Stato (1966-1970) nato dal tentativo di secessione del sud della Nigeria, che ha provocato una sanguinosa guerra civile. L’IPOB ha accusato il governatore dello Stato di Imo di aver ordinato l’assalto alla comunità di Orsu-Ihiteukwa. Accusa respinta dal portavoce del governatore. “Il governatore Uzodinma non ha mai dato, non potrà mai e non darà mai istruzioni agli agenti di sicurezza, o a chiunque altro, di uccidere persone innocenti” afferma il portavoce che però ha ricordato che esistono “regole d’ingaggio” di “agenzie di sicurezza con le loro diverse gerarchie che si assumono la responsabilità delle loro azioni”. Ricordiamo che la Nigeria è una federazione con diversi organi di sicurezza a livello statale e federale.\n\n(L.M.) (Agenzia Fides 21/9/2022)\n\nCondividi:",
    "Vaiolo delle scimmie, la Nigeria è il primo Paese per numero di morti": "L’Organizzazione mondiale della sanità ha reso noto che la Nigeria è il primo tra i Paesi africani per numero di infezioni e decessi da vaiolo delle scimmie.\n\nLo ha rivelato il direttore regionale dell’Oms per l’Africa, Matshidiso Moeti, durante una conferenza stampa a distanza. All’8 settembre, secondo il direttore regionale, si registrano 524 casi confermati e 12 decessi in 11 paesi africani. Moeti ha affermato che la Nigeria è in cima alla lista dei casi registrati, seguita dalla Repubblica Democratica del Congo e dal Ghana, informando che la Nigeria ha registrato la metà del totale dei decessi, sei, mentre il Ghana ne ha riportati quattro. Due si sono verificati nella Repubblica Centrafricana.\n\nIn più la Nigeria ha evidenziato 220 infezioni, seguita dalla Repubblica Democratica del Congo con 195 casi e dal Ghana con 76 casi, mentre le infezioni globali sono pari 57.527.",
    "Nigeria annuncia nuovo gasdotto con l'Algeria per l'Europa - Economia": "(ANSA) - RHO, 07 SET - Il ministro del Petrolio della Nigeria Timipre Sylva annuncia l'imminente costruzione di un gasdotto che collega il Paese all'Algeria, per esportare il gas direttamente in Europa. Lo ha detto a margine di Gastech 2022 in corso a Milano. \"Stiamo costruendo un metanodotto attraverso l'Algeria per vendere direttamente gas all'Europa\", ha spiegato.\n\nSui tempi il Ministro non dà una \"data precisa\" ma indica che \"l'Algeria ha completato la propria rete, noi la nostra per 614 Km, ora dobbiamo collegarle\". \"Credo - ha aggiunto - che il gasdotto Akk possa venire in tempi brevi\". (ANSA).\n\n",
    "Nigeria: il 43% dei bambini non viene registrato alla nascita": "Indagine Unicef\n\nNigeria: il 43% dei bambini non viene registrato alla nascita\n\n(Unicef)\n\nSecondo i dati ufficiali, gli abitanti della Nigeria sono 215 milioni: la nazione più popolosa dell’Africa. Ma con tutta probabilità questa cifra deve essere rivista al rialzo.\n\nInfatti, secondo una indagine statistica realizzata nel 2021 dall’Unicef in collaborazione con l’Ufficio nazionale di statistica della Nigeria, il 43% dei bambini non è registrato alla nascita.\n\nLo studio spiega questa situazione con il fatto che un alto numero di nascite, intorno al 60%, avviene in casa e che molte madri non possiedono un certificato di nascita. Inoltre viene sottolineato che a peggiorare le cose concorrono una legislazione confusa, le scarse risorse della pubblica amministrazione e l’assenza, in molte realtà, di un sistema informatico.\n\nL’indagine ha evidenziato forti disparità: mentre a Lagos, il cuore economico del paese, il 94% dei bambini viene registrato alla nascita, nello stato di Sokoto (la Nigeria è una federazione di 36 stati) nel nordovest, si supera di poco il 22%.\n\nL’Unicef, che ha fatto della registrazione delle nascite una delle sue priorità, ricorda che avere dati completi sulle nascite è indispensabile per pianificare le campagne di vaccinazione. Inoltre, in assenza di registrazione alla nascita, è difficile ottenere i documenti di identità e la tessera elettorale.\n\nLa precedente indagine, realizzata nel 2016, aveva mostrato che i bambini non registrati erano più della metà, il 53%. Dunque qualche passo in avanti è stato fatto.",
    "Nigeria: il supercop scampa l’estradizione verso gli Usa. Per ora": "La rovinosa parabola del super poliziotto Abba Kyari\n\nNigeria: il supercop scampa l’estradizione verso gli Usa. Per ora\n\nLa richiesta degli inquirenti statunitensi rifiutata perché Kyari è già sotto processo in Nigeria per altri casi giudiziari. Negli Stati Uniti è accusato di complicità nella rete di estorsioni e crimini informatici orchestrata dall’influencer nigeriano Hushpuppi\n\nAbba Kyari (a destra) e l'influencer Hushpuppi\n\nLe autorità giudiziarie nigeriane hanno respinto la richiesta di estradizione da parte dei loro omologhi statunitensi nei confronti di Abba Kyari, il 47enne vicecommissario della polizia nigeriana, noto come il “supercop”.\n\nGli Stati Uniti lo vogliono processare per il suo presunto ruolo nella rete di estorsione e crimini informatici orchestrata dall’influencer nigeriano Ramonu Abbas, detto Hushpuppi. Quest’ultimo si è dichiarato colpevole per frodi ammontanti a 24 milioni di dollari.\n\nPer l’Alta corte federale di Abuja, la capitale nigeriana, Kyari non può lasciare il paese, perché è già sotto processo in Nigeria per una vicenda legata ad una partita di 25 kg di cocaina. Kyari si dichiara estraneo ai fatti in entrambi i casi.\n\nPer lui, è una caduta in disgrazia notevole, soprattutto se si tiene conto della reputazione di eroe di cui godeva fino all’esplosione dello scandalo con Hushpuppi.\n\nAscesa e caduta del supercop\n\nChe un poliziotto sia implicato in questioni di ricatto, spaccio, o crimini di ogni sorta non sorprende nessuno in Nigeria. Le forze dell’ordine godono di una pessima reputazione, per il loro endemico livello di corruzione e brutalità.\n\nKyari ne sembrava l’antidoto. Il prototipo dell’eroe integerrimo che può raddrizzare un’intera istituzione. Un eroe nazionale.\n\nSi è guadagnato il suo appellativo di “supercop” risolvendo una serie di casi legati al business dei rapimenti, da anni cresciuta fino a divenire una vera e propria piaga per la Nigeria.\n\nNel 2016, il presidente della repubblica Muhammadu Buhari lo ha insignito della “medaglia al coraggio”. Prima e dopo sono piovute altre onorificenze, decorazioni e promozioni. Il tutto condito da spumeggianti apparizioni in compagnia di politici e celebrità locali. Un po’ supercop, un po’ rockstar.\n\nDi accuse per corruzione nei suoi confronti ne erano già arrivate lungo gli anni. Ma le aveva sempre respinte al mittente, senza il seguito di alcuna azione legale.\n\nLe cose cambiano nel luglio 2021, quando le autorità californiane lo dichiarano formalmente coinvolto in un’inchiesta per estorsione internazionale. Lo tira in ballo Hushpuppy, che è un altro personaggio da film o serie televisiva.\n\nLui è un influencer, concentrato a vantare sui social la sua vita di lusso sopra le righe. E sopra la legge. O perlomeno al di fuori. È infatti emerso che le sue fortune economiche venivano da varie attività criminali, incluse le truffe via email, i famigerati 419 (basti pensare a quelle email fantasiose in cui uno sconosciuto ti propone di raccogliere un’eredità, o con trame simili).\n\nHushpuppy finisce nelle mani della giustizia americana, a cui confessa, tra le varie cose, di aver orchestrato una truffa ad un imprenditore del Qatar per un 1.1 milione di dollari. Prima di concludere l’affare però, uno dei suoi complici voleva tirarsi indietro e avvertire la vittima.\n\nChiaramente una bella grana per Hushpuppy, che per risolverla dichiara di essersi rivolto a Kyari. Previa lauta ricompensa economica, il supercop avrebbe prontamente arrestato il complice, per poi tenerlo in gattabuia, in condizioni subumane, per un mesetto. Il tempo necessario a finalizzare la truffa.\n\nKyari respinge le accuse, ma stavolta viene sospeso dal servizio in attesa di ulteriori indagini.\n\nLa situazione per lui degenera qualche mese dopo. Lo scorso febbraio, è la giustizia nigeriana ad aprire una nuova inchiesta sul suo conto. L’Agenzia nazionale per la lotta al traffico di droga (Ndea) lo chiama in causa su un carico di cocaina di 25 kg intercettato dalla polizia nigeriana. La Ndea lo accusa di aver tentato di sottrarlo alle forze dell’ordine per lucrare sulla vendita.\n\nNon è chiaro come le autorità nigeriane e statunitensi continueranno a processarlo o a tentare di farlo. Altri tentativi di estradizione non sono da escludere.\n\nMa per i nigeriani, la sua parabola rovinosamente discendente aggiunge disillusione nei confronti dell’istituzione della polizia nazionale – ricordiamo le imponenti proteste #EndSars nel marzo 2021 – e ne conferma tutte le peggiori valutazioni.",
    "In Nigeria ritorno a scuola per 7mila bambini sfollati da Boko Haram": "Foto: Profilo Facebook del governatore dello Stato di Borno\n\nROMA – In Nigeria circa 7mila bambini e ragazzi sfollati a causa delle attività della milizia di ispirazione jihadista nota come Boko Haram sono stati iscritti a scuola dopo anni di mancato accesso all’istruzione nell’ambito di un programma lanciato dalle autorità dello Stato nord-orientale del Borno. A darne notizia è stato lo stesso governatore della regione, Babagana Zulum, che ha partecipato alla cerimonia di iscrizione dei giovani.\n\nL’evento si è tenuto nella città di Monguno, che ospita diversi campi per persone sfollate e che dista qualche decina di chilometri dai confini con Camerun e Ciad. La località è stata più volta attaccata dai miliziani di Boko Haram ed è stata anche occupata dal gruppo armato per diversi mesi nel 2015.\n\nStando a quanto riferito da Zulum i ragazzi coinvolti nell’iniziativa hanno tutti un’età compresa fra i sei e i tredici anni e sono stati inseriti nell’anno scolastico che frequentavano al momento di dover abbandonare le loro case per via delle aggressioni della milizia.\n\nUn primo gruppo di oltre 4.200 minori è stato iscritto domenica scorsa mentre altri 2.800 circa sono stati registrati ieri. Molti dei bambini e dei ragazzi nuovamente inseriti nel percorso scolastico hanno perso i loro genitori a causa dei raid di Boko Haram, che ha lanciato una sua prima grande offensiva in Borno e in altri Stati limitrofi a partire dal 2009. L’obiettivo delle autorità regionali, stando a quanto riportano media locali, è quello di arrivare a iscrivere a scuola circa 20mila ragazzi sfollati. E’ la terza vota che il governo del Borno lancia un’iniziativa simile.\n\nIl conflitto fra lo Stato nigeriano e Boko Haram, stando ai numeri del Programma di sviluppo dell’Onu (Undp), ha provocato in meno di 15 anni 35mila morti dirette e 350mila indirette – ossia decessi per fame e condizioni di vita precarie derivanti dal conflitto – nonché milioni di sfollati.\n\nLeggi anche: Nigeria, dopo il raid di Boko Haram l’Onu sospende le operazioni umanitarie\n\nNigeria, i militari contro il carbone di Boko Haram\n\nLe notizie del sito Dire sono utilizzabili e riproducibili, a condizione di citare espressamente la fonte Agenzia DIRE e l’indirizzo www.dire.it",
    "La Nigeria bandisce modelle e modelli stranieri dalle campagne pubblicitarie": "Lo si potrebbe chiamare in un certo senso \"protezionismo dei talenti\". Quello che sta accadendo in Nigeria in queste settimane è un'autentica rivoluzione nel campo della moda e della comunicazione, più in generale dell'industria pubblicitaria che nel 2021 valeva 450 milioni di euro. Tramite un comunicato pubblicato qualche giorno fa dal Ministero Federale dell’Informazione e della Cultura, la Nigeria ha fatto sapere che dall'1 ottobre vieterà l’utilizzo di modelli e doppiatori stranieri nelle pubblicità con il preciso obiettivo di promuovere i talenti locali. Un revanscismo figlio di una nuova autoconsapevolezza: \"fino a una ventina d’anni fa metà delle modelle e delle voci nelle reclame nigeriane erano inglesi\" spiega Steve Babaeko, direttore dello Advertising Regulatory Council of Nigeria all'Economic Times. Adesso \"la gente si chiede: siamo 200 milioni, e volete farci credere che non riuscite a trovare attori indigeni per questi spot?\". Da qui la decisione dell’Advertising Regulatory Council of Nigeria: \"Tutti gli annunci, i materiali promozionali e di comunicazione di marketing devono utilizzare solo modelli e artisti pop nigeriani\".\n\nLa Nigeria ha bandito i modelli stranieri dalle campagne pubblicitarie. Igor Alecsander Getty Images\n\nIl provvedimento di bandire voci e volti stranieri dalle pubblicità che, come detto sarà effettivo a partire dal prossimo ottobre, arriva dopo un lungo periodo di transizione in cui le aziende devono pagare una soprattassa di circa 240 euro per ciascun modello straniero utilizzato nelle loro pubblicità. Posto che difficilmente i media accuseranno la Nigeria di razzismo, si tratta di avvicinare alla moda le nuove generazioni, che peraltro sulle passerelle europee fanno gran furore, come del resto tutti i modelli afro.\n\nFinora la Nigeria imponeva una soprattassa alle aziende pubblicitarie che impiegavano modelli stranieri nelle loro pubblicità. Artem Varnitsin / EyeEm Getty Images\n\nLa decisione è stata accolta in maniera particolarmente positiva tra i giovani. Non si tratta infatti di chiudersi all'occidente o di alimentare sentimenti no global, ma di rivendicare con orgoglio le proprie radici e difendere la propria identità in una società che rischia di appiattirle e annullarle o, ancora peggio, rappresentarle sotto forma di quota, come se si trattasse di specie in estinzione. Contrastare la forte presenza del mercato estero nelle campagne adv andrà a beneficio di un Paese che da decenni aspira alla propria completa indipendenza. L'avvio della nuova misura a partire dall'1 ottobre, in corrispondenza del Giorno dell'Indipendenza dal Regno Unito festeggiato ogni anno dal 1960, ne è la conferma più lampante.\n\nGLI ARTICOLI PIÙ LETTI DI ELLE.IT I look per il rientro in città LEGGI ORA I tagli capelli dell'autunno LEGGI ORA I trattamenti corpo post vacanze LEGGI ORA L'oroscopo di settembre LEGGI ORA",
    "Nigeria: export mai così bene come nel secondo trimestre 2022": "Nigeria Nigeria: export mai così bene come nel secondo trimestre 2022 Bloccato\n\nNIGERIA - La Nigeria ha esportato beni per un totale di 17,4 miliardi di dollari nel secondo trimestre 2022, mostrando un aumento delle sue esportazioni del 47,5% rispetto allo stesso periodo del 2021. Lo si apprende dal rapporto sul commercio estero pubblicato dall'Ufficio nazionale di statistica nigeriano. Il valore delle esportazioni nigeriane, se rapportato al primo trimestre di quest'anno, è aumentato del 4,3%: l'export nigeriano, per il periodo in esame, ha fatto registrare il valore assoluto più alto di sempre. Questo ha fatto aumentare anche la bilancia commerciale della Nigeria, che ha fatto registrare un avanzo di 4,6 miliardi di dollari, il più alto dal secondo trimestre del 2018. La lista dei principali beni esportati dal colosso africano è la stessa di sempre: petrolio greggio e gas naturale in testa, seguiti dall'urea. Solo i proventi dell'export petrolifero hanno mostrato un aumento del 45,1% su base annua, un fatto che gli economisti nigeriani attribuiscono in particolare all'aumento del prezzo del greggio con lo scoppio della guerra russo-ucraina. Altri beni esportati in gran quantità dalla Nigeria, andando oltre idrocarburi e fertilizzanti ma che rappresentano meno del 2% del totale delle esportazioni, sono gli anacardi, l'alluminio grezzo, i semi di sesamo, le fave di cacao, l'energia elettrica e l'oro. [ASB] © Riproduzione riservata\n\n\n\n",
    "Nigeria, crolla edificio a Kano: \"Molti sotto le macerie\"": "Un edificio a più piani è crollato nella città di Kano, nella Nigeria nord-occidentale, lasciando \"molte\" persone intrappolate sotto le macerie: lo scrive il sito della Cnn citando i vigili del fuoco che sottolineano come sia in corso un'operazione di salvataggio.\n\nFinora sono state estratte vive dalle macerie otto persone, come ha riferito Nura Abdullahi, il coordinatore locale della Protezione civile nigeriana.",
    "Notizie Udinese – Caso Udogie: snobbato da Mancini, ma non dalla Nigeria": "Il laterale ha iniziato la stagione dove aveva lasciato la precedente. Nel frattempo, però, resta in attesa di una chiamata dalla nazionale\n\nRedazione\n\nLa stagione di Destiny Udogie è iniziata nel migliore dei modi, stiamo parlando di un calciatore che non vede l'ora di mettersi in gioco anche in palcoscenici più importanti della nostra Serie A, visto che ha dimostrato di avere delle qualità uniche. Al momento, però, non può ancora godersi nemmeno una meritatissima convocazione nella nazionale maggiore. Dopo un avvio scoppiettante, Destiny è stato comunque tagliato fuori dai convocati del commissario tecnico Roberto Mancini. Una chiamata che fa scalpore, soprattutto per i nomi che sono stati scelti al suo posto. Nel frattempo la nazionale nigeriana si sfrega le mani per un semplice motivo: tutto può ancora cambiare.\n\nIl giocatore dell'Udinese nasce in Italia, più precisamente a Verona ma da dei genitori nigeriani e di conseguenza è ancora in possesso della possibilità di scegliere per quale nazionale giocare. Sicuramente la Nigeria farebbe carte false per potersi aggiudicare un talento di questo tipo che potrebbe essere titolare (in tutte le nazionali) nel corso dei prossimi 15 anni. Non è detto che proprio la nazione africana non ci provi fino all'ultimo, ma la palla passa nelle mani di Roberto Manciniche già il prossimo novembre potrebbe mettere fine alla telenovela con un semplice gesto: la convocazione.\n\nIn under 21\n\nAdesso Destiny è concentrato ed ha voglia di fare comunque bene. Il difensore dovrà comunque difendere la maglia degli azzurri o meglio degli azzurrini. Il coach Nicolato lo ha convocato con l'under 21. Si spera che in questo caso abbia la possibilità di fare più minuti possibili. Solo così può continuare a crescere un ragazzo che in pochissimo tempo ha dimostrato tantissimo. Cambiando rapidamente discorso, non perdere le dichiarazioni fatte ieri sera dal direttore dell'area tecnica Pierpaolo Marino. Parole chiare e che continuano a promuovere la nuova guida tecnica. Ecco tutte le dichiarazioni fatte dal direttore dei friulani <<<",
    "Gianfranco Falcioni, da imputato a parte civile contro i pm del processo Eni-Nigeria. E chiede i danni al ministero della Giustizia": "di Luigi Ferrarella\n\nSul banco degli accusati i magistrati milanesi De Pasquale e Spadaro, che avrebbero occultato prove favorevoli alla difesa dell’ex viceconsole, comunque assolto nel procedimento sulle presunte tangenti per le licenze petrolifere\n\nPuò sembrare il mondo alla rovescia, e invece si materializza mercoledì mattina al Tribunale a Brescia: i pm milanesi del processo Eni-Nigeria seduti sul banco degli accusati, e l’ex imputato di corruzione internazionale (assolto) che invece si costituisce parte civile nel processo proprio contro i suoi pm per «rifiuto d’atto d’ufficio», e che come responsabile civile (per il risarcimento degli eventuali danni in caso di condanna dei pm) ottiene dal gip la citazione del ministero della Giustizia.\n\nLa ragione? Il tema dell’udienza preliminare per il gip Christian Colombo è decidere se rinviare a giudizio o meno il procuratore aggiunto di Milano Fabio De Pasquale e il pm Sergio Spadaro per non aver voluto depositare nel febbraio-marzo 2021 prove segnalate loro dal collega Paolo Storari sulla non attendibilità dell’imputato-accusatore di Eni Vincenzo Armanna, e dunque potenzialmente favorevoli agli imputati del processo per tangenti Eni in Nigeria: e allora anche uno di quegli imputati, l’imprenditore in affari con Eni ed ex viceconsole onorario in Nigeria Gianfranco Falcioni, ritiene di potersi dire vittima dell’omissione dei pm, e per questo chiede al giudice di essere ammesso a costituirsi parte civile nel procedimento contro i suoi due ex pm. La citazione del Ministero quale responsabile civile dovrà però essere notificata a via Arenula, e per questo l’udienza è stata rinviata al 2 novembre.\n\nIl ruolo dell’imprenditore nell’inchiesta\n\nNel processo milanese che ipotizzava tangenti Eni e Shell attorno all’acquisizione della licenza petrolifera Opl245, Falcioni per un verso era accusato di aver accettato nella fase conclusiva della vicenda il compito di distribuire le tangenti, a tal fine prestandosi ad aprire un conto bancario intestato alla sua Petrol Service presso l’istituto BSI Lugano dove ricevere il 31 maggio 2011 quel mostruoso bonifico da 1 miliardo e 92 milioni di dollari (prezzo pagato da Eni al governo) che però dopo pochi giorni la banca svizzera respinse e restituì a JP Morgan Chase di Londra per macroscopiche ragioni di «compliance» antiriciclaggio. Per un altro verso Falcioni era accusato di aver tenuto informato Armanna sui propri contatti con il ministro nigeriano Bajo Oyo per la retrocessione di una parte (50 milioni di dollari) della somma versata da Eni.\n\nL’assoluzione e i danni lamentati\n\nAnche Falcioni, come tutti gli altri imputati (compreso l’amministratore delegato Eni Claudio Descalzi) fu comunque poi assolto in Tribunale il 17 marzo 2021 dai giudici milanesi Tremolada-Gallina-Carboni con l’ampia formula «perché il fatto non sussiste». Ma i suoi legali Pasquale Annicchiarico e Gian Filippo Schiaffino hanno argomentato la richiesta di Falcioni con i danni che l’imprenditore ricollega al processo (la chiusura di due società), e con le diverse scelte processuali che in linea teorica asserisce avrebbe potuto compiere (con tempistiche più accelerate) se per tempo avesse avuto cognizione degli atti su Armanna non depositati dai pm, e in particolare di un video di Armanna che la Procura aveva dal 2017.\n\nSe vuoi restare aggiornato sulle notizie di Milano e della Lombardia iscriviti gratis alla newsletter di Corriere Milano. Arriva ogni sabato nella tua casella di posta alle 7 del mattino. Basta cliccare qui.",
    "Dal low alcol al no waste, passando per la Nigeria. Drink trend": "Parliamo di drink trend e macro-tendenze in ambito mixology.\n\nIntanto, da segnalare è il boom di eventi dopo due anni di quasi totale blocco. Ma, in vista dei prossimi mesi, l’atteggiamento della maggioranza degli operatori di settore è cauto.\n\nDRINK TREND: UMORI\n\n“L’inverno 2023 potrebbe essere molto lungo. Se non accade qualcosa di imprevedibile la situazione sarà grigia. Il potere di acquisto si erode e le aziende investono poco”, osserva per esempio Giuseppe Capotosto, brand ambassador di Bordiga. “Che dire? L’estate è andata bene, i termini di presenze. Ma le spese di gas e luce sono più che raddoppiate a luglio 2022 rispetto all’anno precedente. Quindi, nonostante sia stata un’ottima stagione, in fin dei conti il guadagno per i locali è stato limitato. E in inverno, quando le temperature saranno rigide, che accadrà? Dovremo affrontare un ulteriore aumento delle spese e una riduzione dell’affluenza. Insomma, un’ulteriore riduzione dei guadagni”, commenta Cinzia Ferro, alias La Ci, titolare di Extremadura Cafè a Verbania.\n\nLe novità\n\nQuindi…\n\nPrimo, è tempo di Africa, Sud America e Asia. Secondo, è boom di cocktail zero o low alcol. Terzo, la parola d’ordine è No waste. E se questo ultimo drink trend fin’ora era frutto di una scelta consapevole, presto sarà per molti una necessità.\n\nAFRICA E SUD AMERICA\n\n\n\nDa un lato si affacciano sulla scena paesi senza una tradizione storica. Dall’Africa al Sud America.\n\nUn esempio su tutti: solo fino a qualche anno fa nessuno avrebbe scommesso un euro sull’ingresso di Paesi come Nigeria e Senegal in gare importanti come il Mondiale IBA, in programma dal 4 al 9 novembre a Cuba.\n\nDue paesi che -tra parentesi- entreranno nella famiglia IBA. Così come il Belize.\n\nLOW ALCOL\n\nAncora: fizzy e low alcol drink tirano.\n\nUna tendenza consolidata negli Stati Uniti, dove spopolano da tempo i cocktail a basso tenore calorico destinata a rafforzarsi anche nel Vecchio Continente.\n\nNO WASTE\n\nE arriviamo al tema sostenibilità. E arriviamo al\n\nOggi, in una fase storica in cui si prospetta l’ipotesi di riaprire le miniere di carbone per sopperire alla mancanza di gas, ad alcuni sembra surreale parlare di sostenibilità ambientale.\n\n“Per me, questo, è un approccio un po’ superficiale. Le congiunture politico-economiche rendono anzi ancora più urgenti provvedimenti e misure di contenimento degli sprechi. E il cambiamento deve partire da noi. I professionisti dell’ospitalità hanno un dovere etico in tal senso” osserva Marina Marcarino, proprietaria dell’azienda vinicola Punset e presidente di Albeisa, l’associazione fondata nel 1973 per riunire i produttori dell’albese attraverso l’utilizzo di una storica bottiglia. Poi prosegue: “Ristoratori e produttori, per cominciare, dovrebbero educare la clientela al corretto riciclo del vetro”, aggiunge. “Sono convinta che abbattere gli scarti di lavorazione nel nome di una maggiore sostenibilità e di un minore impatto ambientale non è più solo una questione di etica, ma anche di economia” chiarisce. Infine, fa una disgressione. ALBEISA LA STORICA BOTTIGLIA GREEN\n\n“Qui -nelle Langhe- si producevano vini molto buoni già nel 1700, vini richiesti nei banchetti di regine e re. Per renderli riconoscibili e più facilmente vendibili e conservabili, i vignaioli locali iniziarono a inserirli in una bottiglia speciale, realizzata apposta da maestri vetrai della zona. Purtroppo, con l’industrializzazione i costi per i maestri vetrai sono diventati troppo elevati e le bottiglie sono scomparse e dimenticate. Se la bottiglia è tornata in vita è grazie a un produttore di vino del luogo, Renato Ratti, che ha ritrovato alcuni esemplari e deciso di tornare a produrla a inizio anni ’70. L’ha chiamata Albeisa perché può contenere solo vini delle Langhe, di cui Alba è la capitale”. LEGGI ANCHE",
    "Perché mai la Nigeria ha deciso non vendere più moto?": "I gruppi terroristici si muovono, e soprattutto scappano, in moto. Il governo Nigeriano ha così deciso di vietare la vendita di veicoli a due ruote. Da tempo moto e motorini sono nel mirino e già due anni fa venne vietata la circolazione dei mototaxi nella capitale. In quel caso fu per ridurre gli incidenti mentre ora si parla di sicurezza nazionale. In entrambi i casi sembra che la politica abbia dimenticato che la maggior parte della popolazione non può permettersi un'automobile che quindi i motocicli sono i mezzi di trasporto più abbordabili. La Nigeria è inoltre è il più popoloso Paese africano con 206 milioni di abitanti.\n\n\n\nOra il governo ha annunciato di voler vietare la vendita dei mezzi a due ruote per limitare le azioni e gli spostamenti dei gruppi terroristici che spadroneggiano del Paese. Ovviamente l'annuncio è stato accolto da grandissime critiche visto che l'impatto più pesante sarà sui più poveri\n\n\n\nDi fatto per ora si parla di vietare solo l'acquisto e non l'utilizzo, ma pare comunque il primo passo nella direzione sbagliata. Misure più stringenti inoltre sono state prese a livello locale. A Gusau, nel nord del Paese, il governatore ha messo in atto il coprifuoco contro i motociclisti tra le 20:00 e le 6:00. La Polizia ha il dovere di sparare a chiunque non rispetti il divieto.\n\nFonte: Lerepairedesmotards.com",
    "NIGERIA: CAPO VILLAGGIO 82ENNE CONDANNATO A MORTE PER OMICIDIO": "07 Settembre 2022 :\n\nUn capo villaggio di 82 anni, nello Stato nigeriano di Akwa Ibom, è stato condannato a morte per omicidio, ha riferito il sito Idomavoice il 13 agosto 2022.\n\nIl condannato, Essien Matthew Odiong, è il capo del villaggio di Efen Ibom, nell’Area del Governo Locale di Ika.\n\nLa sentenza è stata emessa da un'Alta Corte statale di Akwa Ibom riunitasi a Uyo.\n\nL’imputato, che è sposato con 12 mogli e ha 60 figli, è stato processato con l'accusa di cospirazione, di aver diretto un processo illegale, di furto di una motocicletta e di omicidio del suo proprietario, un membro della sua comunità, identificato come Udoma Akpan Udo Ubom.\n\nLa Corte presieduta dal giudice Edem Akpan ha ritenuto l'imputato colpevole dell’omicidio di Udoma Akpan Udo Ubom, commesso mediante l’iniezione di una sostanza chimica letale, il 26 aprile 2017.\n\nUbom era stato accusato dai suoi fratelli di essere uno stregone ed era stato segnalato al Capo del Villaggio, che lo avrebbe portato davanti al Consiglio del Clan Efen per giurare di non essere uno stregone.\n\nLa Corte ha ritenuto che \"avendo intuito le conseguenze della sua azione criminale, il capo villaggio è scappato nel 2017 ed è tornato nel 2019, quando è stato arrestato dalla Polizia\".\n\nIl giudice Akpan ha anche affermato che poiché \"l'imputato ha ammesso volontariamente di essersi seduto al Consiglio del Clan Efen con altri cinque capi villaggio e membri del Consiglio del clan per processare la vittima con l'accusa di stregoneria, la legge solleva l'accusa dall'onere di provare il reato di associazione a delinquere”.",
    "NIGERIA: POPOLARE WRESTLER CONDANNATO A MORTE PER L’OMICIDIO DELLA MOGLIE": "13 Settembre 2022 :\n\nUn'Alta Corte dello stato nigeriano di Adamawa il 16 agosto 2022 ha condannato all’impiccagione il popolare wrestler tradizionale Thankyou Grim per l’omicidio di sua moglie, avvenuto nel 2018.\n\nGrim, che viene dal villaggio di Sili nell’Area del Governo Locale di Guyuk, ha ammesso di aver colpito sua moglie, Kwalla Grim, ripetutamente con un pestello fino a ucciderla dopo che la donna aveva chiesto il divorzio.\n\nLa condanna a morte è stata pronunciata dal capo dei giudici dello stato di Adamawa, Nathan Musa.\n\nL’imputato è stato riconosciuto colpevole di omicidio volontario, punibile con la morte ai sensi della sezione 192 (b) del Codice penale statale di Adamawa del 2018.\n\nIl giudice Musa ha ritenuto che l'accusa abbia dimostrato con prove convincenti la colpevolezza dell’imputato.\n\nSubito dopo l’omicidio, Grim sarebbe fuggito, per poi consegnarsi alla polizia tre giorni dopo.",
    "MTN Nigeria lancia Metamorphose, powered by Tecnotree": "Tecnotree, leader mondiale dei sistemi di supporto al business digitale, ha annunciato la sua partnership con MTN Nigeria per una nuova iniziativa: Metamorphose. MTN Metamorphose è un programma di trasformazione per migliorare la presenza digitale dell'azienda per i consumatori e le imprese, grazie alla suite digitale di Tecnotree.\n\nQuesta iniziativa trasformerà i processi aziendali e digitali di MTN con un approccio strategico alle persone e alla tecnologia. L'obiettivo del programma è quello di adattarsi alle esigenze dei clienti, migliorarne l'esperienza e diventare il facilitatore della vita digitale attraverso offerte personalizzate incentrate sul cliente.\n\nLo stack digitale di punta di Tecnotree è aperto, inclusivo, dinamico e pronto per il 5G. Dispone di funzionalità AI/ML e di estensibilità del cloud che hanno trasformato le applicazioni e i servizi al di là della connettività.\n\nIl testo originale del presente annuncio, redatto nella lingua di partenza, è la versione ufficiale che fa fede. Le traduzioni sono offerte unicamente per comodità del lettore e devono rinviare al testo in lingua originale, che è l'unico giuridicamente valido.\n\nVedi la versione originale su businesswire.com: https://www.businesswire.com/news/home/20220921005570/it/\n\nPadma Ravichander, Tecnotree CEO\n\nEmail: marketing@tecnotree.com\n\nPermalink: http://www.businesswire.com/news/home/20220921005570/it\n\nCOMUNICATO STAMPA - Responsabilità editoriale di Business Wire",
    "Binance in trattative con la Nigeria per la creazione di una zona economica cripto-friendly": "Il governo nigeriano ha tenuto un incontro preliminare con l'exchange Binance per la potenziale creazione di una zona economica speciale volta a sostenere le imprese legate alle criptovalute e alla blockchain.\n\nSecondo un post del 2 settembre della Nigeria Export Processing Zones Authority (NEPZA), l'autorità ha avuto colloqui preliminari con Binance e la società di infrastrutture tecnologiche Talent City, per discutere della proposta relativa alla città digitale, definita \"Virtual Free Zone\".\n\nIl direttore generale della NEPZA, Adesoji Adesugba, ha dichiarato che la zona proposta sarà la prima in Africa occidentale e agirà in modo simile alle zone virtuali di Dubai, progettate per fornire leggi, regolamentazioni e incentivi fiscali favorevoli alle imprese cripto.\n\nIl professor Adesoji Adesugba (MD/CEO di NEPZA), Sameera Kimatrai (consulente legale senior di Binance), Luqman Edu (CEO di Talent City), Sikiru Lawal (direttore di NEPZA). pic.twitter.com/73scHU4hYE — NEPZA (@officialNEPZA) September 2, 2022\n\nProfessor Adesoji Adesugba (NEPZA MD/CEO), Sameera Kimatrai (Binance Senior Legal Counsel), Luqman Edu (CEO Talent City), Sikiru Lawal (NEPZA Director). pic.twitter.com/73scHU4hYE — NEPZA (@officialNEPZA) September 2, 2022\n\nLa Nigeria ha uno dei tassi più alti al mondo per quanto riguarda l'adozione di criptovalute, con oltre 22 milioni di utenti, secondo Triple A. Adesugba ha dichiarato che la zona aiuterà a sviluppare l'economia digitale e ad \"ampliare le opportunità di lavoro\" per i cittadini nigeriani:\n\n\"Il nostro obiettivo è quello di creare una fiorente Virtual Free Zone per trarre vantaggio da un'economia digitale e blockchain che sfiora il trilione di dollari\".\n\nI piani iniziali sono stati discussi venerdì durante un incontro tra Adesugba, il direttore esecutivo di Binance Nadeem Ladki, il CEO di Talent City Luqman Edu e il direttore della NEPZA Sikiru Lawal a Dubai.\n\nAdesugba ha aggiunto che la mossa farà parte dell'agenda di sviluppo economico della Nigeria, con la visione di favorire ulteriormente l'adozione delle criptovalute nella regione dell'Africa occidentale.\n\n\"Cerchiamo di aprire nuove strade per ampliare le opportunità economiche dei nostri cittadini, in linea con il mandato dell'Autorità, la direttiva dell'onorevole Ministro e l'agenda di sviluppo economico del Presidente Muhammadu Buhari\", ha dichiarato.\n\nAlimentata da un sistema finanziario inadeguato, da politiche governative instabili e dall'inflazione, l'adozione delle criptovalute in Africa ha continuato a crescere negli ultimi anni.\n\nUn recente sondaggio di CoinGecko ha rilevato che i residenti nigeriani sono la nazione più interessata alle criptovalute, avendo cercato i termini \"criptovalute\" e \"comprare cripto\" più di tutti gli altri 14 Paesi presi in esame.\n\nLa Nigeria ha anche lanciato eNaira nell'ottobre 2021 - la prima valuta digitale della banca centrale (CBDC) del Paese, che è attualmente nella sua seconda fase e mira a promuovere l'inclusione finanziaria attraverso l'accesso ai cittadini nigeriani non bancarizzati.\n\nCointelegraph ha contattato Binance per avere maggiori dettagli sulle discussioni, ma non ha ricevuto una risposta immediata.",
    "Algeria, Nigeria e Niger discutono del gasdotto verso l’Europa": "I tre Paesi potrebbero offrire all’Europa un’alternativa al gas russo attraverso un futuro gasdotto trans-sahariano.\n\nL’Algeria, la Nigeria e il Niger hanno firmato giovedì 28 luglio un memorandum d’intesa su un vasto progetto di gasdotto che offrirebbe all’Europa una potenziale alternativa futura alle forniture russe, hanno riferito i media statali algerini.\n\nIl Gasdotto Trans-Sahariano (TSGP) trasporterebbe miliardi di metri cubi di gas per circa 4.128 chilometri dalla Nigeria, in Africa Occidentale, verso nord, attraverso il Niger e fino all’Algeria. Da lì potrebbe essere pompato attraverso il gasdotto sottomarino mediterraneo Transmed fino all’Italia, oppure caricato su navi cisterna di gas naturale liquefatto per l’esportazione.\n\nIl Ministro dell’Energia algerino Mohamed Arkab ha ospitato i suoi omologhi della Nigeria e del Niger, Timipre Sylva e Mahamane Sani, per colloqui sul progetto, ha riferito l’agenzia di stampa statale algerina APS. I contenuti del memorandum d’intesa non sono stati resi noti, ma il progetto, da tempo inattivo, ha visto un aumento dell’interesse negli ultimi mesi, in seguito all’impennata dei prezzi del gas dopo l’invasione dell’Ucraina da parte della Russia.\n\nQuando il TSGP fu proposto per la prima volta nel 2009, il costo della sua costruzione fu stimato in 10 miliardi di dollari. Oltre a servire i mercati europei, il gas potrebbe essere deviato per servire i mercati lungo il percorso del gasdotto o altrove nella regione del Sahel.\n\nL’Algeria, il più grande esportatore di gas naturale dell’Africa, ha già visto aumentare la domanda dopo l’invasione dell’Ucraina da parte di Mosca, con le nazioni occidentali che stanno setacciando il mondo per trovare forniture per sostituire il petrolio e il gas provenienti dalla Russia. Algeri sta cercando ulteriori modi per capitalizzare gli alti prezzi energetici globali.\n\nMa il TSGP affronterebbe formidabili sfide logistiche e di sicurezza, attraversando migliaia di chilometri di deserto dove i gruppi jihadisti hanno condotto una lunga insurrezione. “Un oleodotto come questo sarebbe estremamente vulnerabile, non solo agli attacchi dei jihadisti, ma anche delle comunità locali che si sentono sfruttate da un progetto da cui non traggono alcun beneficio”, ha dichiarato Geoff D. Porter, esperto di energia di North Africa Risk Consulting. “E poi, chi lo finanzierà?”.",
    "Amichevole Portogallo-Nigeria il 17 novembre, la federazione nigeriana: \"Guidati da Osimhen, sta diventando uno degli attaccanti più letali del calcio\"": "La Federcalcio nigeriana e la federazione portoghese hanno firmato un accordo formale per l'incontro tra Super Eagles e A Seleção in un'amichevole di prestigio per all'Estádio José Alvalade di Lisbona giovedì 17 novembre.\n\nTutte le news sul calciomercato Napoli e sul Napoli\n\nDi seguito la nota ufficiale della federazione nigeriana:",
    "Enormi volumi di greggio rubati dall’oleodotto Trans Niger in Nigeria": "Ignoti criminali in Nigeria hanno rubato enormi volumi di greggio pompati attraverso il Trans Niger Pipeline, un importante oleodotto che attraversa le insenature della regione del Delta del Niger del Paese.\n\nSolo il 5% di tutto il greggio pompato attraverso l’oleodotto tra ottobre 2021 e febbraio 2022 è stato ricevuto dai produttori. Il resto è andato perso a causa del bunkeraggio illegale, un problema che sembra aver preso una piega peggiore da quando i prezzi globali del petrolio sono saliti alle stelle.\n\nAdesso, alcune importanti parti in causa stanno esprimendo la loro frustrazione per questo problema. Il noto miliardario Tony Elumelu, che detiene ingenti partecipazioni in Tenoil, ha inviato una serie di tweet infuocati all’inizio di questa settimana, dicendo:\n\n“Le aziende stanno soffrendo. Come possiamo perdere oltre il 95% della produzione di petrolio a causa dei ladri? Guardate il Terminale di Bonny, che dovrebbe ricevere oltre 200.000 barili di greggio al giorno, invece ne riceve meno di 3.000, inducendo l’operatore Shell a dichiarare la forza maggiore, che ha avuto ripercussioni sulle loro attività.\n\n“Perché paghiamo le tasse se le nostre agenzie di sicurezza non riescono a fermare tutto questo? È chiaro che il motivo per cui la Nigeria non è in grado di soddisfare la sua quota di produzione OPEC non è dovuto ai bassi investimenti, ma al furto, puro e semplice!”.\n\nLa scorsa settimana, un altro importante stakeholder e amministratore delegato fondatore di Seplat Petroleum, Austin Avuru, ha pubblicato un rapporto in cui avvertiva che la produzione di petrolio in Nigeria si trova ora in uno stato critico ed emergenziale a causa del furto di petrolio.\n\nNel rapporto intitolato “Reining in the Collapse of the Nigerian Oil Industry”, Avuru ha rivelato che alcuni produttori di petrolio non riescono più a vedere l’80% della loro produzione arrivare ai terminali. Ha anche esortato le autorità a fare qualcosa per risolvere il problema.\n\nBloomberg ha citato la Petroleum and Natural Gas Senior Staff Association of Nigeria (PENGASSAN), secondo cui il vandalismo negli oleodotti e il furto di petrolio vanno di pari passo. Sfortunatamente, il problema ora comporta serie implicazioni finanziarie per la Nigeria, il cui pilastro economico è costituito dalle entrate generate dalle vendite di petrolio.\n\nCome ben noto, la Nigeria è il maggior produttore di petrolio greggio dell’Africa. Purtroppo, negli ultimi tempi il Paese sta lottando per soddisfare la quota stabilita dall’OPEC. Ciò significa anche che la Nigeria non riesce a trarre vantaggio dall’impennata del prezzo globale del petrolio.\n\nNel frattempo, il Governo nigeriano ha ribadito il suo impegno ad affrontare il problema. Secondo il Ministro di Stato nigeriano per le Risorse Petrolifere Timipre Sylva, “Siamo determinati a fermarlo, perché sappiamo che non possiamo permetterci di continuare con questa insicurezza nell’industria petrolifera”.",
    "Algeria: Bennacer convocato per gli impegni con Guinea e Nigeria": "C'è anche Ismael Bennacer tra i convocati del commissario tecnico Djamel Belmadi per le due amichevoli dell'Algeria, contro Guinea e Nigeria. Il centrocampista del Milan fa parte dei big che parteciperanno alla doppia sfida, in programma il 23 e il 27 settembre. Tra gli altri, ci sono anche il difensore del Villarreal Mandi e l'attaccante del Manchester City Mahrez.\n\nAlgeria: sono 24 i convocati per le amichevoli Sono in tutto 24 i convocati dal ct Belmadi per le due partite amichevoli. Bennacer è uno dei leader della squadra. E anche del centrocampo del Milan. Ha iniziato alla grande anche questa stagione in cui il reparto è orfano di Kessie. Ma deve ancora rinnovare il contratto con i rossoneri, in scadenza comunque a giugno del 2024. Attualmente, il giocatore africano ha uno stipendio di 1,7 milioni di euro, ma il suo entourage avrebbe alzato di molto la posta, chiedendo 4,5 milioni all'anno.",
    "I pericoli delle fake news in Africa": "L'aumento dell'uso degli smartphone e una maggiore disponibilità di connessioni a internet sta causando una pericolosa diffusione di fake news in Africa. Nella prima metà del 2022 decine di campagne sui social media hanno divulgato milioni di post intenzionalmente falsi e fuorvianti che stanno provocando rivolte e omicidi negli stati africani. L'assenza di una moderazione dei contenuti, costante e dettagliata come quella presente in Occidente, ha fatto sì che applicazioni come Facebook, Twitter, YouTube, WhatsApp e TikTok siano diventate strumenti di propaganda. Influencer e politici malintenzionati sfruttano le piattaforme per istigare violenze nel mondo reale. Senza un rigido controllo, stanno riuscendo nel loro intento.\n\nTikTok e le elezioni in Kenya\n\nIl 9 agosto 2022 in Kenya si sono svolte delle importanti elezioni politiche per la nomina del presidente e dei parlamentari delle due camere nazionali. In vista del voto, le piattaforme di social media nel paese sono state popolate soprattutto da disinformazione politica secondo un recente report dell'organizzazione non-profit Mozilla Foundation. Mentre le piattaforme più mature come Facebook e Twitter operano un maggior controllo sulle fake news, a preoccupare è TikTok: la sua influenza è stata ampiamente sottovalutata secondo i ricercatori e i post presenti sulla piattaforma hanno favorito l'inizio di scontri violenti fra diverse fazioni politiche. Oltre il 60% degli utenti keniani di età compresa tra 16 e 64 anni utilizza TikTok ogni mese.\n\nUn'analisi di circa 130 video, che sono stati visti collettivamente oltre 4 milioni di volte, indica che TikTok è diventato un mezzo di comunicazione rilevante per la disinformazione relativa alle elezioni keniane. Le clip analizzate da Mozilla Foundation sono state complici nei tentativi di alimentare tensioni etniche e manifestazioni aggressive. In risposta al rapporto, TikTok ha rimosso i video segnalati da Mozilla Foundation che l'azienda proprietaria ByteDance ha ritenuto in violazione delle sue linee guida, ma molti keniani temono l'incremento di violenze e ripercussioni prima e dopo il voto. “Le fazioni opposte si concentreranno sulla creazione di un'immagine dell'avversario come minaccia esistenziale alla stabilità e alla sicurezza”, si legge nel documento, intitolato Da app per ballare alla politica mercenaria: come la disinformazione su TikTok accende le tensioni politiche in Kenya.\n\nLa piattaforma social ha affermato di avere rafforzato la moderazione dei contenuti in lingua swahili, ma non ha fornito dettagli sul numero di moderatori in altre lingue ampiamente parlate in Kenya, come il kikuyu e il dholuo. Gli autori di fake news e i vlogger che postano video incitanti alla violenza utilizzano lo stratagemma di alternare le lingue, parlando con i dialetti solo per le minacce così da non correre il rischio di essere scovati dai moderatori e bannati. I problemi non sono terminati con l'arrivo dei risultati: la Corte Suprema del Kenya deve decidere sul risultato controverso delle elezioni presidenziali di questo mese, durante il quale il sito web della commissione è stato probabilmente violato.\n\nLe fake news dall'Italia\n\nAnche in Nigeria la disinformazione sta provocando proteste e rivolte sanguinose. Un'indagine della Bbc ha scoperto una rete di separatisti nigeriani che vivono fuori dal paese e che usa i social media per invocare la violenza e incitare all'odio etnico contro gli oppositori dell'indipendenza del Biafra. In particolare un'utente nota come Omote Biafra è al centro delle campagne di disinformazione che stanno provocando scontri nella nazione africana. La donna, il cui vero nome è Efe Uwanogho, afferma di essere residente in Italia. Sul suo account Facebook l'indirizzo è indicato come Noventa Padovana, in provincia di Padova. Dal suo profilo pubblica video in cui chiede ai connazionali residenti in Nigeria di “attaccare e decapitare chi si oppone all'indipendenza del Biafra”, come riporta il sito inglese. Gli scontri nella regione a sud del paese hanno provocato almeno dodici morti nelle ultime settimane.\n\nUwanogho si definisce una guerriera sui social media per conto del gruppo separatista noto come Indigenous People of Biafra (Ipob). L'articolo della Bbc spiega che la donna opererebbe dall'Italia per restare al di fuori dalla portata delle autorità nigeriane. In Nigeria Ipob è stato bandito e indicato un gruppo terroristico. In seguito a una fake news diffusa sui gruppi Whatsapp nigeriani, due poliziotti, accusati falsamente di essere gli assassini di alcuni cittadini del Biafra, sono stati uccisi nel giorno del loro matrimonio.\n\nIn Italia abbiamo un problema con la propaganda russa Da un lato c'è l'ingerenza di Mosca nel dibattito pubblico. Dall'altro una caccia alla strega che bolla come filo-Putin qualsiasi voce che non sia conforme alla narrazione mainstream\n\nOltre a un numero limitato di moderatori capaci di conoscere i dialetti africani, i social media in Africa devono fare i conti anche con bot e deepfake, usati per manipolare l'opinione pubblica. I bot di Twitter rappresentano oltre il 20% degli influencer in paesi come il Lesotho e il Kenya: per questo motivo, gli esperti politici a conoscenza della particolare situazione africana suggeriscono alle aziende tecnologiche di rafforzare al più presto il percorso verso un'efficace moderazione. In caso contrario, le fake news alimentate dai social media e dalle app di messaggistica rischiano di diventare un problema letale nel continente.",
    "Grano: la Nigeria sta sviluppando varietà adatte al suo clima per aumentare la produzione": "di Luca Venturino 12 Settembre 2022\n\nLa Nigeria è il più grande acquirente di grano dell’intero continente africano – un primato che, considerando i recenti scossoni alle linee di approvvigionamento internazionali, il blocco del flusso ucraino (timidamente ripristinato solamente nell’ultimo mese) e le crescenti difficoltà determinate dalla morsa della siccità o da altri eventi climatici avversi, pone il Paese in una posizione di pericolosa dipendenza alimentare. Secondo quanto riportato da Alarabiya News, tuttavia, la Nigeria avrebbe intrapreso un percorso di collaborazione con l’azienda alimentare Olam International Ltd al fine di sviluppare varietà di semi adatte al clima locale che permetteranno agli agricoltori di aumentare la produzione riducendo allo stesso tempo la dipendenza dall’estero.\n\nSecondo una dichiarazione di Ashish Pande, responsabile nazionale di Olam Crown Flour Mill Ltd., tali sami appositamente creati in base alla topografia e al clima locale sarebbero già stati creati: una provvidenziale manna dal cielo, se consideriamo che – secondo il Dipartimento dell’Agricoltura degli Stati Uniti – la Nigeria ha raccolto meno dell’uno per cento delle 4,7 milioni di tonnellate di grano consumate nel corso del 2021. La produzione domestica di grano, infatti, è storicamente stata ostacolata dalla mancanza di varietà di semi appropriate alle condizioni locali, dagli alti costi dei fertilizzanti e dalla mancanza di impianti di irrigazione: i nuovi semi, in questo contesto, rappresentano la speranza di allontanarsi dai capricci del mercato internazionale.",
    "Fuggiti dalla Nigeria, sposi a Fossacesia: la storia a lieto fine di Augustine e Bumi": "Dopo angosce e difficoltà, in fuga dal proprio paese, è arrivato il lieto fine per Augustine Obina Osuagwu e di Bumi Osuagwu: due cittadini nigeriani residenti a Fossacesia che venerdì scorso si sono sposati con rito civile.\n\nErano arrivati in Italia nel 2016 fuggendo dalla Nigeria, segnata da guerra e distruzione ed erano stati accolti presso lo Sprar (Sistema di protezione per richiedenti asilo e rifugiati) di Fossacesia. Insieme hanno cercato e avuto l’occasione di riscatto di chi è costretto a lasciare la propria terra martoriata da conflitti per scappare in un luogo più sicuro e vivere felici. Augustine Obina, 36 anni, ha trovato lavoro e la stabilità economica è stata decisiva per sposare la sua Obina, di 32.\n\nA Fossacesia, dove la coppia vive, sono nati i loro due bambini. Venerdì scorso il sindaco Enrico Di Giuseppantonio, nell’aula consiliare Falcone-Borsellino, ha celebrato la loro festosa e sentita unione alla presenza dei loro amici e parenti. C'erano anche i volontari dell’associazione Il Girasole, di Fossacesia, che si occupa di integrazione.",
    "Doping: la Nigeria potrebbe perdere l’oro della staffetta dei Giochi del Commonwealth dopo che una delle 4 atlete sarebbe risultata positiva": "Un membro della squadra 4x100m femminile nigeriana che ha gareggiato ai Giochi del Commonwealth di Birmingham 2022 è risultata positiva ad un test, mettendo la Federazione di atletica leggera della Nigeria (AFN) nel mezzo di una nuova crisi legata al doping.\n\nCon il nuovo record africano di 42.10, la squadra, che comprendeva Tobi Amusan, Rosemary Chukwuma, Favor Ofili e Grace Nwokocha, ha portato a casa l’oro . Tuttavia, dato che Nwokocha, è rimasta intrappolata nella rete del doping, questo risultato non sarebbe servito a niente.\n\nIl Guardian ha comunicato che l’Agenzia mondiale antidoping (WADA) ha informato l’AFN dello sviluppo in attesa della conferma del campione B.\n\nNel caso in cui l’atleta venga dichiarata colpevole, la squadra perderà sia la medaglia che la prestazione.\n\nIl presidente dell’AFN, Tonobok Okowa, ha espresso shock per la svolta degli eventi, dicendo: “Non sono ancora a conoscenza di alcun test positivo, ma sarebbe scioccante”, secondo un rapporto di Mainstreet News .\n\nTuttavia, fonti all’interno dell’AFN, che hanno confermato che una lettera della WADA è stata inviata alla federazione (ne hanno parlato separatamente a The Guardian a condizione di anonimato), hanno confermato che il presidente era a conoscenza dello sviluppo dall’inizio della settimana.\n\nQueste fonti hanno anche confermato che il campione A di Nwokocha è risultato positivo per steroidi anabolizzanti, ma non è disponibile il nome dello steroide preciso.\n\nLa 21enne Nwokocha, più volte campionessa nazionale sui 100 metri, ha un record personale nei 100 metri di 10,97 secondi stabilito agli ultimi Campionati del Mondo a Eugene, Oregon, USA. Ha anche ottenuto un record personale di 22.44 nei 200 metri.\n\nÈ la prima volta nella sua fiorente carriera atletica che Nwokocha è collegata a qualsiasi controversia relativa alla droga.\n\nDoping: la Nigeria potrebbe perdere l’oro della staffetta dei Giochi del Commonwealth dopo che una delle 4 atlete sarebbe risultata positiva ultima modifica: da\n\nReposta per primo quest’articolo",
    "Sci di fondo - Samuel Ikpefan (Nigeria) apre una raccolta fondi: \"Voglio essere il primo sciatore africano a entrare nel gotha dello sci nordico\"": "Rientrare nel novero dei più forti fondisti dell'orbe terracqueo: ha le idee chiare sul proprio futuro, Samuel Ikpefan. Un nome che alle orecchie degli appassionati dello sci di fondo non suonerà del tutto inedito, dato che l'atleta ha rappresentato la Nigeria ai recenti Giochi olimpici invernali di Pechino 2022. Nato nel 1991 ad Annemasse, in Francia, da madre francese e padre nigeriano, Ikpefan ha la doppia nazionalità franco-nigeriana ed essendo cresciuto nella valle dell'Arve, a pochi chilometri dalle piste frequentate da grandi campioni, ha iniziato a praticare lo sci nordico sin da piccolissimo, entrando poi a far parte dello sci club Pays Rochois e del Comitato del Monte Bianco, fino a vincere alcuni titoli nazionali nella sprint.\n\nLo scorso inverno l'atleta è riuscito a coronare il suo sogno di andare alle Olimpiadi per difendere i colori della sua Nigeria, ma ora ha deciso di puntare più in alto, mettendo nel mirino i Giochi di Milano-Cortina 2026, ai quali desidera presentarsi competitivo e \"da podio\". Per questo ha attivato una raccolta fondi su \"I believe in you\", denominata \"Ensemble pour Milano 2026\", utile a consentirgli di raccogliere la cifra necessaria per finanziare la propria preparazione.\n\nCome dichiara lo stesso Samuel Ikpefan nella sua presentazione, \"sono un fondista di alto livello da 4 anni, ho al mio attivo 7 partenze in Coppa del Mondo, una ai Mondiali 2021 e a molte gare FIS. Mi sono allenato duramente per raggiungere questo livello e ho ancora margini di miglioramento. Voglio far parte dell'élite mondiale dello sci di fondo: sarei il primo africano a raggiungere questo obiettivo\".\n\nNaturalmente, per partecipare ai Giochi Olimpici nello sci di fondo o in qualsiasi altra disciplina, sono necessari molti anni di allenamento, con annessi investimenti, \"ed è qui che ho bisogno del vostro sostegno\", ha sottolineato il giovane. \"Vi spiegherò le mie spese in modo più dettagliato: viaggio/alloggi 4000 euro; attrezzature e personale tecnico 6000 euro; iscrizione alle gare (Coppa del Mondo, Campionati del Mondo, FIS) 1500 euro; corsi di formazione e medici 5000 euro. Per un totale all'incirca di 16.500 euro\".",
    "Gravi inondazioni in Nigeria: morti e dispersi nello Stato di Jigawa | FOTO": "MeteoWeb\n\nDevastanti inondazioni hanno colpito lo Stato settentrionale di Jigawa, nella Nigeria settentrionale, a seguito delle piogge torrenziali cadute negli ultimi giorni e alla rottura di un’importante diga nel vicino Stato di Kano. Decine di case e fattorie sono state devastate dall’alluvione che ha colpito almeno sette villaggi nell’area di Ringim, mentre centinaia di persone sono state sfollate.\n\nLe inondazioni hanno provocato almeno 9 vittime, mentre altre due persone risultano disperse, comunicano le autorità locali, secondo cui tra le vittime ci sono uomini, donne e bambini che viaggiavano su una barca travolta dalle acque agitate. Oltre 500 mila persone sono state finora colpite da una serie di inondazioni in tutto il Paese."
}