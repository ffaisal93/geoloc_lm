{
    "L’ascesa dell’estrema destra in Svezia": "17 min lettura\n\nDomenica 11 settembre si sono tenute in Svezia le elezioni legislative. Oltre sei milioni e mezzo di uomini e donne (su 7,7 milioni di aventi diritto al voto) hanno eletto i 349 membri del riksdag, il parlamento monocamerale.\n\nIl voto non ha smentito quanto i sondaggi prevedevano da fine agosto, e che molti in Svezia e nel resto d’Europa temevano: il grande successo dei Democratici svedesi (Sverigedemokraterna). Con il 20,54% dei voti questo partito populista di estrema destra, a lungo un paria della politica svedese, ha sorpassato i suoi alleati del blocco di destra, incluso il Partito moderato (Moderata samlingspartiet), dal 1991 pilastro liberalconservatore di ogni coalizione di centrodestra.\n\nNel 2002 il sociologo Jens Rydgren si interrogava con acume sulle ragioni profonde dell’eccezionalismo svedese: nessun partito di destra radicale era allora all’orizzonte, e mentre in Francia il Front National toglieva il sonno all’Europa, e in Austria furoreggiava Jörg Haider, in Svezia i Socialdemocratici sfioravano il 40% dei suffragi, e al riksdag potevano contare su ben 144 seggi (e i Moderati solo su 55). Vent’anni dopo il panorama politico è ben diverso. I Moderati hanno preso il 19,10% dei voti, e al Riksdag potranno contare solo su 68 seggi. Cinque in meno dei Democratici svedesi che, ironia della sorte, sono stati sdoganati nel 2019 proprio dai Moderati.\n\nProprio l’ottimo risultato dei Democratici svedesi (+3,01% rispetto alle legislative del 2018) ha permesso al blocco di destra di superare, seppur di pochissimo, il blocco rosso-verde: 49,59% dei voti contro 48,87%. Gli altri partiti di destra hanno visto un calo delle preferenze: -0,74% per i Moderati, -0,98% per i Cristiano-Democratici (Kristdemokraterna), -0,88% per i Liberali (Liberalerna).\n\nGli stessi quattro partiti, nel complesso, nel 2018 raggiungevano il 49,18% dei voti. E il Partito socialdemocratico (Sveriges socialdemokratiska arbetareparti), resta la maggior forza politica svedese; con il 30,33% dei suffragi e 107 seggi al riksdag è persino in ripresa rispetto al misero risultato delle legislative del 2018 (28,26% dei voti, 100 seggi). Ma ciò che ha sgomentato milioni di svedesi, e attirato l’attenzione dei media di tutto l’Occidente, è che per la prima volta nella storia della democrazia svedese un partito di estrema destra sia arbitro dei destini di un governo.\n\nIn Svezia vige il cosiddetto parlamentarismo negativo. Uno Statsminister (primo ministro) cade solo se viene sfiduciato da almeno la metà dei parlamentari più uno. Il leader dei Moderati, Ulf Kristersson, che giusto lunedì 19 è stato indicato dal talman (presidente) del riksdag Andreas Norlén come il più plausibile candidato a statsminister, potrà costituire un governo di centrodestra (con i Cristiano-democratici, e magari anche i Liberali) solo se i Democratici svedesi gli garantiranno perlomeno una benevola astensione. O se lo faranno – ma è altamente improbabile – i Socialdemocratici.\n\nIn realtà i Democratici svedesi vorrebbero essere parte del nuovo governo, ma anche questo è improbabile, e in base a ciò che filtra dai media sembra che persino i Democratici svedesi ne siano consapevoli. Con l’estrema destra nel governo i Liberali (che hanno già pagato un alto prezzo elettorale per un blocco di destra così di destra) si spaccherebbero. Forse lo stesso Kristersson non vuole rischiare di rafforzare un partito più pesante del suo a livello elettorale. Per tale ragione sembra che i Democratici svedesi stiano negoziando con i Moderati e gli altri alleati un pacchetto; in cambio del sostegno al governo Kristersson vorrebbero contropartite sostanziose: politiche in linea con il loro programma elettorale (a partire da un giro di vite sull’immigrazione) e forse anche la carica di talman (sarà infatti il nuovo riksdag a eleggere il successore di Norlén).\n\n«Il mio punto di partenza è ancora quello che la Svezia beneficerebbe grandemente da un governo di maggioranza», ha dichiarato il leader dei Democratici svedesi, Jimmie Åkesson. Che però ha aggiunto: «Per me, personalmente, e per il mio partito le politiche sono ciò che più conta». L’ennesima ostentazione di pragmatismo e “buon senso” da parte di uno dei più abili (e spregiudicati) politici della storia recente svedese.\n\nLa lunga marcia dell’estrema destra\n\nIl successo dei Democratici svedesi alle legislative non è infatti un fulmine a ciel sereno. Già alle legislative del 2018 il loro ottimo risultato (62 seggi al riksdag; soltanto otto in meno dei Moderati) aveva fatto sensazione. E alterato consolidati equilibri parlamentari, contribuendo all’aumento della volatilità politica di un paese abituato alla stabilità (lo provano il collasso del secondo governo Löfven nel 2021 nonché la debolezza del governo Andersson). Ma con le elezioni dell’11 settembre Åkesson ha superato se stesso.\n\nÈ lui il principale artefice di un vero capolavoro politico, per quanto controverso sul piano morale e pericoloso su quello dei diritti. Dal 2005 a oggi il quarantatreenne Åkesson e alcuni fedelissimi come Björn Söder o Richard Jomshof (tutti membri della “banda della Scania”, in quanto originari della contea più meridionale del paese) hanno trasformato un partito radicale ai margini della società, che nel 2010 valeva appena il 5,7% dei voti, nella seconda forza della Svezia.\n\nUn partito di estrema destra ma pop, che piace ai lavoratori, e che sa usare con astuzia i social media (anche troppo, forse). Ancora, un partito di cui giornali e TV non smettono di parlare, e che è riuscito a riorientare in profondità il discorso pubblico. Åkesson ha imparato senz’altro che la politica di massa è, per citare lo storico britannico Donald Sassoon, «un campo di battaglia in cui la mossa più importante è quella di decidere qual è il problema». E secondo Åkesson il problema è l’immigrazione. Un altro è la criminalità.\n\nSvezia, terra di accoglienza, multiculturalismo e… xenofobia\n\nLa storia svedese è sempre stata legata a doppio filo con i flussi migratori. Nel XIX secolo (e agli albori del XX) oltre un milione di svedesi lasciarono il regno per farsi una nuova vita negli Stati Uniti. Ma con l’industrializzazione del paese, e l’ascesa del nazismo, la Svezia si trasformò lentamente in terra di immigrazione, e di accoglienza. Per esempio il grande autore satirico Kurt Tucholsky, berlinese dalla penna tagliente, abbandonò la Germania nazista per rifugiarsi in Svezia, dove morì nel 1935. Il socialdemocratico Willy Brandt, futuro cancelliere della Germania Ovest, riparò in Norvegia e poi, quando il paese fu invaso dai tedeschi, nella neutrale Svezia.\n\nNel 1943 la resistenza danese riuscì a portare in salvo in Svezia la quasi totalità degli ebrei della Danimarca, allora occupata dai tedeschi. Sul finire della Seconda Guerra Mondiale i vita bussarna (bus bianchi) trasportarono in Svezia almeno 17mila donne e uomini strappati dai campi di concentramento nazisti.\n\nNel dopoguerra, grazie alla leadership di socialdemocratici come Olof Palme (non a caso ancora oggi disprezzato da molti razzisti svedesi), il paese nordico divenne la “superpotenza morale” pronta a inviare aiuti umanitari, e ad accogliere migranti, rifugiati e richiedenti asilo da ogni angolo del pianeta. Un’autorappresentazione utile a Stoccolma, senza dubbio, ma con solide basi nella realtà. In mezzo secolo la Svezia, più di ogni altro paese europeo, ha aperto le sue porte a baltici, ungheresi, cecoslovacchi, jugoslavi. A vietnamiti, cileni, tamil, curdi. A libanesi, iraniani, iracheni, palestinesi, etiopi, eritrei, somali, siriani.\n\nMa nel XX secolo la Svezia non è stata solo una terra di accoglienza. Negli anni ’20 e ’30 nel paese nordico fiorirono piccoli partiti e gruppuscoli fascisti, intrisi di anticomunismo, odio contro i socialdemocratici, antisemitismo, razzismo, nazionalismo. Ebbero tutti scarso peso politico (pur godendo di un certo sostegno in ambienti dell’alta società simpatizzanti con la Germania di Hitler). Alcuni loro slogan però presero piede: il famigerato Svensk Socialistisk Samling (SSS), per esempio, coniò il grido di battaglia “Vogliamo una Svezia per gli svedesi”, che nelle sue diverse varianti sarebbe sopravvissuto a lungo. Molto a lungo.\n\nLa sconfitta del Terzo Reich e il trionfo della socialdemocrazia spazzò via il fascismo svedese, ma rimasugli di partitini e gruppuscoli fascisti sopravvissero. Soprattutto in Scania, nella città universitaria di Lund e a Malmö. Era originario della Scania il fondatore del partito neonazista Nordiska rikspartiet (Partito del Reich nordico). A Malmö, metropoli portuale tra le più vive e multietniche del Nordeuropa, negli anni ‘70 aveva il suo quartier generale il partito di destra radicale Svenska Folkets Väl (Benessere del popolo svedese), e negli anni ‘80 lo Skåne partiet (Partito della Scania), bizzarra forza populista anti-immigrazione e anti-Islam favorevole alla secessione della contea.\n\nNel 1990 una chiesa ortodossa serba a Malmö veniva bruciata da cinque ragazzi che all’inizio intendevano dar fuoco a una croce. L’anno dopo degli skinhead aggredivano una giovane coppia. Ma l’odio verso i migranti e la violenza di estrema destra non erano confinati alla sola Svezia del sud. Tra l’estate del 1991 e l’inverno del 1992 imperversò, a Stoccolma e nella vicina Uppsala: Lasermannen (l’Uomo laser). Un estremista di destra di nome John Ausonius che, mosso dal razzismo, sparò a undici persone (soprattutto africani e mediorientali) rei di avere un aspetto non-svedese. Divenne l’incubo di milioni di svedesi. La vicenda di Ausonius è stata raccontata qualche anno fa, in modo magistrale, dal giornalista svedese Gellert Tamas in un bestseller, L’uomo laser (edito in Italia da Iperborea); parlando nel 2014 con chi scrive, Tamas ricordava che allora c’erano estremisti di destra che inneggiavano all’uomo laser e al suo furore omicida contro gli stranieri.\n\nAusonius non è stato però l’unico assassino razzista della storia svedese. In Scania, a Malmö, nel 2003, e poi tra il 2009 e il 2010, ha operato il serial-killer Peter Mangs, colpevole almeno di tre omicidi e dodici tentativi di omicidio ai danni di svedesi di origine africana, “traditori della razza”, musulmani e rom. L’obiettivo di Mangs era acuire le tensioni razziali nella città, e scatenare una vera e propria guerra razziale. Affascinato dalla cultura tedesca (in particolare da Nietzsche), figlio di un antisocialdemocratico collezionista di cimeli nazisti, imbevuto di antisemitismo, idee razziste, neonazismo e teorie cospiratorie, Mangs uccideva con la convinzione che i media avrebbero fatto il suo gioco: sarebbero state incolpati degli omicidi gli immigrati e le gang della città, alimentando il clima di paura e ostilità nei confronti di africani e musulmani.\n\nAnche se alla fine Mangs è stato arrestato (e condannato), i suoi delitti hanno contribuito a diffondere la leggenda nera di Malmö in balia della delinquenza, una Gomorra sul Baltico che ha ossessionato anche media dell’alt-right come Breitbart (che a Malmo/Malmö ha dedicato, dal 2015 a oggi, almeno un’ottantina di post…). Malmö, al pari di altre metropoli svedesi come Stoccolma e Göteborg, ha problemi di criminalità organizzata, e nel 2020 le proteste violente contro il rogo di un Corano da parte di estremisti di destra furono uno shock per molti svedesi. I media svedesi, soprattutto in passato, hanno rappresentato Malmö come una Gotham City scandinava, una città messa in ginocchio dalle gang e dalla deindustrializzazione.\n\nChi scrive è stato molte volte a Malmö (“attento, in alcuni punti la città è una zona di guerra”, lo ammonivano le prime volte i conoscenti di Copenaghen), e può assicurare che un quartiere dalla pessima reputazione come Rosengård non ha un’aria così inquietante, anzi. Di sicuro Malmö non è Östermalm, il compassato quartiere bene di Stoccolma, ma come ricorda la polizia locale il numero di sparatorie fatali è sceso dalle dodici del 2018 alle tre del 2021.\n\nA Malmö le cose stanno migliorando, e nell’aria salmastra della città non si respira solo timore per il futuro. Senz’altro la crisi della cantieristica e dell’industria del cemento negli anni ’90 è stata un duro colpo per questa roccaforte dei socialdemocratici (al potere del 1994). La città però, al pari di altri centri urbani della contea, si sta lentamente trasformando in un’economia della conoscenza. Si punta su istruzione superiore, innovazione tecnologica, arte, cultura e turismo di qualità. Già oggi la Scania è parte di un distretto scientifico-industriale imperniato sul biomedicale e sulle scienze della vita che arriva sino a Copenaghen, e oltre. E proprio la capitale danese è tra i motori dell’economia di Malmö, a cui è collegata attraverso il cosiddetto Ponte dell’Öresund (infrastruttura iconica, a cui è dedicata la celebre serie TV Broen).\n\nCerto, la disoccupazione è più alta che nel resto della Svezia. A Malmö è del 15,3%, contro il 7,8% di Lund o il 9% di Trelleborg: il dato più alto del regno (a Stoccolma la disoccupazione è pari all’8,1%). E la trasformazione è lenta, con luci e ombre. Però la città offre anche opportunità ai suoi abitanti. L’estrema destra, tuttavia, in Scania da anni sembra vedere solo le gang di Malmö, suo prediletto bersaglio polemico. E la sua retorica sembra pagare, da un punto di vista politico: alle legislative i Democratici svedesi hanno preso il 28,75% dei voti nella Scania occidentale, e il 32,21% in quella settentrionale e orientale, superando così i Socialdemocratici (è però interessante notare che in quella meridionale i Socialdemocratici riescono a prendere il 25,35% dei voti, contro il 23,36% dei Democratici svedesi, e che nel comune di Malmö il 29,57% dei voti va ai Socialdemocratici, il 17,87% ai Moderati, solo il 16,37% ai Democratici svedesi).\n\nDa paria a secondo partito del Regno\n\nIn Svezia i partiti populisti e di estrema destra sono sempre esistiti, ma nessuno ha mai avuto il successo dei Democratici svedesi. E il merito va innanzitutto al loro leader, Åkesson. Con i suoi toni spesso pacati e la sua aria rassicurante, da simpatico tecnico informatico più che da demagogo radicale, Åkesson è riuscito a normalizzare (e modernizzare) un partito fondato alla fine degli anni ’80 nel sottobosco dell’ultradestra nativista, e che ai suoi esordi ricorreva a slogan quali Bevara Sverige Svenskt (manteniamo la Svezia svedese) e aveva come leader Anders Klarström, qui in un vecchio video (e precedentemente membro, per breve tempo, del Partito del Reich nordico, a detta dei media).\n\nNato nel 1979 nella Scania rurale, in quel microcosmo placido e operoso così “svedese” che per decenni film zuccherosi e i politici di centro e destra hanno santificato, da giovanissimo Åkesson guardava ai Moderati, ma presto svoltò a destra. Già allora era interessato soprattutto a due temi: l’immigrazione e l’Unione Europea (a cui la Svezia aderì con un referendum assai divisivo nel 1994). Anni dopo avrebbe raccontato ai media che già alla fine degli anni ’80, quando «tanti immigrati iniziarono a venire nella nostra piccola cittadina», gli era diventato chiaro che una rapida concentrazione di stranieri in poco tempo creava problemi.\n\nA sedici anni Åkesson si unisce alla Sverigedemokratisk Ungdom, l’organizzazione giovanile dei Democratici svedesi. Nel 1998 riesce a entrare nel consiglio comunale di Sölvesborg, in una contea confinante con quella della Scania. Uomo della comunicazione, piuttosto a suo agio con quelle che negli anni ‘90 venivano chiamate “nuove tecnologie” (e infatti ha lavorato pure come web designer), scala in fretta il partito, e nel 2005 ne divenne il leader.\n\nPersino gli avversari hanno riconosciuto le abilità politiche di Åkesson, e la sua capacità di apparire uno svedese come tanti, in un paese dove sembrare normali è una priorità per i politici (anche a sinistra: lo statsminister socialdemocratico Stefan Löfven non aveva alcun problema a farsi riprendere dalle telecamere mentre mangiava di gusto un sontuoso prosciutto natalizio). Cresciuto a pane e politica, Åkesson ama il golf e il calcio, e adora il tipo di pizza che farebbe arricciare il naso a più di un gourmet (con patatine fritte, pancetta, carne gyros e peperoncini). Nel 2019 si è fatto intervistare con l’allora compagna, a casa, sorseggiando una bevanda e sorridendo, con alle spalle lo stemma del comune di Sölvesborg e dei quadretti: un’ordinaria coppietta della classe media, in un salottino come ce ne sono a milioni in Svezia.\n\nSembrare normali, anzi normalissimi: è stato questo uno dei principi guida di Åkesson. Non a caso una delle sue prime decisioni da leader dei Democratici svedesi è stata quella di sostituire il simbolo del partito: via la torcia dalla grande fiamma con i colori e la croce della bandiera svedese, al suo posto un innocuo fiorellino giallo e blu, il non ti scordar di me. Ma alle decisioni di natura simbolica sono seguite quelle pratiche. Åkesson ha dato un’accelerazione al processo che in Francia, con riferimento al Front national, è stato definito di dédiabolisation.\n\nI risultati gli danno ragione. Alle legislative del 2010 i Democratici svedesi ricevono il 5,70% dei voti. Alle legislative del 2014 il 12,86%. E a quelle 2018 il 17,53%. Per i “partiti borghesi” (cioè della destra liberale e conservatrice) i Democratici svedesi diventano troppo forti perché si possa continuare a ignorarli, a prescindere da origini e obiettivi. Soltanto un’intesa con l’estrema destra appare in grado di ridare alla Svezia uno statsminister moderato. Nel 2019 Ulf Kristersson rompe così il “cordone sanitario” intorno al partito di Åkesson: i Moderati si dichiarano disponibili a cooperare con i Democratici svedesi su temi come l’energia, l’immigrazione e la giustizia (anche se, a onore del vero, la prima ad avere aperto all’estrema destra era stata, pochi mesi prima, Ebba Busch dei Cristiano-democratici).\n\nMa nel mondo reale l’isolamento politico dei Democratici svedesi era già terminato da tempo. Nonostante la tanto ostentata normalità, nonostante i non ti scordar di me e il piglio gioviale del suo leader, l’estrema destra svedese aveva già da tempo imposto parole d’ordine e priorità nuove (e radicali) al dibattito pubblico, polarizzandolo.\n\n«L’immigrazione di massa è il problema numero uno del destino» dichiara Åkesson nel 2010, invocando flussi migratori molto più limitati, rimpatri dei rifugiati, e totale adattamento degli stranieri alla società svedese. Mentre il numero di richiedenti asilo passa dai 30mila del 2011 ai 163mila del 2015 (principalmente per effetto della guerra in Siria), la retorica dei Democratici svedesi diventa quasi apocalittica: non solo contro gli immigrati, ma anche contro i socialdemocratici, le élite liberali in generale (inclusi i Moderati dello statsminister Fredrik Reinfeldt, al potere sino al 2014) e lo Stato.\n\nNel 2011, con piglio da predicatore d’altri tempi, Åkesson afferma: «Vediamo, amici miei […] come la Svezia sia lacerata dalle ingiustizie, dalla segregazione e dai disaccordi, risultato di una ben specifica politica di frammentazione. E la colpa per questo non è solo dell’attuale governo. Tutti i governi, di sinistra e destra, nel corso degli ultimi decenni hanno guidato la Svezia nella stessa direzione distruttiva, verso la frammentazione e il disagio».\n\nQuesta retorica, che non disdegna accenti vittimistici («[il ministro] dice che tu sei un po’ stupido se voti noi anziché i Socialdemocratici») e un sarcasmo aggressivo contro i politici “lontani dal popolo”, consente ai Democratici svedesi di conquistare il voto e la fiducia, di una crescente fetta di lavoratori, sconcertati di fronte a un Partito socialdemocratico che si sposta rapidamente verso il centro, una Sinistra (Vänsterpartiet) focalizzata sui diritti dei migranti, e un Partito moderato troppo liberale.\n\nCome succede in altre parti d’Europa il bersaglio diventa “l’invasione” di stranieri, colpevole di mandare in rovina il generoso welfare e la coesione nazionale, e di rendere pericolosissime città come Stoccolma, Malmö, Uppsala e Göteborg. Nel 2017 Åkesson dichiarava: «Ai criminali onesti che spaventano la gente onesta e perbene di questo paese è consentito di continuare senza nessuna conseguenza». Nel 2018 (anno di una clamorosa vittoria elettorale: 17,53% alle legislative) il leader dei Democratici svedesi tuonava: «il fatto è che i criminali stanno per vincere. È un fatto. Stanno per vincere perché Stefan Löfven e il suo governo, e i governi precedenti, non hanno preso questa cosa sul serio. Hanno fallito in modo colossale. Ed è il popolo, la gente comune onesta e obbediente di tutto il paese che dovrà pagare per questo fallimento».\n\nÈ bene sottolineare che in Svezia, nel 2018, i criminali non stavano per vincere. Né stanno vincendo adesso. Per esempio nel Global Peace Index il paese nordico registra una buona performance, superiore a quella di Spagna o Italia, per non parlare di quella di Regno Unito o Francia. Certamente il problema delle gang è reale, e senza dubbio si è verificato un aumento degli omicidi da arma da fuoco in Svezia, ma l’aumento ha riguardato quasi solo gli ambienti criminali: l’elettore medio dei Democratici svedesi, che vive nella quiete della campagna o di qualche piccolo centro, ha ben poco da temere.\n\nTuttavia in questi anni la retorica dei Democratici svedesi ha contribuito a creare un fortissimo allarme sociale. Le loro furibonde invettive contro le gang e i criminali (unite al sensazionalismo dei tabloid, sempre pronti a dare spazio a ogni dichiarazione di Åkesson), e il loro crescente successo alle urne, hanno avuto un effetto prevedibile: generare emulazione, spingendo i “partiti borghesi” e persino i Socialdemocratici a chiedere una risposta molto più dura alla delinquenza (proprio il fatto che nel 2019 il governo socialdemocratico non aveva coinvolto l’estrema destra nei colloqui tra partiti su come affrontare le gang fu la scusa utilizzata da Kristersson per avviare il dialogo con Åkesson).\n\nAncora, la “società multiculturale”, la “rivoluzione inevitabile” di cui parlava Palme nel 1985 si trasformava nella retorica dei Democrati svedesi in un terribile, pericolosissimo mostro da abbattere. Per esempio nel 2021 Åkesson arriva a definire il multiculturalismo come una malvagia «estremistica iper-ideologia» con l’obiettivo esplicito di «spezzare una nazione, la nostra nazione».\n\nIl trionfo alle legislative dell’11 settembre non è dunque una sorpresa, se non per chi conosce poco la Svezia. È il coronamento della lunga marcia di Åkesson: una marcia che ha pienamente normalizzato non solo il partito, ma concetti e idee che un tempo avrebbero fatto gridare allo scandalo media, intellettuali e politici, e che avrebbero portato gli svedesi a riempire le piazze.\n\nDomenica 11 settembre il 20,54% dell’elettorato ha scelto l’estrema destra, voltando le spalle non solo ai Socialdemocratici ma ai vecchi “partiti borghesi”. La Svezia preoccupata dai rincari dell’energia, da un’emergenza criminalità “fortemente esagerata”, dalle minacce russe nel Mar Baltico (quest’anno si è seriamente temuta un’occupazione russa dell’isola strategica di Gotland), la Svezia più ansiosa insomma ha scelto il sogno di sicurezza prospettato da un partito super-reazionario e ultranazionalista che i Socialdemocratici talvolta imitano persino dal punto di vista lessicale, ad esempio quando hanno invocato in campagna elettorale una lotta skoningslös (senza pietà) contro il crimine.\n\nPaladini del Folkhemmet (la casa del popolo, letteralmente; un concetto politico che rinvia a una società efficiente ma accudente ed egualitaria), i Democratici svedesi si ergono a baluardo della svedesità, chiedono «una politica migratoria seria» e «una società sicura», e lodano i bei tempi andati, una presunta età dell’oro tra gli anni ’30 e ’50, quando la Svezia era un paese unito, compatto e omogeneo (anche a livello confessionale), e i Socialdemocratici pensavano davvero al benessere popolo. E del resto nel 1965 il potente statsminister Tage Erlander, socialdemocratico e predecessore di Palme, arrivava a dire: «Noi svedesi viviamo in una condizione infinitamente più felice [di quella statunitense]. La popolazione del nostro paese è omogenea, non solo riguardo alla razza ma in molti altri aspetti». Altri tempi, certo, però…\n\nIn poco più di quindici anni i Democratici svedesi hanno saputo costruire una narrazione intrisa di nostalgia per un passato immaginario. Non si battono solo contro l’immigrazione e una benzina meno cara (si tenga a mente che il paese è più vasto dell’Italia, e in certe aree periferiche e rurali l’auto è una necessità), ma per una Svezia fiera del suo passato e della sua identità, unita e che non si pieghi all’islamismo.\n\nEcco perché difendono il welfare, quintessenza della Svezia novecentesca, e in alcuni ambiti si abbandonano al culto (anch’esso assai svedese) per la tecnica e l’oggettività. Addirittura cercano di impadronirsi del glorioso retaggio socialdemocratico, come in altre parti d’Europa l’estrema destra fa con Antonio Gramsci o Che Guevara: basti pensare che Åkesson ha scritto un libro, Det moderna folkhemmet, dedicato proprio allo statsminister socialdemocratico Per Albin Hansson (nato nel 1885 a Malmö).\n\nIl messaggio dei Democratici svedesi è ormai collaudato e funziona, soprattutto tra gli elettori maschi, tendenzialmente dei piccoli centri e delle campagne; spesso estremamente pessimisti sul futuro della Svezia (ma fiduciosi verso Åkesson), considerano un fallimento le politiche migratorie e di integrazione dei Socialdemocratici, e dallo Stato esigono più protezione. Le trasformazioni della società li inquietano, al pari dei casi di cronaca nera e degli speciali dei TG sulle gang. Talvolta sono abbienti, ma gli alti prezzi dell’elettricità o i tagli alla sanità li mandano su tutte le furie. E pensano che i Socialdemocratici, con la loro ossessione per la lotta ai carburanti fossili, stiano tradendo la classe lavoratrice che va in fabbrica o ufficio in auto.\n\nRispetto ai Moderati, i Democratici svedesi non sono i più amati dai giovani (o dai pensionati, come nel caso dei Socialdemocratici) ma riescono a piacere a tutte le fasce d’età, e stanno comunque crescendo anche tra le nuove generazioni. Ancora più degno di nota, il loro recente successo alle urne – secondo le prime costruzioni – sarebbe in parte dovuta alla capacità di sottrarre voti non solo ai Moderati, ma agli stessi Socialdemocratici: segno, secondo alcuni, del fatto che la retorica “legge e ordine” della Andersson e del segretario del partito Tobias Baudin avrebbe funzionato poco o nulla.\n\nI Democratici svedesi stanno pure contribuendo in modo decisivo alla polarizzazione della Svezia: da una parte le città, che votano le forze di sinistra o i “partiti borghesi”, dall’altro le campagne, dove l’estrema destra continua a crescere. In ogni caso non tutto è perduto per i Socialdemocratici. Rispetto alle legislative del 2018 il partito è in ripresa: dal 28,26% al 30,33%. Ma per loro riconquistare quel pezzo di Svezia che ormai crede solo in Åkesson non sarà facile.\n\nImmagine in anteprima: frame video Guardian",
    "Snabba cash, viaggio nella Svezia criminale": "La Svezia non è più la stereotipata oasi pura e senza macchia d’Europa, quel luogo scelto dai luminari del liberal-progressismo come laboratorio di utopici esperimenti sociali da esportare, poi, nel resto della Scandinavia (e del continente). La Svezia, quella Svezia, semplicemente non c’è più.\n\nLa Svezia del XXI secolo è un paradiso, sì, ma perduto. Teatro di tragedie, più “chicagoane” che greche, che hanno per protagonisti dei diavoli miltoniani, nati e cresciuti nei quartieri impossibili di Rinkeby e Rosengård, i cui sogni di sangue riempiono le cronache dei quotidiani. E stanno ispirando letteratura e cinema, ingegnosi mezzi con cui gli attivisti più creativi stanno provando a fare denuncia sociale in un paese che si ostina a ricusare il proprio presente.\n\nSoldi facili e sangue a fiumi\n\nPuò un prodotto Netflix contribuire ad alimentare un dibattito di interesse pubblico? Il caso Snabba Cash, una serie ispirata alla trilogia di Stoccolma di Jens Lapidus e influenzata dalla guerra della droga svedese, sembra suggerire di sì.\n\nTutto ebbe inizio nel 2010, con la decisione del regista Daniel Espinosa di trasporre per il grande schermo il primo dei tre libri sulla Stoccolma noir di Lapidus. E fu un successo di critica e, soprattutto, di botteghino. Seguirono altri due film, nel 2012 e nel 2013, che, però, pagarono la minore aderenza alla realtà e la piega hollywoodiana. Ma l’aggravamento della guerra della droga svedese, causa di 335 sparatorie, 112 feriti e 46 morti nel 2021, ha cambiato tutto.\n\nA cogliere l’opportunità di trasformare Snabba cash da un film sui peccati dell’élite bianca svedese ad un reale e realistico noir urbano incentrato sulla guerra civile molecolare esplosa nella seconda metà degli anni Dieci è stato Netflix. Che nel 2021 lanciava la serie Snabba cash, ambientata nei suburbi multietnici di Stoccolma, mentre il paese veniva scioccato dall’omicidio di un astro in ascesa della scena rap, il giovanissimo Einar, dalla prima caduta di un poliziotto in servizio in 14 anni – assassinato da un gangster poco più che 17enne – e dall’aver vinto (di nuovo) il poco invidiabile titolo di re dei morti da armi da fuoco nell’Unione Europea – 4 ogni milione di abitanti, a fronte di una media comunitaria di 1,6.\n\nUna serie che scuote le coscienze degli svedesi\n\nNella Svezia criminale raccontata dagli sceneggiatori di Snabba Cash, i cui episodi portano l’amaro marchio della storia vera, c’è poco spazio per i bianchi e per le forze dell’ordine. I primi inquadrati soltanto quando la scena si sposta nei centri affaristici, le seconde assenti perché, come nella realtà, nelle no-go zone non entrano e, quando lo fanno, faticano a capire cosa succede – o vengono uccisi.\n\nLa seconda stagione è stata distribuita da Netflix il 22 settembre 2022 e prosegue il racconto delle vite dei protagonisti dell’atto primo: la curda Leya, la somala Nala e il congolese Ravy. Racconto che viene arricchito dall’entrata di personaggi come Zaki, un giovane e ambizioso magrebino che esce di prigione senza che il programma di reintegrazione sociale abbia funzionato, e Jamal, idealista insegnante di una scuola media in lotta contro il proselitismo delle bande tra i suoi studenti.\n\nL’atto secondo di Snabba cash è un cocktail esplosivo, finanche più ambizioso di quello che l’ha preceduto, dove finzionalizzazione di cronaca nera, voglia di redenzione e senso di disincanto nei confronti del modello svedese si mescolano e formano un tutt’uno inestricabile. Tutt’uno che costituisce la trama di una stagione che in Svezia, fresca di parlamentari egemonizzate dal tema del gangsterismo, sta facendo discutere.\n\nLa critica è stata feroce nei confronti della seconda stagione, che peccherebbe di autenticità, lentezza e suspense, ma il pubblico l’ha più che apprezzata. Forse perché persino più attinente alla quotidianità della precedente, trattando argomenti come l’espansione del banditismo tra i bambini, il fallimento dei programmi di reinserimento nella società dei detenuti e le origini della guerra della droga. Guerra nata da una povertà che la “prima Svezia”, quella bianca, ricca e dei quartieri alti, finge di non vedere, comprimendola in angoli urbani destinati a minoranze poi abbandonate a se stesse, ma i cui mali alimenta direttamente, rivolgendosi ai signori delle strade per saziare i propri appetiti di stupefacenti e illeciti, come il riciclaggio di denaro sporco.\n\nSnabba Cash non è solo una serie\n\nSnabba Cash – Atto II è la serie che, parola di Vogue, “ha travolto la Scandinavia” e che la costringerà a prendere atto di un fatto epocale: la Svezia, quella Svezia, non esiste più. E lo dicono i numeri e le statistiche, oltre che della cangiante demografia, della guerra tra bande:\n\nLa Svezia è l’unico paese UE dove le sparatorie mortali sono aumentate in maniera costante dal 2000, determinandone una scalata senza precedenti nella storia criminale del continente: 18esima per tasso di violenza con armi da fuoco nel 2000, seconda nel 2014, prima a partire dal 2018. La Svezia è quel paese in cui, parola di Euractiv, la “violenza da armi da fuoco sta diventando la nuova normalità”. La Svezia è quel paese in cui, oggi, essere un maschio di 15-29 anni equivale a correre un rischio dieci volte maggiore di rimanere coinvolto in sparatorie rispetto a un coetaneo tedesco.\n\nLa Svezia del 2022 è anche, lo si voglia ammettere o meno, Snabba cash. Perché pullulata di tante Nala che hanno trovato in una banda ciò che avrebbe dovuto dargli lo stato. Perché abitata da tanti Ravy che vorrebbero smettere, forse, ma che vengono risucchiati dalla strada. Perché popolata di tanti Zaki che non nascondono la loro natura: soggetti irrecuperabili che bramano soltanto potere. E perché è quel posto in cui, come spiega Jamal in uno dei momenti più duri della stagione, le vittime del gangsterismo sono soltanto un numero per i giornali. Forse perché, se fossero una storia, costringerebbero la Svezia a guardarsi allo specchio e a chiedersi quale ruolo abbia avuto nello scoppio e nel protrarsi della guerra della droga.",
    "Svezia: svolta a destra": "I risultati delle elezioni in Svezia confermano le previsioni e l’exploit dell’ultradestra, frutto di un’accorta operazione di immagine e politiche fallimentari.\n\nDopo giorni di attesa i risultati delle elezioni svedesi confermano le previsioni: la coalizione di destra ha raccolto la maggior parte dei voti e con ogni probabilità formerà il nuovo esecutivo. Un terremoto politico che promette di avere conseguenze profonde sul paese.\n\nIl blocco ha ottenuto il 49% dei voti, e in parlamento avrà 176 seggi, tre in più del centrosinistra che ha raccolto il 48% dei consensi. Anche se con circa il 30% delle preferenze i più votati rimangono i socialdemocratici, oggi la premier uscente Magdalena Andersson si è dimessa. “So che molti svedesi sono preoccupati. Capisco la vostra preoccupazione e la condivido”, ha detto la prima ministra. Il paese ora si trova ad affrontare una svolta politica senza precedenti: a portare alla vittoria la coalizione sono stati i Democratici svedesi (DS) di Jimmie Akesson, un partito di estrema destra che in questi anni ha avviato una progressiva opera di ‘normalizzazione’.\n\nChi sono i democratici svedesi?\n\nIl risultato più significativo delle elezioni riguarda l’exploit dell’estrema destra. Se fino a poco tempo fa erano ai margini del panorama politico svedese, i DS – discendenti diretti dei neonazisti svedesi – si ritrovano oggi al centro della scena: con oltre il 20% delle preferenze complessive non solo si sono affermati come secondo partito più votato del paese, ma sono anche il partito più votato della coalizione di destra di cui fanno parte. La loro ascesa, lenta ma costante, ha letteralmente travolto gli equilibri politici svedesi e si deve soprattutto a un uomo: l’attuale leader Jimmie Akesson. È lui che dal 2005 ad oggi ha trasformato l’immagine del partito sfumandone i toni, allontanando i dirigenti dichiaratamente razzisti e fornendo ai Democratici svedesi un’aura più rispettabile e dialogante. Nel tempo, hanno assunto posizioni meno xenofobe e più nazionaliste, identitarie e tradizionaliste. Il partito non si dice contrario all’immigrazione in generale, ma propone programmi stringenti di assimilazione alle norme e “all’identità nazionale” in modo da non costituire una “minaccia” per il benessere e la sicurezza degli svedesi.\n\nUn paese irriconoscibile?\n\nLe ragioni della crescita della destra sono osservate con crescente attenzione dal resto d’Europa, perché simili a quelle di altri paesi, e hanno a che fare soprattutto con l’immigrazione. Negli anni la Svezia è stata meta di flussi migratori imponenti in proporzione al numero di abitanti. Nel 2015, anno della crisi migratoria, arrivarono 163mila migranti nel paese di dieci milioni di abitanti.\n\nSette anni dopo, quello che si è recato al voto, scrive Monica Perosino, “è un paese quasi irriconoscibile, avvelenato dalla paura, dalle ineguaglianze sociali e dall’insicurezza”. A tenere banco, durante la campagna elettorale, è stata la battaglia contro i narcotrafficanti che hanno trascinato la Svezia nella paura riempiendo le cronache di scontri a colpi di bombe e pistole, proiettili vaganti e sparatorie per strada. Una guerra tra gang che nell’ultimo anno conta un numero di vittime talmente alto che anche i socialdemocratici hanno dovuto riconoscere “errori”, promettendo di “combattere il crimine a ogni costo” e, per la prima volta, collegando – anche se non esplicitamente – il numero di migranti all’aumento della criminalità.\n\nL'Europa vira a destra?\n\nLe trattative per formare un nuovo governo, che sarà guidato dal Partito Moderato di Ulf Kristersson come precedentemente deciso dal blocco, sono già in corso. Ma gli esperti affermano che i Democratici svedesi siano pronti a esercitare un'influenza maggiore nel futuro della politica svedese, data la popolarità registrata durante le elezioni. Una prospettiva che spaventa poiché, nonostante i toni più moderati, il partito è comunque guardato da buona parte dell’elettorato con sospetto e timore. Gli osservatori d’oltreoceano si domandano se il caso svedese non segni “la rottura di un taboo” e l’inizio di una virata a destra nel continente europeo. Quello che sembra essere in discussione nel paese, infatti, è un modello di società multiculturale che se non può dirsi fallito sembra aver mostrato alcuni limiti: “Offrire rifugio a coloro che fuggono dalla guerra è sempre la cosa giusta da fare, ma l'esperimento del multiculturalismo in Svezia sembra aver preso una brutta piega dal 2016 – spiega il giornalista svedese-etiope Jim Stenman sulle colonne di Politico – e aggiunge: “Anche se posso essere moralmente in disaccordo con la chiusura dei nostri confini a chi ne ha bisogno, forse è il modo migliore per ricalibrare, almeno temporaneamente, dopo decenni di politiche fallite”.\n\nIl commento\n\nDi Monica Perosino, La Stampa\n\n\"Per i conservatori l’apertura all’estrema destra era diventata l'unica strada per il potere, ma sebbene il cordone di protezione sia saltato, è assai improbabile che la formazione di Jimme Åkesson entri nel governo. Non conviene al probabile prossimo premier Ulf Kristersson (Moderati) che innanzitutto ha bisogno che gli altri partiti della coalizione - che mal tollerano le idee dei Democratici svedesi - lo sostengano come primo ministro, e che sa benissimo che assumere la presidenza della Ue con ministri espressi dall’ultradestra anti-migranti e contraria ai meccanismi di solidarietà europei non è una buona idea. Non conviene neanche a Jimme Åkesson, che se entrasse nel governo avrebbe la responsabilità di realizzare tutte le promesse degli ultimi 15 anni. Lo scenario più probabile è un governo formato da Moderati e Cristianodemocratici, con un sostegno esterno dei Ds su molte questioni specifiche. Una cosa è certa: il prezzo più alto del supporto di Jimme Åkesson al nuovo governo svedese lo pagheranno i migranti\".\n\n***\n\nA cura della redazione di ISPI Online Publications (Responsabile Daily Focus: Alessia De Luca, ISPI Advisor for Online Publications.",
    "Svezia: avanti a destra": "Per un pugno di voti\n\nIeri si sono tenute le elezioni generali in Svezia. Malgrado i socialdemocratici, al governo da otto anni, si siano riconfermati primo partito, l'opposizione avrebbe ottenuto 176 dei 349 seggi in palio. Appena tre in più rispetto ai sostenitori del premier Magdalena Andersson. Eppure, il vantaggio è talmente minimo (circa 50.000 voti) da rendere decisivi i risultati dei voti postali e delle schede elettorali provenienti dall'estero.\n\nMentre potremmo non conoscere il risultato finale prima di mercoledì, dalle urne appare già chiaro chi sia il vero vincitore di queste elezioni. Con un abbondante 20% dei voti, i Democratici Svedesi (SD) si apprestano ad entrare massicciamente in Parlamento, superando i Moderati come secondo partito svedese.\n\n“Make Sweden Great Again”\n\nÈ davvero lo slogan pronunciato da Jimmie Åkesson, leader dell’SD, nel corso della campagna elettorale. E in effetti l’idea è proprio quella: restituire alla Svezia l’antico splendore perduto. Ma anche quella di cambiare radicalmente l’approccio del Paese su temi come l’immigrazione e contrasto alla criminalità.\n\nSecondo l’SD, alla base dei fallimenti del “modello svedese” c’è una politica troppo accogliente con stranieri e richiedenti asilo (i residenti non nati nel paese rappresentano ormai il 20% del totale). Le cui conseguenze, sostiene il partito, sarebbero visibili nella crescita di morti violente da armi da fuoco, quintuplicate nel giro di 12 anni. Così come la spesa pubblica destinata all’integrazione dal 2015.\n\nDati preda della retorica dell’SD, il cui consenso continua a crescere erodendo quello consenso del centrodestra moderato.\n\nAria di cambiamento\n\nA prescindere dal risultato finale, insomma, nel Paese ci si prepara a grandi cambiamenti e a negoziati difficili. Se anche l’opposizione di destra dovesse davvero risultare vincente, l’SD difficilmente esprimerebbe il Primo ministro (fatto inedito nella storia politica svedese). La coalizione vincente sceglierebbe probabilmente un leader più moderato, nonostante le promesse di una politica interna in forte rottura con il passato.\n\nUnica vera continuità: la politica estera. Qualsiasi cosa accada, non sono in programma passi indietro circa la richiesta della Svezia di fare il suo ingresso nella NATO, accanto alla Finlandia. Né sembra in dubbio la postura nei confronti della Russia, di forte condanna dell’invasione.\n\nDi sicuro, però, i risultati di oggi sanciscono che in Europa sono tempi duri per le forze moderate. Ovunque.",
    "Svezia-Slovenia, ecco il pronostico del match": "La crisi della Svezia non conosce fine, gli scandinavi con il 4-1 subito sul campo della Serbia hanno fatto registrare la quarta sconfitta consecutiva. La Nazionale gialloblù, ultima con soli 3 punti conquistati nel gruppo 4 della Lega B , si prepara a disputare l'ultima partita della fase a gironi contro la Slovenia .\n\nIndovina il risultato esatto di Svezia-Slovenia e vinci!\n\nUltima chance per gli scandinavi, scopri il pronostico\n\nLa Svezia ha un solo risultato utile per evitare la retrocessione in Lega C, conquistare i tre punti alla \"Friends Arena\" di Solna. La Slovenia lontano dai lidi amici con un solo gol fatto e 4 subiti ha fatto registrare una sconfitta con la Serbia (4-1) e un pareggio contro la Norvegia (0-0). Per le quote il segno 1 offerto a circa 1.75 sembra possibile ma se non si vogliono correre troppi rischi si può provare la \"combo\" che lega la doppia chance 1X al Multigol 1-4.",
    "Svezia. Elezioni generali: secondo i sondaggi la destra ha uno stretto vantaggio sui socialdemocratici": "di Alberto Galvi –\n\nGli svedesi voteranno l’11 settembre per eleggere il nuovo Parlamento da 349 seggi. Secondo gli ultimi sondaggi l’opposizione di destra svedese detiene uno stretto vantaggio e potrebbe essere sulla buona strada per spodestare dal governo il partito socialdemocratico del primo ministro Magdalena Andersson. Se tuttavia questa dovesse vincere, sarà chiamata a formare una coalizione con il sostegno dell’ex Partito della Sinistra e del Partito di Centro.\n\nL’emergere dei nazionalisti democratici svedesi ha ribaltato la stabile corsa i tra partiti di sinistra guidati dai socialdemocratici e una coalizione dei moderati di centrodestra.\n\nIl blocco rossoverde di centro sinistra è composto da Partito Socialdemocratico Svedese, Partito dei Verdi, Partito di Centro e Partito della Sinistra. Il blocco gialloblù di centro destra è composto dal Partito Moderato, Cristiano Democratico, Democratici Svedesi e Partito Liberale. La soglia di sbarramento è al 4%.\n\nIl partito nazionalista dei Democratici Svedesi, che è cresciuto negli ambienti di estrema destra e neonazismo svedese, è stato a lungo evitato dai partiti tradizionali, ma ora ha stretto un’alleanza con i moderati e altri partiti di destra. La crescente instabilità politica della Svezia ha portato il predecessore della Andersson, Stefan Lofven, a diventare il primo premier svedese a essere estromesso dal Parlamento, per poi essere reintegrato poiché i partiti di opposizione non potevano raccogliere abbastanza sostegno per formare un nuovo governo.\n\nA una settimana dal voto i socialdemocratici cercano di prendere il sopravvento, promettendo cospicui aiuti alle famiglie che stanno vedendo salire i prezzi dell’energia nonostante la Svezia ne sia il più grande esportatore d’Europa. Oltre ai prezzi dell’energia, l’aumento della violenza armata legata alle bande negli ultimi anni ha messo la legge e l’ordine al centro del dibattito politico, diventando la priorità assoluta per molti elettori svedesi.\n\nNel frattempo i socialdemocratici scommettono sul consenso che continua a mantenere l’Andersson per garantirsi altri quattro anni al potere.",
    "La Svezia al voto divisa e radicalizzata": "La Svezia che domenica andrà a votare è un Paese quasi irriconoscibile, avvelenato dalla paura, dalle ineguaglianze sociali e dall’insicurezza, anche se – forse – non se ne rende ancora pienamente conto. Saranno elezioni drammatiche, una presa di coscienza nazionale a cui elettori e leader arrivano tra ammissioni di colpa per la gestione “troppo ingenua” dei flussi migratori e tabù mai infranti prima d’ora, come quello che implica una correlazione tra criminalità e migranti, storico cavallo di battaglia dell’estrema destra che ora pare aver contagiato, in parte, anche i socialdemocratici al governo. Gli svedesi andranno alle urne divisi, sia nei numeri che nei principi. E il rischio di un periodo di instabilità è quasi una certezza con i due blocchi (centro-destra e centro-sinistra) a rincorrersi per una manciata di voti, mentre la formazione dei Democratici svedesi, nata nel 1988 dal gruppo neonazista Bevara Sverige Svenskt, è diventata il secondo partito del Paese dopo i socialdemocratici.\n\nCon una campagna elettorale accesa dalla crisi energetica, ma dominata soprattutto dalla guerra tra le gang criminali e, a cascata, dall’accusa di aver perseguito politiche troppo morbide sull’immigrazione, è curioso che il discusso e repentino processo di adesione alla Nato della Svezia, che interrompe la storica neutralità (di facciata) vecchia di 200 anni, non sia entrato nel dibattito pubblico e politico. A tenere banco, ma solo come attori non protagonisti, sono le disparità economiche e il futuro energetico, quello per il quale il governo ha appena messo a disposizione delle sue utility garanzie per 23 miliardi di euro nel tentativo di proteggerle dalle turbolenze che stanno sferzando il mercato. Ma il problema da affrontare, il tema che rimbomba a ogni comizio, in ogni dibattito pubblico e “privato”, che riempie giornali e canali tv e che ha spaccato il Paese, è la battaglia contro i narcotrafficanti che hanno trascinato la Svezia nella paura e hanno riempito le cronache di scontri a colpi di bombe e pistole, proiettili vaganti e sparatorie in strada per il controllo del mercato della droga. Una guerra tra gang che ha trasfigurato uno dei Paesi più sicuri d’Europa.\n\nNell’ultimo anno il numero di vittime e casi è stato talmente alto che anche i socialdemocratici hanno dovuto allinearsi alla narrativa della destra e promettere di “combattere il crimine a ogni costo”, ammettendo di aver commesso degli errori nella gestione dei flussi e, per la prima volta, collegando – anche se non esplicitamente – il numero di migranti nel Paese all’aumento della criminalità. A metà agosto la premier socialdemocratica Magdalena Andersson aveva affermato che il suo obiettivo era che in futuro non ci fossero “gruppi etnici” così “estremi” nelle grandi città come ce ne sono oggi, ovvero che non ci fossero più dei ghetti: “Non vogliamo avere Chinatown in Svezia, non vogliamo avere Somalitown o Little Italy. Il nostro punto di partenza è una società in cui persone con background, esperienze e reddito diversi convivono e si incontrano”, aveva detto al quotidiano Dagens Nyether. “L’emarginazione è andata così lontano che la Svezia ora ha società parallele […]. L’integrazione è stata troppo scarsa mentre invece i flussi migratori sono stati imponenti”, ha poi detto all’Aftonbladet.\n\nLe statistiche della Polizia nazionale, aggiornate al 1 settembre, mostrano che nel 2022 47 persone sono state uccise a colpi di arma da fuoco e 74 sono rimaste ferite. Nel 2021 45 persone erano state uccise, 115 i feriti. Numeri altissimi per un Paese con dieci milioni di abitanti, impensabili per un Paese come la Svezia, dove fino a pochi anni fa non si chiudeva a chiave la porta di casa.\n\nNel 2017, l’ex presidente degli Stati Uniti Donald Trump aveva fatto una clamorosa gaffe twittando l’ormai famosa frase “Guardate cosa è successo la scorsa notte in Svezia”, che suggeriva attacchi dinamitardi a opera di rifugiati. Allora l’hashtag #lastnightinSweden era diventato un tormentone, perché in Svezia non succedeva assolutamente niente. L’ironia è che 5 anni dopo quella frase suona profetica.\n\nLe elezioni del 9 settembre 2018 erano finite con un parlamento sospeso e le coalizioni rosso-verde e centro-destra a tentare di formare un governo. Ci misero quattro mesi, e decine di tentativi. La spuntò il premier socialdemocratico Stefan Löfven il 18 gennaio 2019. Anche domenica il rischio di un testa a testa è alto, ma la differenza sostanziale rispetto a quattro anni fa è che, questa volta, una coalizione che includa i Democratici svedesi, il partito xenofobo di ultradestra, è un’opzione sul tavolo. Finora tutti i partiti avevano chiuso la porta in faccia ai Sveriges Demokraterna per via delle loro posizioni politiche estreme. Ma ora, visto anche il bacino di voti, la situazione è cambiata: molti partiti di destra sono pronti, per la prima volta, a collaborare.\n\nIl partito socialdemocratico, attualmente al potere, si attesta al 27.8 % (-0,3% rispetto al 2018) e propone come premier Magdalena Andersson (che aveva sostituito Löfven dopo le dimissioni). Sarebbe la prima volta che gli svedesi eleggono una donna primo ministro. Anche i Verdi (Miljöpartiet), il partito di Sinistra (Vänsterpartiet) e il partito di Centro (Centerpartiet) sostengono Andersson. All’opposizione Ulf Kristesson, leader dei Moderati (17,3%), cerca di offrire un’alternativa all'interno di una coalizione di centrodestra che vedrebbe il partito Liberale (Liberalerna) e i Cristiano Democratici (Kristdemokraterna) in coalizione per governare. Secondo le stime attuali, l'unico modo per formare un governo di centrodestra sarebbe con il supporto del partito di estrema destra, i Democratici svedesi, per l’appunto, che oggi sarebbero il secondo partito del Paese dopo i socialdemocratici con il 20,6% (+3,1). Un nuovo record per il partito che ha fatto il suo esordio in parlamento nel 2010 e che, questa volta, rischia di cambiare profondamente la patria della socialdemocrazia.",
    "VIDEO : Svezia, il nuovo governo con l'incognita estrema destra": "",
    "La Svezia a sorpresa alza i tassi dell'1% all'1,75%": "Mentre si attende per domani la decisione della Fed, che secondo le attese dovrebbe aumentare il costo del denaro di altri 75 punti base, e della Banca di Inghilterra di giovedi per la quale si prevede un ritocco di 50 punti, la Banca centrale svedese ha alzato il tasso di riferimento in un colpo solo di 100 punti base all'1,75% dallo 0,75%, e ha segnalato la fine degli acquisti di asset alla fine dell'anno in risposta al continuo aumento dell'inflazione.\n\n\n\nAumento oltre le attese\n\nGli economisti intervistati dal Wall Street Journal prima della decisione si aspettavano tutti un aumento di 75 punti base all'1,50%. La Riksbank prevede ora che il tasso di riferimento sarà aumentato a circa il 2,5% nel 2023, da circa l'1,9% in precedenza, rimanendo a quel livello fino al 2024 prima di scendere a circa il 2,4% alla fine del periodo di previsione nel terzo trimestre del 2025.\n\n\n\nLotta all'inflazione\n\n\"L'inflazione è diventata più alta rispetto alla precedente previsione della Riksbank a giugno e si prevede che aumenterà ulteriormente durante l'anno\", ha affermato la banca centrale. Aumentando ulteriormente il tasso di riferimento ora, si riduce il rischio di un'inflazione elevata a lungo termine, così come la necessità di una maggiore inasprimento della politica monetaria, ha affermato. Durante il resto dell'anno, la Riksbank continuerà ad acquistare obbligazioni secondo i piani annunciati a giugno, ma gli acquisti dovrebbero cessare alla fine dell'anno. (riproduzione riservata)\n\n",
    "La Serbia si sbizzarrisce con la Svezia": "Impegnata in casa contro la Svezia, la Serbia ha centrato la terza vittoria in League B di Nations League. I balcanici, che sono inseriti nel Gruppo G dei Mondiali e quindi futuri avversari della Svizzera il prossimo dicembre, hanno battuto gli scandinavi con il risultato di 4-1. Ad aprire le marcature sono stati gli ospiti grazie a Viktor Claesson al 15', ospiti recuperati e superati però dai padroni di casa grazie alla notevole tripletta di Aleksandar Mitrovic (18', 46' e 50') e alla rete di Sasa Lukic al 70'. I serbi, inseriti nel Gruppo 4, raggiungono così la prima classificata Norvegia con 10 punti.",
    "Svezia: manifestazione a Stoccolma a sostegno delle donne iraniane": "Migliaia di persone sono scese in piazza oggi a Stoccolma per difendere i diritti delle donne iraniane. KEYSTONE/EPA/Fredrik Persson sda-ats\n\nQuesto contenuto è stato pubblicato il 25 settembre 2022 - 15:44\n\n(Keystone-SDA)\n\nIn migliaia oggi hanno manifestato nella centralissima piazza di Segels Torg a Stoccolma per mostrare supporto verso le donne in Iran.\n\nLe proteste in Iran sono scaturite in seguito alla morte della giovane Mahsa Amini, arrestata per non aver indossato il velo correttamente e deceduta poco dopo in mano alle autorità.\n\nLa Svezia è un Paese con una forte comunità iraniana, dove molti hanno chiesto asilo politico. La piazza era piena di bandiere iraniane e curde. Secondo il quotidiano svedese Dagens Nyheter, c'erano tra le 3.000 e le 4.000 persone. 'Non abbiamo paura, siamo uniti' e 'Abbasso il regime terrorista islamista in Iran', gli slogan più diffusi.\n\nMehrdad Darvishpour, presidente dell'associazione Comitato di solidarietà al popolo iraniano, era tra i presenti: \"Il popolo iraniano è a mani vuote e osa opporsi ad una dittatura brutale. Loro in Iran sperano nel nostro supporto, quindi certamente dobbiamo mostrare solidarietà\", ha detto Darvishpour a Dagens Nyheter.\n\nIn piazza c'era anche il ministro dell'Energia svedese uscente Khashayar Farmanbar, originario dell'Iran e arrivato in Svezia a 12 anni con la sua famiglia che chiese asilo politico.\n\nAltri sviluppi Altri sviluppi L'epopea del contrabbando Storia di un fenomeno che ha profondamente marcato le regioni a cavallo tra Italia e Svizzera.",
    "L'avanzata di Meloni in Svezia: il suo alleato potrebbe scalzare la sinistra dal governo": "In Svezia, l'ultima volta che un esponente di destra si è seduto sul seggio più alto del Rosenbad, la sede del governo, era il lontano 1930. Si chiamava Arvid Lindman, era un industriale conservatore ed è passato alla storia per aver contrastato le derive verso fascismo e nazismo all'interno del suo partito. Da allora è trascorso quasi un secolo, al Rosenbad si sono succeduti esecutivi soprattutto socialdemocratici, con alcuni intervalli di moderati e liberali. Ma l'11 settembre prossimo, il lungo digiuno della destra a Stoccolma potrebbe venire interrotto Jimmie Akesson, giovane ex webmaster di 43 anni, che ha preso le redini dei Democratici svedesi. E che in Europa è membro dei Conservatori, il partito Ue guidato da Giorgia Meloni.\n\nL'ascesa al potere\n\nSecondo gli ultimi sondaggi, i Democratici svedesi sono in continua avanzata e sono diventati la prima forza dell'opposizione, superando i Moderati, formazione di centro, e attestandosi al 21% delle preferenze (nel 2010 erano fermi al 5,7%). Dall'altra parte, i socialdemocratici dell'attuale premier Magdalena Andersson sono dati in calo, intorno al 28%, il risultato più basso dall'inizio dell'anno. Se i sondaggi dovessero venire confermati dalle urne, Akesson avrebbe la possibilità di chiedere di guidare un esecutivo in coalizione con moderati e liberali, un po' sul modello di quanto, si pensa, possa accadere a breve anche in Italia.\n\nPer il momento, il giovane leader evita di parlare di alleanze e poltrone: “Non credo che dovrei sedermi e tracciare linee rosse su come dovrebbe essere il governo in questo momento. Dovremo deciderlo dopo le elezioni. Se potessi, sarei in un governo di maggioranza, ma non posso farlo da solo\", ha detto in una recente intervista. Un atteggiamento \"moderato\" che sembra pagare: considerati per anni un partito neofascista intorno al quale erigere un cordone sanitario, oggi centristi e liberali sembrano più aperti alla possibilità di cooperare con i Democratici svedesi.\n\nUlf Kristersson, leader dei moderati che in precedenza aveva escluso qualsiasi alleanza con l'estrema destra, ha detto di voler dare a Akesson \"una seria chance di confronto su ciò su cui siamo d'accordo prima che il governo venga eletto. E valutare se abbiamo una visione comune di ciò che vogliamo raggiungere”. Tradotto: i Demcratici svedesi potrebbero entrare in una coalizione di centrodestra che, sempre secondo i sondaggi, sarebbe testa a testa con un'alleanza di centrosinistra ed ecologista.\n\nLa \"promozione\" di Akesson è frutto del lavoro iniziato fin dall'epoca del suo impegno nelle giovanili del partito, fondato nel 1988 da frange provenienti dai movimenti neonazisti e suprematisti. Non a caso, fino al 2006, il logo del partito è stato una torcia simile a quella del British national front, il partito britannico di estrema destra. Il cambio di immagine è avvenuto in contemporanea con l'ascesa di Akesson, che nel 2005 ne è diventato il leader sconfiggendo la vecchia guardia e intraprendendo un'operazione di riforma del partito che lo ha avvicinato a posizioni più moderate.\n\nNel 2010, per esempio, Akesson ha istituito una Carta contro il razzismo e l'estremismo, ma soprattutto ha progressivamente epurato gli esponenti più legati alla vecchia guardia. Certo, questo non ha estirpato del tutto i legami con l'estrema destra: proprio in queste ore è rimbalzato sui media locali il messaggio via Whatsapp inviato da un funzionario dei Democratici svedesi a dei membri dell'ufficio parlamentare del partito, un messaggio in cui si invitavano i colleghi a un party per festeggiare l'anniversario dell'invasione nazista in Polonia.\n\nIdentikit del partito\n\nIl messaggio è stato duramente criticato dai leader del partito, tanto più visto che in Europa, oltre a Fratelli d'Italia, i Socialisti democratici sono stretti alleati del PiS, la formazione di destra che guida il governo polacco e che di fatto tiene le redini dei Conservatori europei. Quello che accomuna questi partiti è senza dubbio la politica sull'immigrazione e l'euroscetticismo. Come Meloni, Akesson non ha mai rinnegato le battaglie a tutela dell'identità svedese e contro il multiculturalismo. Anzi, sono queste le sue principali armi di consenso. I Democratici svedesi chiedono il divieto del velo islamico e una riforma delle politiche di accoglienza che porti a una stretta sui richiedenti asilo e ai rimpatri dei migranti che commettono crimini. Pur difendendo la sanità pubblica così come è oggi (a differenza dei liberali), propongono di riservare le prestazioni sanitarie gratuite o calmierate ai soli svedesi.\n\n\n\nIn politica estera, poi, anche per liberarsi definitivamente dalle accuse di antisemitismo e, di recente, di vicinanza alla Russia di Vladimir Putin, i Democratici svedesi hanno lanciato proposte pro-atlantiche, un aumento delle spese militari, sostenuto l'ingresso nella Nato e promesso di spostare l'ambasciata svedese in Israele da Tel Aviv a Gerusalemme qualora dovessero salire al governo di Stoccolma. Altro punto di stretta condivisione con Meloni e polacchi del PiS è l'euroscetticismo, anche questo ammorbidito di recente, ma Akesson ha chiarito di restare fortemente contrario a una maggiore integrazione Ue della Svezia.\n\nSe c'è un punto su cui i Democratici svedesi hanno preso le distanze dai sodali Partito conservatore europeo è quello delle questioni Lbgtq: dopo anni di accuse (e non a torto) di omofobia, la leadership di Akesson ha impresso una svolta sul tema dei diritti delle minoranze sessuali, sostenendo i matrimoni Lgbtq e gli interventi per chi intende cambiare sesso. In questo, il giovane leader ha avvicinato il suo partito più che agli attuali pezzi grossi dei conservatori europei (PiS in primis, ma anche FdI) ai Tories britannici, che del resto del partito conservatore Ue sono stati fondatori e guida fino alla Brexit.\n\nDifficile immaginare che i Democratici svedesi possano seguire le orme di Boris Johnson qualora dovessero davvero conquistare il potere a Stoccolma. Ma tra il PiS in Polonia, Meloni in Italia e il centrodestra in Svezia, il fronte euroscettico potrebbe avere in autunno la forza per mettere a rischio l'attuale blocco di potere a Bruxelles. E cambiare non di poco il corso delle strategie politiche fin qui seguite dall'Ue. Non ultima, quella per la transizione ecologica.",
    "Svezia, Kulusevski: “Questa la differenza tra me e Milinkovic”": "TUTTOmercatoWEB.com\n\n© foto di Daniele Buffa/Image Sport\n\nNon sta vivendo un buon momento la Svezia, reduce dall’ennesima sconfitta in Nations League contro la Serbia. Diversi i problemi che il tecnico Andersson ha evidenziato e tra questi, sicuramente il fatto che alcuni dei suoi uomini non hanno minuti nelle gambe perché poco utilizzati dai rispettivi club di appartenenza. Concetto ribadito anche da Dejan Kulusevski nel post partita, ai microfoni di Viasat. Lo svedese ha riconosciuto la superiorità dei suoi avversari, in particolare di giocatori come Aleksandar Mitrovic e Sergej Milinkovic Savic. Queste le sue parole: “È difficile venire qui quando non si gioca con la propria squadra di club da cinque/sei mesi, o se si è giocato solo dieci minuti in un mese. Non è la stessa cosa per Milinkovic e per i ragazzi che sono i giocatori più importanti della Serie A. Lo stesso vale per Mitrovic, che ha segnato dieci gol in Premier League”\n\nCLICCA QUI PER TORNARE IN HOME PAGE",
    "Gangs of Stoccolma, la Svezia va al voto scossa dalla paura e dall’insicurezza": "",
    "Elezioni Svezia 2022, vince destra: premier Andersson si dimette": "La premier socialdemocratica svedese Magdalena Andersson ha annunciato le dimissioni dall'incarico, dopo che il blocco di destra ha rivendicato la vittoria alle elezioni di domenica. Quando sono stati scrutinati il 99% dei voti delle elezioni di domenica, la coalizione dei 4 partiti di destra - Moderati, Democratici svedesi, Cristiano democratici e Liberali - ha ottenuto 176 seggi (uno in più della maggioranza necessaria), contro i 173 del blocco di sinistra guidato dalla premier.",
    "Svezia, incendio su traghetto sotto controllo: nessun ferito tra i 300 a bordo": "Un incendio è scoppiato su un traghetto passeggeri con 300 persone a bordo vicino alle coste svedesi, al largo di Gotska Sandön. Il rogo è stato posto sotto controllo in poco tempo ed è stata avviata una vastissima operazione di evacuazione, cui hanno preso parte anche tre elicotteri e sette navi.\n\nIl traghetto della Stena Line era partito da Ventspils in Lettonia ed era diretto a Nynashamn, in Svezia. L'incendio potrebbe essersi sviluppato sul ponte auto, dallo pneumatico di una vettura. La segnalazione alle autorità è arrivata poco prima delle 13.\n\nStefan Elfstrom, portavoce della compagnia di navigazione, ha precisato che si è trattato di un rogo \"su scala limitata\" e che i passeggeri sono stati soccorsi. L'Autorità per la marina mercantile svedese ha poi reso noto che l'incendio era sotto controllo e non c'erano \"focolai attivi\", solo fumo.\n\nUno dei passeggeri ha detto al giornale norvegese VG che erano stati radunati tutti sul ponte superiore. \"Il traghetto si è fermato - ha raccontato - Non vediamo fiamme, soltanto fumo che sale da entrambi i lati della nave\".",
    "Saune chiuse in Svezia per colpa del caro-energia": "Ascolta la versione audio dell'articolo\n\n1' di lettura\n\nL’aumento dei prezzi dell’energia colpisce duramente anche la Svezia e questo sta avendo conseguenze anche su una parte importante dello stile di vita del Paese scandinavo: fare la sauna.\n\nLa catena di palestre Sats ha fatto sapere - citata da Sveriges Radio - che dovrà chiudere la maggior parte delle sue saune per via dei costi elevati dell’eletricità. In Svezia la maggior parte delle palestre hanno una sauna ed è molto comune fare un passaggio in sauna dopo l’allenamento.\n\nLoading...\n\nIl problema della chiusura saune non riguarda solo le palestre. Infatti anche alcuni condomini residenziali nel sud della Svezia hanno annunciato la chiusura delle loro saune comuni. Becky Waterton, che vive a Malmo, dice che nel suo condominio son apparsi cartelli fuori dalle saune informando che rimarranno chiuse fino al primo aprile 2023: «Mi sorprende che le chiudano, non sembra che le usino in molti. Sarebbe più logico se dicessero alla gente di non usare le asciugatrici per il bucato», dice Wateron all’Ansa.\n\nIl caro energia si avverte molto soprattutto nelle regioni nel sud della Svezia, mentre al nord del Paese, per via dell’abbondanza di energia idroelettrica, l’aumento dei prezzi è molto più contenuto.",
    "Svezia, dopo 90 anni la Destra a un passo dal governo - Mondo": "Svezia, dopo 90 anni la Destra a un passo dal governo\n\n13 settembre, 13:20\n\nVantaggio di un seggio sul campo rosso-verde, domani la conta dei voti postali e dall'estero",
    "Le bande criminali sono al centro della campagna elettorale svedese": "In Svezia è in corso la campagna elettorale per le elezioni politiche dell’11 settembre. Uno dei temi più dibattuti finora, forse il più dibattuto, è stato l’immigrazione e le politiche da adottare nei confronti delle bande criminali, un problema rilevante e assai discusso da tempo, che ha spinto tutte le forze politiche ad adottare posizioni sempre più dure e intransigenti. Sul tema dei migranti e della criminalità anche il partito Socialdemocratico, il principale partito di centrosinistra del paese e al potere da otto anni, si è spostato progressivamente a destra, nel tentativo di non perdere elettorato a favore della destra.\n\nDa diversi anni la destra svedese accusa infatti i Socialdemocratici di avere adottato politiche troppo morbide e di eccessiva apertura nei confronti dei migranti, e di avere indirettamente favorito l’operato delle bande criminali, formate spesso da immigrati di seconda generazione provenienti dalle aree più povere e meno integrate della società.\n\nUno degli attacchi più recenti compiuti in Svezia dalle gang criminali risale allo scorso 19 agosto: a Malmö, città nel sud del paese, sono stati sparati alcuni colpi di arma da fuoco all’interno di un centro commerciale. È stato ucciso un uomo e una donna è stata ferita. Poche ore dopo la polizia ha fatto sapere che i colpi erano stati sparati in uno scontro tra bande rivali, come già successo in altre occasioni.\n\nRecentemente ci sono state anche altre due sparatorie: una a Helsingborg, a nord di Malmö, e una a Haninge, nella periferia di Stoccolma, in cui sono state uccise altre due persone. E lo scorso 26 agosto, in un parco giochi a Eskilstuna, circa cento chilometri a ovest di Stoccolma, una donna e un bambino sono stati feriti da altri colpi di arma da fuoco, anche in questo caso a causa di uno scontro tra bande rivali.\n\nLa Svezia è l’unico paese europeo in cui negli ultimi dieci anni sono aumentati gli omicidi con arma da fuoco. Nel 2022 già 44 persone sono morte in questo modo. In tutto il 2020 erano state 47. Secondo i dati del Consiglio per la prevenzione del crimine di Stoccolma, ente governativo specializzato nel tema, in Svezia ci sono ogni anno circa 4 morti per arma da fuoco per ogni milione di abitanti, rispetto a una media europea di 1,6. Si ritiene che una delle cause principali di questo problema sia proprio la presenza delle molte bande criminali attive nel paese.\n\nLe bande sono al centro del dibattito politico già da tempo, ma in questa campagna elettorale sono diventate l’argomento predominante, al punto di «eclissare tutti gli altri temi», ha scritto Le Monde.\n\nI Socialdemocratici, dati in ampio vantaggio da quasi tutti i sondaggi realizzati finora, continuano a insistere sull’importanza di attuare politiche per l’integrazione sociale, la via individuata dal partito per contrastare l’esistenza stessa delle bande. Secondo diversi osservatori, il rafforzamento delle bande sarebbe infatti in buona parte dovuto ai gravi problemi di esclusione sociale e disuguaglianze economiche che caratterizzano molte aree urbane della Svezia: soprattutto quelle più povere, abitate da immigrati di prima e seconda generazione.\n\nIn questi anni il partito Socialdemocratico ha cercato di risolvere il problema anche intensificando il lavoro delle forze dell’ordine: ha per esempio aperto due nuove accademie di polizia e previsto la formazione di migliaia di nuovi agenti entro il 2025. Finora i risultati migliori sembrano però essersi visti in quelle città in cui la polizia ha adottato un approccio meno duro e più collaborativo con i residenti del quartiere, lavorando insieme a loro nella gestione della sicurezza (è successo ad esempio a Rosengård e Hjällbo).\n\nComplessivamente, però, i Socialdemocratici non sono ancora mai riusciti a risolvere il problema delle bande criminali ed è probabilmente per questo che in campagna elettorale hanno assunto toni progressivamente più duri e aggressivi.\n\nLe accuse da destra arrivano soprattutto dai Democratici Svedesi, un partito nazionalista e anti-immigrazione che ha avuto anche esponenti con esplicite simpatie neonaziste, e che oggi è dato a quasi il 20 per cento dei consensi.\n\nI Democratici svedesi accusano i Socialdemocratici di aver fallito su tutti i fronti e usano il tema della violenza delle bande per chiedere misure molto più restrittive per i richiedenti asilo e gli stranieri che provengono da Medio Oriente e Africa. Jörgen Grubb, deputato dei Democratici svedesi, ha per esempio detto a Le Monde che la priorità di queste elezioni è «sbarazzarsi dei Socialdemocratici», responsabili di «un’immigrazione di massa indesiderata».\n\nPur insistendo sull’importanza dell’integrazione, in tema di immigrazione i Socialdemocratici hanno adottato parzialmente alcuni punti di vista della destra.\n\nLo si è visto in particolare con due dichiarazioni fatte rispettivamente dal ministro dell’Immigrazione Anders Ygeman e dalla prima ministra Magdalena Andersson: Ygeman ha proposto di limitare al 50 per cento il numero di abitanti di origine «non nordica» nei distretti più problematici della città. Andersson, da parte sua, ha difeso la posizione del ministro sostenendo di non volere zone esclusivamente abitate da stranieri: «non vogliamo Chinatown, Somalitown o Little Italy», ha detto.\n\nAndersson ha poi aggiunto che ritiene preferibile una maggiore mescolanza tra culture e provenienze diverse, ma le sue parole sono state comunque notate per la loro durezza. E hanno attirato le critiche di alcuni membri dell’ala più progressista del partito, secondo cui la via da adottare sarebbe rafforzare il sistema di welfare e migliorare qualitativamente le scuole presenti nei quartieri più poveri.\n\n– Leggi anche: La Svezia non riesce a risolvere il suo problema con le gang criminali",
    "La Svezia vira a destra, decisivi i sovranisti - Mondo": "La Svezia vira a destra, decisivi i sovranisti\n\n15 settembre, 09:33\n\nE' la prima volta da quasi un secolo. La premier si dimette",
    "Svezia, la premier lascia dopo la vittoria della Destra - Mondo": "Svezia, la premier lascia dopo la vittoria della Destra",
    "Svezia, la gioia del leader di estrema destra Akesson per il risultato elettorale - Mondo": "Svezia, la gioia del leader di estrema destra Akesson per il risultato elettorale",
    "Svezia: oggi il voto per il rinnovo del Parlamento, Socialdemocratici in vantaggio ma esito incerto": "La Svezia è chiamata oggi a rinnovare il Parlamento nazionale, il Riksdag, a meno di un anno di distanza dalla nascita del governo di minoranza guidato da Magdalena Andersson, la prima donna nella storia del Paese. La premier in carica, eletta nel 2021 leader dei Socialdemocratici succedendo al dimissionario Stefan Lofven, arriva al voto con un alto livello di popolarità nel Paese, frutto anche della decisione presa nei mesi scorsi di traghettare la Svezia all’interno dell’Alleanza atlantica. Anche il Partito socialdemocratico è in relativo vantaggio nei sondaggi rispetto alle altre forze, ma la possibilità di confermare un esecutivo di centrosinistra a Stoccolma potrebbe essere in discussione. Se i Socialdemocratici sono dati al 29 per cento (secondo gli ultimi sondaggi dei giorni scorsi) le due principali formazioni di opposizione, i nazionalisti Democratici svedesi e i Moderati (guidati dall’esperto Ulf Kristersson), si contendono la seconda posizione con rispettivamente il 20 e il 19 per cento delle preferenze nelle ultime rilevazioni demoscopiche. Un eventuale risultato alle urne che porti i due partiti insieme a ottenere quasi il 40 per cento dei consensi potrebbe aprire le prospettive a un governo inedito nella storia della Svezia.\n\nSe in passato gli esecutivi di Carl Bildt (1991-1994) e Fredrik Reinfeldt (due mandati, dal 2006 al 2014) avevano messo insieme i Moderati con una coalizione formata da Liberali, Centristi e Cristiano democratici, l’ascesa dei Democratici svedesi sposta verso destra l’asse politico nazionale. Andersson e i Socialdemocratici potrebbero scongiurare questo scenario alleandosi con formazioni di centro e di sinistra, ripetendo in parte lo schema che aveva sostenuto i primi due gabinetti di Lofven, basato sul supporto esterno prima della Sinistra e poi dei centristi e dei liberali. Si tratta di combinazioni complesse, che hanno dato vita a esecutivi non molto stabili e incapaci di affrontare senza complicazioni le crisi che hanno colpito la Svezia e gli altri Paesi europei negli ultimi anni, dalla pandemia di Covid-19 alle conseguenze sul fronte energetico e dell’inflazione derivanti dalla guerra in Ucraina.\n\nLa già menzionata decisione di chiedere l’ingresso nella Nato, presa congiuntamente alla vicina Finlandia, è stata raggiunta con una maggioranza parlamentare molto ampia, segnalando un’unità di visione da parte delle principali forze politiche svedesi. Dopo l’invasione dell’Ucraina, la minaccia russa è stata percepita in maniera inequivocabile come troppo seria per temporeggiare, inducendo il governo a presentare una nuova revisione della strategia di sicurezza nazionale, approvata successivamente dal Riksdag, e presentare poi la domanda di adesione all’Alleanza atlantica. Questa spinta condivisa ha paradossalmente escluso dalla campagna elettorale un tema potenzialmente divisivo come quello dell’appartenenza alla Nato, su cui da anni i Socialdemocratici mantenevano una posizione contraria.\n\nIn pochi mesi si sono ribaltati gli equilibri, tanto che l’opinione pubblica non ha avuto da obiettare sulla scelta dei partiti svedesi. Il dibattito si è quindi spostato su altre questioni, prima fra tutte la sicurezza, associata alle politiche di accoglienza del Paese e alla società multiculturale, temi divenuti al centro delle preoccupazioni per una parte della società e di cui si sono avvantaggiati in particolare i Democratici svedesi e il loro leader Jimmie Akesson. La sinistra e i verdi hanno invece puntato al tema dell’ambiente e delle diseguaglianze sociali, una problematica quest’ultima che va a sovrapporsi alla questione dell’inflazione e dei costi dell’energia, la cui importanza è chiaramente cresciuta settimana dopo settimana, riportando alla ribalta anche il confronto sull’impiego del nucleare.\n\nGli scenari post-elettorali al momento sono piuttosto variabili, con i Socialdemocratici che sicuramente faranno fatica a costituire una maggioranza solida mettendo insieme partiti centristi e di sinistra, soprattutto se questi ultimi dovessero ottenere numeri molto alti alle urne e alzare di conseguenza le proprie richieste in fase di trattativa per la creazione di un nuovo governo Andersson. Al contempo, un blocco formato da Democratici svedesi, Moderati, Liberali e Cristiano democratici avrebbe altrettante difficoltà a formare un esecutivo, a causa di diversi veti incrociati tra i quattro partiti. Le potenziali combinazioni sono molteplici, considerando anche il ricorso al sostegno esterno, usato in più occasioni dagli esecutivi di Stoccolma, specialmente in tempi recenti.\n\nLe operazioni di voto per scegliere i 349 deputati del Riksdag sono già iniziate il 24 agosto scorso, con la peculiare possibilità di “cancellare” la preferenza già espressa recandosi nuovamente al proprio seggio e chiedendo di invalidare quanto fatto in precedenza. Il sistema elettorale svedese permette infatti la possibilità di “ripensamento” da parte dei cittadini, che va però sfruttata entro la data di chiusura delle urne, in questo caso l’11 settembre. In Svezia si applica un proporzionale: 310 seggi sono assegnati in 29 collegi plurinominali, i restanti 39 sono distribuiti tra i partiti, che devono comunque superare la soglia del 4 per cento per entrare in Parlamento.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "In Svezia si fa un passo indietro sull'immigrazione": "Svezia: stop ai ghetti\n\n\n\nIl primo ministro svedese normalmente open-borders, Magdalena Andersson ha affermato che abolirebbe i ghetti etnici nelle grandi città che «sono focolai di criminalità organizzata». Gli esperti di migrazione e integrazione e sociologi, si sono schierati contro la sua idea tuttavia, il Primo ministro tira dritto. Andersson, che appartiene ai socialdemocratici svedesi, ha in un'intervista al quotidiano Dagens Nyheter, ha detto: «Non vogliamo Chinatown in Svezia, non vogliamo 'Somali-towns' o Little Italys», riferendosi alle ben note enclavi etniche multiculturali viste nelle città occidentali, specialmente negli Stati Uniti. Il primo ministro svedese in precedenza apparteneva al governo svedese che ha approvo’ l’arrivo di 180.000 migranti che si stabilivano nel paese durante la crisi dei migranti del 2015/16. In seguito ha detto di \"ripiangere\" che il governo avesse approvato così tante persone che venivano nel paese. Andersson assume ora una posizione simile a quella del ministro dell'immigrazione del paese, Anders Ygeman, che in precedenza aveva affermato che gli svedesi vogliono limitare la concentrazione di persone con un background di immigrati nelle aree più problematiche delle città, il che è molto simile alle recenti direttive sull’immigrazione decise dalla vicina Danimarca. Andersson ha affermato che la suddetta soluzione avrebbe dovuto essere escogitata molto tempo fa.\n\nDi recente, Andersson ha riconosciuto: «che la Svezia non è stata in grado di integrare gli immigrati ricevuti negli ultimi due decenni, il che ha portato allo sviluppo di società parallele e violenza di gruppo». Ecco perché il governo ha deciso di intraprendere un'azione più efficace contro la criminalità organizzata dopo che la società svedese è rimasta scioccata dall'ondata di violenza culminata in rivolte a metà aprile di quest'anno, in cui sono rimasti feriti più di 100 agenti di polizia.\n\nGermania: Aumentano i pericoli derivati dall’islamismo violento\n\nIl gruppo di esperti di islamismo politico istituito dal ministero federale dell'Interno non continuerà il suo lavoro. L'organismo è stato fondato nel giugno 2021 sotto l'allora ministro dell'Interno Horst Seehofer per un periodo di un anno . I membri hanno riferito all'agenzia di stampa tedesca che durante il fine settimana alcuni rappresentanti del dipartimento di pubblica sicurezza del ministero li hanno informati in una videoconferenza: « che non c'era alcun interesse nella continuazione delle attività congiunte del gruppo». Questa decisione «mi sgomenta», ha detto il sociologo Ruud Koopmans. La responsabile del centro di ricerca Global Islam di Francoforte , Susanne Schröter, ha avvertito: « Abbiamo tanti problemi nelle scuole In alcuni ambienti si può osservare un rifiuto totale della società tedesca e tutto questo va studiato e trattato». Lo scioglimento del gruppo di esperti per il membro del Bundestag della Cdu Christoph de Vries: « E’ stato il culmine di una politica volta a guardare dall'altra parte e ignorare l'islamismo come fenomeno che mette in pericolo la democrazia» mentre il vicepresidente federale della CDU Carsten Linnemann ha affermato che: «Si può solo sperare che questa ingenuità non cada sui nostri piedi un giorno.\n\nSvizzera, allarme terrorismo\n\nLa polizia svizzera ha arrestato due persone giovedì scorso in relazione a un'indagine federale sul loro sospetto sostegno o partecipazione allo Stato islamico, hanno detto le autorità. L'operazione di polizia, che ha comportato anche perquisizioni in quattro case nei cantoni o regioni di Ginevra e Vaud, faceva parte di un procedimento penale aperto nel luglio dello scorso anno dalla procura generale svizzera. Il caso è incentrato su una persona con doppia cittadinanza svizzero-macedone e un cittadino del Kosovo, che vivevano separatamente nelle due regioni svizzere. Gli arresti sono stati effettuati nella Svizzera occidentale di lingua francese. I due sospetti, non identificati per nome, sono stati trasferiti nella capitale svizzera, Berna, per essere interrogati dalla procura generale, che deciderà se tenerli in custodia in attesa del processo.\n\nIndia: La cena è fredda? Scatta il divorzio\n\nUn uomo di Pilibhit, nell'Uttar Pradesh, è stato accusato di aver adottato il metodo illegale del \"triplo talaq\" per divorziare dalla moglie ad aprile, perché lei gli avrebbe servito una cena fredda. Secondo la polizia, la moglie Umra lo ha denuciato quasi cinque mesi dopo essere stata “divorziata”. A seguito di ciò, è stata recentemente in grado di presentare un primo rapporto informativo contro suo marito Mohammed Salman e tre suoceri. Il \"Triple Talaq\" era un'usanza con cui un marito musulmano poteva divorziare istantaneamente e irrevocabilmente dalla moglie pronunciando la frase tre volte in una sola seduta. Riconosciuta dalla legge islamica della Sharia, la pratica è stata bandita dal Parlamento nel luglio 2019 quando l'India si è unita a quasi due dozzine di paesi in tutto il mondo che hanno interrotto la tradizione, inclusi Pakistan, Bangladesh e Sri Lanka.",
    "La comunità curda in Svezia: «Ci sentiamo traditi dalla premier Andersson»": "Oggi al voto . «Abbiamo sempre votato in maggioranza per il partito socialdemocratico», ma ora non sarà più così",
    "Listini europei in rosso. La Svezia alza tassi oltre attese": "(Teleborsa) - Seduta no per la Borsa di Milano, che ha fatto peggio degli altri mercati europei, in una giornata caratterizzata da un clima generalmente negativo. Intanto il mercato americano mostra scambi in ribasso in attesa di conoscere domani la decisione della Federal Reserve sui tassi di interesse.\n\n\n\nLe aspettative degli analisti ormai scontate sono di un energico ritocco all'insù del costo del denaro di almeno 75 punti percentuali, mentre alcuni esperti sembrano prepararsi per un aumento di 100 punti percentuali, una mossa impensabile solo fino a pochi giorni fa. D'altronde il report sull'indice dei prezzi al consumo statunitensi di fatto ha aumentato la pressione sulla Banca centrale guidata da Jerome Powell, suggerendo che il FOMC ha ancora del lavoro da fare per contenere l'aumento dell'inflazione e che le probabilità di un hard landing, atterraggio duro, per l'economia statunitense continuano ad aumentare.\n\n\n\nSul mercato valutario, l' Euro / Dollaro USA continua la seduta poco sotto la parità, con un calo dello 0,33%. L' Oro continua la seduta poco sotto la parità, con un calo dello 0,62%. Profondo rosso per il petrolio (Light Sweet Crude Oil), che continua gli scambi a 83,7 dollari per barile, in netto calo del 2,37%.\n\n\n\nInvariato lo spread , che si posiziona a +226 punti base, con il rendimento del BTP decennale che si attesta al 4,20%.\n\n\n\nNello scenario borsistico europeo soffre Francoforte , che evidenzia una perdita dell'1,03%, piccola perdita per Londra , che scambia con un -0,61%, e preda dei venditori Parigi , con un decremento dell'1,35%. A Milano, forte calo del FTSE MIB (-1,66%), che ha toccato 21.774 punti, mentre, al contrario, chiude la giornata senza infamia e senza lode il FTSE Italia All-Share , che rimane a 24.044 punti.\n\nDai dati di chiusura di Borsa Italiana, risulta che il controvalore degli scambi nella seduta odierna è stato pari a 1,23 miliardi di euro, in calo del 63,55%, rispetto ai 3,36 miliardi della vigilia; mentre i volumi scambiati sono passati da 1,22 miliardi di azioni della seduta precedente agli odierni 0,53 miliardi.\n\n\n\nTra le migliori Blue Chip di Piazza Affari, denaro su Nexi , che registra un rialzo dell'1,42%.\n\n\n\nResistente Moncler , che segna un piccolo aumento dello 0,75%.\n\n\n\nLe peggiori performance, invece, si sono registrate su Banca Generali , che ha chiuso a -5,89%.\n\n\n\nCrolla Banca Mediolanum , con una flessione del 4,53%.\n\n\n\nVendite a piene mani su Fineco , che soffre un decremento del 4,02%.\n\n\n\nPessima performance per Telecom Italia , che registra un ribasso del 3,89%.\n\n\n\nIn cima alla classifica dei titoli a media capitalizzazione di Milano, Saras (+3,97%), Luve (+1,59%), Bff Bank (+1,22%) e CIR (+1,16%).\n\n\n\nLe peggiori performance, invece, si sono registrate su Salcef Group , che ha chiuso a -5,77%.\n\n\n\nSessione nera per Seco , che lascia sul tappeto una perdita del 5,13%.\n\n\n\nIn perdita De' Longhi , che scende del 4,97%.\n\n\n\nPesante Datalogic , che segna una discesa di ben -4,89 punti percentuali.\n\n\n\nTra i dati macroeconomici rilevanti:\n\n\n\nMartedì 20/09/2022\n\n01:30 Giappone: Prezzi consumo, annuale (preced. 2,6%)\n\n08:00 Germania: Prezzi produzione, mensile (atteso 1,6%; preced. 5,3%)\n\n08:00 Germania: Prezzi produzione, annuale (atteso 37,1%; preced. 37,2%)\n\n14:30 USA: Apertura cantieri (atteso 1,45 Mln unità; preced. 1,4 Mln unità)\n\n14:30 USA: Permessi edilizi (atteso 1,61 Mln unità; preced. 1,69 Mln unità).",
    "Via col vento dei meloniani. La Svezia si scopre italiana": "Caro Merlo, non sente il vento o se preferisce il forte spostamento d’aria verso la Meloni? Soffia per strada, nelle cene con gli amici, arriva dalle radio e dalla tv, si percepisce nei giornali, specie quelli “super partes”, persino tra “le firme di sinistra”. E pure nella scuola dove insegno io. Ma perché noi italiani siamo fatti così male? Come si comporteranno i famosi intellettuali? Si divideranno, come ai tempi del berlusconismo, in cortigiani veri e cortigiani-compari nel ruolo grottesco dei finti eroi? E si ciberanno gli uni degli altri ma delegittimandosi in tv, nei soliti talk show? Invece, come ci comporteremo noi sconfitti ma per bene, noi che crediamo nel “lievito liberale” e il 25...",
    "“Preparate le polpette”: donna scambiata per premier britannica risponde alla Svezia": "Una donna di nome Liz Trussell, quasi omonima della neopremier britannica Liz Truss, ha ricevuto per errore le congratulazioni per l’insediamento al numero 10 di Downing Street da parte di diversi profili Twitter ufficiali, incluso quello della prima ministra svedese. “Non vedo l’ora di venirvi a trovare! Preparatemi le polpette”, ha risposto con sarcasmo la donna all’account social ufficiale della premier svedese, Magdalena Andersson, che poco prima si era congratulata con la persona sbagliata.\n\n“La Svezia e il Regno Unito continueranno la profonda e completa collaborazione, importante per i nostri cittadini, le nostre economie e per la sicurezza”, si legge nel post della premier svedese poi cancellato da Stoccolma. All’origine dell’errore c’è il Twitter handle, ovvero il nome breve del profilo social. La neopremier britannica Liz Truss, quella vera, è reperibile su Twitter come @trussliz. Un handle molto simile a quello della quasi omonima Liz Trussell che si può taggare nei post come @Liztruss. Una somiglianza che ha confuso lo staff della premier svedese, ma non solo.\n\nOre prima della gaffe della Svezia, la rivista online di centrodestra Right of Centre si era congratulata con la Liz sbagliata. “La persona migliore per questo lavoro!”, si legge nel tweet entusiasta al quale è seguita la reazione ironica della donna confusa per la premier, che ha risposto: “Sono d’accordo”. Persino Caroline Lucas, leader dei Verdi britannici, nel tentativo di sferrare un primo attacco politico alla leader dei Conservatori e del governo britannico se l’è presa con la Liz sbagliata, colpevole - a suo dire - di “continuare a non capire che Boris Johnson non ha portato a termine la Brexit, la sua miriade di errori sul Covid è costata innumerevoli vite e se ne va dopo aver disonorato la sua carica”. A questo messaggio ostile, la donna confusa per la premier non ha inizialmente risposto. Ma quando un altro utente ha reagito al tweet della leader ecologista con un sarcastico “e scommetto che le piace la torta”, Trussell ha replicato “adoro la torta”, confermando una certa predilezione per il cibo rispetto alla politica.",
    "“Sono architetto in Svezia: qui le aziende assumono a tempo indeterminato dopo 6 mesi di prova. La partita Iva? Non si usa quasi mai”": "“Tra gli architetti in Svezia si usa poco la partita Iva. Puoi lavorare da freelance, ma non ci sono aspetti positivi nel farlo: tutti gli studi di architettura propongono contratti a tempo indeterminato da subito, con un periodo di prova di sei mesi che è quasi impossibile vada male”. Veronica Gerini, 34 anni, è nata e cresciuta a Treviso. Si è laureata in Architettura all’Università Iuav di Venezia e poi è partita per la Svezia, dove vive da dieci anni. “Quello che ho fatto in Italia – racconta – è stato un percorso accademico tra i migliori. Ma quando ho cominciato la specialistica ho trovato quasi gli stessi corsi della triennale: un passaggio poco stimolante, che non si discostava molto dall’architettura tradizionale”.\n\nCosì, spinta anche dalla voglia di perfezionarsi all’estero, Gerini manda il curriculum a varie università, tra cui quella di Umeå, in Svezia, che le interessa per l’approccio interdisciplinare. E la sua candidatura è accettata: “Nel master non c’era solo progettazione e costruzione, come in Italia, ma anche ricerca su impatto sociale dell’architettura e social housing. Ogni volta che lavoravamo a un progetto – racconta – c’era un confronto sugli aspetti sociologici. Quindi arrivi alla costruzione con una visione più completa”. Quest’osmosi tra edilizia urbana e società è il motivo che ha convinto Veronica a partire ma anche a rimanere quando le cose sembravano più difficili. La sua esperienza, infatti, non è iniziata da Stoccolma, capitale internazionale e ricca di opportunità, ma dalla cittadina del nord della Svezia di 80mila abitanti dove ha fatto l’Università, Umeå. “Ho visto la Svezia da cui tanti sarebbero scappati – spiega – Qui sono tutti gentili ma molto inquadrati e mi è servito del tempo per capire i loro usi e costumi. È stata dura perché siamo società diverse, ma avevo un obiettivo e l’ho perseguito”. Così dopo il master, in lingua inglese e con studenti da tutta Europa, invia il curriculum agli studi di Stoccolma e viene respinta perché non conosce lo svedese, ma rimedia presto. “Il mio primo impiego è stato in una città ancora più piccola di Umeå, Örnsköldsvik”- che ha circa 30mila abitanti. “Ho trovato lavoro con contratto a tempo indeterminato un mese dopo la laurea – spiega Veronica – e lo avrei trovato anche prima se avessi conosciuto la lingua. Tutti qui parlano inglese, ma se vuoi fare un certo tipo di carriera devi imparare lo svedese”.\n\nUna volta iniziato, è stata l’azienda a pagarle un corso: “Hanno investito su di me, e grazie a quell’esperienza negli anni a seguire si sono aperte tante porte”. Passa a Örnsköldsvik due anni e poi tenta di nuovo di arrivare a Stoccolma: “A Örnsköldsvik stavo bene ma c’era poca interazione sociale e trovare qualcuno della mia età era difficile, perché quasi tutti vanno a vivere lì introno ai 45-50 anni, dopo aver fatto carriera nella capitale”. Così lei e suo marito, architetto anche lui, lituano, e conosciuto al master, inviano candidature a tutti gli studi di architettura della capitale e ricevono risposte favorevoli. “A Stoccolma mi hanno fatto un contratto con le stesse tutele del lavoro precedente e mi sono state date opportunità di crescita”. Il sistema di welfare svedese investe in modo sistematico nella realizzazione di edifici pubblici per educazione e assistenza: dagli asili nido alle Rsa. Gerini, che oggi nello specifico fa la manager di progetto, spiega che proprio per l’assetto sociale svedese il suo mestiere è molto richiesto, sia nel pubblico che nel privato. “C’è un gran bisogno di architetti – dice – Nel pratico, il mio lavoro è simile a quello che farei in Italia, cioè progettare e costruire ma ci sono arrivata con una formazione interdisciplinare”. Progredire non è stato immediato, “Essere una donna giovane e straniera mi metteva sempre a un livello diverso del tavolo, ma ho imparato a non sottovalutare le mie capacità. Oggi gestisco diverse persone nel mio studio e coordino tutti i professionisti coinvolti nei progetti, dai costruttori agli ingegneri”.\n\nPer quanto anche lei abbia fatto la gavetta, se si confronta con gli amici e colleghi che ha lasciato in Italia, vede meccanismi diversi: “Qui non esistono collaborazioni a partita Iva: sei assunto a tempo indeterminato e basta. Questo ti dà molta sicurezza. In Svezia i sindacati hanno un potere forte e c’è molta attenzione al lavoratore”. Quando parla a ilfattoquotidiano.it, Veronica Gerini è diventata mamma da nove giorni, quindi spiega cosa voglia dire per lei avere questo tipo di tutele: “Lo Stato dà diritto a 480 giorni di ferie retribuite da dividere tra i neogenitori e incoraggia a dividerli equamente: io e mio marito faremo a metà. La maternità qui non è mai vista come una cosa negativa”. Una differenza colossale con i suoi colleghi italiani: “Molti dei miei più cari amici in Italia sono architetti, zero di loro ha un contratto a tempo indeterminato. Nessuno ha figli al momento e lavorano tutti a partita iva per degli studi”. Questo è il vero motivo per cui vede difficile un ritorno a casa, anche se ne sente il bisogno: “Mi manca la generosità italiana, la semplicità con cui la gente di dà una mano. Questa è la grande differenza tra i due Paesi: in Svezia si fidano dello Stato a occhi chiusi, mentre in Italia le persone si sostengono sempre tra loro, perché sanno c’è non c’è un sistema alle spalle che li aiuti”.",
    "Andersson (ct Svezia): “Ecco perché non ho convocato Holm”": "Il commissario tecnico svedese spiega la mancata convocazione dell’esterno dello Spezia\n\nIn una conferenza stampa, il commissario tecnico della Svezia Janne Andersson ha commentato la mancata convocazione del laterale dello Spezia Emil Holm, autore di un buon avvio di stagione.\n\nLA DICHIARAZIONE. “Holm è stato squalificato dopo l’espulsione rimediata contro contro l’Italia nelle qualificazioni per gli Europei con l’Under 21. Non posso quindi convocarlo perché la squalifica vale anche per queste due partite di Nations League, altrimenti sarebbe stato tenuto in considerazione”.",
    "Borsa Milano, in calo dopo intervento Svezia su tassi, giù banche e risparmio gestito Da Reuters": "© Reuters. Una donna davanti all'ingresso della Borsa di Milano. REUTERS/Flavio Lo Scalzo/\n\nIT40 +0,67% Aggiungi/Rimuovi dal Portafoglio ISP +0,25% Aggiungi/Rimuovi dal Portafoglio CRDI +0,72% Aggiungi/Rimuovi dal Portafoglio BMED +3,28% Aggiungi/Rimuovi dal Portafoglio BMPS +0,00% Aggiungi/Rimuovi dal Portafoglio EMII -0,12% Aggiungi/Rimuovi dal Portafoglio DIAS +0,91% Aggiungi/Rimuovi dal Portafoglio SFER +3,67% Aggiungi/Rimuovi dal Portafoglio RECI +2,33% Aggiungi/Rimuovi dal Portafoglio BCU +2,17% Aggiungi/Rimuovi dal Portafoglio MONC +3,46% Aggiungi/Rimuovi dal Portafoglio FBK +3,55% Aggiungi/Rimuovi dal Portafoglio\n\nMILANO (Reuters) - Piazza Affari in calo a fine mattina come il resto d'Europa dopo un avvio positivo, appesantita dalla decisione della banca centrale svedese di alzare di un punto pieno, più delle attese, il tasso di interesse.\n\n\"La mossa a sorpresa della Svezia ha innervosito il mercato, che teme un effetto a cascata sulla Bce\", dice un trader.\n\nDomani si conoscerà intanto la decisione della Fed, che secondo le attese dovrebbe annunciare un altro incremento dei tassi di 75 punti base per contrastare l'inflazione. \"Mi aspetto però dalla Fed un cambiamento di tono, meno aggressivo, che favorisca un andamento positivo dei mercati, come storicamente accade con l'avvicinarsi delle elezioni americane di mid-term\", aggiunge il trader.\n\nIntorno alle 12,30 l'indice perde lo 0,9%; come le borse europee, anche i futures sugli indici Usa sono negativi. A Milano i volumi sono contenuti, intorno ai 600 milioni di euro.\n\nTra i titoli in evidenza:\n\nRipiegano le banche sotto il peso dei realizzi dopo una partenza brillante. UNICREDIT (BIT: ) perde lo 0,75% dopo essere salita fino a +3% nelle prime battute in scia a un'intervista all'Handelsblatt del Ceo Andrea Orcel in cui dice di guardare ad acquisizioni in Germania. Piatta BPER (BIT: ) dopo un buon avvio.\n\nPiù debole INTESA SANPAOLO (BIT: ) (-1,7%) sulla quale l'Antitrust ha avviato un'istruttoria per presunta pratica commerciale scorretta.\n\nPesante MPS (BIT: ) che perde circa il 4% (sopra i minimi intraday) dopo che ieri ha dato dettagli sul piano di raggruppamento azionario (1 nuova azione ordinaria ogni 100 esistenti dal 26 settembre) funzionale all'aumento di capitale iperdiluitivo previsto questo autunno. \"E' una banca che capitalizza meno di 350 milioni e fa un aumento di capitale da 2,5 miliardi. Chi si tiene quelle azioni?\", osserva un trader.\n\nRestano leggermente positivi, benché sotto i massimi, i titoli del lusso come MONCLER (BIT: ), FERRAGAMO (BIT: ), CUCINELLI (BIT: ) mentre si aprono le danze della settimana della moda milanese che riporterà l'attenzione mediatica sui vari brand. Intanto dall'estero giungono indicazioni rassicuranti su andamento e prospettive del settore da Ralph Lauren e Swatch, mentre la Cina sta allentando le misure anti-Covid.\n\nIn forte ribasso il risparmio gestito, che risente dell'aumento dei rendimenti di titoli di stato, che rendono meno appetibile la gestione attiva del risparmio, spiega un operatore. BANCA MEDIOLANUM (BIT: ) perde più del 3%, FINECOBANK (BIT: ) più del 2%.\n\nIn calo il comparto legato alla salute con vendite diffuse su DIASORIN (BIT: ), RECORDATI (BIT: ) e AMPLIFON (-3%).\n\n(Claudia Cristoferi, editing Sabina Suzzi)",
    "Caro gas, Svezia e Finlandia stanziano 33 miliardi per salvare gli importatori. “Inverno di guerra, si rischia una Lehman dell’energia”": "I Paesi nordici temono un “inverno di guerra”, funestato non solo dai rincari ma anche da fallimenti a catena delle società energetiche alle prese con l’esplosione dei prezzi di acquisto del gas. Per questo i governi di Svezia e Finlandia hanno annunciato che stanzieranno oltre 30 miliardi di euro per andare in soccorso delle utility che senza interventi rischiano di finire in default già lunedì, come riporta Bloomberg. La crisi energetica causata dal taglio delle forniture russe via Nord Stream potrebbe insomma scatenare una crisi finanziaria: “Ci sono gli ingredienti per un momento Lehman Brothers nell’industria dell’energia”, ha detto il ministro delle finanze finlandese Mika Lintila. La similitudine con la banca di investimenti statunitense fallita nel 2008 era già stata utilizzata nelle scorse settimane dal ministro dell’Economia tedesco Robert Habeck, costretto a salvare l’importatore di gas Uniper che ha chiuso il primo semestre con una maxi perdita da oltre 12 miliardi.\n\nHelsinki, come annunciato domenica dalla premier Sanna Marin, metterà dunque in campo un pacchetto da 10 miliardi di euro che prevede prestiti e garanzie statali in modo da garantire sufficiente liquidità ed evitare insolvenze. La ministra delle Finanze Annika Saarikko ha affermato che il governo vuole “stabilizzare il mercato dei future e dei derivati sull’elettricità e garantire la disponibilità di elettricità in Finlandia in ogni circostanza”. Lo Stato, ha aggiunto, “potrebbe concedere prestiti o garanzie caso per caso”. Tra i beneficiari anche la società elettrica Fortum Oyj, a cui faceva capo la stessa Uniper, la cui maggioranza ora è passata al governo tedesco.\n\nIn Svezia intanto la premier Magdalena Andersson ha avvertito della prospettiva di un “inverno di guerra”, attaccando Mosca che a sua volta ha incolpato dello stop al Nord Stream i governi occidentali che non consentirebbero di concludere i lavori di manutenzione. “La guerra energetica della Russia sta avendo pesanti conseguenze per le famiglie e aziende europee e svedesi”, ha detto, “specialmente nel Sud della Svezia che dipende dai prezzi dell’elettricità della Germania, che a sua volta è molto dipendente dal gas. Questo minaccia la nostra stabilità finanziaria. Se non agiamo presto questo potrebbe portare a serie problemi nei Paesi nordici e baltici”. Il ministro delle Finanze Mikael Damberg ha avvertito che non agire potrebbe determinare “effetti di contagio sul resto dei mercati finanziari”. Stoccolma intende quindi mettere in piedi un piano di garanzie da 23 miliardi.",
    "Viaggio a Sölvesborg, la città senza arte dei postfascisti svedesi": "Sölvesborg - Il futuro della Svezia è qui. Si chiama Sölvesborg, cittadina di 17mila abitanti sul mar Baltico dove è cresciuto il 43enne leader dell'estrema destra Jimmie Akesson, il king-maker delle elezioni di domenica scorsa. E dove nel 2018 i Democratici Svedesi (SD) - il suo partito postfascista, a Strasburgo alleato di Fratelli d'Italia - hanno vinto e lanciato quell'alleanza con il centrodestra che ora, in forme da stabilire, guiderà anche il Paese e poi l'Ue, visto che da gennaio Stoccolma presiederà il semestre europeo.",
    "Nato, il Portogallo approva l'adesione di Svezia e Finlandia": "Unendosi ai 26 membri dell'Alleanza atlantica che lo avevano già fatto, anche il Parlamento portoghese ha ratificato l'adesione alla Nato di Finlandia e Svezia.\n\nLe proposte di ratifica presentate dal governo del primo ministro socialista António Costa hanno avuto il voto a favore dello stesso Partito socialista, delle opposizioni di centrodestra di Partito socialdemocratico e Iniziativa liberale, dell'estrema destra di Chega, degli animalisti del Pan (Persone Animali Natura) e del piccolo partito di sinistra Livre, che in aula ha un solo deputato. Ha invece votato contro questa risoluzione il resto della sinistra parlamentare, vale a dire i comunisti del Pcp e il Blocco di sinistra.",
    "Svezia: la vittoria delle destre alle elezioni fa dimettere la premier Magdalena Andersson": "(PRIMAPRESS) - SVEZIA - La premier svedese Magdalena Andersson, la quale guida anche il partito social-democratico, si è dimessa dalla guida del governo dopo la sconfitta elettorale subita dal suo partito. Le elezioni legislative svoltesi domenica scorsa hanno visto un'affermazione delle destre che ora si apprestano a governare in una coalizione fra il Partito Moderato di Ulf Kristersson e la formazione dell'ultradestra nazionalista dei Democratici Svedesi guidati da Jimmie Akesson. - (PRIMAPRESS)",
    "Auto: Svezia e Norvegia prime per e-car, Italia terzultima": "(ANSA) - ROMA, 19 SET - L'Europa accelera sulla mobilità sostenibile. Norvegia e Svezia sono le leader nel mercato delle auto elettriche, dietro, a livello mondiale, solo alla Cina.\n\nL'Italia invece si piazza solo dodicesima su 14.\n\nSono questi i dati emersi dalla classifica di EY Ev (Electric Vehicle) Country Readiness Index sulla e-mobility, realizzata in base all'offerta del mercato, alla domanda dei consumatori e alla regolamentazione in vigore negli Stati presi in esame.\n\nPechino mantiene la prima posizione, con il 51% dei consumatori intervistati che è intenzionato ad acquistare un veicolo elettrico come prossima vettura. Segue la Norvegia, con un sistema maturo a livello di infrastrutture e mercato, su cui pesa però un settore manifatturiero poco sviluppato. Poi ci sono Svezia, Germania e Regno Unito.\n\nL'Italia occupa il terzultimo posto, preceduta dal Giappone e seguita da Canada e India, come fanalini di coda. Nel nostro Paese non mancano dati che fanno ben sperare per il futuro, ma si sconta un divario, rispetto ai leader mondiali, sulle filiere produttive e sulle infrastrutture disponibili. Il mercato infatti è abbastanza maturo: il 45% degli intervistati intenzionato ad acquistare un veicolo elettrico, ma la fetta più grande dei consumatori è ancora frenata dai costi. Del 66% dei veicoli sostenibili che saranno lanciati sul mercato entro il 2026 infine, solo il 18% sarà prodotto in Italia. (ANSA).\n\n",
    "Svezia, raddoppiate le possibilità di sopravvivere ad arresto cardiaco": "Lo indica i risultati di uno studio pubblicato sulla rivista European Heart Journal. Gli esperti hanno preso in esame oltre 130mila casi\n\nSalvare le persone che incorrono in un arresto cardiaco è una corsa contro il tempo. Sono necessari la rianimazione cardiopolmonare e un defibrillatore, ma soprattutto una buona dose di fortuna e un intervento preciso e puntuale. Secondo uno studio pubblicato sull’E uropean Heart Journal , rivista medica pubblicata settimanalmente dalla Oxford University Press, in Svezia la possibilità di sopravvivere ad un arresto cardiaco è più che raddoppiata negli ultimi 30 anni. Lo studio, che fa riferimento a tutti i casi che avvengono al di fuori dall’ospedale, ha coperto oltre 130mila casi.\n\nLo studio svedese\n\napprofondimento\n\nInfarto e ictus, con la “pillola tre in uno” il rischio cala del 30%\n\nL’arresto cardiaco è generalmente la causa di morte più comune per le persone affette da diabete, insufficienza cardiaca o malattia coronarica. Di solito avviene all’improvviso, rendendo pressoché impossibile “anticiparlo”. Lo studio in questione include i dati del registro svedese su 106.296 casi di arresto cardiaco extraospedaliero raccolti tra il 1990 e il 2020, dove è stato evidenziato che la sopravvivenza all’arresto cardiaco è più che raddoppiata nei tre decenni presi in considerazione, arrivando all’11% di sopravvivenza. Mentre nell’ultimo decennio non sono stati aumenti delle percentuali, l’intero miglioramento si è verificato dalla fine degli anni ’90 e all’inizio degli anni 2000.\n\n\n\nLa parola agli esperti\n\nAraz Rawshani, ricercatore presso l'Università di Göteborg e autore corrispondente dello studio, ha affermato a proposito. “Il motore di questa tendenza positiva dev’essere ricercato nell’incremento del numero di persone addestrate per eseguire la rianimazione in caso di arresto cardiaco extraospedaliero. Milioni di svedesi hanno ricevuto una formazione adeguata e intervengono sempre più spesso in caso di emergenza”.\n\n\n\nIn Svezia, su 30.032 casi di arresto cardiaco in ospedale, si è visto che la sopravvivenza è migliorata dell’1,2% raggiungendo il 35%. A tal proposito Rawshani ha sottolineato che anche questa si è però bloccata, ma per diversi motivi. “In primo luogo, le ambulanze non riescono ad arrivare in tempo per portare i pazienti in ospedale”. Uno studio che rimane comunque interessante e che pone l’attenzione su una condizione con percentuali di morte molto alte al mondo.",
    "Svezia, presto un sistema di autorizzazioni per i software di gioco": "Nel disegno di legge “Una regolamentazione rafforzata del gioco” (2021/22:242) si propone che i requisiti per il software di gioco siano definiti nel Gaming Act (2018: 1138) dal 1 ° luglio 2023.\n\nLe parti interessate avranno la possibilità di presentare domande di autorizzazione all’autorità del gioco svedese (Spelinspektionen) a decorrere dal 10 marzo 2023.\n\nL’introduzione dei requisiti per il software di gioco ha lo scopo di regolamentare l’offerta e contrastare il gioco illegale.\n\nGli operatori di gioco senza licenza non potranno utilizzare servizi e software di fornitori che producono, forniscono, installano e/o modificano software di gioco per operatori autorizzati in Svezia.\n\nIl requisito di un’autorizzazione riguarda sia gli operatori che producono, forniscono, installano e/o modificano software di gioco, sia gli operatori che forniscono giochi online.\n\nCosì, per mantenere una licenza svedese un operatore non potrà fornire servizi o software a operatori illegali.",
    "I numeri uno non sanno più perdere: 6° titolo in Svezia": "L’Open di Svezia incorona, ancora una volta, la coppia più forte del mondo, nonostante un primo set perso al tie-break che avrebbe anche potuto spegnere il fuoco. Invece Juan Lebron ed Ale Galan ricordano, una volta di più, se mai ce ne fosse bisogno, di essere i più forti di tutti. Senza se e senza ma. Sesto titolo nel 2022 nel World Padel Tour, primo posto sempre più saldo, perché i contender, Sanyo-Tapia, forse gli unici in questo momento, non vanno oltre i quarti di finale. Il primo set giocato da Paquito Navarro e Martin Di Nenno è solo una illusione. Perché dall’istante successivo, la tempesta perfetta li travolge: 70 minuti dura il primo, 63 gli altri due, con gli spagnoli a concedere solamente 3 games. Eppure Paquito e Di Nenno, che dal Master di Madrid entreranno con la testa di serie numero 3 e non più la 2, mettono in campo tutto quello che hanno: garra, lucidità, fantasia e la capacità di interpretare meglio dei numeri uno i momenti chiave. Due su tutti: i due set point sul 4-5 annullati con due colpi alti in parallelo di Paquito ed il 3-4 nel tiebreak dal quale escono con quattro punti consecutivi andando a lavorare sui punti deboli avversari. Due le chiavi tecniche: la regolarità dell’argentino sulla diagonale di Lebron e la vibora del sivigliano, giocata incrociata dal centro del campo verso l’angolo di sinistra. Il giochino si rompe sull’1-1 del secondo set, quando perdono il servizio a zero. Gira l’inerzia, i numeri uno al primo affanno degli avversari, alzano intensità e tasso atletico, non sbagliano più un colpo e chiudono 6-2, 6-1.",
    "Elezioni, la destra avanza in Europa: chi governa nei Paesi dell’Ue": "Lunedì 26 settembre 2022 - 10:25\n\nDa Polonia e Ungheria alla Svezia, dalla Grecia all'asse con le destre\n\nRoma, 26 set. (askanews) – La vittoria del centrodestra e in particolare del partito di Giorgia Meloni, Fratelli d’Italia, alle elezioni politiche italiane di ieri, ridisegna la mappa dei governi dei Paesi Ue e potrebbe influenzare le possibili alleanze e il posizionamento di Roma in seno all’Unione.Tra gli esecutivi dei Paesi Ue la destra è al potere in Polonia e Ungheria, i conservatori guidano anche il governo in Grecia e c’è attesa per la formazione delle alleanze in Svezia, dopo la sconfitta dei Socialdemocratici a vantaggio delle formazioni di destra. Le forze di destra tallonano anche i governi di Spagna e Francia dopo le ultime consultazioni elettorali.Ecco di seguito le composizioni dei governi nei Paesi Ue:– AUSTRIA: il Governo Nehammer è formato dalla coalizione tra il Partito Popolare Austriaco, a destra, e Verdi.– BELGIO: la coalizione è formata da sette partiti, socialisti, verdi e liberali (francofoni con il loro corrispettivo fiammingo) più i cristiano democratici fiamminghi.– BULGARIA: con la caduta del governo riformista di Kiril Petkov, leader del movimento centrista e riformatore, la Bulgaria torna nell’instabilità politica e va verso ennesime elezioni anticipate in autunno. Il Paese è stato a lungo governato dal Gerb, partito di centrodestra.– CROZIA: il governo di centrodestra è guidato da Andrej Plenkovic, leader del partito HDZ (Unione democratica croata), ha anche il sostegno in parlamento di altre forze politiche, due di ispirazione liberale e delle rappresentanti delle minoranze nazionali.– ESTONIA: la premier Kaja Kallas (Partito Riformatore Estone, centrodestra) governa in coalizione con i Socialdemocratici e il piccolo partito conservatore “Isamaa”.– FINLANDIA: la premier Sanna Marin guida una coalizione formata dal suo Partito Socialdemocratico, dal Partito di Centro, dalla Lega Verde, dall’Alleanza di Sinistra, dal Partito Popolare Svedese di Finlandia.– FRANCIA: dopo le elezioni legislative in cui il partito del presidente Macron, Renaissance, ha perso la maggioranza, la premier Borne guida un governo di minoranza. Il Rassemblement National di Marine Le Pen tallona l’esercutivo, il partito della destra francese ha conquistato 89 seggi (contro gli otto precedenti).– GERMANIA: la coalizione “Semaforo” tra SPD, Verdi e i liberali del FDP è guidata dal cancelliere tedesco Olaf Scholz.– GRECIA: dopo la parentesi Syriza, al governo è tornato il centrodestra di Nuova Democrazia che ha vinto le elezioni con un largo vantaggio. Il premier è Kyriakos Mitsotakis.– IRLANDA: Micheàl Martin è il premier che guida la storica coalizione tra i due partiti di centro, protagonisti della guerra civile, Fianna Fàil e Fine Gael, insieme al Green Party. Esecutivo nato soprattutto in funzione anti-Sinn Fein.– LETTONIA: il governo di coalizione è formato da cinque partiti di centrodestra. Il Primo Ministro è Arturs Krisjanis Karins.– LITUANIA: Ingrida imonyte è la premier dal 2020 e guida un governo di centrodestra con il suo partito Unione Patria – Democratici Cristiani Lituani (TS-LKD).– MALTA: il partito laburista si è assicurato un terzo mandato al governo, guidato dal premier laburista Robert Abela.– OLANDA: il governo guidato, ancora una volta da Mark Rutte, è formato dalla coalizione tra il Partito Popolare per la Libertà e la Democrazia, il partito di centrodestra Appello Cristiano Democratico (Cda), i centristi dell’Unione cristiana e il movimento europeista e liberale Democraten66 (D66).– POLONIA: il partito di maggioranza è il nazional-populista Diritto e Giustizia (PiS) dell’ex premier Jaroslaw Kaczynski. Il governo è guidato da Morawiecki.– PORTOGALLO: in carica il terzo governo del primo ministro portoghese Antonio Costa, leader del Partito socialista che ha ottenuto la maggioranza assoluta.– REPUBBLICA CECA: Petr Fiala è il capo del governo nato da un’alleanza eterogenea ma tra Ods (centrodestra), democristiani, Pirati e il partito dei sindaci democratici e filo-occidentali.– ROMANIA: nel Paese, altamente instabile politicamente, governa una coalizione guidata da Nicolae Ciuca, generale dell’esercito: l’alleanza è stata siglata tra liberali del PNL, i socialdemocratici del PSD ed il partito della minoranza magiara in Romania (UDMR).– SLOVENIA: Robert Golob, leader di Movimento Libertà, governa con i Socialdemocratici e con la Sinistra.– SLOVACCHIA: il governo è in mano a una coalizione filo-occidentale.– SPAGNA: in carica da due oltre due anni l’esecutivo di coalizione tra socialisti (PSOE) e Unidas Podemos (UP) guidato dal premier Pedro Sanchez. Anche in questo caso la destra pressa: Vox è la terza forza nel Congresso dei deputati spagnolo e secondo i sondaggi potrà contendere al Partito popolare parte dell’elettorato di destra.– SVEZIA: il leader del Partito Moderato Ulf Kristersson è stato incaricato di formare un nuovo governo in Svezia, sebbene la sua formazione sia arrivata terza alle elezioni. La coalizione di centro-destra che proverà a costruire include liberali e cristiano-democratici, ma per arrivare alla maggioranza dei seggi servirà pure il supporto del partito di estrema destra, Democratici svedesi, che ha conquistato il 20% delle preferenze, secondo solo ai socialdemocratici.– UNGHERIA: nelle elezioni di aprile il partito ultraconservatore Fidesz del premier Viktor Orban ha ottenuto nuovamente la maggioranza. Orban è al potere da 12 anni. (di Daniela Mogavero)",
    "La Svezia va a destra, ma il leader xenofobo dovrà cercare un premier più moderato": "La premier socialdemocratica svedese Magdalena Andersson ha annunciato le dimissioni dall’incarico, dopo che il blocco di destra ha rivendicato la vittoria alle elezioni di domenica. Quando sono stati scrutinati il 99% dei voti delle elezioni di domenica, la coalizione dei 4 partiti di destra – Moderati, Democratici svedesi, Cristiano democratici e Liberali – ha ottenuto […]",
    "Coppa Davis: dopo la 1°giornata bene le favorite, sorpresa Svezia, Murray non basta alla Gran Bretagna": "Si è conclusa la prima giornata dei 4 gironi eliminatori di Coppa Davis che porteranno le prime due classificate di ogni raggruppamento alle Finals di Malaga. Ricordiamo che da regolamento se due squadre dovessero finire a parità di vittorie per la miglior classifica sarà preso in considerazione lo scontro diretto. Se invece fossero tre le squadre a pari punteggio si ricorrerà nell’ordine al quoziente match vinti, poi a quello relativo ai set e in caso di ulteriore parità al quoziente game.\n\nL’Italia, con la netta vittoria sulla Croazia (3-0) ha messo una bella ipoteca sul primo posto nel suo girone, e questa è già una bella notizia perché in tal caso si eviterebbe di incontrare la prima del girone B, che con ogni probabilità sarà la Spagna. Dunque, proiettandosi già alle Finals di Malaga, se la nazionale azzurra dovesse terminare in testa il proprio gruppo, affronterà nei quarti di finale la seconda del gruppo D, uno dei più incerti con USA, Olanda, Gran Bretagna e Kazakistan. La sfida odierna tra Olanda e Gran Bretagna delineerà in maniera più netta le gerarchie del girone D.\n\nVediamo come sono andate le cose nei vari giorni\n\nRAGGRUPPAMENTO A\n\nQuello dei nostri ragazzi. Non ci poteva essere inizio migliore. Grande prova di maturità da parte di Lorenzo Musetti che si sbarazza dello “spauracchio” Gojo, poi ci pensa Berrettini in rimonta (e in netta ripresa a livello di condizione fisica) a siglare il 2-0 contro Borna Coric. Il tutto suggellato dal “signor doppio” giocato da Bolelli e Fognini che addirittura si prendono il lusso, anch’essi in rimonta, di superare Mektic e Pavic, vero ostacolo insormontabile nell’edizione 2021 per tutti i doppi avversarie dei croati.\n\nChi ribalta invece il pronostico è la Svezia, che batte l’Argentina e adesso ha vive speranze di poter accedere alla Finals di Malaga. Da cenerentola del girone la formazione scandinava (grande merito ai fratelli Ymer) si giocherà con la Croazia una bella fetta di possibilità di superare il turno ed arrivare tra le prime 8. E comunque anche nell’ultima giornata sarà sicuramente ancora in corsa per la qualificazione e quindi da prendere con le molle dall’Italia.\n\nDeludono gli argentini, soprattutto il veterano Schwartzmann, schiantato da Michael Ymer.\n\nRAGGRUPPAMENTO B\n\nLa Spagna non schiera Alcaraz nella prima giornata ma bastano Ramos-Vinolas e Bautista-Agut per confezionare un rotondo 3-0 contro la Serbia orfana di Nole Djokovic (che ha rifiutato la convocazione per presenziare al matrimonio del fratello). Non agevoli le vittorie dei tennisti di casa. A Valencia Ramos-Vinolas batte in rimonta Djere mentre a Bautista-Agut servono due tie break per piegare Kecmanovic.\n\nSfiora invece l’impresa la Corea di Soonwoo Kwon che va molto vicina a battere il Canada. Non basta la presenza tra i nordamericani di Felix Auger Aliassime (apparso fuori forma e battuto in due set proprio da Kwon) per passare un tranquillo pomeriggio in terra spagnola. Alla fine la spunta il Canada per 2-1 grazie a Pospisil che batte Chang e vince anche in doppio al terzo set, ma quanta sofferenza!\n\nE’ chiaro che qui dietro i padroni di casa spagnoli se la giocano Serbia e Canada. Probabile che la sfida si decida al doppio.\n\nRAGGRUPPAMENTO C\n\nLa Germania orfana di Sascha Zverev si salva contro la Francia che non batteva in Davis da ben 83 anni. Ad Amburgo Struff si salva nel primo singolare contro Benjamin Bonzi che non sfrutta due match point nel terzo set. Mannarino pareggia i conti battendo agevolmente Oscar Otte ma il doppio teutonico Krawietz e Puetz mette le cose a posto contro Mahut e Rinderknech.\n\nSi candida come prima del gruppo l’Australia che nella sfida di apertura del girone liquida nettamente il Belgio. Jason Kubler batte in 3 set Zizou Bergs, De Minaur schianta il malcapitato Goffin mentre Ebden e Purcell passeggiano contro Vliegen e Gille.\n\nVisti i valori in campo i tedeschi con la vittoria contro la Francia probabilmente si sono assicurati il secondo posto dietro l’Australia, a meno che i transalpini non facciano il miracolo contro gli “aussie” e allora i giochi si riaprirebbero.\n\nRAGGRUPPAMENTO D\n\nA Glasgow la Gran Bretagna sciupa un’occasione d’oro contro gli Stati Uniti. Combattuti tutti e tre i match disputati. Tommy Paul batte in tre set Daniel Evans ma Cameron Norrie rimonta Taylor Fritz e manda la sfida al doppio decisivo. Andy Murray in coppia con Joe Salisbury affronta Rajeev Ram (compagno abituale proprio di Salisbury nel circuito nella specialità) e Jack Sock. In un matc durato quasi 3 ore i britannici vanno avanti di un set e di un break ma alla fine cedono 7-5 al terzo.\n\nNella prima sfida del girone la temibile Olanda aveva battuto il Kazakistan 2-1 e si fa avanti per un posto alle Finals. Occhio ai terribili Griekspoor e Van de Zandschulp, sul veloce si fanno rispettare e contro gli Stati Uniti si giocheranno addirittura la testa del girone ad una giornata dal termine. Il Kazakistan sembra fuori, solo un miracolo contro la Gran Bretagna può rimetterlo in gioco.",
    "Inizia in Svezia la grande stagione dei Cross": "© Getty Images\n\nSi alza oggi 24 settembre il sipario sul World Athletics Cross Country Tour in Europa, con la 58esima edizione della classica corsa campestre Lidingöloppet, che si disputerà a Lidingo comune di circa 44.000 abitanti della contea di Stoccolma, che ha quale caratteristica principale quella di svolgersi per la competizione principale su un percorso di 30 km, distanza veramente anomala per questo circuito mondiale di cross che prevede percorsi tra i 9 e 12 per gli uomini, e tra i 6 e i 10 per le donne. Nella manifestazione che è nata nel lontano 1965, il cui nome deriva da “Lidingo”, dove si svolge, e da “loppet” che in svedese significa gara, ci sarà finalmente il ritorno ad una partecipazione di massa dopo il periodo della pandemia, e gli organizzatori hanno previsto la presenza di circa 25.000 corridori nelle nove gare del fine settimana, di cui poco meno della metà parteciperà all’evento principale di oggi.",
    "Sofia di Svezia, un look casual (e coloratissimo) oltre le etichette": "Moda e sensibilizzazione verso cause e diritti vanno sempre a pari passo quando si tratta dei reali e delle loro apparizioni pubbliche, e Sofia di Svezia ne ha dato prova in più occasioni: la principessa infatti, partecipando a eventi di rilevanza pubblica e sociale, ha spesso mostrato il lato più moderno delle istituzioni a partire dallo stile. E, di recente, è tornata a stupire con un look da trendsetter particolarmente colorato, che potrebbe essere percepito come «poco reale» dai puristi delle etichette.\n\nIn occasione del Funkisfestivalen, il più grande festival musicale svedese per persone con disabilità, Sofia di Svezia è apparsa con una mise chic e coloratissima, abbinando a un semplice top nero con scollo a cuore, a maniche lunghe, a una lunga gonna blu a balze di maxjenny. Un capo che non passa inosservato, in particolare per la stampa in stile barocco, e che infonde non poco carattere al look della principessa.\n\nInstagram content This content can also be viewed on the site it originates from.\n\nSofia ha poi completato il suo look con una pochette nera e dorata di Susan Szatmáry e, sebbene nessun capo d'abbigliamento casa contro il protocollo della famiglia reale svedese, è proprio portando la borsetta che Sofia ha posto l'attenzione su un dettaglio di stile che, invece, lo ha messo un po' da parte: lo smalto rosso fuoco che riprende alcuni particolari della gonna, e che a quanto pare in queste occasioni dovrebbe sempre essere nude o di un colore neutro.\n\nAbbiamo detto dovrebbe.\n\nAltre storie di Vanity Fair che ti possono interessare:\n\n- Fiori per le principesse, Sofia di Svezia e Beatrice di York insieme per la dislessia\n\n- Mathilde del Belgio, la regina «ricicla» il vestito per il matrimonio del fratello\n\n- Rania di Giordania, regina di stile (anche) nei ritratti per il suo compleanno",
    "Svezia al voto, il tema della scuola: «È diventata classista, partiamo da qui»": "Intervista a Daniel Riazat del Partito della sinistra . «La legge della friskola (scuola libera), introdotta dai conservatori nel 1992 ha trasformato il nostro sistema scolastico nella punta più avanzata del neo liberismo in tutto il mondo»",
    "MIRINI TERMICI PER LA SVEZIA FORNITI DA LEONARDO": "MIRINI TERMICI PER LA SVEZIA FORNITI DA LEONARDO\n\ncerensione di Antonello Gallisai\n\nSvezia il gruppo Leonardo DRS si aggiudica un affare da 50 milioni di dollari per la fornitura di mirini termici\n\n\n\nLa ditta Leonardo DRS ha vinto un contratto da circa 50 milioni di dollari per la fornitura di oltre 4.600 mirini termici alla Svezia. Questo contratto rappresenta l’inizio di una relazione per la fornitura dei nostri mirini al Ministero della Difesa svedese per aumentare la protezione e l’efficacia delle loro forze armate ” così ha dichiarato un rappresentate della Leonardo DRS.\n\nIl ministero della Difesa svedese ha ordinato più di 3.100 mirini individuali – progettati per armi leggere, comprese le mitragliatrici leggere – e oltre 1.500 mirini a lungo raggio – progettati per mitragliatrici pesanti e fucili di precisione. DRS ha affermato di aver già consegnato 1.100 mirini alla Svezia come parte dell’accordo e che la produzione si è svolta a Melbourne, in Florida, e az Dallas, in Texas.\n\nRilevando le onde infrarosse, i mirini termici possono individuare bersagli di giorno e di notte, nonché nel fumo e nella nebbia, secondo il sito Web dell’azienda. DRS afferma inoltre che i dispositivi funzionano in modo silenzioso ed emettono calore ed energia radio minimi, rendendoli difficili da rilevare.\n\nLeonardo Germany, un’unità della società madre italiana di DRS Leonardo, è l’appaltatore principale per l’accordo a prezzo fisso, si legge nel comunicato stampa.DRS ha annunciato il 21 giugno che si fonderà con lo specialista israeliano di sistemi radar RADA Electronic Industries .",
    "Coppa Davis 2022: i fratelli Ymer trascinano la Svezia al successo contro l’Argentina nel girone dell’Italia": "Comincia con una sorpresa il girone di Bologna della Coppa Davis 2022. La Svezia supera l’Argentina per 2-1, conquistando una vittoria molto pesante e che permette agli scandinavi di sognare il passaggio del turno. Sono i fratelli Ymer i grandi eroi della giornata svedese, mentre davvero deludente la prestazione dell’Argentina.\n\nAd\n\nNel primo singolare Elias Ymer si regala una delle vittorie più belle della sua carriera, superando in tre set Sebastain Baez. Il numero 119 del mondo si è imposto in tre set con il punteggio di 6-4 3-6 7-6 dopo due ore e trenta di una clamorosa battaglia. Il terzo set è durato addirittura oltre un’ora, con lo svedese che si è portato sul 5-2, prima di subire l’incredibile rimonta dell’argentino, che ha annullato ben quattro match point. Nel tie-break a sorpresa è il braccio di Baez a tremare, mentre Ymer riesce ad allungare e chiudere 7-4.\n\nCoppa Davis Federer: \"Mi rivedrete. Non so come, non so dove, ma non sarò un fantasma\" 21/09/2022 ALLE 12:35\n\nMolto più netta, ma non meno sorprendente per l’esito, la seconda vittoria svedese. Mikael Ymer conferma di attraversare un ottimo periodo di forma e domina contro Diego Schwartzman con un duplice 6-2 in poco più di un’ora e mezza di gioco. Una partita praticamente sempre in controllo per il numero 98 del mondo, che ha avuto solo un passaggio a vuoto ad inizio match, subendo il break. Da quel momento poi è stato un monologo del numero uno della Svezia.\n\nL’Argentina evita un pesantissimo 3-0 per la classifica con il successo nel doppio. Maximo Gonzalez ed Horacio Zeballos confermano il pronostico, anche se vincono solamente al terzo set contro Andre Goransson ed Elias Ymer con il punteggio di 3-6 6-3 6-2. Domani andrà in scena il confronto tra Italia e Croazia.\n\nCOPPA DAVIS 2022, SVEZIA – ARGENTINA 2-1\n\nE. Ymer (Sve) b. Baez (Arg) 6-4 3-6 7-6\n\nM.Ymer (Sve) b. Schwartzman (Arg) 6-2 6-2\n\nGonzalez/Zeballos (Arg) b. Goransson/E.Ymer (Sve) 3-6 6-3 6-2\n\nAlcaraz: \"Spero di essere il numero 1 per molti anni\"\n\nCoppa Davis Il tabellone dei quarti: Italia-Usa, evitata la Spagna di Alcaraz 19/09/2022 ALLE 12:11",
    "VIDEO : Svezia, vince la destra. La premier socialdemocratica si dimette": "",
    "C’era una volta la tollerante Svezia prigione a vita per un adolescente": "Ergastolo. E la sentenza del tribunale svedese che ha giudicato Fabian Cederholm, il diciottenne colpevole del duplice omicidio, nel marzo di quest’ anno, delle due insegnanti, Victoria Edstrom e Sara Book, dell’istituto d’arte Malmo Latin School. In Svezia il caso ha scosso il paese innanzitutto per la sua efferatezza, le vittime infatti, ambedue cinquantenni, sono morte sotto i colpi di ascia e coltello. La stessa primo ministro svedese Magdalena Andersson era intervenuta sull’accaduto esprimendo «tristezza e sgomento».\n\nLa giovane età dell’assassinio ha scatenato il dibattito su un’ondata di violenza che anche nella democratica e tollerante nazione scandinava sta preoccupando le autorità. Quello di Malmoe è il terzo attacco eseguito con armi da taglio in una scuola nella regione di Skåne nell’ultimo anno, anche se la polizia non ha mai stabilito alcun legame tra questo episodio e i precedenti incidenti non mortali. Inoltre lo stesso processo non è riuscito a stabilire il movente del gesto.\n\nCederholm non aveva precedenti penali. Un motivo sconosciuto con assenza di prove di un legame insolito tra l’assassino e due insegnanti dunque, che rimarrà tale a meno di una dichiarazione del diciottenne che intanto sconterà la prigione a vita. Anche il fatto che lo stesso studente ha chiamato la polizia, arrivata dieci minuti dopo la strage, contribuisce ad aumentare l’alone di mistero che circonda questo caso. La pena dell’ergastolo è stata spiegata dal giudice Johan Kvart che ha emesso la sentenza con il solo fatto che «questi sono due omicidi molto brutali in cui le vittime hanno sofferto molto e sperimentato una grave paura della morte».\n\nSi tratta della persona più giovane mai condannata all’ergastolo nella storia della Svezia. Il ragazzo si è dichiarato subito colpevole, ha affermato che per lui non esiste posto nella società e credeva di rimanere ucciso durante l’attacco agli insegnanti. Gli esami psichiatrici hanno mostrato che soffre di una forma di autismo, ma secondo il tribunale non di un grave disturbo psichiatrico.",
    "Svezia frena sull’immigrazione…l’opinione di Rita Faletti": "Tra i Paesi più avanzati civilmente, con uno stato sociale efficiente, rispetto per l’ambiente e tradizionalmente aperto all’accoglienza degli stranieri secondo il principio che chiunque calpesti il suolo svedese è ben accetto, dal 2019 ha rimesso in discussione il modello multiculturale cui si era ispirato. La ragione principale è legata all’immigrazione che fino a qualche anno fa non aveva avuto alcun impatto sulla società e sul senso di sicurezza della popolazione. Al contrario, chi imputava al fenomeno migratorio la causa del drammatico aumento della violenza era considerato razzista. A invertire la rotta e fissare la limitazione dell’immigrazione, è il Partito socialdemocratico guidato dalla premier Magdalena Andersson, in carica dal 2021, la stessa che ha annunciato lo scorso maggio la decisione del Parlamento unicamerale svedese di chiedere l’adesione alla Nato dopo l’invasione dell’Ucraina. “Non vogliamo una Somalitown nel nostro Paese”, ha dichiarato, riconoscendo che l’integrazione è fallita. In Svezia ci sono intere aree, non dal 2019, i cui abitanti non di origine nordica, hanno instaurato un sistema culturale e religioso proprio, che non riconosce le regole dello Stato svedese, dando origine a uno stato parallelo. L’auspicata integrazione, nonostante l’accesso all’istruzione, al welfare e ai servizi che lo stato svedese offre a tutti, non si è realizzata. Tutto è precipitato nel giro di due anni, in particolare nel sud del Paese dove la violenza in costante aumento di bande armate è fonte di crescente preoccupazione. Afflitta da problemi simili, la vicina Danimarca, collegata alla Svezia attraverso il Ponte Oresund, ha deciso di risolverli limitando al 30 per cento la presenza di immigrati entro il 2030. La Svezia intende spingersi oltre, al tetto del 50 per cento. Da paese tra i più tranquilli e sicuri, infatti, si è trasformata in una sorta di poligono di tiro con un tasso di sparatorie tra i più alti in Europa, il 47 per cento nel 2021 e il 44 per cento dall’inizio del 2022. La situazione attuale è conseguenza del fatto che nessuno, alle prime avvisaglie, aveva voluto riconoscere le implicazioni dell’accoglienza di persone culturalmente distanti, per timore dello stigma di xenofobia e razzismo. Domenica scorsa gli svedesi sono andati alle urne e il partito di estrema destra dei Democratici svedesi di Jimmie Akesson ha toccato il 20,7 per cento, per la prima volta secondo partito alle spalle dei socialdemocratici di Andersson al 30,5 per cento. Il tema della sicurezza, centrale negli interessi degli svedesi, ha fatto sì che i partiti in lizza siano giunti a una mediazione tra le posizioni tradizionalmente più tolleranti dei socialdemocratici e quelle più intransigenti dei democratici svedesi che pur avendo abbandonato l’estremismo originario rimangono sostanzialmente un partito anti immigrazione, anti islam e anti europeo. Il Covid e la guerra in Ucraina hanno distolto l’attenzione dell’Ue dalla questione tutt’altro che secondaria dell’immigrazione, a cui i conflitti sparsi ovunque hanno conferito carattere di normalità. L’Europa, per le condizioni di benessere dei suoi cittadini, e la prossimità ai paesi di partenza dei flussi migratori, è la meta preferita. Fingere che il problema non esista o pensare di risolverlo mettendoci sopra qualche pezza, ritarda la soluzione, peggiora le cose e aumenta la percezione di insicurezza e la convinzione che l’Ue non sia in grado di affrontare con consapevolezza, spirito unitario e pragmatismo un problema grosso come una casa.\n\nSalva"
}