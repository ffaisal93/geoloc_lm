{
    "Cile. Il presidente Boric ha rifiutato di accettare le credenziali del diplomatico israeliano Gil Artzyeli": "di Alberto Galvi –\n\nIl presidente cileno Gabriel Boric ha rifiutato di accettare le credenziali del diplomatico israeliano Gil Artzyeli, in un’apparente grave violazione del protocollo diplomatico che minaccia di offuscare i legami tra Gerusalemme e Santiago.\n\nPer presentare le sue carte credenziali Gil Artzyeli era stato convocato al Palazzo presidenziale cileno, ed ora dovrà riprovare in ottobre. il ministro degli Esteri cileno si è poi scusato personalmente con Gil Artzyeli e con lo Stato di Israele per lo spiacevole episodio.\n\nArtzyeli avrebbe dovuto presentare le sue credenziali a Boric come pura formalità, ma il governo cileno lo ha informato che la cerimonia era stata annullata a causa di un disappunto del governo nei confronti di quello israeliano.\n\nNella notte precedente, durante nuovi scontri in Cisgiordania, uomini delle forze militari israeliane hanno ucciso con un colpo alla testa un 17enne palestinese, cosa che ha spinto Boric ad annullare la cerimonia. Una fonte citata dal sito di notizie Walla ha negato che il governo cileno si sia scusato per il rinvio della presentazione delle credenziali, e le sue scuse sarebbero state solo per non aver anticipatamente informato Artzyeli.\n\nLa comunità ebraica cilena ha condannato il rifiuto come un grave incidente diplomatico, anche se dal governo è stato affermato che che non si trattava di una punizione nei confronti di Israele, bensì solo di un rinvio per il grave fatto di cronaca.\n\nIl gruppo Chile Palestine Community ha ringraziato Boric per la sua decisione in risposta a quelli che sono stati definiti crimini di guerra israeliani.\n\nL’anno scorso Boric ha conquistato la presidenza del Cile con una vittoria schiacciante, contrariando la comunità ebraica del paese. Boric ha una relazione tesa con i 18mila ebrei cileni, in quanto li ha incoraggiati a fare pressioni su Israele per favorire concessioni territoriali ai palestinesi. Il Cile ospita anche una delle più grandi comunità palestinesi al di fuori del mondo arabo, che si aggira tra le 300mila e le 500mila persone.",
    "Ancora una volta all’ascolto del Cile": "La situazione del Cile non ammette tante discussioni. I contenuti dell’alternativa sottoposta al referendum sembrano riguardare non tanto il quesito iniziale, “Pinochet vs Nuova costituzione”, che aveva raccolto una adesione assolutamente plebiscitaria, quanto un oggetto, un testo costituzionale (difficilmente riassumibile per i contenuti, chiarissimo nelle dimensioni e nella complessità, con i suoi 388 articoli e lungo tante tante pagine), la cui conoscenza da parte dei votanti non poteva essere stata tale da poter essere sintetizzata in un “Sì” o “No”. E ancor di più era stata esposta alle semplificazioni più arbitrarie da parte degli interessi più minacciati. Somma, questi interessi, di due mondi tanto distanti e incomparabili per contenuti quanto suscettibili di essere sommati nella percezione della frazione meno adeguatamente informata della popolazione.\n\nDa una parte un immaginario antico e profondo, fatto di colpo realtà su cui prendere decisioni radicali, di popoli indigeni-originari che imponevano la propria “minoranza storica, culturale e numerica” per divenire i nuovi controllori del futuro: in perfetta autonomia, o sostituzione, o addirittura rivalsa, rispetto alle “maggioranze marginali e povere” che non sentivano-vedevano segnali credibili di cambiamenti nelle “novità” infinitamente disperse e poco collegabili dei tanti (impossibili da ricordare-articolare) articoli costituzionali. Dall’altra parte un’offerta assolutamente unica (per i “comunicatori dell’ordine costituito”) di tradurre la chiarezza della novità del “No” a Pinochet e al suo passato, nella ancor più chiara minaccia della “abolizione della proprietà privata”, per rendere possibile e obbligatoria, da subito, la restituzione delle terre e dei loro diritti alle popolazioni indigene.\n\nIl tutto sullo sfondo del silenzio, tanto facilmente traducibile in disapprovazione per il cambio, di quelle classi dirigenti “democratiche” (rappresentate al meglio da una protagonista come Bachelet) che in questi tanti anni avevano governato accettando, al di là delle ricorrenti “rivolte” della società e soprattutto dei giovani (fino al 2019), la intoccabilità di tutto il modello “neo-liberale”, estrattivista, sia all’interno del Cile, sia nella sua politica internazionale.\n\nÈ in questo senso interessante notare che tutti i commenti ex-post, mettono in evidenza, in un modo o nell’altro, un tempo pre-referendum in cui ben poco spazio era stato dato, in una polarizzazione crescente centrata sui punti più controversi, alla sostanza del confronto, fondamentale e politicamente imprescindibile: che si trattava di approvare un “processo” molto articolato, preciso nei principi ma di lungo periodo, perché una costituzione non è un decreto legge da applicare, ma un disegno storico da interpretare e tradurre con un lavoro di forte collaborazione tra attori che per definizione hanno interessi divergenti e contrastanti, che si confrontano in una ricerca, non semplice, di una democrazia capace di affrontare realtà nazionali e internazionali sempre più in conflitto e dipendenti da gerarchie di valori di cui verificare la praticabilità o sostenibilità. Trovare nel dibattito la ammirazione di “esperti” indiscussi nel settore più critico quale è quello delle diseguaglianze come Piketty per l’audacia intellettuale di dare in una costituzione formulata dal basso la “legittimità” almeno di essere pensata è un indicatore importante dei termini reali delle “distanze” che erano-sono in gioco.\n\nCosì come ritrovare nei commenti del mondo della ricerca cilena il dispiacere profondo per quella che può finire per essere considerata una sconfitta, quando di fatto l’affermazione nel progetto costituente del ruolo di indipendenza, accountability, complementarietà come modo di interpretare la competitività della ricerca era stato salutato come un passo avanti carico di futuro per la civiltà del Paese oltre che per la sua capacità di produrre conoscenza ed autonomia.\n\nChe fare quando un esperimento fallisce? È chiaro che la domanda è tutta e anzitutto sulle spalle dei popoli del Cile. Per altri versi è vero anche il contrario: un esperimento che esplicitamente ha preteso di “vivere al futuro” realtà che sono di fatto (una per una: dai diritti dei popoli originari, alla insostenibilità del neoliberismo duro e puro, qualsiasi sia il nome che prende) riconosciute come centrali in qualsiasi agenda con margini di credibilità non appartiene più solo al Cile. Entra di fatto tra il materiale obbligatorio di conoscenza: non solo per vedere il destino concreto in Cile, ma per essere parte di un laboratorio-osservatorio che continua. Se c’è un problema serio per tutte le sinistre, è quello di avere una tendenza all’usa e getta. Le domande da porsi in questa direzione sono tante. Val la pena esplicitarne alcune.\n\nLa prima è la più ovvia e obbligatoria, per evitare almeno di vivere l’esperienza cilena come l’ennesimo lutto, con il conseguente potere di metterla in un angolo a interesse decrescente con il tempo. È permesso oggi pensare -ambito per ambito, e complessivamente- al futuro come a un tempo non condannato a essere riproduzione, più o meno forzata, di quello che è considerato main stream? È bene sottolineare la banalità: la Costituzione cilena è stata una grande vittoria del pensare sull’attendere, o sul rassegnarsi, o sul censurarsi come primo strumento preventivo rispetto alla delusione possibile. Possiamo condividere tutte le critiche, gli sbagli. È un esercizio importante e solo i cileni potranno farlo. E sarà bello condividerlo: più o meno d’accordo. La nostra Costituzione, che ha avuto la fortuna di essere “pensata” in un momento irripetibile della storia, non è stata una strada lineare: e le sue regressioni sono state proporzionali a tempi e pretese di non-pensiero al futuro, di incroci di interessi “altri”. Di assenza di “lotte di liberazione” da o per qualcosa.\n\nIl mondo globale ha cambiato le regole del gioco. Quale è la mappa dei luoghi-attori che stanno sperimentando, con destini alterni, spesso drammatici, “sogni costituzionali”: con che difficoltà e con quali contatti? Quanto si impara reciprocamente? Molto poco. Ci si legge, quando va bene. In un mondo dove tutto è noto e comunicabile, il tempo per confrontarsi è spesso “inagibile”. Le scadenze, di tutti i tipi, prevalgono. Mesi fa, con compagne e compagni cileni si era iniziato un contatto con il Tribunale permanente dei popoli per fare una “sentenza al futuro”, preventiva, per mettere in evidenza gli snodi che nel disegno costituzionale cileno apparivano chiaramente come i più difficili, meno accettabili-praticabili alla luce del diritto esistente. Così da immaginare un “diritto dalla parte dei popoli” che avrebbe dovuto essere sviluppato e proposto, senza illusioni di poter essere praticato subito ma come presa di coscienza esplicita e aiuto a riformulare meglio gli obiettivi. Non se ne fece molto: il tempo era breve, già preso, si rimandò. Il tema è aperto come sfida di “pensiero”, per un diritto costituzionale che si faccia carico prima che i cammini conflittuali prendano il sopravvento con uno sguardo al passato. Gli scenari surreali, e senza diritto a misura del presente e futuro, che si vivono oggi, in Europa, ma non solo, per la guerra, o gli armamenti che competono con la sanità, con i migranti, sempre diversi e sempre respinti, qui come nei Paesi del Pacifici puntano nella stessa direzione. Sono tanti i “popoli cileni” che hanno bisogno di diritti costituzionali.\n\nLa domanda più esplicita e completa posta dalla Costituzione cilena, “rechazada” nella sua formulazione in 388 articoli, è quella che ritorna con sempre più frequenza, per i diritti umani, dei popoli, economici, climatici, ambientali: è finalmente pensabile una globalizzazione che sia una de-colonizzazione? Anche in questo senso quanto è accaduto e sta accadendo in Cile ha come due capitoli centrali: un contesto che più coloniale non potrebbe essere come quello dei Mapuche, e un contesto che più classicamente neo-coloniale non potrebbe essere come quello della economia. Aver provato ad affrontarli insieme era necessario, ma ancor di più, culturalmente, un rischio certo: trasversale alle classi, alle categorie di riferimento. La cultura della colonia ha radici profondissime . Costituzioni che se facciano carico devono avere degli “apruebo” di lungo periodo, per permettere di creare contesti sperimentali, che si vivono, non solo che si discutono: che obblighino i neo-coloni economici (che non si accettano mai con questa identità, in quanto si considerano per definizioni attori, e ancor più padroni, di futuro, anche quando tutto parla di crisi sistemiche) a riconoscere di avere criteri di riferimento più direttamente coincidenti con le vite delle persone, e non solo con indicatori sempre più discriminatori e non inclusivi. L’esperimento cileno è in questo senso completamente aperto, e avrebbe tutto il vantaggio ad essere ripreso e condotto in stretto confronto con le situazioni diverse-complementari dell’America Latina.\n\nUna domanda che ci collega strettamente alla precedente riguarda proprio il con le altre realtà costituzionali dell’America Latina. Tutte in situazioni di transizione profonda: dalla Colombia, che dopo 70 anni sta sperimentando la praticabilità di una democrazia reale, alla perenne ambiguità istituzionale, etnica, economica dell’Ecuador, all’interrogativo del Brasile. Mai come oggi il riconoscersi come parte di uno stesso scenario di crisi o potenzialità da parte di tutti i Paesi della regione si pone come un’opportunità unica di forme di collaborazione che permettano di de-colonizzarsi come modo effettivo per sviluppare modelli che tengano conto, in modo innovativo, delle trasformazioni geopolitiche dalle quali sempre di più dipendono i singoli Paesi, più o meno tra loro alleati.\n\nHo già preteso fin troppo di commentare una realtà di cui sarà importante soprattutto accompagnare le evoluzioni: possibilmente con lo stesso interesse che sembrava attendere una vittoria dell’apruebo.\n\nSarebbe bello se il Cile vivesse questa situazione critica come, in ricerca, i risultati sconfessano le attese: non sono il segno di un fallimento, dicono che il problema molto importante che si è affrontato ha messo in evidenza altri aspetti della realtà, ed ancor di più ha confermato che su scenari di medio-lungo periodo una priorità assoluta deve essere data a una cultura fortissimamente orientata a far crescere una cultura della “partecipazione informata”. Alle tante domande dobbiamo dunque soprattutto aggiungere un augurio, sì, di lungo periodo.\n\nGianni Tognoni, ricercatore in alcuni dei settori più critici della sanità, con progressiva concentrazione sugli aspetti di salute pubblica e di epidemiologia della cittadinanza. È segretario generale del Tribunale permanente dei popoli\n\n© riproduzione riservata",
    "Terremoti: in Cile scossa di magnitudo 6.1": "Un terremoto di magnitudo 6.1 è avvenuto in Cile poco prima dell'1 di stanotte, secondo quanto registrato e riferito dall'Istituto nazionale di geofisica e vulcanologia (Ingv). Il sisma si è verificato in mare, davanti alla costa cilena, all'altezza di Puerto Montt, a una profondità di 20 chilometri. Secondo l'Istituto Geologico degli Stati Uniti, l'epicentro sarebbe situato 156 km a nord ovest di Ancud, a una profondità di 10 km. Lo ha comunicato l'Istituto Geologico degli Stati Uniti.\n\nIeri sera l'Ingv ha individuato altri due sismi in Asia, uno a Sumatra, intorno alle 22, del 6.3 ma a 60 chilometri di profondità, e l'altro, quasi in contemporanea, del 5.5 nel mare dell'Indonesia, a 10 chilometri di profondità.\n\nAl momento non si ha notizia di vittime o danni.",
    "Cile, l’eredità di Pinochet spegne l’astro di Boric: il governo cileno trema": "SANTIAGO DEL CILE - In Cile si è infranto il sogno di avere una nuova Costituzione per lasciarsi alle spalle quella scritta durante il feroce regime militare di Augusto Pinochet. Domenica notte, subito dopo i risultati ufficiali del referendum che rappresentano una forte battuta d'arresto per la sinistra cilena e per il governo guidato da",
    "Cile: referendum storico in un paese diviso": "Il 4 settembre 2022 i cileni torneranno alle urne per il referendum che dovrà approvare o rigettare la nuova Costituzione. Sono passati 33 anni dal plebiscito del 30 luglio del 1989 con cui il 91,25% dei votanti (quasi il 94% degli aventi diritto) approvò la riforma della Carta costituzionale del 1980, tuttora vigente, nove mesi dopo il trionfo del \"no\" (con il 55,99% dei voti) al referendum del 5 ottobre precedente sulla possibile prosecuzione del governo di Augusto Pinochet. Quel doppio voto pose fine alla lunga stagione della dittatura militare instauratasi con il golpe dell’11 settembre 1973, aprendo le porte alla stagione della transizione democratica.\n\nIl nuovo plebiscito arriva a meno di due anni dal referendum del 25 ottobre 2020 con cui il 78,28% dei votanti (questa volta solo poco più della metà degli aventi diritto) dava il proprio sostegno all’avvio di un processo di riforme costituzionali per la stesura di una nuova Carta che rescindesse definitivamente i legami con il passato. Su quel voto pesarono le violente proteste, la repressione e gli scontri di piazza che avevano segnato il paese sudamericano negli ultimi mesi del 2019. Una mobilitazione, scaturita in uno scenario segnato da profonde spaccature sociali e generazionali, contro le politiche iperliberiste del governo Piñera ma sfociata in una più vasta richiesta di riforme strutturali, che ha costretto le forze politiche a ricercare una via negoziata (l’Acuerdo por la paz y una nueva Constitución approvato per legge alla vigilia di Natale).\n\nTra il plebiscito del 2020 (“de entrada”), che optò per l’elezione di una Convenzione costituzionale, e quello del 2022 (“de salida”) molte cose sono però mutate: per l’impatto della pandemia e per la vittoria alle presidenziali di fine 2021 del trentaseienne ex leader studentesco Gabriel Boric, impostosi al ballottaggio (con il 55,87%) sul candidato di destra José Antonio Kast. Le elezioni legislative e il secondo turno delle presidenziali hanno confermato l’avanzata dell’alleanza di sinistra, Apruebo Dignidad, e della coalizione di destra, Frente Cristiano Social, di Kast, a discapito delle più tradizionali formazioni moderate: Chile Podemos Más di centro-destra, e il Nuevo Pacto Social, di centro-sinistra. Il successivo insediamento alla presidenza (marzo 2022) di Boric, sembrò suggellare il nuovo vento che sta attraversando l’America latina, a pochi mesi dalla vittoria di Petro in Colombia e in attesa delle delicate elezioni brasiliane (attese per ottobre) ma a fronte di una serie di incognite.\n\nI lavori dei 155 membri della Convenzione costituzionale (78 uomini e 77 donne con 17 seggi riservati ai popoli originari), eletti nel maggio del 2021, si sono quindi protratti per un anno, dal 4 luglio del 2021 al 4 luglio del 2022, in un clima che è però rimasto fortemente polarizzato. La nuova Carta, suddivisa in 11 capitoli e 388 articoli, con un apparato di norme transitorie, ridefinisce nei principi fondamentali (art- 1-16) i caratteri dello Stato, riconfigurandone la dimensione plurinazionale, esaltandone il ruolo sociale, la difesa esplicita delle istituzioni democratiche e dei diritti umani (art. 17-126), al pari della funzione pubblica e del sistema tributario (art. 165-186). Pur confermando il sistema presidenzialista, sono stati consolidati i meccanismi di balance of power (art- 251-306) e le garanzie di partecipazione politica (art. 151-164). Sono stati inoltre introdotti una serie di elementi innovativi: dall’uguaglianza di genere al diritto all’aborto, dal riconoscimento delle popolazioni indigene alla riorganizzazione territoriale e regionale, fino al valore della responsabilità ecologica (gli art. 127-150. assegnano la titolarità di diritti alla natura e agli animali).\n\nProprio la dimensione fortemente progressista della Carta e, in particolare, il riconoscimento dello Stato plurinazionale (sulla scia di altre Costituzioni latinoamericane riviste nel nuovo millennio) ha sollevato le proteste della destra cilena, sensibile alla difesa dell’impianto nazionalista e preoccupata dalla riorganizzazione dei sistemi territoriali e dalle prerogative assegnate ai popoli indigeni, a cominciare dai mapuche del sud, a lungo associati a terroristi nell’immaginario del regime (in una regione fortemente militarizzata). Indubbiamente il Cile ha sperimentato per diversi mesi una doppia velocità tra i lavori (in realtà piuttosto trasversali) della Convenzione e l’azione dell’uscente governo Piñera. L’aperto sostegno dato da Boric alla Carta ha rischiato quindi di produrre un’ulteriore polarizzazione politica.\n\nQuesta tensione palpabile si rispecchia nel clima preelettorale sperimentato dal paese. Gli ultimi sondaggi (sospesi nelle settimane finali per non influenzare il voto) davano un vantaggio piuttosto netto (che si attestava tra il 7% e il 10%) ai sostenitori del rechazo (il No alla Costituzione). Una recente inchiesta di El País ha evidenziato come gli elettori di destra che hanno votato per Kast nel 2021 siano tutti schierati per il No, mentre cresce il tasso di incertezza tra i sostenitori dei partiti di centro-destra e centro-sinistra, perfino tra chi ha votato Boric. L’ex sindaco di Santiago Carolina Tohá del Partito per la democrazia (PPD) ha invitato i cileni a non bruciare, comunque vadano le cose, lo spirito di rinnovamento costituente scaturito dal referendum del 2020 e lo stesso Boric si è detto disponibile a una revisione di parti sostanziali del testo in caso di sconfitta al voto. Le astensioni e il voto degli indecisi saranno probabilmente cruciali per l’esito del plebiscito.\n\nLe urne si apriranno simbolicamente il 4 settembre, 52° anniversario delle elezioni che aprirono la strada all’assunzione del potere da parte di Salvador Allende. Passato, presente e futuro tornano a specchiarsi pericolosamente nel voto cileno.",
    "Cile, verso una nuova costituzione ecologica. Il reportage": "In Cile sta succedendo qualcosa di eccezionale. Dopo la grande rivolta del 2019, l’Estallido Social, si è innescato un nuovo processo costituente che ha visto, nel 2020, l’approvazione dell’80% dei cileni e delle cilene nell’archiviare la costituzione del 1980 voluta da Pinochet, e che il 4 settembre vedrà il suo momento finale. Quello che viene chiamato “Plebiscito di uscita”. Ossia un referendum per approvare o rifiutare la costituzione messa in piedi da 155 padri e madri costituenti, dopo un anno di lavoro fitto e ininterrotto che ha coinvolto quasi 2 milioni di persone attraverso meccanismi consultivi e propositivi, e un meccanismo istituzionale che ha sancito un dialogo continuo tra loro e il resto della popolazione politicamente attiva e consapevole.\n\nUna costituzione ecologica\n\nAl di là del risultato finale, la nuova proposta costituzionale è sicuramente un fatto storico di prima importanza da diversi punti di vista: per la prima volta acquisisce moltissime richieste del movimento femminista (come la parità salariale, una sua maggiore presenza nelle istituzioni pubbliche e private, il diritto all’aborto, il riconoscimento del lavoro di cura e del lavoro domestico), del movimento per l’affermazione dei diritti umani (che diventano il centro dell’intero sistema giuridico, e il principio a cui si devono sottomettere anche le forze armate e quelle di polizia), delle rivendicazioni dei popoli originari del Paese (prima di tutto dei mapuches, dato che viene trasformato lo Stato unitario in Stato Plurinazionale), e dei movimenti per l’affermazione dei diritti sociali, come gli studenti o i sindacati (si crea una specie di Welfare State di nuova generazione, capace di creare un’educazione, una sanità, un sistema pensionistico, pubblico e di qualità).\n\nMa è sul piano delle rivendicazioni storiche dei diversi movimenti ecologisti, e su quello delle necessarie risposte alla crisi ecologica, che la proposta cilena brilla di una luce eccezionale. “Almeno a partire dal 2015 la coscienza sulla crisi ecologica è diventata sempre più grande in Cile, così come la pressione della cittadinanza per migliorare la protezione ambientale. “Nel 2019, prima dell’Estallido Social, c’è stata una grandissima mobilitazione sul problema del clima, perché il Cile aveva ospitato la COP25 (Conferenza delle Nazioni Unite sul cambiamento climatico, ndr), e questo ha posto nell’agenda pubblica la questione ambientale. In ogni regione del Cile, tra l’altro, esistono delle resistenze territoriali alla devastazione ambientale portata dal sistema economico, dei conflitti socio-ambientali. Tutto ciò è stato assorbito con forza prima di tutto durante l’Estallido Social, e poi con l’elezione dei costituenti. La metà dei candidati indipendenti che sono entrati nella Convencion Constitucional che ha redatto la nuova Carta Magna, erano leader ambientali”, afferma a questo proposito Ezio Costa, professore di diritto e regolazione ambientale presso l’Universidad de Chile e membro del direttivo dell’ong ecologista Fima. Lo incontriamo nel suo ufficio di questa ong, per farci spiegare la novità epocale della proposta cilena.\n\n“Questa è una costituzione ecologica, perché esiste una struttura giuridica che ristabilisce nel suo complesso la corretta relazione tra l’essere umano e la natura. Indipendentemente dalla bontà di questa o quella norma specifica. Il grande risultato è proprio questa struttura generale, che si basa su due presupposti principali: in primo luogo che esiste una crisi climatica ed ecologica, e in secondo luogo che l’essere umano è parte indivisibile della natura. È su questo che si costruisce la nuova relazione” chiarisce ancora Costa, davanti a un thè di cortesia.\n\nLa nuova costituzione si pone l’obiettivo, in effetti, di generare questa nuova relazione a partire da regole giuridiche, alcune delle quali già presenti in altre costituzioni come quelle di Ecuador e Bolivia: “Principi, diritti, organismi e limiti all’uso dei beni naturali (che è forse ciò che è più innovativo), sono presenti in diversi articoli costituzionali”, continua Costa. “I principi servono per affermare la giustizia ambientale, la solidarietà intergenerazionale, il buen vivir, per prevenire il danno ambientale, etc, e fanno riferimento a nuovi doveri dello Stato. I diritti si rivolgono all’ambiente sano ed ecologicamente equilibrato, all’accesso all’acqua, all’aria pulita, e a quelli che si possono chiamare ‘diritti di accesso’ in materia ambientale (accesso alla giustizia, partecipazione civica, e all’informazione). Per affermare i limiti che dobbiamo rispettare quando usiamo la natura, vengono sanciti i ‘diritti della natura’ e i ‘beni comuni naturali’. Essa diventa un soggetto di diritto, e oltre ad avere un’importanza epistemica e simbolica, significa praticamente che essa ha diritto di esistere nel suo ciclo, processo e funzione, e che, se subisce dei danni, ha diritto ad essere curata e rigenerata. In sostanza, viene sancito che non abbiamo alcun diritto a danneggiarla e a farla scomparire. Le nostre attività sono libere sino a quando il carico che stiamo generando sull’ecosistema può essere sostenuto, ossia fino a che non diventa distruttivo. A questo limite ecocentrico se ne affianca un altro, più antropocentrico, quello dei beni comuni naturali. Vengono definiti questi beni (il mare, la montagna, l’aria, etc) come comuni, ossia che non sono nostri, della generazione attuale, perché non sono dei beni di cui ci si può appropriare. Perciò non possiamo disporne fino a esaurirli, eliminandoli per le generazioni future. Per rafforzare tutto questo, diamo allo Stato il ruolo di custode di questi beni”, ragiona Costa sintetizzando l’importanza dell’approccio generale e della struttura ecologica della nuova costituzione.\n\nIn merito agli organismi per la difesa di questi beni e diritti, il testo costituente, in effetti, si dota di un’importante istituzione, “La Defensoria de la Naturaleza” (art. 148-49-50). Un organo autonomo, con una specifica personalità giuridica e un’autonomia finanziaria, capace di promuovere e difendere i diritti e i doveri che ha ricordato Costa, tanto nei confronti dei privati quanto nei confronti dello Stato. Inoltre, ci sono diversi articoli che pongono limiti ambientali alla produzione e allo sfruttamento delle risorse naturali, così come si sottolinea che le questioni ecologiche devono essere prese in considerazione, e difese, da tutti gli ambiti dello Stato (dal comune alla regione, dalla sanità al lavoro, etc).\n\nLeggi anche: “Le disuguaglianze ostacolano la lotta ai cambiamenti climatici”. Intervista a Francesco Vona\n\nSuperare il neoliberismo\n\nIn uno dei tanti incontri pubblici organizzati in queste settimane a Santiago del Cile, che pullula di manifesti, murales ed eventi organizzati dal basso, dai partiti e dai movimenti che sostengono la nuova Costituzione, e che cercando di ribaltare i sondaggi di opinione che danno l’Apruebo sconfitto di almeno 9%, Alberto Acosta, economista e Presidente della costituzione ecuadoriana del 2008, in cui per la prima volta nel mondo vengono riconosciuti i “diritti della natura”, prende la parola pubblicamente per portare sostegno e solidarietà internazionale al processo.\n\n“Ci sono molti elementi che mettono in discussione il modello neoliberista nella nuova Costituzione. Viene abbandonata, per esempio, la definizione di individuo come produttore e consumatore, e viene meno l’individualismo che ha caratterizzato la sua ragione d’essere”, dice ad EconomiaCircolare.com a margine dell’evento. “Si mette in discussione la relazione con una natura considerata in funzione dello sviluppo o come oggetto di cui uno si può appropriare. Ciò avviene perché nella Costituzione si riconosce il valore di tutti gli esseri viventi, indipendentemente dall’utilità che hanno per gli esseri umani. Questo dovrebbe aprire, tra le altre cose, la possibilità di una de-mercantilizzazione della natura”, ci indica con un certo entusiasmo.\n\nCosta sembra condividere uno degli slogan che stanno circolando per convincere la popolazione incerta a votare a favore della nuova Carta Magna: “Il neoliberismo comincia e finisce in Cile”. Guardando bene il teso, in effetti, è difficile dargli torto, perché la proposta è chiaramente contraria ai principi dello sfruttamento dei beni comuni naturali. Vengono sanciti, in particolare, due statuti specifici completamente contrari alle regole del mercato globale per come le abbiamo conosciute sino ad oggi. Da una parte, lo Statuto dei minerali dà allo “Stato il dominio assoluto, esclusivo, inalienabile e imprescindibile di tutte le miniere e le sostanze minerarie, metalliche, non metalliche e i depositi di sostanze fossili e degli idrocarburi presenti nel territorio nazionale”, si legge chiaramente nell’articolo 145. Dall’altra parte, lo Statuto dell’acqua (art.140-41-42-43-44), impone che lo Stato metta in piedi un sistema di governance partecipativo e decentralizzato, a partire dalla gestione diretta delle fonti d’acqua. Essa diventa un diritto umano con una sua specifica Agenzia nazionale volta a difenderne il carattere non commerciale.\n\nRodrigo Faundes, capo di gabinetto del governatore della regione di Valparadiso, dirigente del più importante movimento cileno per l’acqua pubblica, Modatima, sottolinea un altro aspetto contrario al neoliberalismo presente nella nuova proposta giuridica: “In caso di conflitti tra istituzioni (regionali, statali, comunali), la logica della governance neoliberista si potrebbe superare in base ad una governance democratica che parta dalla comunità, che faccia dialogare questo livello con quello degli interessi nazionali”, mi dice mentre mi indica il grande porto industriale di Valparadiso da una finestra del suo ufficio, e ipotizzando che si possa creare un conflitto ambientale tra gli interessi dello Stato (dato che è uno dei porti strategici del Paese) e quelli della città.\n\nLeggi anche: Resistere alla normalizzazione della guerra. Il racconto della Carovana della pace “Stopthewarnow!”\n\nUna corsa contro il tempo\n\nMentre la destra contraria alla nuova costituzione sta facendo una delle più discutibili campagne di fake news della storia del Paese, il centro-sinistra favorevole ad una nuova costituzione, ma contrario a questa proposta specifica, riunito nel movimento de los amarillos (i gialli), cerca di convincere come può la grande maggioranza degli indecisi con appelli pubblici e interventi sui giornali e sulle tv. Ciò che viene maggiormente contestato non è l’approccio ecologico né le proposte femministe, bensì l’assetto politico dello Stato (che smette di essere bicamerale e sancisce una supremazia della politica sulla giustizia) e lo Stato Plurinazionale (che non viene accettato per via della radicale regionalizzazione portata avanti dall’Autonomia territoriale, culturale e politica). La posta in gioco è la parte della popolazione de-politicizzata, che dovrà recarsi alle urne perché è stato deciso che il voto di settembre sarà obbligatorio. Ciò rende il suo possibile esito altamente incerto.\n\nLa campagna dell’Apruebo, invece, è principalmente una campagna informativa. Gli argomenti a favore vengono tutti ricondotti agli articoli innovativi, come quelli che abbiamo appena ricordato.\n\nCome tutti i padri e le madri costituenti che stanno andando su e giù per quartieri, paesi, città e regioni per spiegare la bontà della nuova proposta, anche Valentina Miranda Arce, la più giovane donna (22 anni) ad essere eletta come costituente nel distretto 8 della Regione metropolitana di Santiago, comunista, femminista ed ecologista, non ha dubbi sulla bontà del lavoro svolto: “La Convencion è stata la prima vera istituzione democratica che ha conosciuto il Paese. Finalmente stiamo mettendo un punto finale all’ultimo vestigio ereditato dalla dittatura, che è la costituzione di Pinochet. È stato davvero emozionate aver visto quello che ha implicato la partecipazione di tutti i settori della società a questo processo costituente. A questo proposito basta ricordare che, per la prima volta nel Paese, è stato fatto un registro di persone non binarie (né uomo né donna, ndr), per farli partecipare. Stiamo parlando di 21 mila persone. Questo riconoscimento storico ha permesso loro di partecipare alla proposta di norme specifiche per difenderne i diritti”, dice con orgoglio al margine di un incontro organizzato in un giardino pubblico nella Comuna di Ñunoa, a Santiago.\n\n“Il Rechazo (rifiuto, ndr) ha un anno di vantaggio (inizia al momento dell’insediamento della Convencion, ndr) rispetto alla nostra campagna . Con il mio gruppo politico abbiamo fatto uno studio su quanto ha investito la destra nella campagna elettorale. Sembra che sia un milione di dollari, se consideriamo l’ultimo periodo, da quando è finita la Convencion (il 4 di Luglio del 2022, ndr). Sono moltissimi soldi. Non dobbiamo dimenticare chi sono i padroni che fanno fare le inchieste. Credo che noi che facciamo attività di strada, che ci mettiamo a parlare con i vicini, che facciamo volantinaggio, chiarendo i dubbi che sorgono nei nostri incontri, abbiamo il polso della situazione. Sono convinta che vincerà l’Apruebo e che la maggioranza dei cileni hanno maturato l’idea che questa è la migliore scelta. Anche se ci sarà un risultato sul filo di lana. Dobbiamo lottare per ogni singolo voto. Sono convinta che i giovani e le donne, alla fine, si mobiliteranno per un futuro migliore”, mi dice sorridendo e con gli occhi che scintillano.\n\nInsomma, tutto si giocherà nelle ultime settimane. Una corsa contro il tempo per convincere la “zona grigia” di cui parlava Primo Levi. La cui esistenza non è solo determinante nel momento in cui una società cade nell’abisso della brutalità, ma anche per potersene liberare. Il processo di politicizzazione della società cilena, in fondo, si deve confrontare con la de-politicizzazione radicale ereditata dalla dittatura e dal sistema neoliberista. Il 5 Settembre si aprirà una nuova fase del lungo parto democratico iniziato con gli anni ’90.\n\nLeggi anche: Alfonso M. Iacono: “Il capitalismo potrebbe non essere in grado di gestire la crisi climatica”\n\n© Riproduzione riservata",
    "Extreme E debutta in Cile: il deserto di Atacama pronto a emozionare con la sua velocità": "extreme e\n\nNuova tappa del mondiale elettrico per SUV col primissimo appuntamento in terra cilena nella storia della competizione\n\nL'Extreme E, il primo campionato mondiale elettrico per SUV, è pronto a fare il suo gran debutto in Cile. L'Antofagasta Minerals Copper X Prix sarà infatti il primo appuntamento in assoluto in terra cilena per la competizione e il weekend del 24 e 25 settembre si prospetta già ricco di emozioni e colpi di scena. Nel deserto di Atacama, uno dei luoghi più aridi del mondo, è infatti stato progettato un layout che renderà qualifiche e gara non adatti ai deboli di cuore, con un sali e scendi di emozioni come su una montagna russa.\n\nTre chilometri di tracciato tra le dune del deserto, l'intero percorso dell'Antofagasta Minerals Copper X Prix è ricco di cambi di quota, variazioni di pendenza, curve ad alta velocità e salti, il tutto per creare una delle gare più veloci ed emozionanti mai viste dai piloti.\n\nIl layout della gara in Cile -\"Questo percorso promette di essere uno dei migliori mai visti nel calendario Extreme E, ne siamo tutti estremamente entusiasti. Abbiamo dato molta importanza alla creazione di un layout che presenta molte curve veloci e ampie, variazioni di pendenza per mettere alla prova le capacità tecniche dei piloti, oltre a salti che dovrebbero assicurarci di vedere tutto il potenziale dell'ODYSSEY 21 in Cile\" ha detto James Taylor, Chief Championship Officer. Ha poi assicurato: \"Data la larghezza del percorso, dovrebbero esserci anche molteplici opportunità di sorpasso per i piloti durante tutto il fine settimana, il che significa che la nostra prima visita in Sud America promette di essere spettacolare\".\n\nA proposito di layout, la pista pensata per la gara in Cile permetterà di assistere a tanti sorpassi, quindi sarà cruciale posizionarsi bene in qualifica. Grazie a linee di percorrenza alternative, infatti, non ci saranno di certo esclusioni di colpi nei sorpassi che data la natura del tracciato saranno creativi come l'Extreme E ha insegnato negli ultimi anni. Attenzione anche ai dislivelli che potrebbero giocare un ruolo fondamentale nel corso della gara, con i cambi di pendenza che se presi ad alta velocità potrebbero consentire da un lato di sfruttare al meglio le potenzialità del fuoristrada, ma dall'altro potrebbero anche portare a gravi perdite di tempo. Il traguardo, poi, è preceduto da un salto finale che promette colpi di scena. L'ultima parte del tracciato potrebbe quindi regalare sorprese ed emozioni, con i piloti che potrebbero regalare sorpassi al cardiopalma per una conclusione di gara al fotofinish con i SUV del campionato elettrico pronti a volare, in tutti i sensi, sul traguardo.\n\nDebutto in Cile, il parere dei piloti -Fraser McConnell si è detto entusiasta della nuova sfida: \"È sicuramente un percorso molto eccitante. Il layout ti consente di spingere davvero e mettere a punto quei piccoli dettagli in pista, il che garantirà un tempo sul giro più veloce. Trovare ogni decimo che puoi sarà fondamentale, specialmente con un layout più corto come questo. Ci sono anche molte creste cieche, quindi devi scegliere i tuoi punti, impegnarti e avere una linea visiva nella tua mente di ciò che ti aspetta, ed essere livellato sui salti con il naso in su\".",
    "Un racconto del fallimento della nuova costituzione cilena": "Camminare nei centri delle principali città cilene è come leggere un libro che non fa troppi giri di parole e che colpisce per la sua incisività. I muri, oltre a esprimere un dissenso politico, confermano la polarizzazione di questo popolo: per alcuni quelle scritte sono sintomo di degrado e violenza, per altri sono un modo per marcare la propria presenza.\n\nDa quando nel 2019 sono scoppiate le proteste per un Paese più democratico e con più diritti sociali, gli slogan sui muri hanno accompagnato il popolo cileno nel processo per scrivere una nuova costituzione ecologista, femminista e plurinazionale che, nonostante i buoni propositi, il 4 settembre 2022 ha fallito nel suo tentativo.\n\nQuesta volta si trattava di concludere il processo iniziato il 25 ottobre del 2020, quando gli elettori avevano deciso con il 78% dei voti che non volevano più l’attuale costituzione scritta durante la dittatura di Augusto Pinochet. Due anni dopo, la nuova proposta elaborata dalla convenzione costituente eletta democraticamente, è stata rifiutata con un sorprendente 62% dei voti, uno scenario impensabile per un popolo che dal 2019 a oggi sembrava essere l’avanguardia nella disputa del potere politico.\n\nDurante la giornata di domenica 4 settembre per le strade del Cile si respirava un’aria piena di speranza e di incertezza. I volti delle persone nelle numerosissime file per entrare a votare erano tutt’altro che rilassati, la posta in gioco era troppo alta. Dopo aver messo la scheda nelle urne molti correvano a casa per seguire gli scrutini in televisione, con familiari e amici. Dopo i risultati a favore dell’apruebo dei cileni all’estero, alle 17 locali, sono iniziati i primi scrutini nella Regione di Magallanes, che è un’ora avanti. Voto dopo voto, l’opzione del rechazo andava aumentando sempre di più. Alle 18 si sono aperte le urne in tutto il resto del Paese. Alle 19.15 la sconfitta dell’apruebo era una conferma.\n\nPer il 37% della popolazione che ha approvato, il risultato di domenica è stato uno shock, un risveglio troppo brusco da un sogno condiviso e collettivo iniziato con le rivolte dell’ottobre 2019. A Santiago molti di loro hanno deciso comunque di andare a Plaza Dignidad, simbolo e centro delle proteste nella capitale, per elaborare il lutto collettivamente. Al posto dell’empatia sono stati ricevuti dai cannoni ad acqua e dal lancio di gas da parte dei carabineros, che hanno iniziato a reprimerli. Per altri, i più conservatori, è stata una vittoria dei simboli patriottici, del nazionalismo e di un sentimento anticomunista ancora molto diffuso nel Paese. È stata festeggiata tanto nei quartieri ricchi come in quelli più umili.\n\nLa vera differenza l’hanno fatta però gli elettori che non si riconoscono né a destra né a sinistra, ovvero circa un terzo dei votanti, che hanno “dovuto” esprimere una preferenza a causa del voto obbligatorio. A gran sorpresa, soprattutto per la sinistra che l’aveva promosso, molti di loro hanno scelto l’opzione del rechazo per manifestare la loro disillusione nei confronti dei politici e dell’attuale governo.\n\nLa campagna elettorale è stata combattuta su diversi fronti: se da un lato i muri delle città si riempivano di scritte spontanee che appoggiavano la nuova proposta, dall’altro nei canali televisivi risuonavano le voci di un potere economico e comunicativo che invitavano a rifiutarla. Ancora una volta la destra ha attaccato a colpi di fake news che assicuravano che se avesse vinto l’apruebo lo Stato si sarebbe impossessato, tra le altre cose, dei fondi pensionistici e delle case di proprietà dei cittadini.\n\nMa sarebbe un grave errore incolpare solo ed esclusivamente il potere economico della destra per questa sconfitta dei movimenti sociali e del governo, senza fare una profonda autocritica a sinistra, perché la vittoria è stata troppo schiacciante e in tutto il territorio: l’apruebo ha vinto in soli otto municipi su 346.\n\nIn questo senso il caso cileno dimostra una profonda crisi politica e di legittimità, in uno scenario economico sfavorevole simile a quella di altri Paesi, con una recessione che non si vedeva da anni e con un’inflazione che rende più caro il costo della vita solo dei più umili. Il governo -giovane e ingenuo per la sua pochissima esperienza al comando- non è riuscito ad imporsi, mentre la destra, unificata in questo caso da un progetto in comune, ha indicato il “colpevole” di tutto questo, convincendo le persone: ovvero il presidente Gabriel Boric.\n\nLa destra ha capito la crisi di rappresentanza molto bene. Hanno abbandonato la scena pubblica i volti classici, che sono stati sostituiti da persone nuove, giovani, che fanno finta di avere una certa indipendenza e che si presentano con un apparente discorso critico, riuscendo così a interpretare il cileno medio.\n\nLa battaglia sul piano della comunicazione la destra l’ha vinta sin dalla prima settimana di campagna, è riuscita a muovere l’asse con un discorso che non si basava sulla difesa della costituzione del dittatore. Gli slogan “Rifiuto per riformare” e “No a una costituzione scritta in questo modo” guadagnavano sempre più approvazione man mano che perdeva legittimità una convenzione che sembrava mettere in dubbio l’aspetto più sensibile dell’identità dell’elettorato: la propria “cilenità”.\n\nSecondo una ricerca di Cadem -azienda che conduce studi di mercato e sull’opinione pubblica-, uno dei fattori che ha fatto più rumore della proposta costituente è stata la plurinazionalità che mirava al riconoscimento dei popoli originari che vivono nel territorio come nazioni. A differenza di altri Paesi dell’America Latina che hanno delle costituzioni plurinazionali, come la Bolivia e l’Ecuador, dove la popolazione indigena supera l’80%, in Cile solo il 12% della popolazione si riconosce nativo.\n\nI mezzi di comunicazione e i rappresentanti del rechazo hanno approfittato di questa divisione per aprire una frattura profonda nel cuore della nuova proposta costituzionale. Il rechazo domenica ha vinto anche perché è riuscito ad imporre questo discorso per mesi. Si sono appropriati della bandiera, dell’inno e dell’identità cilena, a scapito di una proposta plurinazionale che, secondo loro, avrebbe offeso l’essenza del patriottismo, la propria nazionalità. Poco importava il testo, è bastato il titolo per generare il rumore sufficiente a rendere tutto illegittimo.\n\nLe regioni con maggiore concentrazione indigena sono state quelle dove il rechazo ha vinto di più. L’indigenismo costituente è partito con delle bellissime intenzioni ma non è riuscito a fare una buona diagnosi nel momento in cui doveva interpellare i suoi popoli e tutto il resto del Cile.\n\nIl caso cileno sembra essere quello di un Paese in cui nonostante il modello di accumulazione e la rispettiva dirigenza politica siano costantemente in agonia, il popolo non riesce a rompere con l’ideologia dominante. È vero che la rivolta dell’ottobre 2019 ha acuito una crisi senza precedenti, ma il risultato di domenica 4 settembre ha dimostrato che i cambiamenti ideologici e culturali sono stati più apparenti che reali. Come sosteneva Karl Marx 150 anni fa, la falsa coscienza dell’ideologia dominante è riuscita ad imporsi come visione del mondo collettiva, quando rappresenta solo gli interessi di una classe in particolare.\n\nLo scenario politico dopo il plebiscito è ricco di incertezze. Il governo da parte sua vuole insistere sulla via costituzionale con un nuovo processo costituente, mentre ricominciano le proteste degli studenti e con loro la repressione. Nonostante il presidente Boric non abbia la forza per imporsi, la cosa certa è che nemmeno la destra ha un leader chiaro, tantomeno un progetto unico.\n\nLa legittimità della vittoria del rechazo è effimera come le scritte sui muri che la domenica sera hanno assunto un nuovo significato per chi in questo processo ci credeva. È come se gli elettori di sinistra, tanto quanto le parole sui muri, fossero diventati orfani di significato, decorando solo le strade di un Paese profondamente incerto.\n\n© riproduzione riservata",
    "I poveri del Cile ora rischiano di rimanere senz’acqua": "Arrivando a Petorca si passa sopra un ponte, sotto si vede il grande letto del fiume completamente asciutto. Al centro qualcuno ha composto con i sassi una grande scritta su cui si legge «Apruebo» (approvo). Vedendola oggi sembra uno scherzo del destino: la provincia di Petorca, che conta su poco più di 80mila abitanti, è una delle più aride di tutto il Cile e il 4 settembre scorso gli abitanti della zona hanno votato contro la nuova Costituzione che avrebbe sostituito quella attuale, scritta durante la dittatura di Augusto Pinochet, e che avrebbe tutelato le aree che hanno problemi legati all’acqua.",
    "Carri armati in Cile, l’ora della repressione": "«Repressione spietata»: queste le notizie che giungono dal Cile, pubblicate su «La Gazzetta del Mezzogiorno» del 18 settembre 1973. È trascorsa meno di una settimana dal colpo di Stato che ha deposto violentemente Salvador Allende, il primo presidente socialista del Cile, democraticamente eletto soltanto tre anni prima. In prima pagina sul quotidiano compare la foto della vedova del Presidente cileno, che ha ottenuto asilo politico in Messico.\n\nL’11 settembre 1973 i carri armati del generale Augusto Pinochet circondano La Moneda, il palazzo presidenziale, a Santiago. I golpisti chiedono le dimissioni di Allende e l’evacuazione dell’edificio. Alla pretese di Pinochet, il socialista risponde con un tragico e memorabile discorso: «Non mi dimetterò. Pagherò con la mia vita la lealtà del popolo».\n\nAlle 13.45 i golpisti assaltano l’edificio: Allende, rimasto asserragliato nel Palazzo fino all’ultimo minuto, si toglie infine la vita. Il potere è assunto da una giunta militare, presieduta dal generale Pinochet, che sospende la Costituzione, scioglie il Congresso e proibisce ogni attività politica.\n\n«Nuclei di resistenza continuano in Cile, soprattutto nei sobborghi di Santiago, dove gli operai occupano ancora piccole fabbriche», si legge sulla Gazzetta. Il giornalista dell’Associated Press Robert Ohman racconta che la giunta militare di governo, che ha bloccato tutte le fonti di informazione, ha ammesso che la resistenza armata continua, ma ha minimizzato gli episodi.\n\n«Fonti autorevoli assicurano che continuano le fucilazioni sommarie di tutti i contravventori alla “legge di ferro” imposta dal quadrumvirato capeggiato dal generale Augusto Pinochet. Le pattuglie, che continuano numerose a perlustrare giorno e notte le vie di Santiago, hanno l’ordine di sparare a vista, contro qualsiasi persona che abbia una condotta sospetta».\n\nIl Cile vivrà sotto il regime violento di Pinochet per quasi 17 anni: nel sangue sarà repressa ogni forma di opposizione e verrà instaurata una politica economica neo-liberista, che vanificherà i precedenti tentativi di riforma del governo di Unidad popular.\n\n«È assolutamente impossibile fare un primo bilancio di questa sanguinosa tragedia cilena, sapere quante persone siano state passate per le armi. Come non è possibile azzardare una ipotesi sul numero generale delle vittime. La dichiarazione del generale Pinochet, fatta ad una radio europea, secondo la quale i morti non supererebbero il centinaio, ha fatto ridere amaramente i cileni. Una valutazione che potrebbe avvicinarsi alla realtà parla di circa cinquemila morti».",
    "Cile, a colloquio con il ministro dell'Economia Nicolás Grau": "Il Cile si avvia verso il plebiscito costituzionale del 4 settembre, il referendum per approvare o respingere la nuova costituzione messa in piedi da 155 padri e madri costituenti in un anno di lavoro. Il Paese è dunque al centro di grandi cambiamenti, che ben si intersecano con le necessità, date anche dalla crisi climatica, di un nuovo modello di sviluppo economico e sociale. Ne abbiamo parlato con Nicolás Grau, noto anche come Nico Grau, attuale ministro dell’Economia del governo Boric.\n\nLeggi anche: Il Cile verso l’approvazione di una nuova costituzione ecologica. Le speranze degli attivisti\n\nNella prospettiva del ministero dell’economia, esiste un’attenzione verso l’economia circolare? In caso positivo, è pensata come uno strumento per abbandonare l’economia neoliberista?\n\nIl Ministero dell’economia, come tutti gli altri ministeri del governo, deve agire in accordo alla legge quadro sul cambio climatico. È un obbligo tanto per noi come per i governi che verranno. Ciò significa che dobbiamo agire rispettando una strategia che affronti il cambiamento climatico a lungo termine. Troviamo in essa una serie di obiettivi, come la carbon-neutralidad (fare in modo che la somma delle emissioni di carbonio (C02) meno la capacità del Paese di assorbirle, devono essere uguali a zero, ndr) da realizzare entro il 2050. L’economia circolare è uno degli elementi all’intero di questa strategia più generale. Il che significa fare la transizione verso una economia verde.\n\nQuali sono i progetti che si vogliono sviluppare in questo senso?\n\nI progetti sono sviluppati principalmente dal Ministero dell’ambiente. Il Ministero dell’economia li sostiene, ovviamente. Specialmente alcuni che riguardano l’aumento della spesa in scienza, tecnologia, innovazione e conoscenza. In questa lista di nuovi progetti ci sono alcuni progetti di economia circolare.\n\nCosa pensa dell’economia circolare?\n\nCi sono due modi per approcciarvisi. Uno si dà a partire dalla questione: quanto è necessaria? Il secondo, invece, risponde a questa altra: quanto ci si può lucrare? Quanto si può sviluppare senza aver bisogno di sussidiarla o di sostenerla economicamente? Da parte mia, sono convinto che è necessaria. La produzione di rifiuti e, più in generale, la riutilizzazione di tutto ciò che si produce, ossia tutto il ciclo di produzione e consumo, e poi di nuovo uso e così via, è fondamentalmente necessario. Essa rappresenta la parte sostanziale dell’economia cilena se vuole arrivare a sviluppare un’economia verde. Inoltre, sono sempre più convinto che è un’opportunità commerciale. Ma anche se non esistesse questa opportunità, penso che la si dovrebbe sviluppare lo stesso.\n\nDa quello che ho potuto capire, l’economia circolare in Cile è poco sviluppata, è così?\n\nSi trova completamente ad uno stadio iniziale.\n\nIl ministero dell’economia sta sviluppando le richieste ecologiste dei movimenti degli ultimi decenni?\n\nNoi siamo un governo che si dichiara ecologista. Tutta la nostra preoccupazione per gli investimenti e la crescita economica ha una direzione ben precisa, che è la trasformazione generale che permetta che si costruisca un economia verde. L’importante è che il governo conservi una coerenza in questo. La prospettiva ecologica è trasversale nel governo, e sono parte del Ministero dell’Economia. Come lo è nella prospettiva di genere e nel migliorare le condizioni dell’eguaglianza sociale.\n\nLeggi anche: Serge Latouche: “Vi spiego perché dobbiamo abbandonare l’economia”\n\nNel movimento ecologista esiste un dibattito sul greenwashing, su come l’economia può cambiare solo in apparenza, mantenendo la struttura di produzione e consumo inquinante e mortifera che abbiamo ereditato. Uno dei punti nevralgici di questo dibattito è relativo a come abbandonare una visione produttivista. Pensa che lei potrà aiutare, dalla sua posizione di ministro, ad abbandonare la visione produttivista?\n\nSecondo me la cosa importante è saper distinguere i fini dai mezzi. Il fine fondamentale sul piano ecologico per il Cile è il “carbonio zero” (carbon-neutralidad). Questo è concreto e misurabile. Abbiamo una traiettoria da seguire. Ciò implica un insieme di obiettivi per l’insieme della società che si esprimono a lungo termine. La vera domanda è: come facciamo a compiere questi obiettivi? Sono convinto che tutto questo si ottenga con un maggiore investimento concentrato in questo tipo di produzione, e ci si può arrivare solo aumentando la produttività. Per dirlo in modo molto diretto: non credo che la prospettiva della decrescita possa risolvere il problema della crisi climatica. Per niente. Di fatto bisognerà crescere e investire molto di più per poter risolvere questo problema.\n\nIn cosa si dovrebbe investire di più e crescere ancora di più?\n\nNell’economia che ci rende capace di avviare una transizione che costruisca un’economia compatibile con la crisi climatica. La cosa più evidente in tutto questo processo è il cambiamento della matrice energetica. Il Cile lo ha cominciato a fare, ma bisogna farlo con ancora maggiore convinzione. Produrre energia pulita, come l’energia verde e molto altro. E inoltre produrre molto per fare in modo di produrre in modo diverso. Per esempio facendo economia circolare. Tutto questo richiede degli investimenti. Una delle cose che dovremmo aver appreso durante la pandemia, è che, quando il Pil è caduto vertiginosamente, abbiamo continuato a fare le stesse cose di prima. E questo non ha risolto la crisi climatica. Ed abbiamo avuto più di un anno di decrescita nel mondo…\n\n…di recessione.\n\n…ma…in ogni caso, non c’è stata crescita. Nonostante questo, in quell’anno, siamo stati lontanissimi dal migliorare la situazione dell’inquinamento da carbonio. Nel mondo progressista, più di sinistra, esiste un dibattito su questo tema. Alcuni indicano la strada della decrescita, e altri che la bisogna sviluppare una “crescita orientata”, come me. È l’unica strada percorribile. L’altra strada è impraticabile non tanto per il Cile, ma per il mondo intero. Perché questo implicherebbe che i Paesi sviluppati devono consumare meno. In modo radicale. E non c’è nessuno nel mondo in grado di vincere un’elezione dicendo alla classe lavoratrice che la sua strategia è quella di abbassare gli standard della qualità della vita per i prossimi 20 anni.\n\n…nessuno sarebbe disposto a questo.\n\nNessuno. Inoltre credo che non è un cammino efficiente. Perché per fare il cambio di paradigma che richiede il “carbonio zero” si avrà bisogno di un forte investimento e di una gigantesca crescita economica.\n\nEsiste anche una terza posizione, come quella del filosofo Edgar Morin, uno dei riferimenti del pensiero complesso contemporaneo, che sostiene che in alcuni settori c’è bisogno di una crescita (come quelli della cultura, dell’educazione, della ricerca, dei servizi sociali, etc.), e altri settori in cui bisognerebbe decrescere.\n\nQuesto è successo in tutta la storia del capitalismo. Non mi sembra una reale novità, è successo negli ultimi duecento o trecento anni. Nel capitalismo si creano e si distruggono continuamente diverse forme di produzione.\n\nQuindi bisognerebbe scegliere…\n\nInfatti bisogna parlare di “crescita orientata”. Ormai non è più possibile dire che si può crescere in qualsiasi settore e come imperativo, senza dare importanza a cosa far crescere e cosa non far crescere. Abbiamo bisogno che i settori che crescono siano compatibili con la crisi climatica. Ciò significa, in pratica, scollegare dei punti del Pil dalla produzione di carbonio. Un esercizio complesso, un grande sforzo che ha bisogno di una politica industriale, articolazione statale del coordinamento pubblico-privato, ad un livello mai visto sino ad ora. Insisto: tutto questo ha bisogno di un grande investimento.\n\nLei dice che si cresce e decresce sempre con il capitalismo. La domanda è: ma in funzione di cosa?\n\nBeh, bisogna darci altri obiettivi. Uno in particolare: proteggere il pianeta.\n\nCerto. In questo senso si potrebbe cominciare a decrescere in pratiche produttive che hanno un forte impatto ambientale, anche se molto spesso non vengono considerate da questa prospettiva, come, per esempio, tutta l’industria bellica. Il fatto di produrre armi, e poi consumarle, che significa banalmente fare delle guerre, potrebbe essere uno dei primi ambiti dove potremmo decrescere. Non trova?\n\nA questa domanda preferisco non rispondere. Tra quattro anni (la durata del governo in Cile, ndr) potrò commentarlo.\n\nMa esistono anche altri ambiti in cui farlo urgentemente, come la produzione di plastica, no?\n\nSicuramente. Penso che le nuove tecnologie ci potranno dire quali sono quelle che si possono riciclare bene o quelle che non si possono riciclare. Senza alcun dubbio ci dovranno essere dei cambiamenti importanti in questo tipo di temi. In come si costruiscono le case. Quali materiali vanno usati. Tutto questo va messo in discussione.\n\nD’altro canto, si potrebbe fare crescere, e di molto, l’economia circolare, no?\n\nSono totalmente d’accordo. In Cile c’è moltissimo da fare su questo terreno. Per questo stiamo facendo progetti con il ministero dell’ambiente. Se nel far crescere l’energia pulita in Cile abbiamo fatto molto, su questo abbiamo un forte ritardo.\n\nLeggi anche: SI PUÒ FARE A MENO DELLA CRESCITA ECONOMICA? ALTERNATIVE E PROPOSTE A CONFRONTO\n\nIn Cile esiste un importante movimento in difesa dell’acqua pubblica che ha fatto nascere un gruppo, Modatima, che ha espresso anche una classe politica e di governo, come nel caso della Regione di Valparadiso. Cosa si potrebbe fare in Cile per difendere l’acqua pubblica in questo momento?\n\nLa prima cosa che ha fatto questo governo è stato dare questo compito alla ministra dell’ambiente, cosa che prima non accadeva. Ciò implica una pianificazione delle fonti e di come usare questa risorsa, prima di tutto sulla base del consumo umano, e solo successivamente pensare all’uso dell’acqua in altri ambiti. Questo cambiamento nell’approccio al tema, è ormai un fatto e una conquista di questo governo. Altre cose portate avanti in Cile, anche se sono meno visibili, sono, per esempio, il fatto che siamo un Paese minerario, e continueremo ad esserlo, oltre al fatto che il rame è importante per la lotta contro la crisi climatica, e nel 2025 il 90% dell’acqua che si userà nel sistema minerario verrà dall’oceano. Sarà acqua salata. Anche se ancora ci resta una percentuale che non si è adeguata, l’industria mineraria sta facendo una trasformazione importante che rendono compatibile l’industria mineraria con il problema dell’accesso alle fonti idriche che viviamo in questo Paese.\n\nPensa che l’attuale processo costituente, di cui avremo presto il risultato finale, ha aiutato la vittoria del Presidente Boric?\n\nCiò che è successo dal 2019 in poi?\n\nSì.\n\nÈ difficile poterlo dire. Quando Boric era deputato, ossia durante il periodo dell’Estallido e poi nell’accordo che ci ha portati ad elaborare una nuova costituzione, la sua leadership è stata contestata subito. Si criticò il suo sforzo di dare una soluzione istituzionale alla crisi sociale e a questo processo. Sforzo che condivido. In quel momento, che era molto teso e in cui si stavano violando i diritti umani, quello sforzo si poteva interpretare come sostenere il governo in carica in quel momento. Ma non lo è stato. È stata, invece, una forma di canalizzare quella potente mobilitazione verso una trasformazione istituzionale del Paese. Prendersi cura del complesso istituzionale cileno attraverso la creazione di nuove istituzioni che avrebbero potuto elaborare tutto quello che stava succedendo in modo democratico ed ordinato. Credo che in quel momento, e per un lasso di tempo abbastanza lungo, la leadership di Boric è stata messa in discussione per questo. Esattamente per questo ha avuto una serie di difficoltà all’inizio della sua campagna per le presidenziali. Ecco perché la sua candidatura è stata percepita come debole e che non aveva reali possibilità di affermarsi. Progressivamente, però, questo processo costituzionale e l’istituzionalizzazione delle rivendicazioni di cambiamento sociale, sono state sempre più considerate da sempre più persone come positive, e alla fine da parte della maggioranza della popolazione. La prospettiva generale cambiò. Detto questo, è bene sottolineare come, dall’Estallido in poi, è diventato sempre più evidente che in Cile c’è bisogno di mettere in piedi un nuovo Patto sociale che assicuri i diritti sociali e si protegga maggiormente l’ambiente. La necessità di avviare dei cambiamenti strutturali nel Paese, che è nata con forza nell’Estallido, è sicuramente in sintonia con quello che nella candidatura, prima, e nella presidenza, poi, esprime il governo di Gabriel Boric.\n\nMolti pensano che il governo Boric rappresenti i movimenti sociali del Paese. Lei che ne pensa?\n\nPenso che i movimenti sociali debbano rappresentarsi da soli. Devono essere autonomi. Non credo che un governo debba avere nel suo seno i portavoce dei movimenti sociali. Quello che è sicuro, è che negli ultimi 20 anni in Cile c’è stato un insieme di movimenti sociali che hanno espresso rivendicazioni e un’agenda, che il nostro programma di governo raccoglie in buona parte. Quindi penso che il programma di governo sia l’espressione di un’accumulazione di rivendicazioni che, principalmente, mirano all’ampliamento dei diritti sociali e all’obiettivo che la nostra società sia ecologicamente equilibrata.\n\nLeggi anche: Edgar Morin: Uscire dal neoliberismo e abbracciare la comunità di destino col Pianeta\n\nCosa può fare il ministero di economia (che si occupa della microeconomia, ndr), insieme al ministero di Hacienda (questo ministero si occupa della macroeconomia del Paese, ndr), affinché si cambi, in generale, l’economia neoliberista?\n\nCiò che facciamo è affrontare una triplice sfida. Ovviamente mi riferisco prima di tutto al ministero dell’economia, ma lo facciamo coordinandoci con Hacienda. Prima di tutto la crisi climatica, poi stagnazione produttiva e, infine, allargamento sostenibile dei diritti sociali. Affinché, in fondo, si migliori la qualità della vita di tutti. Questa triplice sfida richiede un ruolo dello Stato che sia capace di intervenire e articolare il processo economico: articolare l’economia pubblica e privata che abbia come obiettivo quello di realizzare un’economia verde. Nel caso dei diritti sociali comporta la creazione di una riforma tributaria, per raccogliere maggiori entrate dalle persone che guadagnano di più. Ma comporta, anche, fare una politica industriale più moderna. Il che significa che lo Stato avrà un ruolo rilevante nel disegno di politiche pubbliche che sviluppino certi settori produttivi in accordo alle sfide che esistono nel Paese. Ovvero, che esista una visione strategica e una strategia di sviluppo in cui lo Stato ha un ruolo di orientamento e articolazione. Questo si oppone alla visione radicale neoliberista che sostiene che tutto quello che bisogna fare è che il mercato sia disarticolato e decentralizzato rispetto allo Stato. La nostra è una economia di mercato dove rientra una visione del Paese e una capacità di rispondere alle sfide che ogni volta si devono affrontare, come lo sono lo sviluppo di un’economia verde, l’aumento della produttività e la diversificazione delle esportazioni cilene, il loro valore. Tutto questo implica poter affrontare delle sfide, il poter prendere delle decisioni. E farlo copiando pratiche e standard di altri Paesi del mondo. Tutto questo, nel suo complesso, è ciò che ho chiamato “politica industriale moderna”.\n\nPer uscire dal neoliberismo si potrebbe pensare che si debba democratizzare l’economia? Nel caso fosse d’accordo, mi sembra che, per farlo, bisognerebbe entrare in conflitto con il mondo finanziario, per cambiarlo. Non è così?\n\nPrima di tutto rispondo alla seconda parte della domanda. Non credo che per democratizzare l’economia dobbiamo entrare in conflitto con il mondo finanziario. Al contrario. Penso che ne abbiamo bisogno di un sistema finanziario che sia più paziente e in grado di muovere risorse per progetti e sfide che sono strategici per il nostro Paese e per realizzare l’economia verde. Questa è l’idea alla base della nostra “banca dello sviluppo”, che è un complemento al nostro sistema attuale che cerca, giustamente, che esista un movimento di risorse verso le grandi sfide che ho ricordato: fare una transizione che cambi tutto il nostro sistema energetico, che permetta di sviluppare l’idrogeno verde. Tutto ciò richiede molti investimenti e molte risorse. Quindi richiede un sistema finanziario che permetta di finanziare la nostra visione strategica. Questo implica che esista in Cile un settore strategico più paziente che attualmente non abbiamo, che non è sufficientemente sviluppato nel Paese, come invece altrove. Banche dello sviluppo esistono in molti Paesi, ma, per noi, l’esempio principale è quello tedesco. La riunificazione tedesca ha richiesto un grande sforzo di passare molte risorse economiche da un settore all’altro dell’economia. Lo stesso sta avvenendo oggi, nella transizione ecologica che sta vivendo oggi la Germania.\n\nE sulla democratizzazione dell’economia cosa pensa?\n\nNoi pensiamo che sia molto importante poter democratizzare tutti gli ambiti della vita collettiva, e quindi anche nell’ambito economico. In questo senso stiamo ponendo una grande attenzione a come si possono sviluppare le piccole imprese, generando le buone condizioni grazie a cui si possono realmente sviluppare, per evitare che diminuisca il loro ruolo economico. In secondo luogo stiamo facendo un grande sforzo per rafforzare il settore cooperativo, sottosviluppato nel nostro Paese. E ci stiamo preoccupando di fare entrare le donne in una percentuale maggiore nella direzione delle grandi imprese che, in una società di mercato, sono uno spazio importante di potere. Stiamo per approvare una legge in questo senso.\n\nNel caso si approvi la nuova costituzione, pensa che si potrà abbandonare più velocemente l’impianto economico neoliberista?\n\nEffettivamente la nuova costituzione è più vicina alla tradizione del Welfare State. Credo che questo è l’essenziale, al di là degli aspetti più innovativi, come quello ecologico. È una costituzione in sintonia con una tradizione politica che permette che il Cile si allontani dal neoliberismo estremo che è entrato in questo Paese con gli anni ’80. Se si dovesse approvare la nuova Carta Magna, il Cile assomiglierà più al resto del mondo, di quanto non accada adesso.\n\nDi quale parte del mondo?\n\nDel mondo più sviluppato. Della tradizione europea che è nata nella seconda metà del XX secolo.\n\nSe vincerà il “Rechazo” cambierà qualcosa rispetto ai vostri progetti? Sappiamo che non sarà indifferente per il governo Boric se questo succederà o meno.\n\nCredo che, effettivamente, la nuova costituzione è rilevante perché potrebbe rendere più facile o perché potrebbe favorire l’agenda politica di questo governo. Tuttavia, sul piano economico, essa è meno rilevante. Tutta la nostra agenda, e parlo per questo ministero, si può realizzare sostanzialmente in ognuno dei due casi. Ossia, se vince o se perde la nuova proposta costituzionale. Al contrario di altre agende politiche di altri ministeri, che saranno favoriti sicuramente, nel caso dovesse vincere l’Apruebo.\n\nLeggi anche: La rubrica “In circolo” PER UNA PACE SENZA ARMI\n\n© Riproduzione riservata",
    "Gran Abuelo: in Cile potrebbe esserci davvero l’albero vivente più antico del mondo (ed è davvero maestoso)": "Quando i primi massi furono eretti a Stonehenge, Gran Abuelo è già lì. Secondo un controverso metodo di datazione, questo sarebbe l'albero più antico mai scoperto prima sul nostro Pianeta. Avrebbe 5484 anni\n\nHa un’età stimata di 5484 anni, più di 600 in più rispetto a quello che fino a oggi era ritenuto l’albero più antico del mondo, Matusalemme, in California.\n\nSi trova in una valle poco battuta nel sud del Cile, è un albero solitario con germogli verdi che spuntano dalle fessure dei suoi spessi tronchi scuri, con l’acqua che scorre lungo la sua corteccia striata di licheni. Lo chiamano Gran Abuelo, “bisnonno”.\n\nLo scienziato del clima Jonathan Barichivich, che lo ha scoperto e ha tentato di misurarne l’età, è riuscito a raggiungere solo il 40% dell’interno del tronco, ma non è arrivato al suo nucleo. Eppure quel campione ha prodotto lo stesso una datazione straordinaria, di circa 2.400 anni di età.\n\nBarichivich allora ha ideato un modello che potesse stimare l’età del Gran Abuelo. Prendendo le età note di altri alberi nella foresta e tenendo conto del clima e delle variazioni naturali, ha calibrato la sua possibile età, producendo una stima sbalorditiva di 5.484 anni. Questo lo renderebbe il più antico albero mai scoperto del Pianeta.\n\nEste es el \"Gran Abuelo\" un alarce (Fitzroya cupressoides) que podría ser el árbol más viejo del mundo. Se estima que podría tener unos 5.400 años, unos cuantos siglos más que quien hasta ahora ostentaba el título: Matusalén un pino lóngevo californiano de 4.853 años. pic.twitter.com/EA16EOaKgv — Alex Richter-Boix (@BoixRichter) June 1, 2022\n\nGran Abuelo sarebbe più di sei secoli più vecchio di Matusalemme. Alcuni scienziati scettici in merito affermano che i nuclei degli anelli degli alberi completi e numerabili sono l’unico vero modo per determinare l’età. Ma Barichivich spera di pubblicare la sua ricerca all’inizio del prossimo anno ed è convinto di avere ragione. La discussione nella comunità scientifica è molto accesa e dibattituta.\n\nFonte: Live Science/ The Guardian",
    "Bambino vestito da Superman “protagonista” del comizio del presidente del Cile: ecco l'”irruzione” in bici": "Abbiamo bisogno di te, perché il nostro lavoro ha un costo.\n\nVogliamo far crescere ancora questo sito con il tuo aiuto: diventa Sostenitore!",
    "Cheddira esordisce con la Nazionale nella vittoria contro il Cile": "Cheddira esordisce con la Nazionale\n\nnella vittoria contro il Cile\n\nCALCIO - L'attaccante di Loreto, in forza al Bari in serie B, ha giocato uno spezzone dell'amichevole pre mondiale disputata a Barcellona. Il Marocco ha vinto 2-0. E' stato convocato anche per la prossima contro il Paraguay\n\n24 Settembre 2022 - Ore 09:48 - caricamento letture\n\ndi Andrea Cesca\n\nEsordio senza reti per Walid Cheddira con la nazionale del Marocco. Nell’amichevole premondiale disputata al Cornellà-El Prat di Barcellona contro il Cile, l’attaccante lauretano del Bari è entrato in campo al 67’ sul risultato di 1 a 0 per i magrebini in sostituzione di Youssef En-Nesyri (Siviglia). Cheddira ha occupato il ruolo di centravanti nel 4-2-3-1, pochi palloni giocabili per lui, ma è riuscito comunque a distinguersi per sacrificio e dinamicità. Il Marocco si è imposto per 2 a 0, la seconda rete dei Leoni dell’Atlante è stata messa a segno da Sabiri. Il trequartista blucerchiato, anche lui alla prima convocazione nella nazionale marocchina, si è reso protagonista di un simpatico siparietto social insieme a Cheddira, i due hanno intonato Bella Ciao il canto popolare dedicato alla Resistenza.\n\nNei giorni scorsi, durante il raduno con la nazionale del Marocco, Cheddira aveva messo a segno il gol vittoria contro il Madagascar in un test non ufficiale, una partitella con due tempi da 30’.\n\nMartedì prossimo il Marocco affronterà il Paraguay a Siviglia, anche per questa amichevole è stato chiamato Walid Cheddira. In caso di convocazione definitiva da parte del ct Hoalid Regragui per i campionati del mondo in Qatar, sono tanti i tifosi del Bari (e non solo) pronti a tifare Marocco in seguito all’esclusione dell’Italia dal Mondiale. «Ha tutte le caratteristiche dell’attaccante vero, è un attaccante del futuro», le parole Hoalid Regragui a proposito di Cheddira.\n\n© RIPRODUZIONE RISERVATA",
    "L’altro 11 settembre. Il golpe militare in Cile del 1973": "“Tu e io sappiamo che tutto quello che ricordiamo è esistito, anche se non sappiamo se tutto quello che ricordiamo esiste ancora, eppure sappiamo che finché lo ricordiamo esisterà”.\n\nLuis Sepúlveda, Ingredienti per una vita di formidabili passioni\n\nA circa un mese e mezzo di distanza dal micidiale attentato terroristico di Al Qaeda dell’11 settembre 2001, segnato dalla disintegrazione delle Torri Gemelle di New York e dalla devastazione di un’ala del Pentagono, Aleida Guevara, figlia del “Che”, in un affollato incontro organizzato a Napoli dall’associazione Italia-Cuba, esordì affermando perentoriamente che per lei, come per tutti i latino-americani, c’era un altro 11 settembre, ben più importante da ricordare, quello del 1973, della cruenta deposizione in Cile del presidente democraticamente eletto nel 1970, il medico socialista Salvador Allende, leader di Unidad popular (Up), una coalizione di partiti e movimenti di sinistra.\n\n“Un fatto di portata mondiale” in un anno cruciale\n\nSul piano mondiale la violenta cancellazione dell’esperienza di Up si è inscritta tra gli eventi più significativi del 1973, ossia di quello che Eric J. Hobsbawm ha individuato nella sua magistrale opera, Il secolo breve, come il momento conclusivo dell’impetuosa espansione economica iniziata nell’immediato secondo dopoguerra, frutto del “compromesso keynesiano” tra il movimento operaio egemonizzato dalle socialdemocrazie europee e i circoli dirigenti del sistema capitalistico [1].\n\nNon si possono, però, non menzionare gli altri avvenimenti che hanno conferito a quell’anno una valenza periodizzante: la guerra dello Yom Kippur, in ottobre, tra Israele e un composito fronte arabo, formato essenzialmente da Egitto e Siria; il conseguente choc petrolifero, con il repentino balzo in avanti del prezzo del greggio e dei suoi derivati; la crisi energetica e le domeniche dell’austerity» [2] con le quali, per attenuare gli effetti della crisi petrolifera, il governo italiano, al pari di altri governi europei, introduceva misure di austerità volte alla riduzione dei consumi energetici, come il divieto di circolazione alle auto di domenica . Il 1973, dunque, si pone come cesura, anche tra una stagione e l’altra del capitalismo nord-occidentale, tra l’assetto fordista e quello post-fordista [3].\n\nEra un quadro internazionale in forte movimento quello in cui la variegata alleanza di sinistra, raccolta sotto le bandiere di Up, si è insediata al governo in Cile alla fine del 1970. Mentre il cancelliere della Germania Ovest Willy Brandt, in un’Europa ancora spaccata in due dalla guerra fredda, portava avanti la sua Ostpolitik nei confronti del blocco sovietico [4], il presidente statunitense Richard Nixon e il suo Segretario alla Sicurezza, Henry Kissinger, imboccavano la via della diplomazia del ping-pong con la Cina di Mao e degli accordi con l’Urss di Breznev per la limitazione degli armamenti nucleari (Salt-1), puntando sull’irreversibilità del dissidio cino-sovietico. Di lì a poco, tra il 1973 e il 1975, usciranno di scena, secondo percorsi abbastanza diversi, le dittature di destra al potere in Grecia, Portogallo e Spagna, rifugi e santuari dei neofascisti italiani.\n\nIntanto, a Parigi, nel gennaio del 1973 Washington stipulava un armistizio con Hanoi, che segnava la vietnamizzazione della lunga guerra in Indocina e precedeva l’umiliazione nordamericana culminata nell’ignominiosa fuga da Saigon il 29-30 aprile 1975. Falliva, così, nel lontano Sud-Est asiatico la dottrina strategica del roll-back (del contenimento del comunismo), messa a punto da John Foster Dulles nel 1952 e mai ufficialmente accantonata dall’establishment statunitense [5].\n\nUn fallimento mitigato dal minaccioso rilancio in America Latina della dottrina Monroe mediante il colpo di Stato contro Unidad popular, con il quale si archiviava sanguinosamente una fase di apertura democratica che aveva riguardato gran parte del continente sudamericano.\n\nCome hanno confermato i documenti desecretati quarantasette anni dopo il golpe in Cile, l’amministrazione statunitense del repubblicano Richard Nixon ha cercato in tutti i modi di bloccare e poi di stroncare il pericoloso esperimento politico-sociale guidato da Salvador Allende, che morirà armi in pugno nel palazzo presidenziale de La Moneda in fiamme. Migliaia di trascrizioni di colloqui, appunti, brogliacci, consigli e direttive, contenute nel fascicolo dell’Nsa (National Security Agency) “Politica sul Cile”, hanno attestato inoppugnabilmente le responsabilità della Casa Bianca nella tragedia vissuta dal Paese andino [6].\n\nGià all’indomani delle elezioni presidenziali del 4 settembre 1970, che avevano visto l’affermazione di Allende con un terzo dei suffragi, Nixon, noto per il suo forsennato anticomunismo sin dai tempi del maccartismo, invitava esplicitamente il direttore della Cia Richard Helms a intervenire, agendo con tempestività, ma nell’ombra: “Vale la pena spendere e rischiare, purché si tenga fuori la nostra ambasciata a Santiago. Se pensa che ne abbia bisogno, posso fare avere alla Cia più dei 10 milioni di dollari previsti» [7].\n\nL’assassinio della “reinvenzione della democrazia nel socialismo”\n\nAvversato da Washington e dai gruppi privilegiati cileni, il progetto politico di Allende si riprometteva di conseguire un ambizioso, inedito obiettivo: la radicale trasformazione della società nel completo rispetto della Costituzione e della legalità. Se il Partito socialista, fin dalla fondazione nel 1965 del Mir [8] (Movimento della sinistra rivoluzionaria), combattiva formazione d’estrema sinistra, era favorevole alla “violenza rivoluzionaria”, Allende, pur avendo a cuore la sorte della Cuba castrista, non condivideva la radicalità ideologica del suo partito, ritenendo impraticabile la strategia guerrigliera in un Paese come il Cile, che fino allora aveva mostrato di avere solide tradizioni democratiche. Alla Casa Bianca si temeva che la via cilena al socialismo potesse, da un lato, suscitare fenomeni emulativi in Italia e in Francia, dove esistevano robusti partiti comunisti, dall’altro avviare la messa in discussione della “dipendenza” dell’America Latina dal capitalismo statunitense e portare alla costituzione di un polo antimperialista composto, oltre che dal Cile stesso, dal Messico, da Panama, dal Perù e dall’Argentina [9]. Per tutte queste ragioni la Cia ha giocato la carta della destabilizzazione politica, dell’inasprimento dello scontro sociale, elargendo cospicui finanziamenti segreti all’opposizione cilena. Aizzati dalla propaganda apocalittica della stampa conservatrice e reazionaria, frustrati dalle traversie giornaliere, i ceti medi si rendevano protagonisti di una rabbiosa contestazione della manovra governativa delle sinistre, dando la stura al loro livore antioperaio e anticontadino.\n\nLa prima, clamorosa protesta è stata la famosa “marcia delle casseruole vuote” del 2 dicembre 1971, in cui si sono mescolate la paura della borghesia per i provvedimenti presi dall’esecutivo di Allende e le preoccupazioni degli strati intermedi per la brusca impennata inflazionistica, che nell’estate del 1972 toccherà la punta del 300% senza arrestarsi più, e per lo scarseggiare di generi di prima necessità (dal latte allo zucchero, al pane).\n\nEra l’inizio della “controffensiva borghese di massa” [10] in risposta alle drastiche misure adottate, nel giro di pochi mesi, da Up, sotto la direzione della équipe del socialista Pedro Vuskovic: statalizzazione senza indennizzo di tutte le grandi miniere di rame, ferro, salnitro, carbone; espropri per la riforma agraria pari complessivamente al 70% di quelli varati dal democristiano Eduardo Frei nei sei anni della sua presidenza (1964-1970); nazionalizzazione di numerose imprese monopolistiche, aumento dei salari del 30% in termini reali. A rendere ancor più precaria la situazione socio-economica provvedevano il boicottaggio messo in atto dalle multinazionali e la rapida discesa del prezzo del rame (-25%), in seguito all’intervento sul mercato degli Usa, che attingevano alle loro risorse strategiche pur di strangolare il Cile.\n\nSconfessando la linea del leader del Partito Democratico Cristiano, Radomiro Tomic, della correttezza costituzionale, grazie alla quale Allende era asceso alla presidenza nonostante avesse ottenuto il 36,6% dei suffragi nelle elezioni del 1970, la Dc capitanata dalla fazione di Eduardo Frei si avvicinava al Partito nazionale di Arturo Alessandri e optava per l’appoggio al fronte di lotta piccolo-borghese contro Allende, per la messa in stato d’accusa del presidente e per la sua defenestrazione o per via elettorale o mediante un putsch. Dall’estate del 1972 montava il malcontento dei ceti medi, che sfociava – con il sostegno della Cia – in una prolungata mobilitazione di tipo eversivo. Si acuiva così lo scontro politico e sociale, contrassegnato dalle imprese sediziose dei fascisti di Patria y Libertad, dalla cospirazione dei momios [11]. (letteralmente le “mummie”, i reazionari cileni) della destra, dall’insorgere delle divergenze tattico-strategiche fra il prudente Partito comunista di Luis Corvalán e le posizioni di ultrasinistra del Partito socialista di Carlos Altamirano, del Mir, del Mapu e della Sinistra cristiana, dal lessico “barricadero” e propensi a intraprendere la scorciatoia rivoluzionaria.\n\nInfruttuosi si rivelavano gli sforzi di Allende per assicurarsi la neutralità delle Forze Armate, con la nomina prima del leale Carlos Prats a ministro dell’Interno e poi dell’infame Augusto Pinochet alla testa dell’esercito, alla vigilia del golpe che avrebbe messo fine, in un bagno di sangue, alle speranze e ai sogni di tanti cileni. Un esercito, sino a quel momento – e ciò costituiva un’eccezione nel panorama sudamericano – fedele alle istituzioni democratiche, ma il cui corpo degli ufficiali aveva per il 55% effettuato stage negli Usa e per il 18% aveva ricevuto un addestramento speciale antiguerriglia nell’Escuela de Las Américas a Panama. Per impedire qualsiasi infiltrazione sovietica e lo sviluppo di partiti e movimenti di sinistra in quello che consideravano il proprio “cortile di casa”, gli Usa si sono occupati direttamente della formazione tecnica e ideologica dei quadri militari medio-alti dell’intera regione, i cui regimi nel 1980 sono arrivati a controllare con mano ferrea i due terzi della popolazione latino-americana e i tre quarti di quella sudamericana [12]. I loro apparati repressivi, affiancati da gruppi paramilitari, hanno messo in atto in quel torno di tempo un vero e proprio terrorismo di Stato, pianificato dall’alto, contro le articolazioni della società, sopprimendo le libertà, tacitando i sindacati, imbavagliando la stampa, assoggettando a una rigida sorveglianza la scuola, le università e gli intellettuali. Se le vittime degli uomini di Pinochet sono state decine di migliaia, in Argentina – dove tra il 1976 e il 1983 hanno dettato legge sanguinarie giunte militari – soltanto i desaparecidos sono stati circa 30.000 [13] .\n\nI paladini della “sicurezza nazionale” al servizio dello zio Sam\n\nCon il golpe dell’11 settembre 1973, promosso per sgominare il “giogo marxista”, i militari hanno assunto in Cile la diretta gestione dello Stato, ergendosi a paladini della “sicurezza nazionale”, ma ponendosi di fatto al servizio dello zio Sam. Hanno così instaurato una dittatura che istituzionalizzava il terrore e premiava le multinazionali statunitensi, tra cui l’Itt (International Telephone and Telegraph) [14], consentendo la perpetuazione del saccheggio delle risorse del subcontinente, prima sfruttato dal colonialismo spagnolo, poi dagli imperialismi britannico e nordamericano [15].\n\nA differenza degli altri regimi militari di quell’area, basati sull’avvicendamento e la collegialità al vertice, a Santiago si imponeva ben presto una tirannia personale, con Pinochet alla sommità dello Stato e delle Forze armate. In nome di una “patriottica missione” la dittatura cilena, che sarà la più longeva in quel contesto geopolitico, ha condotto una spietata caccia ai sovversivi, privando della libertà – tra il 1973 e il 1990 – 300.000 persone, espellendone 100.000 o costringendole all’esilio, sottoponendone 50.000 alla tortura, assassinandone o facendone sparire circa 5.000 [16].\n\nNella “Santiago del dolore” Villa Grimaldi è diventata il centro di tortura più grande della capitale e ora è l’unico luogo della memoria in una città che stenta a misurarsi con il suo passato. Dal dicembre 1973 alla fine del 1976 dentro il suo perimetro sono passati 4.500 uomini e donne. “Per molti di loro (è stata) la prima tappa di un viaggio senza ritorno” [17]. A sua volta, il campo di concentramento di Pisagua, nell’estremo nord cileno, si è meritato l’appellativo di “Auschwitz senza forni [18]”. In ciascuna delle sue gabbie sono state rinchiuse dodici, quattordici persone alla volta, legate mani e piedi: larve umane, triturate dalla perversa catena di montaggio sincronizzata dalla razionalità del generale Forestier.\n\nNella lotta contro i “rossi”, i “sovversivi” e coloro che si sono ostinati ad animare la resistenza clandestina armata, il regime militare cileno si è avvalso della Dina, la potentissima polizia segreta, istituita nel 1974 e diretta da Manuel Contreras, il primo generale che, con il ritorno alla democrazia, è stato riconosciuto colpevole e condannato. Oltre alla repressione all’interno, si è attivato un network del terrore senza frontiere per debellare ovunque “il cancro marxista”. L’accordo occulto tra i servizi di sicurezza di Argentina, Cile, Uruguay, Bolivia, Perù, Paraguay e Brasile, in codice Operazione Condor [19], ha portato all’arresto di 400.000 persone, all’omicidio di 50.000 e alla sparizione di 30.000. Tra i colpi clamorosi messi a segno, gli agguati mortali al generale Carlos Prats, rimasto fedele ad Allende, il 30 settembre 1974 a Buenos Aires, e all’ex ministro degli Esteri, Orlando Letelier, a Washington l’11 settembre 1976.\n\nL’eco del golpe cileno in Italia\n\nIn Italia destavano una profonda impressione le notizie e le immagini in bianco e nero che arrivavano dal Cile nelle ore e nei giorni drammatici del settembre 1973: La Moneda bombardata, i carri armati per le strade di Santiago, gli oppositori della neonata giunta militare ammassati nello stadio nazionale. Imponenti manifestazioni di solidarietà per le vittime di quel remoto, eppure così vicino, Paese latino-americano venivano organizzate dappertutto. In un corteo a Napoli, il primo al quale io abbia partecipato, si scandivano soprattutto due slogan, espressione del clima di quel tempo: “Nixon, Frei, Pinochet, assassini tutti e tre”, “Compagno Berlinguer ci dicono dal Cile che il compromesso storico lo fanno col fucile”. Se il grande poeta cileno Pablo Neruda poco prima di morire [20], aveva denunciato nei suoi ultimi versi i responsabili e gli artefici del cruento putsch, la sinistra extraparlamentare italiana puntava l’indice soprattutto contro la Dc di Eduardo Frei. L’altro idolo polemico contro cui inveivano gli agguerriti drappelli dell’estrema sinistra era la proposta di “compromesso storico” lanciata dal segretario generale del Pci Enrico Berlinguer attraverso un saggio pubblicato a puntate su Rinascita il 28 settembre, il 5 e 12 ottobre 1973: Riflessioni dopo i fatti del Cile [21], in cui si avanzava la formula non dell’alternativa di sinistra, ma dell’alternativa democratica, cioè di “un nuovo grande compromesso storico tra le forze che raccolgono e rappresentano la maggioranza del popolo italiano” [22]. Si trattava non di una sortita di natura tattica, ma dello sbocco di una ponderata elaborazione strategica che, pur traendo spunto dalle nubi incombenti sullo scenario internazionale e interno, si riallacciava alla togliattiana svolta di Salerno del 1944, all’impianto e alla costruzione del Partito nuovo. La lunga analisi e meditazione sugli infausti eventi cileni nasceva dal tentativo di Berlinguer di mettere a fuoco e praticare una terza via tra la socialdemocrazia dell’Europa nord-occidentale e il socialismo reale dell’Europa orientale.\n\nA mantenere vivo l’interesse per il caso cileno contribuivano non solo la diffusione di libri e film come Actas de Marusia (1974-75), Missing (1982) e La Casa degli spiriti (1993), tratto dall’omonimo romanzo di Isabel Allende, ma specialmente gli innumerevoli concerti degli Inti Illimani, il gruppo vocale e strumentale cileno sorto nell’ambito del movimento della Nueva Canción Chilena, costretto all’esilio in seguito al golpe ed esibitosi per molto tempo in tutte le piazze italiane. Per coloro che, come me, sono approdati alla militanza politica nelle file della sinistra negli anni Settanta del Novecento, l’America Latina e il Cile si rispecchiavano soprattutto nelle poesie e nei testi di Pablo Neruda, nelle musiche andine degli Inti Illimani, nelle canzoni rivoluzionarie di Violeta Parra e di Victor Jara, quest’ultimo barbaramente ucciso – il 16 settembre 1973 – dai sicari della giunta militare, perché smettesse di suonare la chitarra.\n\nÈ indubbio che, all’infuori dell’America Latina, l’Italia sia stata la realtà in cui le dinamiche convulsamente innescatesi allora in Cile abbiano avuto la maggiore risonanza [23].\n\nNotevole, infatti, era l’attenzione prestata all’esperimento cileno: si guardava a esso in una situazione politica che pareva presentare non pochi tratti comuni, in una realtà attraversata da forti conflitti sociali e scossa dalle mene eversive della “strategia della tensione”, destinata a lasciare dietro di sé una lunga scia di sangue e ad avvelenare il clima politico, con frange dell’estrema sinistra pronte ormai a farsi ammaliare dalla sirena del terrorismo pur di frenare quello che esse ritenevano un processo già in atto: la fascistizzazione dello Stato. C’era comunque la consapevolezza – per dirla con le parole del sociologo francese Alain Touraine – che “a questa estremità del mondo, tra la Cordigliera e il Pacifico, [si stessero giocando] i problemi del mondo intiero» [24].\n\nIl laboratorio autoritario del neoliberismo\n\nSta di fatto che, a ogni modo, il Cile è divenuto un caso paradigmatico, configurandosi come il laboratorio in cui il verbo neoliberista ha trovato la sua prima attuazione, in cui i “Chicago boys” – gli allievi della scuola monetarista di Milton Friedman – hanno potuto applicare una terapia d’urto diretta a contenere la base monetaria, a rilanciare le “leggi bronzee” del mercato e ad agevolare l’afflusso degli investimenti, ai quali sono stati riservati gli stessi privilegi accordati al capitale nazionale [25]. La loro ricetta contemplava l’abolizione di ogni forma di diritto sindacale, lo smantellamento delle garanzie di previdenza sociale e la messa al bando del codice di regolamentazione del lavoro. L’architrave dell’intervento governativo poggiava sul riequilibrio del bilancio statale, sull’apertura delle frontiere, sulla privatizzazione di un numero rilevante di imprese nazionalizzate nel periodo precedente o da tempo pubbliche, sulla requisizione di un terzo delle terre distribuite ai contadini dalla riforma agraria. La drastica riduzione dell’inflazione, la crescita del quadriennio 1976-1980, al tasso medio annuo di circa il 7%, hanno indotto a gridare al miracolo economico, anche se i suoi costi sociali sono stati elevatissimi per le classi meno abbienti. Al pari dei metodi repressivi, quanto si è sperimentato all’ombra della dittatura di Pinochet ha fatto scuola. A questo modello di “libera” economia di mercato senza democrazia si sono ispirate le cosiddette “tigri asiatiche” (Singapore, Taiwan, Corea del Sud), i cui successi si sono fondati sul connubio tra autoritarismo politico e liberismo selvaggio.\n\n**********\n\nLa bocciatura al referendum del 4 settembre 2022 della nuova Costituzione cilena ha lasciato per ora in vigore il testo iperliberista voluto da Pinochet nel 1980, mettendo in notevole difficoltà il giovane presidente Boric, che è stato il principale fautore della stesura di una Carta spiccatamente orientata in senso progressista. Ciò rinvia da un lato alle contraddizioni, alle incertezze che hanno segnato il ritorno del Cile alla democrazia nel 1990, dall’altro alle radici del consenso tributato da una parte del Paese al dittatore, che – anche grazie agli appoggi goduti in campo internazionale – è riuscito sostanzialmente a farla franca, a sfuggire, ad esempio, all’azione giudiziaria del giudice spagnolo Baltasar Garzón, culminata, nel 1998, nella richiesta di estradizione internazionale, sulla base delle accuse nei suoi confronti per la sparizione di cittadini iberici, nonché per crimini contro l’umanità, per corruzione ed evasione fiscale. Le sue vittime, e la loro memoria, aspettano ancora di ricevere il giusto risarcimento.\n\nFrancesco Soverina, Istituto campano per la storia della Resistenza e dell’età contemporanea\n\n[1] E. J. Hobsbawm, Il Secolo breve. 1914-1991: l’era dei grandi cataclismi, traduzione di Brunello Lotti, Rizzoli, Milano 1995. In particolare, la Germania Occidentale, il Giappone e l’Italia – le potenze del Tripartito uscite distrutte dal secondo conflitto mondiale – sono state le protagoniste di veri e propri «boom», di profondi e celeri cambiamenti sul piano socio-economico.\n\n[2] Per attenuare gli effetti della crisi petrolifera scoppiata nell’autunno del 1973, il governo italiano, al pari di altri governi europei, introduceva misure di austerità volte alla riduzione dei consumi energetici, come il divieto di circolazione alle auto di domenica. Su ciò si rimanda a E. Pagano, 1973: le prime domeniche dell’austerity in Novecento.org, n. 8, agosto 2017. DOI 10.12977/nov190.\n\n[3] Mi sia consentito di rinviare a F. Soverina, Tra XX e XXI secolo. La contemporaneità e le grandi crisi, in «Meridione. Sud e Nord nel Mondo», a. XV, n. 4, ottobre-dicembre 2015, pp. 67-86.\n\n[4] Era la politica di normalizzazione dei rapporti con la Repubblica Democratica Tedesca e con gli altri paesi del blocco orientale perseguita dal leader socialdemocratico Willy Brandt a partire dalla fine degli anni Sessanta.\n\n[5] B. Bongiovanni, Compromesso in salsa cilena, in «Diario del mese» (5 settembre 2003), Mai dire 11 settembre, p. 54.\n\n[6] A cinquant’anni dall’elezione a presidente di Salvador Allende la National Security Agency, la madre di tutte le agenzie di intelligence statunitensi, metteva a disposizione del pubblico la documentazione relativa alle trame ordite dall’amministrazione Nixon, sino al coinvolgimento nel golpe, per abbattere il governo di UP.\n\n[7] Citato da G. Sanna, I mille giorni di Allende, in Ordine e terrore. I regimi della paura 2. Brasile, Bolivia, Indonesia, Grecia, Cile, Argentina, El Salvador, in Giorni di storia. Collana de «l’Unità», Roma 2003, p. 99.\n\n[8] Era la politica di normalizzazione dei rapporti con la Repubblica Democratica Tedesca e con gli altri paesi del blocco orientale perseguita dal leader socialdemocratico Willy Brandt a partire dalla fine degli anni Sessanta.\n\n[9] B. Bongiovanni, Compromesso in salsa cilena, in «Diario del mese» (5 settembre 2003), Mai dire 11 settembre, p. 54.\n\n[10] A cinquant’anni dall’elezione a presidente di Salvador Allende la National Security Agency, la madre di tutte le agenzie di intelligence statunitensi, metteva a disposizione del pubblico la documentazione relativa alle trame ordite dall’amministrazione Nixon, sino al coinvolgimento nel golpe, per abbattere il governo di UP.\n\n[11] Citato da G. Sanna, I mille giorni di Allende, in Ordine e terrore. I regimi della paura 2. Brasile, Bolivia, Indonesia, Grecia, Cile, Argentina, El Salvador, in Giorni di storia. Collana de «l’Unità», Roma 2003, p. 99.\n\n[12] Si tengano presenti di R. Diez, “Vencer o morir”. Lotta armata e terrorismo di stato in Argentina, il Saggiatore, Milano 2004; e di M. Novaro, La dittatura argentina (1976-1983), Carocci, Roma 2005.\n\n[13] J. Arrate, La dittatura cilena: un governo per le multinazionali in G. Levi (a cura di), Il fascismo dipendente in America Latina. Una nuova fase dei rapporti tra oligarchia e imperialismo, De Donato, Bari 1976, p.118.\n\n[14] Su questo aspetto si consiglia di Eduardo Galeano, Le vene aperte dell’America Latina. Prefazione di Isabel Allende, Sperling & Kupfer, Milano 1997.\n\n[15] In quest’ultimo conteggio, tratto dall’istanza accusatoria nei confronti di Pinochet, il giudice spagnolo, Baltasar Garzón, si è limitato ai casi indubitabilmente certi.\n\n[16] E. Guanella, La Santiago del dolore in M. Chierici (a cura di), Allende. L’altro 11 settembre/30 anni fa, «l’Unità», Roma 2003, p. 94.\n\n[17] Ivi, p. 97.\n\n[18] L. Rossi, F. Cantoni, Operazione Condor. Storia di un sistema criminale in America Latina, Castelvecchi, Roma 2018.\n\n[19] La sua morte è avvenuta il 24 settembre 1973, mentre dilagava il terrore e il Paese finiva per essere avvolto da una cupa spirale repressiva.\n\n[20] È la rivista, ad alta densità teorico-politica, fondata da Palmiro Togliatti nel 1944.\n\n[21] E. Berlinguer, Alleanze sociali e schieramenti politici, in «Rinascita», n.40, 12 ottobre 1973. Il saggio di Berlinguer, Riflessioni dopo i fatti del Cile, è riportato integralmente in R. Mechini (a cura di) I comunisti italiani e il Cile, Editori Riuniti, Roma 1973. Sulla strategia del «compromesso storico» sono da leggere le osservazioni di Lucio Magri, in Idem, Il sarto di Ulm. Una possibile storia del Pci, il Saggiatore, Milano 2009, pp. 275-282.\n\n[22] Cfr. R. Nocera e C. Rolle Cruz (a cura di), Settantatré. Cile e Italia destini incrociati, Think Thanks edizioni, Napoli 2010.\n\n[23] A. Touraine, Vita e morte del Cile popolare, Diario di un sociologo luglio-settembre 1973, Einaudi, Torino 1974, p. 134.\n\n[24] E. Comelli, I Chicago Boys all’opera, in «Diario del mese» (5 settembre 2003), Mai dire 11 settembre, cit., pp. 72-77; F Soverina, La democrazia nell’età della globalizzazione e della crisi degli Stati nazionali, in «Meridione. Sud e Nord nel Mondo», n. 3, luglio-settembre 2011, pp. 30-31; T. Perna, La dittatura dei Chicago boys, in «il Manifesto», 11 settembre 2013.\n\nStampato il 26/09/2022 da Patria indipendente alla url https://www.patriaindipendente.it/longform/laltro-11-settembre-il-golpe-militare-in-cile-del-1973/",
    "Enrico Calamai: Nuove destre, nostalgici e neoliberismo, quante analogie inquietanti tra il Cile e l’Italia": "All’indomani della bocciatura della nuova Costituzione cilena, abbiamo alcune domande rivolto a Calamai, ex diplomatico in America latina ai tempi delle dittature clericofasciste e oggi candidato al Senato per Unione popolare\n\nIl colpo di stato in Cile dell’11 settembre 1973 e dopo due anni e mezzo un altro golpe in Argentina: il fascismo prende il potere nei due Paesi del Cono sur facendo strage di un’intera generazione di lottatori sociali. Sono solo due tasselli della più generale guerra messa in campo dalla Cia dalla fine del secondo conflitto mondiale per imporre il modello economico Usa e colpire ovunque l’affermarsi di governi popolari, socialisti o anche soltanto progressisti che quel modello rifiutano. In quel quadrante, in quegli anni, si trova ad operare il giovane diplomatico italiano Enrico Calamai.\n\nIl vice console Calamai infischiandosene della direttiva del “quieto vivere” del governo italiano decide di “restare umano” mettendo in salvo centinaia di persone, prima in Cile poi in Argentina.\n\nPer questa sua azione umanitaria si è guadagnato l’appellativo di “Schindler di Buenos Aires” anche se lui, con profonda umiltà, risponde che chiunque al suo posto avrebbe fatto le stesse cose…\n\nOggi Calamai è candidato al Senato nelle liste di Unione Popolare e da parecchi anni è impegnato nella difesa dei diritti dei migranti. È stato lui per primo a definire le vittime delle tragedie in mar Mediterraneo i “nuovi desaparecidos” e le politiche che gestiscono il fenomeno migratorio un “…sistema complesso di eliminazione che richiama il Plan Condor praticato in America Latina…”. Per provare a costruire un ponte tra due epoche e due Paesi che solo apparentemente sono lontani e all’indomani della bocciatura della nuova Costituzione cilena, abbiamo rivolto a Calamai alcune domande.\n\nDott. Calamai cosa pensa dell’esito del recente referendum costituzionale in Cile? Il 62% dei cileni ha rifiutato la nuova Costituzione, a detta di molti la più avanzata al mondo e non a caso nata da una sanguinosa stagione di lotte sociali contro il liberismo selvaggio introdotto proprio da Pinochet.\n\nIl trionfo del “rechazo” (no) è per me un colpo doloroso e difficile da analizzare. In mancanza di elementi di valutazione sulla situazione attuale in Cile, posso soltanto dire che questo rifiuto ricorda l’amara novella di Pirandello, del canarino che trova lo sportello della gabbia aperto, ma preferisce non volar via. Ci leggo il permanere di un’oscura paura di un popolo che ha conosciuto le stragi su cui si è costruita la dittatura di Pinochet e che teme di scoprire il riproporsi di quell’orrore senza paragoni, come reazione a ogni tentativo di mutamento per il meglio.\n\nLe masse neoliberiste vivono d’altronde in una paura che viene continuamente inoculata…\n\nEsattamente. Paura del terrorismo, paura della violenza, paura del caos economico, paura di perdere il lavoro e la libertà, paura di un’invasione di migranti… L’egemonia culturale della destra neoliberista ricorre continuamente a una rappresentazione falsata e violenta della realtà, in cui a contare è soltanto l’economia, mentre la politica resta una partita inevitabilmente giocata tra pochi e tentar di cambiarla, questa realtà, è un ballare sul bordo dell’abisso.\n\nCome si risponde a tutto questo?\n\nÈ difficile da dire. Certo in Cile c’è stato un movimento travolgente che ha saputo spazzar via quanto restava del pinochetismo. Costruire il nuovo risulta essere ancora più difficile, ma una risposta la politica che ha saputo liberarsi dall’ingessamento del passato dovrà pur trovarla. Con il superamento delle divisioni a sinistra, con una più realistica percezione delle forze in campo, con tutta la mediazione che sarà necessaria, ma una soluzione comunque esiste e un popolo finisce per trovarla.\n\nNel corso della sua esperienza diplomatica ha conosciuto e affrontato l’omertà dei governi rispetto a palesi violazioni dei diritti umani…pensa sia cambiato qualcosa rispetto alle vicende che l’hanno vista protagonista?\n\nRispetto alle vicende degli anni ’70 i governi italiani avevano una maggiore preoccupazione in materia di diritti umani anche se questa preoccupazione era subordinata a trovare il modo di salvaguardare il ritorno economico e commerciale. Nascondendo quello che stava accadendo non si voleva cioè turbare l’opinione pubblica. Credo che dopo la caduta del muro di Berlino anche quest’ultimo scrupolo è stato spazzato via. Oggi non mi pare che i governi italiani e nemmeno quelli occidentali in generale abbiano una particolare sensibilità rispetto alla violazione dei diritti umani.\n\nSiamo in campagna elettorale, il Pd di Letta punta tutto, ancora, sulla alterità rispetto alle destre. Secondo lei, in particolare sulla questione dei migranti, è possibile rintracciare questa differenza?\n\nNo, non c’è nessuna differenza. La differenza è solo di linguaggio. Minniti (ex ministro interni Pd, ndr) ha aperto ai memorandum con la Libia che sono in realtà una delega affinché i libici facciano il lavoro sporco per eliminare i migranti. Ma questa operazione non è stata sbandierata, è stata tenuta un po’ nell’ombra. Poi è arrivato Salvini che ha dato la massima pubblicità a questa azione politica diretta ad impedire gli sbarchi a qualunque costo. Poi è arrivata Lamorgese che ha continuato a fare come Minniti e Salvini ma sotto traccia, senza dichiarazioni roboanti. E’ cambiato l’abito, non la sostanza.\n\nMadeleine Albright, democratica statunitense con importanti ruoli di governo, disse candidamente che la morte di 400mila bambini iracheni a causa delle sanzioni occidentali furono il prezzo da pagare per vincere la guerra. Il mondo occidentale sembra egemonizzato da due forme di suprematismo: uno apertamente razzista ed uno più subdolo e “politaclly correct”. La morte di migliaia di migranti nei lager libici voluti dal governo a guida Pd e poi rifinanziati da tutti i governi successivi sono il “prezzo da pagare” per vincere una guerra? Quale?\n\nNon c’è nessuna guerra. Non c’è nessuna invasione. C’è un mondo in cui l’occidente ha un ruolo saccheggiatore, di sfruttamento, di assorbimento delle risorse specialmente energetiche ma non solo. Un ruolo dove l’occidente gestisce a volontà dittature, regimi, guerre, guerre civili…Tutto questo, unito ai cambiamenti climatici indotti dal modello produttivo dominante porta ad una conseguenza: la fuga dal proprio Paese è una necessità strutturale, la gente è costretta a migrare per sopravvivere e quindi è costretta a muoversi verso l’Europa. L’Europa neoliberista non li vuole e li elimina. Ma li elimina in modo che non si veda. Li elimina non diversamente da quanto fatto in Argentina con i desaparecidos, in modo incongruo rispetto alle alte dichiarazioni di valori democratici e di civiltà, li elimina in modo che l’opinione pubblica possa andare avanti dicendo di non sapere oppure di sapere e non sapere allo stesso tempo…Non molto diverso nemmeno da quanto succedeva nell’Europa nazi-fascista con la caccia agli ebrei.\n\nParliamo ancora di “prezzi da pagare”: il segretario generale della Nato Stoltemberg ha dichiarato che questo inverno l’Europa pagherà un prezzo molto duro per il sostegno all’Ucraina. Chi pagherà davvero questo prezzo? Per ottenere quali risultati? Letta cinque mesi fa diceva che le sanzioni avrebbero piegato il governo russo in pochi giorni…\n\nTanto per cominciare dobbiamo dire che siamo direttamente coinvolti in un teatro di guerra. Una guerra che però non riguarda il popolo italiano, una guerra voluta dalla Nato e sostanzialmente dagli Stati Uniti. L’Europa si trova in mezzo a questo confronto senza una politica lucida, razionale e consapevole: invia armi e applica le sanzioni pensando di esorcizzare i pericoli che la situazione comporta, pensando così di mantenere aperta l’emorragia che la continuazione della guerra comporta per la Russia ma che evidentemente non è sufficiente a piegarla. Hanno deciso di entrare in guerra con la Russia che è il principale fornitore di prodotti energetici. E questo evidentemente ha delle conseguenze. Il prezzo di cui parla Stoltemberg non lo pagherà lui anche se usa il “noi”, lo pagherà la maggioranza della popolazione europea trascinata in un’economia di guerra e già travolta dal caro vita e dalle speculazioni sui prezzi. Ma pagherà anche l’Europa come costruzione perché si trova a diventare marca di frontiera tra due superpotenze con gli Stati Uniti sempre più bellicosi e la Russia provocata da decenni di espansione Nato.\n\nCosa dovrebbe fare l’Italia per sganciarsi da questa guerra tra superpotenze il cui esito potrebbe essere una escalation nucleare fuori controllo?\n\nLe rispondo col programma di Unione Popolare. L’Italia può e deve fare di tutto per riaprire una fase negoziale e di trattativa sulla guerra in Ucraina e più in generale sul disarmo convenzionale e nucleare. Per fare questo però è necessario proporsi con atti concreti di distensione: fermare l’invio di armi, uscire dalle sanzioni alla Russia che non sono servite a niente se non ad impoverire noi stessi, ritirare soldati e mezzi dal fianco est della Nato, liberarsi delle bombe atomiche statunitensi che teniamo sul nostro territorio nazionale. Solo con questi atti concreti l’Italia potrà prendere l’iniziativa e promuovere una conferenza internazionale di pace qui a Roma coinvolgendo tutti gli attori regionali. Ma è chiaro che se noi continuiamo ad armare il confine con la Russia non possiamo che aspettarci la stessa cosa dall’altra parte.\n\nDobbiamo completamente invertire la rotta?\n\nDobbiamo. L’Italia può e deve diventare protagonista della distensione anche con una campagna affinché l’Onu si liberi dai veti incrociati e diventi finalmente sede riconosciuta e rispettata di una sicurezza globale condivisa. Se non si agirà in questo senso, al più presto e con determinazione, l’escalation in corso potrà trasformarsi in un conflitto mondiale in grado di cancellare l’umanità dalla faccia della terra.",
    "Medel, con il Cile di nuovo difensore": "Il cambio di modulo immediato adottato da Thiago Motta ha coinciso con l'avanzamento di Medel dalla difesa al centrocampo, a conferma della grande duttilità del Pitbull.\n\nIl futuro in rossoblù di Medel è proprio nella zona mediana del campo, continua ad essere difensore invece nella Nazionale cilena: Il Resto del Carlino in edicola questa mattina fa notare che nella sfida del suo Cile persa venerdì in amichevole contro il Marocco per 2-0, Medel è tornato a giocare come perno della difesa nel 3-5-2 disegnato dal ct Berizzo, alla prima sulla panchina della Roja. Toccata e fuga però, perchè una volta tornato sotto le Due Torri tornerà a comandare il centrocampo rossoblù.",
    "E-Prix Cile: le semifinali": "Copyright © 1999-2022 RTI S.p.A. Direzione Business Digital P.Iva 03976881007 - Tutti i diritti riservati Per la pubblicità\n\nRTI spa, Gruppo Mediaset - Sede legale: 00187 Roma Largo del Nazareno 8 Cap. Soc. € 500.000.007,00 int. vers. - Registro delle Imprese di Roma, C.F.06921720154",
    "Cile, bocciata la nuova Costituzione: resta in vigore quella di Pinochet. Rischio caos -": "Facebook Twitter WhatsApp Email\n\nIl Cile ha votato no, con oltre il 60%, alla nuova Costituzione in un referendum fortemente sostenuto dal neo-presidente Gabriel Boric. Nuova costituzione, figlia delle rivolte sociali iniziate nel 2019 dalle quali è anche l’elezione dello stesso Boric nel marzo scorso. Oltre il 60% degli elettori ha preferito mantenere la vecchia Costituzione, che data 1980 e fu imposta dall’allora dittatore Augusto Pinochet.\n\nPromoters of the ‘Rejection’ option to the constitution referendum gather to await the results in Santiago,\n\nCostituzione tanto avanzata, da far paura\n\nI sondaggi avevano preannunciato il rifiuto e il presidente Gabriel Boric che, fin da ieri, aveva cercato di limitare la portata della crisi che si stava aprendo nel Paese. «Indipendentemente dall’esito, chiederemo un’ampia unità in Cile». Ma quel «no» alla nuova Costituzione è di fatto un segnale soprattutto politico, non a favore della sepolta dittatura di Pinochet, ma certo un freno ad una innovazione ritenuta dalla maggioranza della popolazione, troppo spinta.\n\nl conti con le sue origini coloniali\n\nA suscitare le maggiori contestazioni sarebbe stata soprattutto la ‘questione indigena’. I nativi rappresentano il 13 per cento dei 19 milioni di cileni, ma e il Cile, insieme all’Uruguay, è l’unico Paese del Sud America a non menzionarli nella Costituzione. Il progetto di riforma, ora abortito, riservava agli indigeni 17 seggi su 155 e riconosceva loro nuovi diritti a cominciare dalla definizione del Cile come uno Stato ‘plurinazionale’. Un altro dei punti più spinosi era il riconoscimento di un sistema di giustizia indigeno parallelo a quello nazionale.\n\nCostituzione femminista ed ecologista\n\nUn ultimo tratto distintivo è la questione della parità di genere, tema caro alla prima Costituente composta in ugual numero da donne e da uomini. Questa, a cui sono dedicati 35 articoli, è assicurata in ogni ambito. Accanto ad aspetti innovativi come la definizione di “democrazia solidale” e di “diritto alla cura” e il “diritto all’aborto”. La parte del leone, presente in ben 77 articoli, era dedicata alla crisi climatica e alla protezione di ambiente e animali.\n\nForti tensioni sociali ed etniche\n\nSebbene la Costituzione del 1980 sia stata sottoposta a diverse riforme da quando è stata adottata, resta segnata dall’essere stata introdotta durante una dittatura. Lo scrutinio di domenica è stato il terzo in soli due anni in cui i cileni hanno votato sul referendum, avendo già scelto di riscrivere la Costituzione e poi eletto i rappresentanti per farlo.\n\nLa Costituzione mancata come traccia\n\nI sostenitori della nuova costituzione affermano che comunque essa stimolerà i cambiamenti in un Paese segnato da tensioni sociali ed etniche, una società fortemente classista nel quale l’estrema libertà di impresa si è tradotta in devastazioni ambientali e una altissima percentuale di poveri ed emarginati.\n\nSalvare il Paese dal caos\n\nIl presidente Boric ha convocato i leader di tutti i partiti politici, sia di governo che di opposizione al Palazzo della Moneda per “creare uno spazio di dialogo trasversale” a prescindere dal fatto che sia stato il no a prevalere nel referendum costituzionale appena concluso. La riscrittura della Costituzione non dovrebbe però interrompersi.",
    "Cile, turisti riprendono il crollo di un ghiacciaio in Patagonia": "14 settembre 2022 Link Embed\n\nhttps://video.repubblica.it/green-and-blue/clima-e-ambiente/cile-turisti-riprendono-il-crollo-di-un-ghiaccio-in-patagonia/425743/426696 Copia <iframe class=\"rep-video-embed\" src=\"https://video.repubblica.it/embed/green-and-blue/clima-e-ambiente/cile-turisti-riprendono-il-crollo-di-un-ghiaccio-in-patagonia/425743/426696&width=640&height=360\" width=\"640\" height=\"360\" frameborder=\"0\" scrolling=\"no\"></iframe> Copia\n\nCile, turisti riprendono il crollo di un ghiacciaio in Patagonia\n\nLe alte temperature e le piogge hanno causato la caduta di una porzione del ghiacciaio nel Queulat National Park, in Patagonia. Le immagini - riprese dai turisti in visita nella riserva naturale - mostrano il crollo di un'imponente massa di ghiaccio e roccia che precipita per oltre 200 metri dalla cima della montagna. Il cambiamento climatico globale sta causando un anormale aumento delle temperature anche Patagonia e nella catena delle Ande dove le piogge più frequenti rispetto a un tempo hanno reso le pareti dei ghiacciai più fragili e soggette a crolli.",
    "Extreme E in Cile": "Copyright © 1999-2022 RTI S.p.A. Direzione Business Digital P.Iva 03976881007 - Tutti i diritti riservati Per la pubblicità\n\nRTI spa, Gruppo Mediaset - Sede legale: 00187 Roma Largo del Nazareno 8 Cap. Soc. € 500.000.007,00 int. vers. - Registro delle Imprese di Roma, C.F.06921720154",
    "Cile: il fratello del presidente Boric aggredito a calci e pugni fuori dall’università": "L'aggressione avviene a sole 48 ore dallo svolgimento del referendum che sancirà l'approvazione o meno di una nuova Costituzione in sostituzione di quella approvata durante la dittatura di Augusto Pinochet\n\nIl giornalista Simon Boric, fratello del presidente del Cile Gabriel Boric, è stato aggredito oggi a pugni e calci da un gruppo di giovani ed è stato ricoverato con ferite lievi in un ospedale della capitale Santiago. L’episodio, secondo quanto affermano i testimoni citati dai media locali, è avvenuto in prossimità della sede centrale dell’Università del Cile, per la quale Simon Boric lavora come capo ufficio stampa. Le motivazioni dell’accaduto non sono chiare. Alcune fotografie apparse in rete testimoniano ad ogni modo la violenza dell’aggressione sofferta anche da altri tre impiegati dell’università accorsi in difesa della vittima. Secondo quanto appare nelle immagini l’aggressione è proseguita con calci e pugni anche mentre il giornalista si trovava al suolo.\n\nL’Università del Cile ha emesso un comunicato dove si condanna l’aggressione, che avviene a sole 48 ore dallo svolgimento del referendum che sancirà l’approvazione o meno di una nuova Costituzione in sostituzione di quella approvata durante la dittatura di Augusto Pinochet. “Condanniamo energicamente questo episodio di violenza non necessaria e irrazionale (…) Riteniamo che nell’attuale contesto sociale e politico la via corretta è sempre quella del dialogo”, afferma il comunicato. “Facciamo un appello affinché questo tipo di situazioni ci facciano riflettere sul modo in cui socializziamo e sul Paese che vogliamo costruire”, conclude la nota dell’ateneo di Santiago. A poche ore dall’accaduto nessun commento è stato fatto pubblicamente dal presidente Boric.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "E-Prix Cile: Qualifiche 2": "Copyright © 1999-2022 RTI S.p.A. Direzione Business Digital P.Iva 03976881007 - Tutti i diritti riservati Per la pubblicità\n\nRTI spa, Gruppo Mediaset - Sede legale: 00187 Roma Largo del Nazareno 8 Cap. Soc. € 500.000.007,00 int. vers. - Registro delle Imprese di Roma, C.F.06921720154",
    "Viola in Nazionale, 82 minuti per Amrabat contro il Cile": "Ampio minutaggio per il centrocampista marocchino, partito titolare e autore di una buona prova in Nazionale\n\nTitolare e in campo 82′ con il suo Marocco. Sofyan Amrabat sembra aver recuperato dal problema all’adduttore con cui era arrivato in Nazionale. Il centrocampista viola è rimasto in campo quasi tutta la gara nel 2-0 dei suoi in amichevole contro il Cile di Pulgar. Una prova tra l’altro molto buona per Amrabat, anche a giudicare dai commenti sui social dei suoi connazionali, che lo stanno elogiando per la grande sostanza in mezzo al campo.",
    "VIDEO : Cile, il referendum boccia la riforma costituzionale": "",
    "Cimolai con Astaldi in Cile per il telescopio più grande del mondo": "Sarà il più grande occhio di sempre a scrutare le profondità dello spazio. Spalancato nel deserto di Atacama, in Cile, all’altezza di oltre 3 mila metri su livello del mare, il nuovo telescopio dell’Eso (European Southern Observatory) sarà per buona parte made in Italy. Di più, made in Friuli.\n\nA realizzarlo infatti è il consorzio d’imprese ACe, costituito da Cimolai, azienda pordenonese leader internazionale nella progettazione e installazione di strutture complesse d’acciaio, Astaldi ed Eie (come subcontraente), impegnato dal 2017 nella costruzione della gigantesca cupola antisismica, grande come un campo da calcio e alta come un palazzo di 30 piani, completamente rotante.\n\nIl nome di battesimo, Elt, rende l’idea delle dimensioni di quello che si prepara a diventare il più grande telescopio ottico del mondo. L’acronimo significa infatti Extremely large telescope e non poteva che chiamarsi così quest’opera imponente - anche per il costo: 1,5 miliardi di euro - che avrà un involucro, il Dome, di 92 metri di diametro e 80 di altezza e un telescopio il cui specchio primario di metri ne misurerà 39.\n\nAlle parti in acciaio, del peso complessivo di 13 mila tonnellate, si aggiungeranno opere civili, meccanismi, impianti e opere di urbanizzazione necessarie all’accesso della zona. Se i numeri non bastassero a rendere l’idea, Eso ha scomodato, presentando i rendering dell’opera, alcune delle costruzioni più imponenti e iconiche del mondo. Una su tutte il Colosseo, alto poco meno di 40 metri contro gli 80 del costruendo Elt.\n\nIniziato nel 2017, il cantiere che vede impegnata Cimolai, in particolare per la realizzazione della cupola, che da sola peserà 5 mila tonnellate, si concluderà entro il 2027 quando l’Eso prevede di iniziare ad utilizzare il telescopio per le attività di osservazione. Un taglio del nastro slittato di un anno e mezzo, causa Covid 19, che ha costretto anche il grande cantiere cileno a rallentare.\n\nQuantomeno le attività di fondazione sul posto (riprese ormai un anno fa), mentre il lavoro del consorzio italiano ACe, incaricato della costruzione delle cupola e della struttura principale è di fatto andato avanti senza interruzioni, come riferisce la stessa Eso.\n\nIl contratto per la struttura della cupola e del telescopio con ACe copre non solo la progettazione, ma anche la fabbricazione, il trasporto, la costruzione, l’assemblaggio in loco e la verifica della struttura della cupola e del telescopio che dovranno soddisfare una lunga serie di requisiti tra i quali l’alta affidabilità, la bassa manutenzione e la resistenza ai terremoti e ai forti venti. Ritardi compresi, ci vorranno dunque 10 anni per vedere Elt in azione.\n\nUn tempo importante, ma necessario se si considerano le dimensioni e le caratteristiche senza precedenti dello strumento di osservazione, che come detto vanta un enorme involucro esterno, dotato di due aperture scorrevoli, all’interno del quale sarà alloggiato il telescopio, costituito a sua volta di una struttura metallica di dimensioni notevoli, 71 metri di diametro e 62 di altezza.\n\nCon il suo specchio principale da 39 metri e l’esclusivo design a cinque specchi, insieme a una tecnologia all’avanguardia per correggere le distorsioni atmosferiche, Elt fornirà immagini 15 volte più nitide di quelle di Hubble, il telescopio della Nasa in orbita dal 1990 che continua ad essere una delle punte di diamante nell’osservazione dello spazio.\n\nCompito di Elt sarà cercare pianeti extrasolari, vale a dire in orbita attorno ad altre stelle, allo scopo di scovare nell’universo ciò che l’uomo cerca da anni, pianeti simili alla Terra, dove sia possibile la vita. Sarà inoltre utilizzato per ampliare i confini scientifici in campi quali la formazione di galassie, lo studio dell’energia e della materia oscura.\n\nCon un giro d’affari di circa mezzo miliardo di euro l’anno, 3 mila dipendenti e cantieri in tutto il mondo, Cimolai in questi anni si è imposta a livello internazionale nel campo delle grandi opere in acciaio.\n\nAccanto a Elt, l’azienda di Luigi Cimolai è impegnata infatti in diverse altre maxi opere come la realizzazione delle facciate della stazione di Mons, in Belgio, progettata dall'Architetto Santiago Calatrava, l'edificio principale del nuovo quartiere Mareterra nel Principato di Monaco, progettato dagli architetti Renzo Piano, Denis Valode e Michel Desvigne, nonché delle strutture metalliche e delle facciate del nuovo Science Gateway del Cern di Ginevra.",
    "Cile: ieri la festa nazionale. Card. Aós, “laici cristiani si coinvolgano nella politica”. Mons. Chomali, “dialogo prevalga su violenza”": "(Foto: arcidiocesi di Concepción)\n\nSi è celebrata ieri, in tutto il Cile, la festa dell’indipendenza. In tutte le diocesi la messa è stata accompagnata dalla preghiera del Te Deum. Molti, nelle omelie dei vescovi, i riferimenti alla festività e alla situazione sociale e politica del Paese, attraversato da continue tensioni, anche dopo la bocciatura della nuova Costituzione da parte dei cittadini. A Santiago del Cile, il cardinale arcivescovo Celestino Aós Braco, presidente della Conferenza episcopale cilena, ha affermato che “la libertà religiosa è un diritto di ogni essere umano. L’ostilità o il disprezzo per la religione non è un sano secolarismo, ma un secolarismo settario. Né come cittadino, né come membro della Chiesa voglio o chiedo privilegi, ma voglio, come tutti i cittadini, essere ascoltato e collaborare e lavorare per il bene comune, per la pace, la solidarietà, la giustizia e la speranza. E non si deve confondere l’impegno politico con l’azione di parte”. “Alla fine della nostra vita su questa terra – ha proseguito il porporato – saremo esaminati per amore, dov’è tuo fratello? cosa hai fatto per tuo fratello? Il numero di quanti sono stati coinvolti nel voto al plebiscito è già un dato forte; ma la partecipazione politica non finisce qui. I laici cristiani devono essere coinvolti nella politica, perché è una forma eccelsa di carità poiché si occupa del bene comune. Lavorare per il bene comune è un dovere dei cristiani”. E, rivolgendo un invito a non ricorrere alla violenza, ha concluso: “Insieme dobbiamo costruire tutti il Cile, un Paese di fratelli, dove nessuno è rimasto indietro e nessuno è emarginato”.\n\nSulle preoccupazioni per le manifestazioni di violenza, che non cessano, è intervenuto anche mons. Fernando Chomali, arcivescovo di Concepción e vicepresidente della Conferenza episcopale: “Non posso non menzionare con tristezza e angoscia gli alti livelli di violenza in cui siamo coinvolti. Porremo fine alla violenza e costruiremo una vera democrazia se ognuno di noi si sforza di promuovere una società in cui il dialogo prevale sulla violenza, gli aspetti etici prevalgono su quelli tecnici, i valori e le cose spirituali hanno la precedenza sulle cose materiali e la dignità della persona viene prima di tutto e al di al di sopra dell’ideologia di ciascuno. Il Cile ha conosciuto delle crisi lungo tutta la sua storia, ed è riuscito a uscirne”. Mons. Chomali ha espresso preoccupazione anche per la qualità del lavoro e per i giovani, definiti “la mia grande preoccupazione”. Infatti, “il Paese è cresciuto molto economicamente, ma molti giovani sono soli, si sentono soli, le manifestazioni di rabbia che vediamo ogni giorno in molti di loro altro non sono che l’effetto dell’abbandono in cui si trovano. Tra loro c’è un gran numero che non vede l’orizzonte del futuro nelle proprie giornate e non si sente parte della società”.",
    "Marocco-Cile, Vidal ritrova l'ex compagno Hakimi: \"Buona partita, fratello\"": "Ex interisti contro ieri al Cornellà-El Prat, dove è andata in scena l'amichevole che ha visto il Marocco prevalere 2-0 sul Cile. Da una parte Arturo Vidal, dall'altra Achraf Hakimi, compagni di squadra all'Inter nella stagione 2020-21, quella culminata con lo scudetto numero 19 dopo una cavalcata entusiasmante. \"Buona partita, fratello e buona fortuna ai Mondiali\", ha scritto Re Artù su Instagram postando tre foto che lo ritraggono mentre abbraccia il laterale del PSG.",
    "Nadal, la scelta fa discutere: esibizione in Cile durante la Coppa Davis": "Aumentano i dubbi sulla presenza di Rafa Nadal in Coppa Davis per la fase finale in programma a Malaga dal 22 novembre. Il 25, infatti, il maiorchino ha fissato un'esibizione in Cile, contro l'idolo di casa Alejandro Tabilo, scelto anche perché ha preferito giocare per il Cile e non per il Canada che ha rappresentato fino al 2016 essendo nato a Toronto.\n\nE' la prima tappa di un tour in Sudamerica che lo vedrà coinvolto insieme a Casper Ruud, finalista al Roland Garros e allo Us Open e da tempo abituale frequentatore dell'accademia di Nadal. I due saranno protagonisti di esibizioni in Argentina, Messico, Ecuador e Colombia.",
    "Cile: sovraimpianti, siccità e persino conigli spingono i viticoltori a sud di Casablanca": "I sovraimpianti e la siccità starebbero spingendo una migrazione di massa di viticoltori cileni verso sud. Poiché le aree tradizionali per la coltivazione dell'uva sono così secche, i conigli, che hanno poco altro da mangiare, hanno iniziato a consumare l'uva e i tronchi delle viti. Drinks business ha pubblicato un interessante reportage sulla regione e sulle ragioni che spingono i produttori a spostare i vigneti.",
    "VIDEO : Cile al voto per la nuova Costituzione": "",
    "Bari, esordio con vittoria per Cheddira: il suo Marocco piega il Cile": "La formazione africana affronterà il Paraguay nel prossimo test amichevole\n\nDebutto fortunato per Walid Cheddira nella Nazionale del Marocco: la punta del Bari è subentrata a gara in corso a metà secondo tempo, contribuendo al successo per 2-0 della propria Nazionale contro il Cile.\n\nCheddira è entrato sul punteggio di 1-0, sostituendo El Nesyri, attaccante in forza al Siviglia.",
    "Marocco-Cile, tutto pronto: Sabiri spera. La Sampdoria invece…": "Marocco-Cile, questa sera andrà in scena la prima amichevole che potrebbe vedere Sabiri in campo\n\nAbdelhamid Sabiri si gode la convocazione con il Marocco. Questa sera potrebbe scendere in campo nell’amichevole contro il Cile. Il trequartista blucerchiato sta vivendo un momento d’oro in carriera, sebbene i risultati alla Sampdoria non siano esaltanti, e coronarlo con un gol in nazionale sarebbe la ciliegina sulla torta.\n\nChi invece resta in costante apprensione è la Sampdoria. Sospiro di sollievo per Bartosz Bereszynski, uscito indenne dalla prima partita della nazionale polacca, ma ancora in ansia per gli altri giocatori. La paura del club doriano sono gli infortuni e già diverse squadre li hanno patiti (Maignan del Milan, Koopmeiners dell’Atalanta).",
    "Sì, ci sono prigionieri politici in Cile. E la grazia è tutt’altro che scontata": "29 Agosto 2022\n\nLo Stato cileno e la sua Costituzione sono il risultato di interessi e accordi che hanno le loro radici nella dittatura militare, nata secondo i piani degli Stati Uniti e poi guidata da Augusto Pinochet.\n\nQuando alla fine degli anni ’80 il suo governo dittatoriale iniziò a turbare eticamente gli affari e il libero scambio, la “transizione alla democrazia” fu in grado di risolvere questo “disagio”. Purtroppo, questa transizione non ha mai potuto includere i movimenti sociali che hanno combattuto contro la dittatura.\n\nForse per questo, il 18 ottobre 2019, l’aumento delle tariffe della metropolitana è stata la “goccia di troppo”: gli studenti hanno deciso di manifestare, la popolazione li ha seguiti.\n\nMigliaia di giovani cileni sono stati subito arrestati a queste manifestazioni. La maggior parte sono ancora in carcere. Boric aveva promesso una grazia, che ancora non arriva. Pasticcio giuridico o mancanza di volontà politica?\n\nNé la delegazione dell’Alto Commissariato delle Nazioni Unite per i diritti umani (ACNUDH), né l’Istituto nazionale per i diritti umani (INDH) hanno allora nominato i giovani prigionieri per aver partecipato alle mobilitazioni dal 18 ottobre 2019.\n\nUn tema taciuto, anche nelle relazioni più complete, sul quale nessuno, nonostante le tante promesse elettorali dell’ultimo governo, sta facendo qualcosa.\n\nNel frattempo, la maggior parte dei giovani detenuti si trovano attualmente nelle carceri insieme a detenuti comuni. I detenuti lì “muoiono di fame, abusano di loro, ci sono traffici, condizioni molto cattive. Alcuni di questi giovani detenuti che difendiamo si trovano in carcere di massima sicurezza, con condizioni che vanno contro i trattati internazionali perché sono rinchiusi in una cella per 23 ore e hanno solo un’ora d’aria”, denunciava nel 2019 Lorenzo Morales Cortés, avvocato della ONG Defensoria Popular. Sfortunatamente, finora, poco o nulla è cambiato.\n\nAl contrario, spesso i politici negano l’esistenza di questi “prigionieri politici”.\n\n“Nel caso delle persone che difendiamo, sì, sono prigionieri politici” risponde l’avvocato di Defensoría Popular. “Sono tutti querelanti del Ministero dell’Interno, per alcuni casi è stata applicata la Legge di Sicurezza dello Stato, per l’altro la Legge Antiterrorismo, il che implica una moltiplicazione della pena fino a quattro volte. Tutti sono stati seguiti dalla polizia speciale OS9 dei Carabinieri. Tutti quelli, in uno Stato democratico di diritto, dovrebbero essere liberi. Quindi, nonostante alcune imputazioni siano abbastanza gravi, non hanno precedenti, senza dimenticare il contesto sociale, per l’incidenza del Pubblico Ministero e l’applicazione di leggi speciali si configura un quadro di persecuzione politica verso questi giovani”.\n\nConsegnata al senato il 9 dicembre 2020, la norma di paternità dei senatori Juan Ignacio Latorre, Isabel Allende, Adriana Muñoz, Yasna Provoste e Alejandro Navarro, intendeva estinguere la responsabilità penale delle persone imputate o condannate nell’ambito delle proteste per le proteste sociali dell’ottobre 2019. Attualmente, il tremendo disordine politico che porta la questione dell’indulto fa sì che nessuna domanda sia trattata. E i pasticci non sono solo giuridici, la volontà politica ha a che fare con questo blocco.\n\nIn particolare, la legge sull’indulto consisteva nel concedere un’amnistia particolare in relazione all’articolo 32 della Costituzione Politica, dove si definisce che il Presidente del Cile può “concedere indulti particolari nei casi e nelle forme determinati dalla legge. La grazia è inammissibile fino a quando non sia stata emessa una sentenza esecutiva nel rispettivo procedimento. I funzionari accusati dalla Camera dei deputati e condannati dal Senato possono essere graziati solo dal Congresso.\n\nQuando Boric viene eletto presidente, concede la grazia ad una persona di Puerto Montt. Quella persona aveva il cancro ed era condannata a 10 anni per essere stata presumibilmente coinvolta in un incendio. Questo fatto non era presente in nessun elenco. Questa persona è morta nella settimana in cui è stato rilasciato. Questo indulto ha significato per le famiglie che ogni indulto doveva avere legami umanitari”, ci racconta Lorenzo Morales.\n\nIn seguito a questo, tutte le persone che erano condannate a più di 5 anni e un giorno, hanno presentato domanda di grazia entro l’11 marzo e il 25 marzo di quest’anno.\n\n“L’amministrazione ha detto alle famiglie che avrebbe elaborato le pratiche ma alla fine non l’hanno fatto, spiegando alle famiglie che non potevano farlo, altrimenti la destra si sarebbe arrabbiata”, continua Lorenzo Morales. “Hanno anche spiegato che si aspettavano l’approvazione di una legge diversa da quella del senatore Latorre, ma quest’ultima sarà molto peggio della prima”.\n\nInoltre, non è fattibile, perché non avrà mai abbastanza voti.\n\nPrigionieri della rivolta, prigionieri mapuche: due facce della stessa medaglia\n\nI prigionieri della rivolta non sono i soli prigionieri politici in Cile: moltitudini di comunità mapuche tra Cile e Argentina subiscono la repressione di questi due Stati, in silenzio.\n\nLe loro terre, occupate da grandi imprese, forestali, idroelettriche, transnazionali, rimangono inaccessibili, in una guerra quotidiana, messa a tacere dalla stampa ufficiale.\n\n557 sono i condannati e 257 gli imputati attualmente detenuti in Cile appartenenti al popolo mapuche.\n\n“Ciò che sta accadendo oggi in Araucanía è una situazione molto grave, è una situazione molto complessa, è una situazione che sta raggiungendo il limite, in cui lo stato cileno e le sue forze di polizia, militari, stanno invadendo praticamente ogni giorno le comunità senza giustificazioni”, afferma Max Reuca, Werken della Puren Community. “Ogni giorno dal Bio-Bio al sud si stanno facendo irruzioni nelle comunità. Si stanno compiendo irruzioni violente, senza giustificazioni né prove schiaccianti, per il solo fatto di rivendicare la terra e le risorse che appartengono al popolo mapuche. Si è militarizzato il territorio, si è criminalizzata la lotta, si è arrivati a un contesto che va oltre la rivendicazione della terra: oggi il mapuche che rivendica la propria terra per lo stato cileno è un pericolo per la società”.\n\nQuali leggi si dovranno ancora aspettare perché si faccia giustizia?\n\nElena RUSCA , Ginevra\n\nFoto: ©Elena Rusca, Chile, 2020.\n\nVedi anche: Detención Arbitraria: ser prisionero político en el siglo XXI",
    "Cile: la zona intorno alla grande voragine potrebbe collassare": "L'area che circonda l'enorme voragine di 36,5 metri di diametro e di 64 metri di profondità, che è apparsa in luglio vicino a una miniera di rame, potrebbe collassare. L'avvertimento è arrivato dal Comitato per la gestione del rischio di catastrofi della Regione di Atacama, nel nord del Cile.\n\nL'agenzia governativa e i proprietari della miniera hanno adottato una serie di precauzioni per proteggere gli abitanti della vicina città di Tierra Amarilla e i lavoratori della zona adiacente alla voragine.\n\nPertanto, il Comitato ha stabilito un perimetro di sicurezza basandosi sui dati sulla zona ad alto rischio forniti dal Servizio nazionale di geologia e miniere.\n\nNonostante sia stato accusato di eccessiva estrazione di risorse dalle autorità cilene, il rappresentante della miniera di Ojos del Salado, di proprietà della stessa società canadese, Luis Sanchez, ha spiegato che \"questo fenomeno è chiaramente dovuto a molteplici fattori\", per i quali è necessario \"analizzarli”.",
    "Pallavolo Altro – Il Cile non concede i visti, il Venezuela non può partecipare al Torneo Sudamericano": "La Repubblica Bolivariana del Venezuela ha espresso mercoledì, attraverso un comunicato emesso dal Ministero del Potere Popolare per la Gioventù e lo Sport e dall’Istituto Nazionale dello Sport, il suo disaccordo per l’impossibilità della Nazionale maschile di partecipare, per motivi di visto, al Torneo Sudamericano di Pallavolo che si sta svolgendo in Cile, torneo che mette in palio due posti per i Giochi Panamericani del prossimo anno.\n\nSecondo quanto riportato dai media locali, il Cile avrebbe negato i visti di ingresso ai membri della Nazionale.\n\nDi seguito riportiamo la dichiarazione integrale rilasciata dal Ministero del Potere Popolare per la Gioventù e lo Sport:\n\nIl Ministero del Potere Popolare per la Gioventù e lo Sport e l’Istituto Nazionale dello Sport esprimono il loro disaccordo per l’impossibilità di partecipazione, per motivi di visto, della nostra Nazionale Senior di pallavolo maschile al torneo sudamericano di pallavolo, qualificante per i Giochi Panamericani di Santiago 2023, che si svolgerà nella Repubblica del Cile, dal 19 al 26 settembre di quest’anno.\n\nVogliamo sottolineare, come è stato comunicato dalla Federazione Venezuelana di Pallavolo, che pur avendo effettuato le procedure tempestive e obbligatorie, oltre ad aver soddisfatto ognuno dei requisiti richiesti dal consolato della Repubblica del Cile accreditato nel nostro Paese, i visti non sono stati concessi ai nostri atleti e alla squadra tecnica. Questo fatto, che respingiamo, è simile a quelli che si sono già verificati in passato, nell’ambito dell’organizzazione di altri eventi sportivi in altri Paesi, dove sia gli atleti che le squadre tecniche sono stati oggetto di mancanza di rispetto.\n\nIl Governo Bolivariano del Venezuela ha garantito, come di consueto, l’investimento delle risorse necessarie per raggiungere il livello ottimale di preparazione dei nostri atleti, così come tutti gli aspetti sportivi e logistici per la partecipazione della nostra delegazione al suddetto evento.\n\nSulla base di quanto accaduto e in segno di rispetto di quanto stabilito dalla Carta Olimpica, a favore del lavoro e dello spirito sportivo dei nostri atleti, chiediamo rispettosamente all’organo competente quale la Confederazione Sudamericana di Pallavolo, di valutare la possibilità di applicare una misura eccezionale per rimediare a quanto accaduto, e di consentire la partecipazione del Venezuela nella pallavolo maschile ai Giochi Panamericani di Santiago 2023.\n\nCaracas, 21 settembre 2022",
    "Granata in Nazionale: Lassana titolare e vittorioso. Valencia ritrova minuti col Cile": "AGGIORNAMENTO 23/09, ORE 23 – Due granata in campo nelle sfide internazionali di questa serata. Detto di Pasquale Mazzocchi (clicca qui per leggere l’articolo) che non trova posto nemmeno in panchina per Italia-Inghilterra, maglietta sudata, invece per Lassana Coulibaly e Diego Valencia. In Mali-Zambia, allo “Stade Du 26 Mars” di Bamako, si è rinnovata la sfida tra Coulibaly e Banda che era andata in scena all’Arechi per Salernitana-Lecce. Questa volta ha prevalso il granata, scelto nell’undici titolare dal CT Eric Chelle e protagonista del centrocampo maliano. La partita di Lassana è durata 63 minuti, fino all’ingresso di Aliou Dieng.\n\nSolo una ventina di minuti invece, per Diego Valencia con il suo Cile che perde 2-0 contro il Marocco a Cornellà-El Prat. L’attaccante granata è subentrato al 73′ a Paulo Diaz con gli africani in vantaggio 1-0. Ma pochi minuti dopo è arrivato il gol del definitivo 2-0 ad opera del sampdoriano Sabiri. Valencia riassapora la maglia della nazionale cilena ad un anno di distanza dall’ultima volta (nello 0-0 in casa di Ecuador).\n\nAGGIORNAMENTO 22/09, ORE 23 – Nessun minuto raccolto in campo dai calciatori granata in questa prima giornata di gare nazionali. Nel pomeriggio l’Italia Under 21 di Lorenzo Pirola viene battuta 0-2 dai pari età dell’Inghilterra allo stadio Adriatico di Pescara. Solo panchina per il difensore della Salernitana. In serata poi, palla alla Polonia di Piatek (rimasto in panca) contro l’Olanda (0-2), gara valevole per la Serie A della Nations League. Non assaggia il campo neanche Norbert Gyomber con la sua Slovacchia, battuta 1-2 a domicilio dall’Azerbaigian. La Tunisia di Dylan Bronn ha affrontato e battuto di misura (0-1) in amichevole la rappresentativa delle Comore, ma il difensore granata è rimasto in panchina per tutti i 90’.\n\nARTICOLO 22/09, ORE 19 – Sono undici i calciatori granata convocati in questo stop di campionato dalle rispettive nazionali: i difensori Mazzocchi (Italia), Pirola (Italia U21), Motoc (Moldavia U21), Bronn (Tunisia) e Gyomber (Slovacchia); i centrocampisti Kastanos (Cipro) e Lassana Coulibaly (Mali) e gli attaccanti Dia (Senegal), Piatek (Polonia), Diego Valencia (Cile) e Botheim (Norvegia). Lorenzo Pirola e Dylan Bronn sono impegnati rispettivamente (in amichevole) con l’Italia Under 21 e la Tunisia ma (partite in corso) cominceranno dalla panchina. Avvio shock della nazionale di Nicolato che dopo 10 minuti è già sotto di due reti contro l’Inghilterra. Bronn (foto in alto dal profilo ufficiale della federazione tunisina) che vestirà la maglia numero 6, è impegnato con Les Aigles de Carthage contro Comore e al momento si sta aggiudicando il match di misura per 1-0. Questa sera, invece, il turno di Nations League vedrà impegnati la Polonia di Piatek contro l’Olanda per il gruppo A e la Slovacchia di Gyomber contro l’Azerbaigian per il gruppo C. Entra nella storia Mazzocchi ed entra nella storia pure il cavalluccio marino, che mai prima d’ora aveva mandato un suo tesserato in Nazionale A italiana, ma solo in Nazionale Universitaria, Under 21 o minori.",
    "Santiago del Cile: l'IIC riparte tra corsi di lingua e Pasolini": "Tra Pasolini e visite ai musei, a cavallo tra l’online e la presenza. La direttrice dell’Istituto Italiano di Cultura di Santiago Del Cile, Cristina di Giorgio, racconta a 9colonne i progetti passati e futuri di un IIC che ha da poco riaperto le sue porte, dopo tre anni di chiusura.\n\n\n\n\n\nCristina di Giorgio, direttore dell’Istituto Italiano di Cultura di Santiago Del Cile. Da pochi mesi lavora in questa città. Cosa ha già messo nella sua agenda?\n\n“Sono arrivata ad ottobre, dopo un periodo lunghissimo di chiusura. L’Istituto ha chiuso la sede prima degli altri, perché in Cile c’è stato l’Estallido social (un periodo di proteste) e la sede si trova proprio in una delle zone calde. Dopo tre anni, sono arrivata proprio quando si è iniziato a mettere in cantiere le attività in presenza. Abbiamo cominciato con gli eventi relativi alle celebrazioni di Dante Alighieri, lo scorso anno, mentre quest’anno, con l’anno pasoliniano, stiamo mettendo in cantiere moltissimi appuntamenti dedicati allo scrittore italiano. Parliamo di lui con un convegno, con una mostra fotografica, con due rassegne cinematografiche e con documentari e, inoltre, c’è già stata un’opera teatrale: Pasolini sarà il protagonista dell’ultima parte dell’anno”.\n\n\n\n\n\nLa chiusura è stata contrastata con l’utilizzo del digitale e dell’online?\n\n“La chiusura è stata certamente sostituita dall’utilizzo dell’online. Avendo cominciato prima, la pandemia non ha interrotto le attività online che erano già in corso. È stata un’ottima occasione: il Cile è il paese più lungo del mondo e grazie all’online si è raggiunto un pubblico che non era stato intercettato in precedenza. I corsi di lingua sono triplicati, abbiamo poi dei corsi di cultura e delle visite virtuali ai musei italiani che raggiungono numeri altissimi di persone che si collegano con noi e che non torneranno in presenza. Alcune cose rimarranno online, proprio per mantenere il pubblico che, grazie a questa necessità determinata dall’Estallido social prima e dalla pandemia dopo, abbiamo raggiunto”.\n\n\n\n\n\nIl Cile in questo momento, come lei già citava, è una platea particolare. Cosa potrebbe aiutarla a gestire meglio il rapporto con questa nazione?\n\n“L’Istituto Italiano di Cultura non lavora da solo. C’è un sistema Italia in Cile che funziona. Quando sono arrivata l’Istituto era gestito, in modo ottimo, dall’ambasciatore, che è tutt’ora in Cile; presso l’istituto lavora poi un esperto scientifico e abbiamo anche l’ICE (l’Agenzia per la promozione all'estero e l'internazionalizzazione delle imprese italiane). Lavoriamo tutti insieme, c’è un dialogo continuo, e riusciamo a raggiungere il pubblico in modo capillare e geografico. C’è una grande collaborazione tra tutti i soggetti del sistema Italia presenti nel Paese e riusciamo a fare un ottimo lavoro di squadra. Vorrei poi ricordare che il sistema Italia in Cile ha una pagina internet, che si chiama https://vai.cl/, che raccoglie le iniziative e le notizie per chi è interessato al rapporto Italia-Cile. Non sono sola, non lavoriamo soli, e sono contenta di far parte di questa squadra”.\n\n\n\n\n\nProgrammi impegnativi?\n\nIl futuro immediato ci mette di fronte ad una grande anniversario, i cinquant’anni dal Golpe. Il 2023 è una data importante, e l’Italia è stata protagonista del rapporto con il Cile nel 1973 e ricordo che, nel 1974, c’è stata una edizione della biennale di Venezia interamente dedicata al paese. L’Italia ha sempre guardato al Cile con interesse e vicinanza, specialmente in quegli anni, e noi abbiamo questa sfida davanti del futuro che, necessariamente, dobbiamo affrontare insieme. I rapporti tra i due paesi sono forti e devono continuare su quest’onda anche in occasione dell’anniversario che l’anno prossimo ci vede in prima linea”. (Sab - 14 set)\n\n(© 9Colonne - citare la fonte)",
    "Terremoto magnitudo 6.1 al largo del Cile": "MeteoWeb\n\nUn terremoto magnitudo 6.1 si è verificato al largo del Cile alle 00:53, secondo quanto riporta l’Istituto Nazionale di Geofisica e Vulcanologia.\n\nIl sisma si è verificato in mare, all’altezza di Puerto Montt, ad una profondità di 20 km. Non risultano al momento danni a persone o cose",
    "Maneskin a valanga, Victoria De Angelis conquista anche il Cile": "Alice Antico 16 settembre 2022 a\n\na\n\na\n\nIl tour dei Maneskin prosegue, questa volta in Sudamerica, partendo dal Brasile. A Rio, la band ha aperto il concerto per i Guns N' Roses all'interno del Rock in Rio: “Uno dei festival a cui volevamo partecipare di più\", ha detto la bassista Victoria de Angelis in un'intervista tv. Proprio Victoria è stata protagonista di questo tour sudamericano, in particolare per la tappa cilena, dove ha ricevuto dediche affettuose da parte dei fan che l’hanno addirittura invitata a uscire; la bassista romana dunque ha fatto letteralmente impazzire il pubblico alla Movistar Arena di Santiago del Cile. La giovanissima Victoria non ha avuto paura a mescolarsi con il pubblico e ha suonato anche tra i suoi fan. Vestito nero trasparente e stivali, la rocker viene definita “mi diosa” (“Mia dea”) da un ammiratore che la tagga in una storia. Un’ammiratrice cilena - che si è scatenata in un ballo sexy con la musicista - le ha invece scritto un civettuolo: “Prendiamo un drink qualche volta”. Poi tutta una pioggia di cuoricini neri, colore prediletto dall’artista. La tappa cilena è l’ultima della parte sudamericana del “Loud Kids Tour” iniziata al Rock in Rio. La band è stata poi protagonista a San Paolo per esibirsi nel nutrito cast del “Primavera Sound” di Buenos Aires.\n\nx 1 / 7\n\nNuovi traguardi per i Maneskin, dunque, che stanno espandendo sempre più la loro notorietà fuori dall’Italia. “Oiii Rio, non riusciamo ancora a credere di aver suonato al Rock in Rio davanti a così tante persone...e di aver respirato la stessa aria anche di Slash! La tua calda energia è stato il miglior regalo che abbiamo ricevuto finora in Brasile”, hanno scritto i Maneskin sui social dopo il concerto a Rio, prima dei Guns N' Roses, su cui avevano scritto prima di esibirsi: \"È un onore suonare prima di loro, siamo loro fan, siamo cresciuti ascoltandoli. È pazzesco incontrare queste leggende”.\n\nLa band ha catalizzato l'attenzione con il suo assodato live carico di energia, infiammando il pubblico che ha cantato con loro e poi ha condiviso con i fan le foto delle loro nuove date in America Latina. Tra queste anche una con Thomas Raggi in compagnia di Slash. Dopo la Movistar Arena di Santiago (Cile) del 14 settembre 2022, il gruppo è partito per una lunga tournée attraverso Messico, Stati Uniti e Canada dove si esibirà fino a metà dicembre. Il “Loud Kids Tour” li porterà a Città del Mexico il 26 ottobre per poi trasferirsi oltre il confine dal 31 ottobre a Seattle, 25 date fino a quella del 16 dicembre a Las Vegas.",
    "Cile, si stacca e precipita pezzo di ghiacciaio": "Milano, auto della polizia locale si scontra con una Ferrari e si ribalta",
    "Meteo Cronaca diretta: Cile, turisti riprendono il crollo di un ghiacciaio in Patagonia; il Video": "Meteo Cronaca diretta: Cile, turisti riprendono il crollo di un ghiacciaio in Patagonia; il Video\n\nCile, 14 settembre 2022.\n\nPochi giorni fa il maestoso e imponente ghiacciaio sospeso di Ventisquero Colgante è completamente collassato, ovvero si è distaccato dall'alto del dirupo dove sorge, provocando uno spettacolare \"salto\" di ghiaccio nel punto in cui nei mesi estivi il ghiacciaio intatto crea delle stupende cascate.",
    "Cile, ritrova il cane scomparso grazie a una partita di calcio in TV. Il video": "In Cile, un uomo ha ritrovato il suo cane dopo averlo visto interrompere un’importante partita di calcio in televisione: “Come avete visto, gli piace correre!”.\n\nUn uomo ha ritrovato il suo cane scomparso da due settimane dopo averlo visto in televisione mentre interrompeva una partita di calcio. È successo in Cile, nel Sud America, durante il match tra due squadre della Premier League: il Fernandez Vial e l’Universidad de Concepcion. Al 20′ l’esemplare di Beagle prima è entrato in campo, costringendo l’arbitro a sospendere il gioco, e poi ha cominciato a correre per quattro minuti, sfuggendo a chiunque cercasse di catturarlo.\n\nProprio in quei momenti lo staff di “Huellitas de Collao“, una pagina social dedicata ai cuccioli randagi, ha contattato Matias Gayozo, il proprietario dell’animale apparso sul piccolo schermo. Già, perché Toby, il suo coinquilino a quattro zampe, era scomparso da 14 giorni e la speranza di riabbracciarlo era pochissima. Galeotta è stata, invece, la partita. E così i due amici si sono ricongiunti.\n\n“Gli piace correre, come si è visto in televisione. Appena scomparso, non siamo riusciti a ritrovarlo. Ho visto il notiziario e l’ho riconosciuto dalla coda. Ci ha fatto ridere mentre correva e schivava, così come il suo “piccolo regalo” che ha lasciato in campo. Sono tutte cose che fa anche a casa“, ha raccontato al quotidiano “Sabes” il proprietario di Toby.",
    "In Cile, il lago Aculeo si è completamente prosciugato": "In Cile, il lago Aculeo situato poco lontano dalla capitale Santiago, è completamente scomparso. Vittima della siccità e dell'uso eccessivo dell'acqua, il lago oggi non è altro che terra arida dove si trovano scheletri di animali e barche abbandonate.\n\nIl lago Acuelo, poco distante dalla capitale Santiago del Cile, è stato cancellato dalla mappa. Con una superficie di 12 km² e una profondità di 6 metri, il lago è stato una delle principali attrazioni turistiche della regione dove, grazie a numerosi hotel e campeggi, i turisti venivano a godersi le sue acque per nuotare e praticare sport acquatici.\n\n\n\n\n\n\"Sono dieci anni che soffriamo di siccità. E ora il lago è scomparso, portando con sé il turismo, il campeggio, le attività commerciali... tutto\", dice Marco Contreras, dipendente del campeggio. In meno di 10 anni, tutto si è prosciugato. Le temperature sono aumentate e le precipitazioni si sono dimezzate. \"I miei nonni ricordano quando pioveva a dirotto per almeno una settimana. Oggi, se piove per due giorni, siamo fortunati\", dice Camila Nunez, 20 anni, che lavora in un ristorante.\n\n\n\n",
    "Cile: Compagnia di Gesù, indagine preliminare ha stabilito la “verosimiglianza” delle accuse di abuso contro il sacerdote Felipe Berríos": "L’indagine canonica preliminare nell’ambito della Compagnia di Gesù del Cile ha stabilito la “verosimiglianza” delle accuse di abuso contro il sacerdote gesuita Felipe Berríos, molto conosciuto nel Paese per il suo impegno sociale e culturale (è autore di diverse pubblicazioni e fondatore di alcune ong). La Compagnia di Gesù in Cile, in un comunicato, ha reso noto di aver “ricevuto l’esito dell’indagine canonica preliminare affidata all’avvocata María Elena Santibáñez, avviata dalla denuncia di una donna adulta contro il sacerdote gesuita Felipe Berríos”. Secondo i protocolli stabiliti dal diritto canonico, e “considerando che l’istruttoria è una fase preliminare alla raccolta di informazioni di fondo, queste sono state inviate dal Provinciale alla Curia generalizia della Compagnia di Gesù a Roma, per la revisione e l’inoltro al Dicastero per la Dottrina della Fede, ente competente che deve determinare i passi da seguire”.\n\nProsegue la nota: “dopo un’indagine approfondita, che ha visto la testimonianza di più di 40 testimoni, l’Istruttore ha determinato la probabilità di atti di significato sessuale di diversa rilevanza che avrebbero colpito sette giovani donne e adolescenti”. Questi fatti si riferiscono agli anni 1993-2009.\n\nDurante questo periodo rimarrà in vigore la misura cautelare imposta dal Provinciale della Compagnia di Gesù a padre Berríos, in merito alla sospensione dell’esercizio pubblico del ministero sacerdotale. L’interessato, in una dichiarazione, si è proclamato innocente e ha messo in discussione l’indagine preliminare in quanto, secondo il religioso, “non fa distinzione tra i quattro denuncianti e i tre resoconti di altre persone, e non spiega la differenza tra un fatto plausibile e che è successo davvero”.",
    "CILE, CROLLA L’EXPORT DI CLEMENTINE A CAUSA DELLA SICCITÀ": "Pubblicato il 5 settembre 2022 emanuele di Condividi\n\nLa campagna di esportazione delle clementine cilene del 2022 si è conclusa nella settimana 32 registrando un -39% in volume rispetto alla stagione precedente.\n\nIn base ai dati del Comitato Agrumi, la campagna export agrumicola 2022 si è conclusa nella 32a settimana con un totale di 41.832 tonnellate (-39% rispetto all’annata precedente)\n\nMotivo principale di questa forte contrazione, a detta di Juan Enrique Ortúzar, presidente del Comitato Agrumi, è stata la siccità che ha colpito duramente la regione di Coquimbo e che ha portato a un calo del volume di clementine esportate.\n\nPer quanto riguarda i mercati di destinazione, la maggior parte del volume, il 98,6% del totale esportato, è andato agli Stati Uniti — il 73% alla costa orientale (29.928 tonnellate) e il 27% a quella occidentale (11.330 tonnellate). Il restante volume è stato esportato in America Latina (508 tonnellate), Canada (65), Europa (0,2) e Giappone (0,1).",
    "Qatar 2022: Fifa respinge ricorso Cile per sostituire Ecuador": "Calcio ora per ora\n\nIl Cile ha visto respinto il suo appello alla FIFA per sostituire l'Ecuador\n\nIl Cile ha visto respinto il suo appello alla FIFA per sostituire l'Ecuador ai Mondiali in Qatar, accusando la nazionale ecuadoriana di aver utilizzato un giocatore non eleggibile. La federcalcio cilena pero' ha ora la possibilita' di rivolgersi alla Corte Arbitrale dello Sport. La Fifa ha respinto l'argomento del Cile secondo cui il giocatore dell'Ecuador Byron Castillo era in realta' colombiano e non idoneo a giocare nelle partite di qualificazione alla Coppa del Mondo. Ha giocato in otto partite per l'Ecuador. Il verdetto mantiene quindi l'Ecuador sulla buona strada per giocare contro il Qatar nella partita di apertura della Coppa del Mondo il 20 novembre. Il gruppo comprende anche Olanda e Senegal.",
    "Due autobus incendiati a Santiago del Cile durante le proteste studentesche": "TENNIS 2 gior\n\nGrazie di cuore Roger!\n\nÈ la fine di un'era: la gloriosa carriera della leggenda Federer è finita. È il momento delle lacrime\n\nL'inimitabile RogerOne chiude con una sconfitta in Laver Cup.",
    "Storia dei Mondiali. Cile 1956": "Vince ancora il Brasile\n\nL’alternanza tra Europa e Sudamerica viene ripristinata al Congresso FIFA del 1956 che assegna al Cile l’organizzazione della settima Coppa del Mondo Jules Rimet. Corruzione, carenze di infrastrutture e un terribile terremoto, mettono a serio rischio lo svolgimento del torneo. Il Mondiale è visto come una grande occasione per rianimare l’economia del Paese, ma la spesa influisce negativamente sul già pesante debito pubblico. A rendere complicate le cose, ci si mette la scomparsa dell’organizzatore della kermesse, Carlos Dittborn, morto d’infarto poco prima dell’inaugurazione. Ciononostante il 30 maggio 1962 si comincia, con la caccia al Brasile campione che parte con i favori dei pronostici. D’altronde, l’undici verdeoro é per nove undicesimi identico a quello vittorioso in Svezia; otto, se si aggiunge l’inserimento in corsa di Amarildo al posto di sua maestà Pelé, fuori per uno stiramento all’inguine, che lascia comunque il segno, marcando il tabellino contro il Messico. Si dice che il padre dell’attaccante, futuro calciatore di Milan, Fiorentina e Roma, avesse praticato ai danni di Pelé una macumba per far giocare suo figlio. Leggenda, forse, fatto sta che Amarildo avrà un impatto importante sull’esito della finalissima contro i cecoslovacchi.\n\nSi gioca in sole quattro località: Santiago del Cile, Viña del Mar, Arica e Rancagua. L’Italia questa volta si qualifica grazie al risultato complessivo di 10 a 2 contro Israele. In Israele, dopo il doppio vantaggio dei padroni di casa, l’Italia dilaga, vincendo per 4 a 2. Il ritorno diventa una formalità, nella quale spicca la prestazione di Omar Sivori, autore di un poker. Andiamo in Cile, con l’auspicio di essere tra i primi quattro. Si qualificano alla fase finale, oltre al Brasile detentore e al Cile paese ospitante, l’Argentina, la Colombia, all’esordio, Spagna, Messico, Jugoslavia, Uruguay, Ungheria, Germania, Inghilterra, Unione Sovietica, Cecoslovacchia, Svizzera e Bulgaria, anch’essa all’esordio.\n\nNel gruppo A sorprende l’eliminazione dell’Uruguay, finito terzo, dietro alle finaliste dell’Europeo del 1960, i campioni dell’Unione Sovietica di Jašin e vicecampioni della Jugoslavia. Il Gruppo B è il nostro girone. Dopo l’esordio contro la Germania Ovest, terminato 0 a 0, gli Azzurri perdono la partita, e i nervi, contro i padroni di casa, che ad oltranza provocano, calciano e colpiscono con i pugni i nostri calciatori, in una corrida che passerà alla storia come la Battaglia di Santiago. Le espulsioni di Ferrini e David ci costringono a dover giocare per oltre un tempo in nove. Ramirez al 73′ e Toro all’87, proprio per restare in tema, decretano un’eliminazione annunciata, già prima della spedizione. Resta incomprensibile la scelta di affidare la conduzione tecnica della Nazionale a due CT, Paolo Mazza e Giovanni Ferrari. La strana coppia è in balia di giornalisti e dei clan degli oriundi che trasformano lo spogliatoio azzurro in una polveriera. Inutile il 3 a 0, firmato Mora e doppio Bulgarelli, contro gli elvetici. La penitenza durerà ancora.\n\nNel gruppo C, Brasile e Cecoslovacchia fanno le prove generali per la finale, 0 a 0, e passano il turno, eliminando il Messico e la Spagna del mago Herrera.\n\nNel gruppo D una buona Ungheria e l’Inghilterra del miracolato Bobby Charlton proseguono il loro cammino.\n\nAi quarti di finale il Cile fa fuori i primi campioni d’Europa e del futuro pallone d’Oro Lev Jašin, per 2 a 1. Niente sogni di gloria per l’Unione Sovietica di Ivanov e compagni. Brasile e Inghilterra si affrontano nel match clou dei quarti. Garrincha apre al 30′. Pareggio di Hitchens per la nazionale dei Tre Leoni. Vavà al 53′ e ancora l’uccellino Garrincha al 59′ spediscono la Seleçao in semifinale. Bye bye, England. La Cecoslovacchia piega l’Ungheria con un gol Scherer. Infine, nell’infinita sfida tra Jugoslavia e Germania Ovest, al terzo tentativo i Plavi riescono a battere i tedeschi con un gol Radaković, giocatore del Rijeka, scomparso prematuramente a 29 anni per un infarto.\n\nLe semifinali mettono di fronte Brasile contro Cile, Cecoslovacchia contro Jugoslavia. Il Brasile mantiene il favore del pronostico battendo 4 a 2 i padroni di casa. Vavà e Garrincha, giocatori di un livello superiore, firmano entrambi una doppietta, mentre per il Cile segnano Toro e Sanchez, su rigore. Terza finale in dodici anni per i verdeoro.\n\nLa Cecoslovacchia ha la meglio sulla Jugoslavia per 3 a 1 e dopo ventotto anni torna in finale. Succede tutto nella ripresa: Kadraba porta avanti i cecoslovacchi. Jerković pareggia al 67′. Lo scatenato Scherer firma poi la doppietta decisiva negli ultimi dieci minuti.\n\nIl 17 giugno all’ora della siesta, Brasile e Cecoslovacchia si giocano il titolo mondiale. Brasile ovviamente favorito, ma i rossi di Praga sono cresciuti alla distanza durante il torneo. E partono molto bene in finale: Masopust, figlio di un minatore e calciatore del Dukla, che grazie al calcio riscatta una vita altrimenti già decisa, segna l’1 a 0 per i suoi. Nemmeno il tempo di festeggiare che il figlio del macumbero, Amarildo, mette in chiaro le cose, pareggiando tre minuti dopo. Nella ripresa il Brasile preme e Schrojf diviene, suo malgrado, il protagonista in negativo con due papere che danno la possibilità a Zito e Vavà di riconfermare il Brasile campione del mondo, nonostante l’assenza pesante del suo giocatore migliore, Pelé. Una vittoria annunciata, che porta il Brasile a eguagliare il primato di Uruguay e Italia, vincitrici di due Coppe Rimet. E già in Inghilterra potrebbe mettere per sempre la Rimet in bacheca.\n\nCAPOCANNONIERE: Albert (Ungheria), Ivanov (URSS), Garrincha e Vavà (Brasile).\n\nCLASSIFICA FINALE :\n\nBrasile Cecoslovacchia Cile Jugoslavia\n\nFINALE TERZO E QUARTO POSTO :\n\nCile – Jugoslavia 1 – 0"
}