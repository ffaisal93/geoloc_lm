{
    "Ucraina: Mosca pronta all'annessione, '260mila russi fuggiti' - Politica": "La Russia si prepara a dichiarare l'annessione di quattro regioni nel sud-est dell'Ucraina. Martedì 27 infatti sarà l'ultimo giorno in cui a Donetsk, Lugansk, Zaporizhzhia e Kherson gli abitanti delle zone occupate saranno chiamati a esprimersi sul referendum pro-Mosca, liquidato come una farsa da Kiev e dagli occidentali: una vittoria disegnata a tavolino da Vladimir Putin per mascherare le difficoltà del suo esercito sul terreno e soprattutto le crescenti proteste in patria contro la mobilitazione per il fronte. Che avrebbero provocato la fuga dal Paese di ben 260mila persone. Tanto che, per tentare di calmare le acque, il Cremlino ha ammesso che sono stati commessi degli \"errori\" nel reclutamento.\n\nLe autorità filo-russe, nel quarto giorno dei referendum, hanno già cantato vittoria. Affermando che a Zaporizhzhia e Kherson \"l'affluenza ha superato il 50%\". L'esito della consultazione verrà comunicato nei prossimi giorni. Quanto all'annuncio dell'adesione alla Russia, secondo il Cremlino, avverrà a \"tempo debito\", dopo l'espletamento delle procedure legali del caso, ma a Mosca l'annessione di questa parte del territorio ucraino è considerata di fatto già acquisita, per inquadrare la controffensiva ucraina nell'area come un attacco alla Russia stessa.\n\nAl contrario, i funzionari ucraini delle zone occupate hanno continuato a denunciare il clima di intimidazione a cui sono sottoposti i cittadini. Di voto farsa hanno parlato anche europei e americani, che non ne riconosceranno il risultato. E la Gran Bretagna si è spinta oltre, sanzionando alcuni alti funzionari russi coinvolti nell'organizzazione di un plebiscito pro-Mosca \"fittizio, né libero né equo\".\n\nPutin, più che dalle proteste degli alleati di Kiev per il referendum, in questa fase deve guardarsi soprattutto dal clima di crescente protesta interna contro la coscrizione di centinaia di migliaia di persone ordinata dallo zar. Dopo le tensioni e gli arresti a Mosca, la piazza si è fatta sentire anche in alcune regioni abitate dalle minoranze etniche, come il Daghestan. Oltre cento gli arresti dopo gli scontri tra manifestanti e polizia. In Siberia un 25enne ha aperto il fuoco in un ufficio di leva ferendo il comandante. Secondo gli ucraini, le nuove reclute verrebbero inviate direttamente al fronte senza addestramento.\n\nDi fronte a questo caos il Cremlino ha ammesso che sono stati commessi \"errori\" negli sforzi per la mobilitazione, ma la colpa è stata attribuita alle \"autorità di diverse regioni, che non hanno eseguito correttamente gli ordini\" convocando molti civili che non avevano i requisiti. Ma la situazione, ha assicurato Dmitry Peskov, \"sta migliorando\".\n\nMosca deve fare i conti anche con le persone in fuga: oltre 260mila da mercoledì a sabato, secondo Novaya Gazeta Europe. La guardia di frontiera finlandese ha comunicato che oltre 8.300 russi hanno attraversato il confine domenica: il doppio rispetto alla settimana precedente. Mentre code di veicoli e di persone a piedi continuano ad allungarsi alla frontiera con la Georgia. In questa situazione si sono fatte sempre più insistenti le voci di un divieto per tutti i russi idonei alla leva di lasciare il Paese. Peskov per ora ha chiarito che \"non è stata presa alcuna decisione sulla chiusura delle frontiere\", ma secondo alcuni media indipendenti la stretta potrebbe scattare già il 28 settembre.\n\nIntanto la guerra lascia dietro di sé nuovi orrori. I soldati ucraini avrebbero individuato una fossa comune, l'ultima di una lunga serie, in un allevamento di polli nella regione di Kharkiv, utilizzato dai russi come deposito prima del loro ritiro. Le indagini sono rallentate perché l'area è ancora nel raggio dell'artiglieria del nemico, ma il timore è di trovarvi un centinaio di corpi, tra soldati e civili.\n\n",
    "Ucraina - Russia, le news dalla guerra oggi": "Putin concede cittadinanza russa a Snowden, che svelò sorveglianza di massa. Avvocato: non sarà soggetto a mobilitazione\n\nIl presidente russo, Vladimir Putin, ha concesso la cittadinanza russa a Edward Snowden, l'informatico che ha svelato, nel 2013, i dettagli di diversi programmi top secret di sorveglianza di massa dei governi statunitense e britannico. Nell'ottobre 2020, la Russia gli aveva già accordato il permesso di residenza permanente in Russia. Il suo nome figura in una lista di 75 per cui il leader del Cremlino ha firmato il decreto per l'acquisizione della cittadinanza. Snowden vive in Russia dal 2013 dopo essere fuggito dagli Stati Uniti che lo accusano di aver fatto trapelare documenti riservati che dettagliavano programmi di sorveglianza del governo americano. Dopo aver ottenuto la cittadinanza russa Edward Snowden non sarà soggetto alla circoscrizione nell'ambito della mobilitazione parziale decisa dal presidente russo Vladimir Putin. Lo ha precisato a Interfax il suo avvocato Anatoly Kucherena. \"Esiste una procedura stabilita dalla legislazione della Federazione russa su coloro che sono soggetti a coscrizione in relazione alla mobilitazione parziale - ha spiegato -, poiché Edward non ha prestato servizio nell'esercito russo, non ha pratica ed esperienza nel servizio militare, non è soggetto a coscrizione\".",
    "Guerra Ucraina Russia, le ultime notizie di oggi 13 settembre. DIRETTA": "Zelensky, situazione grave nel Donetsk, è l'obiettivo di Mosca\n\n\"La situazione è particolarmente grave nella regione del Donetsk. Stiamo facendo di tutto per frenare l'attività nemica\" in quanto \"il Donbass è ancora l'obiettivo numero uno per gli occupanti\". Lo ha detto il presidente Zelensky nel suo consueto messaggio serale riportato da Unian. \"I continui tentativi dell'offensiva russa nella regione del Donetsk passeranno sicuramente alla storia delle guerre come tra le uccisioni più ciniche compiute da questi stessi soldati - , ha proseguito il leader di Kiev -. Siamo sempre più convinti che la mobilitazione russa sia un franco tentativo di fornire ai comandanti un flusso costante di carne da macello\". Allo stesso tempo Zelensky ha sottolineato che la società russa non è ancora consapevole di tutta la brutalità del governo di Mosca nei confronti del proprio popolo: \"Dobbiamo fare di tutto affinché ogni cittadino russo riconosca che il proprio Stato lo sta privando della cosa più importante: il diritto alla vita\", ha concluso.",
    "Ucraina-Russia, ultime news e notizie dalla guerra oggi": "Antony Blinken ha affermato che Washington è stata in contatto negli ultimi mesi con il Cremlino per affrontare le minacce nucleari nel corso della guerra della Russia contro l'Ucraina. \"È molto importante che Mosca ci ascolti e sappia che le conseguenze di una guerra nucleare sarebbero terribili\", ha affermato il segretario di Stato degli Stati Uniti in un'intervista alla Cbs, aggiungendo: \"Siamo stati molto chiari con i russi, sia in pubblico che in privato\".\n\n\"Abbiamo sentito molta retorica irresponsabile da Vladimir Putin - ha detto ancora Blinken - ma siamo concentrati sul fare in modo che tutti possiamo agire in modo responsabile\". Riguardo la guerra, il segretario di Stato ha dichiarato che \"se la Russia smette di combattere, la guerra è finita. Se l'Ucraina smette di combattere, l'Ucraina è finita. Il presidente Biden sta facendo tutto il possibile per aiutare gli ucraini a difendersi e facciamo tutto il possibile per riunire altri paesi per fare pressione sulla Russia, siamo anche determinati a far sì che questa guerra non si espanda\".\n\nNYT: 'PUTIN POTREBBE USARE ARMI NUCLEARI TATTICHE' -Intanto scrive il New York Times, citando l'amministrazione statunitense, Vladimir Putin potrebbe usare armi nucleari tattiche in un'azione dimostrativa sul Mar Nero, sull'Oceano Artico o sul territorio dell'Ucraina, ma non ci sono ancora prove che stia preparando un simile attacco.\n\nSecondo il quotidiano americano, gli esperti ritengono improbabile che Putin prenda decisioni in merito, vista la reazione dell'Occidente e degli alleati di Mosca, come Cina e India. Anche questi ultimi, infatti, hanno espresso le loro più dure critiche all'uso delle armi nucleari da parte del presidente russo, che il 21 settembre ha dichiarato che avrebbe utilizzato tutti i mezzi disponibili in caso di presunta minaccia all'integrità territoriale della Federazione Russa.\n\n007 GB - \"La mancanza di addestratori militari e la fretta con cui la Russia ha avviato la mobilitazione suggeriscono che molte delle truppe arruolate si schiereranno in prima linea con una preparazione minima. È probabile che subiscano un alto tasso di abbandono\". Lo scrive su Twitter l'intelligence britannica, aggiungendo che, \"a differenza della maggior parte degli eserciti occidentali, l'esercito russo fornisce addestramento iniziale di basso livello ai suoi soldati\".\n\nSecondo il ministero della Difesa di Londra, \"le prime tranche di uomini richiamati da Mosca per la mobilitazione parziale hanno iniziato ad arrivare alle basi militari. Sono già state emesse molte decine di migliaia di atti di convocazione. La Russia dovrà ora affrontare una sfida amministrativa e logistica per fornire addestramento alle truppe reclutate\".\n\nBOMBARDAMENTI A KHARKIV - Le truppe russe hanno bombardato cinque distretti della regione di Kharkiv, provocando il ferimento di 6 persone, ha riferito su Telegram il capo dell'amministrazione militare regionale Oleg Sinegubov, precisando che, \"secondo il Centro regionale per l'assistenza medica di emergenza, sei persone sono state ricoverate in ospedale\". Nel villaggio di Zaliznychny, nel distretto di Chuguyiv, ha aggiunto Sinegubov, i bombardamenti hanno provocato un incendio in una delle aziende agricole.\n\n\"MORTI 57.200 SOLDATI RUSSI, DISTRUTTI 2.290 TANK\" - Ammonterebbero a 57.200 le perdite fra le fila russe dal giorno dell’attacco di Mosca all’Ucraina, lo scorso 24 febbraio. Lo rende noto il bollettino quotidiano dello Stato Maggiore delle Forze Armate ucraine, appena diffuso su Facebook, che riporta cifre che non è possibile verificare in modo indipendente.\n\nSecondo il resoconto dei militari ucraini, a oggi le perdite russe sarebbero di circa 57.200 uomini, 2.290 carri armati, 4.857 mezzi corazzati, 1.369 sistemi d'artiglieria, 330 lanciarazzi multipli, 172 sistemi di difesa antiaerea. Stando al bollettino, che specifica che i dati sono in aggiornamento a causa degli intensi combattimenti, le forze russe avrebbero perso anche 260 aerei, 224 elicotteri, 3.711 autoveicoli, 15 unità navali e 970 droni.",
    "Aleksej Nikitin: Putin ha cancellato la cultura russa in Ucraina": "Nella cornice del festival Pordenonelegge 2022, un'intervista allo scrittore ucraino Aleksej Nikitin, che ha raccontato come si vive a Kyiv negli ultimi mesi, ha illustrato i suoi ultimi romanzi e ha descritto il rocambolesco viaggio che l'ha portato in Italia\n\n(Quest'intervista è stata pubblicata sotto forma di video da Meridiano 13 il 20 settembre 2022)\n\nSono molto felice di vederla di nuovo qui al festival di Pordenone, nella mia città, mentre l’ultima volta ci siamo incontrati nella sua città, a Kyiv. Era lo scorso dicembre, in una situazione completamente diversa rispetto a quella attuale. Da quanto mi risulta lei continua a vivere a Kyiv, non se ne è mai andato. Come si vive ora a Kyiv?\n\nLa gente si abitua a qualsiasi cosa, vive ovunque e talvolta qualcuno si sente pure a suo agio in queste situazioni. Io sono vissuto piuttosto a lungo in Unione Sovietica e a molte persone piaceva. Per me è difficile da comprendere, ma alcuni ritengono che allora si vivesse meglio. E in Russia queste persone sono molte. Dunque, si vive in qualsiasi situazione, compreso a Kyiv durante la guerra, nonostante il fatto che sia una vita certamente del tutto diversa dal passato, senza ombra di dubbio.\n\nIn ogni caso, ci sono i segni di una vita culturale, ci sono mostre, concerti, si può andare al cinema, anche se non nei multisala. Si continuano a girare film in Ucraina. In generale, c'è vita.\n\nAnche per quanto riguarda gli alimentari, non manca nulla. Se messo a confronto di nuovo con l’Urss e con la Seconda guerra mondiale, non c’è niente di simile: allora davvero la gente non aveva di che mangiare, mentre adesso non è così, almeno dove non si combatte. Il mondo del business continua a lavorare e a pieno regime. Parlando per immagini, se prima della guerra la lampadina splendeva di una piena intensità, ora quella lampadina splende la metà.\n\nIn Facebook lei ha smesso di scrivere in lingua russa. Ho diversi amici ucraini che hanno smesso di scrivere in russo e sono passati all’ucraino. Secondo lei, quale sarà il futuro della lingua russa e della cultura in lingua russa d’Ucraina?\n\nOnestamente, ora, nella situazione attuale, non vedo alcun futuro. Certamente dipenderà da come finirà questa guerra e da cosa ne sarà non tanto dell’Ucraina, ma della Russia. Ovvero da come sarà la Russia, dato che anch’essa uscirà dalla guerra cambiata e le varianti possibili sono molte.\n\nProspettive buone per la cultura russa d’Ucraina non ne prevedo. Abbiamo varie esperienze storiche da poter mettere a confronto: nel ventesimo secolo ogni guerra si è portata via non solo delle persone, ma anche delle culture. La guerra del 1919-1921 tra Urss e Polonia si portò via la cultura polacca, che è scomparsa dall’Ucraina. E questo sebbene questa fosse una cultura di alto livello con ottimi poeti e musicisti che tuttora sono l’orgoglio della cultura polacca, e vivevano in Ucraina. Ciononostante, è scomparsa del tutto. Lo stesso è successo alla cultura ebraica, scomparsa dall’Ucraina durante la Seconda guerra mondiale, sebbene si trattasse di una letteratura potente, di una poesia forte. C’è una frase di un culturologo di Kyiv, Miron Petrovskij, che dice che la cultura ebraica d’Ucraina è scomparsa perché Hitler ha ucciso i lettori, mentre Stalin ha fatto fuori gli scrittori. Come risultato, già entro la fine degli anni '50 o i primi '60 non c’era più una cultura ebraica d’Ucraina. Due guerre - due culture.\n\nL’obiettivo dichiarato di Putin è l’annientamento della cultura ucraina, la liquidazione dello Stato ucraino (intellettuali russi come Michalkov dicono cose orribili sulla lingua ucraina), si parla insomma dell’annientamento della civiltà ucraina. Onestamente però per ora è evidente che questa guerra porterà alla cancellazione della cultura di lingua russa in Ucraina. Ovvero a un processo del tutto opposto. Per ora la vedo così, vedremo cosa succederà.\n\nCome vive lei tutto questo, in quanto grande rappresentante della letteratura di lingua russa d’Ucraina?\n\nNon un ‘grande’ rappresentante. Certamente non c’è niente di buono nella scomparsa di una cultura. Ho cercato di immaginarmi come sarebbe potuta essere la cultura ucraina se fossero sopravvissute quella polacca ed ebraica, quanto più ricca sarebbe stata, quante traduzioni ci sarebbero state e quanto questa cultura sarebbe stata più compresa in Europa. La scomparsa della cultura polacca ed ebraica ci ha impoverito tutti.\n\nNon c’è niente di positivo nella scomparsa di una cultura. È una perdita per tutti, anche per chi non fa uso di queste lingue. Non ci saranno traduzioni, così come mancherà molto altro. Ma che fare? La storia ha preso questa svolta. La volontà di una sola persona che per qualche motivo ha ritenuto che fosse necessario andare a difendere chi non aveva bisogno di essere difeso sta portando a un processo del tutto opposto. Ci tocca stare a guardare la realtà che si sviluppa.\n\nDunque il suo prossimo romanzo sarà in ucraino?\n\nQuesta è una domanda, direi, provocatoria. Tutti i miei romanzi, o meglio quasi, tre, sono stati tradotti in ucraino. L’ultimo romanzo (che in russo si intitola Ot lica ognja è uscito in russo a Kyiv, mentre in ucraino si chiama Bat-Ami) è stato scritto in russo, ma la versione russa e quella ucraina sono uscite contemporaneamente, pressoché lo stesso giorno. Ho lavorato con la traduttrice e poi con l’editor ucraino. Ho partecipato a tutto il processo di traduzione. Si può dire che sia stata una traduzione “autorizzata” in ucraino. Penso che anche il prossimo romanzo si comporrà così. Lavorerò con il traduttore in modo che sia preservata in primo luogo la qualità del testo. Uscirà — lo sto ancora scrivendo — sicuramente in Ucraina in lingua ucraina; ma uscirà anche in lingua russa in Ucraina? È una bella domanda, non lo so.\n\nDi cosa parla, se si può sapere?\n\nDato che ancora non esiste, per parlarne è presto. Ma ho un’idea di cosa mi interesserebbe parlare, una cosa che ho osservato di interessante negli ultimi tempi. La guerra per un osservatore, per uno scrittore, costituisce un materiale ricchissimo. Ma non mi metterò a scriverne, perché ne sanno di più coloro che prendono parte al conflitto e ci sono diversi scrittori ucraini che ora combattono o che sono attivamente impegnati come volontari e anche questo lavoro di volontariato è parte della guerra. Sono ancora di più quelli che magari nemmeno sospettano che un giorno ne scriveranno - che oggi semplicemente magari si occupano dei rifornimenti all’esercito - ma poi ne scriveranno. Passerà il tempo e si accorgeranno che di questa loro esperienza occorrerà scrivere, perché sarà un’esperienza unica. Pertanto, lascio a loro descrivere ciò che conoscono bene. A me ha interessato l’esperienza di osservazione negli ultimi anni, le circostanze nelle quali il paese e la società si sono avvicinati alla guerra. Quando già se ne parlava, quando la gente già capiva che sarebbe successo, qualcuno non capiva e discuteva, qualcuno ha continuato a prendere le parti della Russia, gli emigrati russi trasferitisi in Ucraina per le loro posizioni e il loro dissenso in Russia si trovavano qui e percepivano tutto ciò a loro volta. Dunque, la società nei mesi precedenti alla guerra è qualcosa per me di interessante. Com’era, cosa si preannunciava, come si percepiva.\n\nPuò in breve raccontarci invece qualcosa sul romanzo Ot lica ognja, dato che in Italia uscirà tra circa un anno e mezzo?\n\nAl momento ancora non è in traduzione, ma è imminente. Ora sta anche venendo tradotto in inglese e forse uscirà anche prima negli Stati Uniti. Il lavoro di traduzione lì procede. Penso che debba risultare interessante come minimo in tutti i paesi che hanno preso parte alla Seconda guerra mondiale, dato che parla di questa guerra e dell’Ucraina in questa guerra.\n\nÈ una storia personale, famigliare abbastanza tipica per l’Ucraina, in quanto si tratta di una famiglia mista ebraico-ucraina. Si riflettono le tradizioni e gli stili di vita sia ucraini che ebraici, le diverse idee su come comportarsi, come gestire una famiglia mista, sulle vedute diverse su come bisogna vivere. La particolarità di questo romanzo è che, oltre ai racconti e alle idee dell’autore su quel tempo, ci sono dei documenti veri dell’epoca presi dagli archivi dell’ex KGB che sono stati desecretati relativamente di recente.\n\nLa possibilità di mostrare la storia così come la mostrano i documenti è qualcosa di possibile solo relativamente di recente, con la comparsa dei documenti. Ora abbiamo la possibilità di parlare in maniera del tutto opposta [rispetto ai tempi sovietici]. Questo libro ha seguito questo percorso e non ci sono tanti altri libri simili. Penso inoltre che un libro simile con un tale utilizzo di questi documenti sia il primo pubblicato da noi in Ucraina. Il lettore italiano avrà presto la possibilità di leggerlo.\n\nLo aspettiamo! Un’ultima domanda, più leggera: è la seconda volta per lei qui al festival…\n\nLa terza.\n\nGià la terza? Ah però. In passato le è stato più facile venire, questa volta invece ha dovuto attendere il permesso…\n\nSì, il viaggio stavolta non è stato affatto facile.\n\nCe lo racconta?\n\nLo scorso anno Pordenonelegge è stato in larga parte online a causa del Covid. Anche questa volta, quando gli organizzatori mi hanno invitato, mi hanno detto che si poteva fare online, ma se fosse stato possibile, sarei potuto venire in presenza, pur sapendo che sarebbe stato difficile arrivare, dato che gli uomini ucraini non possono lasciare il paese.\n\nIn linea teorica la possibilità di venire c’era. Ho dovuto rivolgermi al ministero della Cultura, spiegare dove sarei andato, perché, che cosa avrei fatto, quando sarei tornato. Ho dovuto poi aspettare a lungo perché tutto venisse controllato, se davvero ci fosse a Pordenone questo festival, eccetera. Ma ho scoperto che c'è parecchia gente che deve andare all'estero — ad esempio, ci sono atleti, musicisti, chi lavora nel cinema, gli artisti invitati alle biennali o triennali — ucraini che insomma lasciano il paese per motivi culturali e non solo. Sono molti e il ministero non riesce a stare dietro a tutte le richieste. Non erano pronti a tutto questo.\n\nPertanto ho aspettato a lungo e ho iniziato a dubitare di poter venire, ma alla fine due giorni prima [del viaggio] mi hanno concesso il permesso. Lì però sono comparsi problemi tecnici. Secondo questo permesso avrei dovuto oltrepassare il confine in un punto preciso, che avevo dovuto indicare ancor prima di prendere il biglietto. Dunque sono salito su un autobus e nel tragitto ho capito che non sarei riuscito ad arrivare al confine in tempo. Sono arrivato alle 10 di sera al confine e avevo due ore di tempo, entro la mezzanotte, per oltrepassarlo. Ma c'era una coda di 4 ore: il giorno dopo il mio permesso non sarebbe più stato valido. A quel punto pensavo che non sarei andato da nessuna parte, sebbene avessi comprato il biglietto aereo e mi stessero già aspettando qui per le interviste. Ho dovuto escogitare qualche cosa. Gli autisti mi hanno consigliato di andare da qualche autobus più avanti in coda e di mettermi d’accordo che mi portassero a bordo con loro. È stata un’epopea, ma alla fine mezzora prima della mezzanotte sono riuscito a passare il confine e sono arrivato dove dovevo, anche se non con lo stesso autobus con cui ero partito.\n\nUna storia lunga, interessante. Ormai siamo abituati e ci siamo scordati che viaggiare è sempre un rischio. Un tempo potevano capitarti pirati o briganti lungo il cammino, è sempre stato così. Mentre ora esci di casa, passi il controllo passaporti, prendi l’aereo e arrivi. Questo invece è stato un vero e proprio viaggio, con avventure e nervosismo. 36 ore dopo avere lasciato Kyiv sono arrivato a Pordenone, ce l'avevo fatta.\n\nSe ne può scrivere un romanzo!\n\nMagari non un romanzo, ma qualcosa sì, si può scrivere.\n\nHai pensato a un abbonamento a OBC Transeuropa? Sosterrai il nostro lavoro e riceverai articoli in anteprima e più contenuti. Abbonati a OBCT!\n\nI commenti, nel limite del possibile, vengono vagliati dal nostro staff prima di essere resi pubblici. Il tempo necessario per questa operazione può essere variabile. Vai alla nostra policy\n\nPlease enable JavaScript to view the comments powered by Disqus.",
    "Guerra in Ucraina, media: Russia chiude i confini per i costritti, ma il Cremlino smentisce": "Secondo fonti giornalistiche, gli arruolabili già fuggiti dalla Russia sarebbero oltre 260mila. Peskov: \"Non so nulla di tutto questo\". Poi aggiunge che non sono stati neanche fatti passi per introdurre la legge marziale in alcune regioni del Paese ascolta articolo Condividi\n\nDopo che alcuni media russi avevano annunciato che Mosca avrebbe deciso di chiudere i confini della Federazione per bloccare l'esodo di cittadini reclutabili nel quadro della mobilitazione parziale per combattere la guerra in Ucraina, è arrivata la smentita del Cremlino che, dopo aver ammesso \"errori\" negli sforzi di mobilitazione in Russia, assicura che \"non è stata fino a ora presa nessuna decisione\" a riguardo (GUERRA IN UCRAINA: SEGUI GLI AGGIORNAMENTI IN TEMPO REALE).\n\nPeskov nega introduzione della legge marziale leggi anche Russia, sparatoria in una scuola a Izhevsk: ci sono morti Il portavoce Dmitry Peskov ha anche aggiunto che non sono stati neanche fatti passi per introdurre la legge marziale in alcune regioni del Paese. \"Non so nulla di tutto questo\", ha affermato Peskov, riferendosi alle notizie secondo cui Mosca avrebbe chiuso le frontiere il 28 se non addirittura già questa sera. Secondo fonti giornalistiche russe sono già 261mila gli uomini fuggiti dal Paese in pochi giorni.\n\nIl costo per fuggire dalla Russia arriva a 16mila euro leggi anche Ucraina Russia, separatisti dichiarano validi i risultati referendum L'esodo di chi dalla Russia scappa dopo l'annuncio della mobilitazione parziale per mandare rinforzi in Ucraina, secondo quanto riportato dall'Agi, arriva a costare anche quasi 16 mila euro. Nelle chat dei tour operator che si occupano di viaggi di lusso, si vendono biglietti di sola andata Mosca-Istanbul su jet privati Sukhoi SSJ-100 Vip a 900 mila rubli, pari a circa 15.800 euro (più del doppio rispetto al periodo pre-mobilitazione). La media dei voli è 4-5 al giorno e ogni aereo ha circa 15 posti, tutti sempre pieni. Per un Mosca-Erevan solo andata, invece, si risparmia 'un po\": il costo è 200 mila rubli (3.500 euro).\n\n\"Controlli se i viaggiatori hanno notifica di arruolamento\" leggi anche Gli Usa: conseguenze catastrofiche se Mosca usa armi nucleari Le chat - visionate dalI'Agi - sono piene di messaggi di chi dà consigli e spiega come è riuscito a uscire dal Paese, mentre aumenta la preoccupazione per la possibile chiusura dei confini a tutti gli uomini in età arruolabile. \"Siamo volati tutti a Tashkent e Dubai, compresi ragazzi nati nel 1994 e 1985, non chiedono nulla ma controllano su un database se i viaggiatori hanno una notifica di arruolamento\", scrive un membro della chat.\n\nAlto funzionario Ue: per ora non vediamo un esodo dalla Russia verso Europa leggi anche Ucraina, Zelensky ai russi: “Putin vi manda consapevolmente a morire” Nel frattempo un alto funzionario della Commissione Europea ha fatto sapere che al momento “non vediamo alcun esodo dalla Russia verso i confini europei”, precisando che le rilevanti agenzie europee stanno acquisendo i dati per capire l'entità del fenomeno. \"L'introduzione della mobilitazione parziale, in Russia, è avvenuta solo la settimana scorsa\". Al confine con la Finlandia, intanto, il traffico in ingresso nel corso de fine settimana è stato più alto del solito (circa 8mila ingressi al dì) ma poi si è \"stabilizzato\". I dati sono stati forniti dalla Guardia di Frontiera finlandese.",
    "Ucraina ultime notizie. La Russia intende usare il “rublo digitale” per molte transazioni con la Cina": "19:54 Ministro agricoltura Kiev: con Ue corridoi permanenti per export derrate agricole\n\n“Con l’aiuto dell’Ue siamo riusciti mese dopo mese a aumentare le esportazioni di cereali, ma dobbiamo fare di più, costruire più punti di carico e scarico alla frontiere, coinvolgere di più i trasporti e le aziende perché i corridoi della solidarietà diventino stabili e permanenti e così cresceranno anche gli scambi agroalimentari tra Ue e Ucraina”. Lo ha detto il ministro dell’agricoltura ucraino Mykola Solski durante la conferenza stampa del Consiglio Ue agricoltura. Solski ha partecipato alla riunione dei ministri europei nella parte dedicata ai “corridoi della solidarietà”, i collegamenti via terra e fiume tra Ue e Ucraina che da aprile a oggi hanno consentito l’export di derrate agricole da Kiev per oltre 11 milioni di tonnellate.\n\n“Abbiamo presentato le nostre proposte - ha detto Solski - e abbiamo sentito abbiamo sentito il sostegno di tutti i ministri, anche dei Paesi più lontani da noi”. “Secondo le nostre stime - ha detto Solski - avremo 65-70 milioni di tonnellate di raccolto tra cereali e semi oleosi, l’anno scorso erano 108 milioni, ma era un record storico per noi e lo avevamo ottenuto anche grazie ad aree che ora sono occupate”.\n\n",
    "Putin provoca gli Usa: sì alla cittadinanza russa a Edward Snowden | Violente proteste in Daghestan contro la mobilitazione": "La guerra in Ucraina giunge al 215esimo giorno.\n\nProteste e scontri con la polizia si sono verificati nella regione russa del Daghestan . Secondo Zelensky , le minacce nucleari da parte del leader del Cremlino potrebbero dover essere prese sul serio: \"Non credo che stia bluffando. Per lui la guerra è un giocattolo molto costoso e ricoperto di sangue\". Un uomo russo ha sparato al comandante militare locale ferendolo gravemente in un centro di reclutamento in una città siberiana dopo avergli detto che si sarebbe rifiutato di combattere . Intanto Putin provoca gli Stati Uniti: concessa la cittadinanza russa a Edward Snowden , ex dipendente della NSA e ricercato dagli americani per aver diffuso alla stampa documenti segreti.",
    "Ucraina, ultime notizie. Venier (Snam): livello stoccaggio gas al 90% con un mese di anticipo. Usa: conseguenze catastrofiche se Russia usa nucleare": "16:28 Casa Bianca: conseguenze catastrofiche se Russia usa nucleare\n\nCi saranno conseguenze “catastrofiche” se la Russia decide di usare un’arma nucleare in Ucraina. Lo ha dichiarato il consigliere per la sicurezza nazionale della Casa Bianca Jake Sullivan. “Se la Russia oltrepasserà questa linea ci saranno conseguenze catastrofiche per la Russia. Gli Stati Uniti risponderanno in modo deciso. Ora, attraverso i canali privati, abbiamo spiegato in modo più dettagliato esattamente cosa significherebbe”, ha detto Sullivan intervistato dalla Nbc. “Vogliamo stabilire il principio che ci saranno conseguenze catastrofiche, ma non impegnarci in un gioco retorico di occhio per occhio’’, ha quindi aggiunto in una intervista all’Abc. ’’I russi devono capire che ci stiamo preparando per ogni evenienza e faremo il necessario per dissuadere la Russia dal fare questo passo. E se lo fanno, risponderemo in modo decisivo”, ha detto Sullivan.\n\nGli Stati Uniti imporranno ulteriori sanzioni economiche contro la Russia se il Cremlino andrà avanti con i suoi referendum “farsa” nei territori dell’Ucraina occupati dalle forze russe. Lo ha dichiarato il consigliere per la sicurezza nazionale della Casa Bianca Jake Sullivan spiegando che nei prossimi giorni ci saranno ’’ulteriori sanzioni rafforzate, comprese sanzioni contro entità e società al di fuori della Russia che supportano la macchina da guerra russa o supportano questi referendum farsa”.\n\n",
    "Ucraina, gli stinger ucraini abbattono il jet Su-30 russo da 45 milioni: \"L'impossibile diventa possibile\"": "Ucraina, gli stinger ucraini abbattono il jet Su-30 russo da 45 milioni: \"L'impossibile diventa possibile\"\n\nContinuano le operazioni di riconquista del Donbass da parte dell'esercito ucraino. I militari di Kiev hanno intensificato gli interventi soprattutto nell'oblast di Kharkiv dove è stato girato questo video: un jet Sukhoi 30 del valore di 45 milioni di dollari è stato abbattutto con l'utilizzo di un missile terra-aria Stinger in dotazione all'esercito di Zelensky. Il ministro della Difesa ucraina, Oleskii Reznikov, sul suo profilo Twitter ha commentato così: \"Dieci mesi fa ho chiesto molte volte la dotazione dei missili Stinger e mi è sempre stato risposto: 'E' impossibile'. Oggi abbiamo abbattuto un Su-30 russo, L'impossibile è davvero possibile grazie ai nostri partner\".\n\n00:34",
    "Guerra Russia-Ucraina, Usa: “Se Mosca usa l’atomica, risposta decisa”. Zelensky: “Le minacce nucleari di Putin forse non sono un bluff”. Kirill insiste: “Morire al fronte cancella i peccati”": "È il 214° giorno di guerra in Ucraina. Sette mesi di conflitto, terzo giorno di «referendum». Nelle quattro regioni ucraine controllate dai russi si vota fino a martedì sull’adesione a Mosca. Secondo Kiev, i soldati russi vanno porta a porta per costringere le persone a votare. Per il presidente Usa Biden i referendum sono una «farsa». Il G7: «Non riconosceremo mai il voto». La Turchia, che non ha riconosciuto i risultati del finto referendum in Crimea nel 2014, ha la stessa chiara posizione riguardo a quelli che la Russia sta conducendo nei territori occupati dell’Ucraina.\n\nIn Russia oltre 700 arresti per le proteste, Putin inasprisce le pene di chi rifiuta di combattere. La diserzione o la mancata adesione alla leva è punita con la reclusione da cinque a dieci anni. Coloro che si arrendono volontariamente al nemico dovranno affrontare una pena detentiva fino a dieci anni.\n\nUna fila di auto al confine tra Russia e Georgia è ormai lunga 10 chilometri: nelle auto uomini in età di leva che fuggono dalla mobilitazione parziale decisa dal governo di Mosca. Quattro dei cinque Paesi europei confinanti con la Federazione non consentono l’ingresso ai russi con visto turistico, tuttavia il presidente del Consiglio europeo, Charles Michel, si è detto favorevole a tenere le porte aperte ai russi in fuga.\n\nCresce intanto l’attesa per il messaggio annuale di Putin al Parlamento.\n\nIl Cremlino ha intanto annunciato la sostituzione del suo massimo responsabile della logistica: il generale Bulgakov è stato sostituito dal generale Mikhail Mizintsev, soprannominato «il macellaio di Mariupol» per gli attacchi devastanti alla città ucraina e il comportamento brutale contro la popolazione civile durante l’assedio.\n\nIl ministro degli Esteri russo all’Onu attacca Bruxelles: «L’Europa è succube degli Usa, la Ue sta diventando un’entità dittatoriale. Gli Stati Uniti vogliono che il mondo sia il loro cortile di casa e ora sono parte del conflitto ucraino». E ancora sulle elezioni italiane: «Da von der Leyen minacce senza precedenti». Monito del rappresentante per la politica estera dell’Ue Borrel: «La minaccia nucleare è seria». E Zelensky sprona la Cina: «Ha una posizione ambigua, peccato».\n\nIl punto – Margelletti: il Cremlino è pronto alla Terza guerra mondiale\n\nLa storia – Kida e gli eroi di Masada: vinciamo o muore l’Europa\n\nCome donare – Fondazione Specchio dei Tempi\n\nGli aggiornamenti ora dopo ora\n\n22.30 – In Serbia attesi 4 mila russi nelle prossime due settimane\n\nProsegue incessante il flusso di russi in Serbia, divenuto ancora più massiccio dopo l'annuncio sulla mobilitazione militare parziale in Russia. Secondo il quotidiano Blic, dall'inizio del conflitto armato in Ucraina sarebbero circa 40 mila i russi giunti finora in Serbia, in particolare nella capitale Belgrado e nelle altre principali città di Novi Sad e Nis. In prevalenza in aereo, con gli ultimi voli disponibili, ma anche in auto. E si prevede, scrive il giornale, che solo a Belgrado nelle prossime due settimane ne arrivino altri 4 mila.\n\n22.00 – I filorussi in Ucraina: validi i referendum per l’annessione\n\nI Comitati Centrali elettorali delle repubbliche separatiste di Donetsk e di Luhansk hanno riconosciuto validi i referendum per l'annessione alla Russia. Secondo quanto riporta Tass, che cita Elena Kravchenko, capo della Commissione elettorale centrale della Regione di Luhansk, e l'omologo di Donetsk Alexander Kofman, in entrambe le auto-proclamate repubbliche si è oltre il 50%, dato che rende valido il voto. In particolare, nella auto proclamata Repubblica popolare di Luhansk, il comitato elettorale avrebbe registrato un'affluenza del 76,09%. Dato ancora non completo nel Donetsk dove, secondo quanto emerso da un report, l'affluenza avrebbe comunque superato il 50%.\n\n21.20 – Kiev: visite mediche per i comandanti Azovstal in Turchia\n\nI comandanti rilasciati dalla Russia e che erano stati ad Azovstal e che ora si trovano in Turchia vengono sottoposti a visite mediche e presto saranno in grado di vedere i loro parenti. Lo rende noto il Capo dell'Ufficio del presidente ucraino Andriy Yermak su Telegram secondo quanto riferisce Ukrainska Pravda. «L'umore di tutti è combattivo. I ragazzi si sottopongono a visite mediche, c'è un controllo approfondito sulle loro condizioni. Sulla base dei risultati dei test medici, è stato effettuato un esame approfondito da parte di un terapeuta e di un chirurgo», ha affermato Yermak.\n\n20.40 – Zelensky: “Le minacce nucleari di Putin? Forse non è più un bluff”\n\nIl presidente ucraino Volodymyr Zelensky, in un'intevista alla Cbs, ha spiegato che le minacce nucleari da parte del presidente Vladimir Putin potrebbero dover essere prese sul serio. «Forse ieri si poteva parlare di bluff. Ma oggi potrebbe essere realtà. Non credo stia bluffando. Dobbiamo continuare a mettergli pressione e non permettergli il suo ricatto nucleare», ha commentato Zelensky, aggiungendo che, a suo avviso, l'Euoropa non può pensare di avere stabilità fino a quanto Putin sarà al potere. «La mia opinione è che, no, non si può avere stabilità. Lo abbiamo visto durante tutti questi anni».\n\n20.05 – Podolyak: “La coscrizione dei tatari in Crimea è un vero genocidio”\n\n«La coscrizione di massa forzata dei tartari di Crimea in Crimea» è «un vero genocidio etnico e un'enorme tragedia per l'intera nazione». Lo scrive su Twitter il consigliere presidenziale ucraino Mikhailo Podolyak. «Costringere i cittadini a una guerra nelle regioni occupate non è altro che il tentativo di Mosca di ripulire il territorio da una popolazione non leale», aggiunge Podolyak\n\n20.00 – Zelensky: “Trovate altre due fosse comuni a Izyum”\n\nNella città di Izyum, liberata di recente dalle forze ucraine, sono state trovate altre due fosse comuni. Lo ha dichiarato il presidente ucraino, Volodymyr Zelensky, in un'intervista alla Cbs. «Oggi ho ricevuto maggiori informazioni», ha spiegato Zelensky, «i giornalisti stanno arrivando. Hanno trovato altre due fosse comuni, grandi fosse con centinaia di persone. Stiamo parlando di una piccola città di Izium. Capite? Ci sono altre due fosse comuni in una piccola città. Questo è quello che sta succedendo». «Le sanzioni devono continuare. Queste sanzioni avranno un impatto politico, oltre che finanziario», ha aggiunto il presidente ucraino.\n\n19.50 – Zelensky: ricevute batterie antiaeree Nasams da Usa\n\nL'Ucraina ha ricevuto i sistemi di difesa antiaerea Nasams previsti dall'ultimo pacchetto di aiuti approvato dagli Stati Uniti. Lo ha annunciato il presidente ucraino, Volodymyr Zelensky, in un'intervista alla Cbs. «Abbiamo assolutamente bisogno che gli Stati Uniti mostrino leadership e trasferiscano sistemi di difesa aerea in Ucraina», ha affermato Zelensky, «voglio ringraziare il presidente Biden e il Congresso per la decisione positiva che è già stata approvata. Abbiamo ricevuto i Nasams». Tuttavia il presidente ucraino ha sottolineato che il numero di batterie ricevute non sarà sufficiente per proteggere le infrastrutture civili, le scuole, gli ospedali, le università e le case dagli attacchi russi. «Abbiamo bisogno di sicurezza per invogliare i nostri ucraini a tornare a casa. Se è sicuro, verranno, si stabiliranno, lavoreranno qui e pagheranno le tasse, quindi non avremo un deficit di 5 miliardi di dollari nel nostro bilancio. Questo sarà positivo per tutti», ha spiegato il presidente ucraino.\n\n19.40 – Scholz: non inviamo carri armati per evitare escalation\n\nLa Germania non intende inviare carri armati all'Ucraina per evitare un'escalation che trasformi il conflitto in una guerra tra Nato e Russia. Lo ha sottolineato il cancelliere tedesco, Olaf Scholz, in un'intervista al New York Times. «Questa è una guerra molto pericolosa», ha detto Scholz, «sosteniamo l'Ucraina. Lo facciamo in un modo che non porti a un'escalation, a una guerra tra Nato e Russia, perché sarebbe un disastro».\n\n19.25 – Kiev: respinti attacchi russi in 7 insediamenti nel Donetsk\n\nLe forze armate ucraine hanno annunciato di avere respinto gli attacchi nemici dei russi vicino agli insediamenti di Soledar, Vyimka, Kurdiumivka, Zaitseve, Novomykhailivka, Pervomaiske e Pavlivka, nell'oblast di Donetsk. Lo ha affermato lo stato maggiore delle forze armate ucraine nel suo ultimo aggiornamento operativo, riferisce Ukrinform. «Secondo le informazioni operative alle 18 di oggi il nemico continua a concentrare i suoi sforzi sui tentativi di occupare completamente la regione di Donetsk, mantenere il controllo dei territori catturati e interrompere le operazioni attive delle forze di difesa ucraine», si legge nel rapporto. «Il nemico continua ad attaccare le infrastrutture civili e le aree residenziali civili - prosegue la nota -. C'è ancora una minaccia di attacchi aerei e missilistici in tutto il territorio dell'Ucraina».\n\n19.00 – Kiev: abbattuti caccia ed elicottero russo sopra Kherson\n\nLe forze ucraine, nel cielo sopra la regione di Kherson, hanno distrutto intorno alle 17 un aereo russo Su-25 che ha attaccato le posizioni ucraine e un elicottero nemico. Lo riferisce Ukrainska Pravda che cita il Comando dell'Aeronautica Militare delle Forze Armate dell'Ucraina. Per salvare il pilota russo del caccia, le forze russe hanno inviato un elicottero Mi-8 con una squadra a bordo, che è stato distrutto con successo dagli artiglieri antiaerei della brigata Odessa.\n\n18.50 – Putin agli ebrei russi: date il vostro contributo al Paese\n\nIl presidente russo, Vladimir Putin, ha invitato gli ebrei russi a dare un «forte contributo» all'identità multietnica del Paese, nel suo messaggio per Rosh Hashanah, il Capodanno ebraico. Lo riporta il Times of Israel. I rapporti tra il Cremlino e la comunità ebraica in Russia sono diventati tesi dopo l'invasione dell'Ucraina: decine di migliaia di ebrei hanno lasciato la Russia da quando la guerra è iniziata a febbraio, e si prevede che altre migliaia fuggiranno in Israele e altrove per via della mobilitazione dei riservisti ordinata da Putin. «È molto importante che, pur mantenendo la loro lealtà alle antiche tradizioni spirituali, gli ebrei russi diano un forte contributo alla conservazione della diversità culturale nel nostro Paese, al rafforzamento della concordia interetnica e dei principi del rispetto reciproco e della tolleranza religiosa».\n\n18.25 – Proteste del Daghestan contro la mobilitazione russa: scontri e arresti\n\nContinuano le proteste nella Repubblica russa del Daghestan contro la mobilitazione parziale di 300mila persone annunciate dal presidente Vladimir Putin per l'Ucraina. La capitale del Daghestan, Makhachkala, è al centro delle proteste, con alcune strade bloccate e scontri tra manifestanti e forze della sicurezza. Nell'area, che confina a sud con l'Azerbaigian e la Georgia, gli agenti hanno anche effettuato numerosi arresti.\n\n18.10 – Kiev: a Mykolaiv abbattuto un drone kamikaze iraniano\n\nLa difesa aerea ucraina ha abbattuto vicino a Mylkolaiv un drone kamikaze Shahed-136 di fabbricazione iraniana, in dotazione alle Forze russe. Lo ha annunciato il Comando operativo meridionale ucraino. Come riporta il Kyiv Independent, l'esercito russo aveva colpito questa mattina il centro di Odessa con lo stesso tipo di drone.\n\n17.45 – Il Patriarca di Mosca: morire in guerra lava tutti peccati\n\nIl Patriarca di Mosca, Kirill, è tornato a incoraggiare i fedeli ad arruolarsi, sullo sfondo della mobilitazione parziale voluta dal presidente Vladimir Putin, che ha però gettato i russi nel panico. «La Chiesa prega perché questa guerra finisca il prima possibile», ha detto il Patriarca nella sua omelia domenicale, «allo stesso tempo, siamo consapevoli che chi muore adempiendo al proprio dovere militare si sacrifica per gli altri». «Questo sacrificio», ha concluso Kirill come riporta il sito Meduza, «lava via tutti i peccati che una persona ha commesso».\n\n17.40 – Il sindaco di Melitopol: una nuova esplosione in città, auto in fiamme\n\nUna potente esplosione ha scosso oggi la città ucraina di Melitopol temporaneamente occupata dai russi e dove si tiene lo referendum a favore dell'adesione alla Russia. Lo ha riferito il sindaco di Melitopol Ivan Fedorov in un post su Telegram, riferisce Ukrinform. «Proprio ora: una potente esplosione nella parte settentrionale di Melitopol. Secondo le informazioni preliminari, un'auto è in fiamme. Stiamo raccogliendo informazioni dettagliate», ha scritto.\n\n17.16 – Kiev: ancora 2.500 prigionieri in mano russa\n\nLa Russia detiene ancora 2.500 prigionieri di guerra ucraini. Lo ha detto la vice primo ministro ucraina Iryna Vereshchuk alla Bbc, affermando che Mosca detiene i civili insieme ai militari. «I civili non sono stati rilasciati in occasione di diversi scambi di prigionieri - ha spiegato Vereshchuk -. I civili dovrebbero essere restituiti, non scambiati. E tra loro ci sono molte donne. Le donne devono essere liberate, perché i russi si comportano in modo terribile. Abusano, picchiano le nostre donne, torturano le nostre donne. Il mondo non dovrebbe guardare in silenzio mentre le nostre donne vengono uccise in prigione».\n\n17.03 – Usa: «Se Mosca usa l'atomica risponderemo in modo deciso»\n\nIl consigliere per la sicurezza nazionale della Casa Bianca, Jake Sullivan, dichiarato che gli Stati Uniti «risponderanno in modo deciso» se la Russia userà la bomba atomica nella sua guerra in Ucraina. «Abbiamo comunicato direttamente, privatamente, ad altissimi livelli, al Cremlino che l'uso di armi nucleari avrà conseguenze catastrofiche per la Russia, che gli Stati Uniti e i nostri alleati risponderanno in modo deciso. E siamo stati chiari e specifici su ciò che ciò comporterà», ha dichiarato oggi il consigliere del presidente americano Joe Biden in un'intervista a Nnbc news.\n\nIl video denuncia dei media ucraini: nei territori occupati i militari russi armati forzano persone a votare\n\n16.43 – La Serbia non accetterà l'esito dei referendum: «Rispettiamo Carta Onu e integrità territoriale»\n\nLa Serbia non accetterà il risultato dei referendum in corso nelle regioni ucraine sotto controllo russo. Lo ha detto il ministro degli esteri Nikola Selakovic. Parlando oggi in una conferenza stampa al suo ritorno dall'Assemblea generale dell'Onu, dove ha affiancato il presidente Aleksandar Vucic. il ministro ha precisato che Belgrado non può accettare l'esito di tali consultazioni per due ragioni. Primo, la stretta osservanza da parte della Serbia dei principi del diritto internazionale e della Carta delle Nazioni Unite. Secondo, ciò sarebbe contrario agli interessi nazionali della Serbia, e contrario alla sua politica di rispetto della sovranità e integrità territoriale degli stati, di rispetto del principio della inviolabilità dei confini. Selakovic si è poi riferito alle critiche relative a un accordo di collaborazione fra i due ministeri degli Esteri serbo e russo, da lui firmato a New York con il collega russo Serghiei Lavròv. Le critiche, ha osservato, arrivano da coloro che non conoscono i contenuti di tale documento, e che prendono ciò come pretesto per attaccare la Serbia. «Tale accordo si firma dal 1996 e si tratta di un documento tecnico, senza alcuna connotazione sulla politica di sicurezza. Esso riguarda le consultazioni sui rapporti bilaterali e l'attività multilaterale, Noi ci consultiamo con tutti, anche con quelli con i quali le nostre posizioni sono del tutto opposte». L'altro ieri Selakovic, a margine dell'Assemblea generale dell'Onu, ha firmato con Lavròv un Piano di consultazioni fra i rispettivi ministeri degli esteri per il periodo 2023-2024.\n\n15.49 –Mosca verso chiusura confini a uomini per mobilitazione\n\nLe autorità russe chiuderanno i confini per gli uomini in età di mobilitazione. La data per l'introduzione del divieto di uscita dal territorio della Federazione potrebbe essere il 28 settembre, all'indomani del referendum nelle regioni ucraini controllate dalle truppe di Mosca. Lo scrive la testata indipendente Meduza, citando una fonte vicina all'amministrazione presidenziale, ma che per ora non trova conferme ufficiali. Dopo l'annuncio della mobilitazione parziale per mandare rinforzi in Ucraina, tra i russi si era subito diffuso il panico anche per la possibile chiusura dei confini. In molti, non solo uomini, stanno lasciando la Russia ammassandosi alle frontiere con Georgia o Finlandia. Il Cremlino, in passato, ha smentito che si potesse arrivare al divieto di uscita dal Paese per gli uomini, ma aveva anche respinto le ipotesi di una mobilitazione che poi invece e' stata annunciata da Vladimir Putin questa settimana.\n\n14.58 – Kiev: «Quattro civili morti in seguito ad attacchi russi»\n\nIn Ucraina, nella giornata di ieri, le truppe russe hanno ucciso quattro civili e ferito altre 29 persone. Lo ha riferito Kyrylo Tymoshenko il vice-capo dell'ufficio presidenziale ucraino. Secondo Tymoshenko, due persone sono morte e otto sono rimaste ferite nella regione di Donetsk, una persona è morta e tredici sono rimaste ferite a Zaporizhzhia, otto sono rimaste ferite a Kharkiv e una persona è stata uccisa a Kherson.\n\n14.32 – Partite altre sette navi con grano, 218 da accordo di Istanbul\n\nAltre sette navi con un carico di cereali sono partite oggi dai porti dell'Ucraina. Lo ha annunciato il ministero delle Infrastrutture di Kiev dicendo che sono in tutto 218 le navi partite da agosto, dopo l'accordo raggiunto lo scorso 22 luglio a Istanbul tra Russia e Ucraina con la mediazione di Onu e Turchia.\n\n13.59 – Sindaco di Odessa: «Edifici danneggiati da attacco con i droni»\n\nAlcuni edifici residenziali di Odessa hanno subito lievi danni a causa degli attacchi dei droni kamikaze dell'esercito russo. Lo ha annunciato il sindaco di Odessa, Gennadiy Trukhanov su Facebook, come riporta Ukrinform. «Per quanto riguarda i danni, secondo i dati preliminari, gli edifici residenziali e gli edifici intorno all'epicentro dell'esplosione sono stati leggermente danneggiati», ha affermato il sindaco.\n\n13.47 – 2 civili uccisi e 8 feriti nella regione di Donetsk\n\nGli attacchi delle truppe russe nella regione di Donetsk avvenuti nella giornata di ieri hanno ucciso 2 civili a Bakhmut. Altre 8 persone sono rimaste ferite. Lo ha riferito il governatore della regione di Donetsk, Pavlo Kyrylenko.\n\n13.41 – Mosca: «Abbattuti droni ucraini vicino al sito nucleare di Zaporizhzia»\n\nIl ministero della Difesa russo ha accusato «l'Ucraina di continuare ad attaccare la zona attorno al sito nucleare di Zaporizhzia» e ha citato in particolare il lancio di «otto droni kamikaze». Le forze armate russe hanno chiarito che «tutti gli otto droni sono stati abbattuti». Nel frattempo '«il livello delle radiazioni nell'impianto nucleare di Zaporizhzia resta nella norma».\n\n13.29 – Ufficiale medico rilasciata tre giorni fa partorisce bambina. Catturata a Mariupol, liberata nello scambio di prigionieri\n\nMaryana Mamonova, medico-soldato e difensore di Azovstal, rilasciata mercoledì dai russi ha dato alla luce una bambina: ha annunciato il sindaco di Rivne Oleksandr Tretyak, come riporta Ukrinform. Tretyak ha riferito che la neonata pesa 3.250 grammi ed è lunga 57 centimetri. Maryana Mamonova è capitano del servizio medico delle Forze Armate dell'Ucraina, originaria della regione di Rivne, si è laureata presso l'Università di Medicina di Ternopil e ha conseguito un master presso l'Accademia Medica Militare Ucraina. E' stata a capo del servizio medico del 501mo battaglione della Marina. Dall'inizio dell'invasione russa ha prestato servizio a Mariupol. Prima della cattura, Maryana aveva detto alla famiglia di essere incinta. Dal 4 aprile 2022 è stata tenuta prigioniera dai filorussi. Il 21 settembre è stata rilasciata insieme con altri prigionieri ucraini.\n\n13.25 – Kiev: «Chiudere vaso di Pandora. La minaccia nucleare russa riguarda tutti»\n\n«Le minacce nucleari della Federazione russa non sono un problema dell'Ucraina, ma del mondo intero. I membri del Club Nucleare devono delineare chiaramente le conseguenze per la Russia. Il \"vaso di Pandora\" deve essere chiuso», ha scritto su Twitter il consigliere politico del presidente ucraino Volodymyr Zelensky, Podolyak, che ha definito «una grande presa in giro delle istituzioni globali» le '«minacce velate di armi nucleari dal podio delle Nazioni Unite da parte di un membro del Consiglio di sicurezza dell’Onu».\n\n13.09 – Scholz negli Emirati: «Aumentare cooperazione su diesel e gas»\n\nAumentare la cooperazione tra Germania e gli Emirati Arabi Uniti nel settore energetico. E' questo l'obiettivo annunciato dal cancelliere tedesco Olaf Scholz in visita ad Abu Dhabi, dove ha affermato che «un'intera serie» di progetti sul diesel e il gas naturale liquefatto sono già in programma con gli Emirati. Scholz ha quindi sottolineato l'importanza di affidarsi al maggior numero possibile di fornitori per l'approvvigionamento energetico. La dipendenza da un fornitore unico «di certo non accadrà più», ha detto citato dalla Dpa. Prima dell'invasione russa dell'Ucraina lo scorso 24 febbraio, la Germania acquistava il 55 per cento del gas da Mosca. Dall'inizio della guerra il governo tedesco ha cercato nuove fonti di approvvigionamento. Gli Emirati Arabi Uniti hanno la settima riserva di gas naturale più grande del mondo.\n\n12.52 – Kiev: «Odessa colpita da droni iraniani»\n\nLa città portuale di Odessa, nel sudest dell'Ucraina, è stata colpita nella notte da droni di fabbricazione iraniana. Lo ha affermato il il comando operativo dell'esercito ucraino per il sud con un messaggio su Facebook affermando che «Odessa è stata nuovamente attaccata da droni kamikaze nemici». «Il nemico ha colpito tre volte l'edificio amministrativo nel centro della città- si legge nel post- Un drone è stato abbattuto dalle forze di difesa aerea (ucraine, ndr). Non sono state registrate vittime», ha aggiunto il comando dell'esercito ucraino.\n\n12.31 – Due alleati di Putin condannano gli «eccessi» della mobilitazione\n\nDue esponenti al vertice del Parlamento russo, fedeli alleati del presidente Vladimir Putin, si sono espressi contro «gli eccessi» della mobilitazione militare voluta dal Cremlino per la guerra in Ucraina; e hanno invitato i funzionari regionali che gestiscono la situazione a risolvere rapidamente gli «eccessi» che stanno alimentando la rabbia dell'opinione pubblica. Valentina Matviyenko, presidente della «camera alta» russa, il Consiglio della Federazione, ha detto pubblicamente di essere a conoscenza del fatto che siano stati convocati uomini non idonei per la leva: di fatto vengono chiamate, è il sospetto, anche persone che non avrebbero i requisiti, persone per esempio che non hanno mai fatto il servizio militare. «Tali eccessi sono assolutamente inaccettabili. E ritengo assolutamente giusto che stiano scatenando una forte reazione nella società», ha detto in un post su Telegram. E poi, rivolgendosi ai governatori regionali - che, a suo dire, hanno la «piena responsabilità» del processo - ha aggiunto: «Occorre assicurarsi che l'attuazione della mobilitazione parziale avvenga nel pieno e assoluto rispetto dei criteri delineati. Senza un unico errore». Anche Vyacheslav Volodin, presidente della Duma di Stato, la “camera bassa” della Russia, si è detto preoccupato: aCi sono reclami. Se si commette un errore, è necessario correggerlo. Le autorità di ogni livello dovrebbero comprendere le proprie responsabilità». Volodin ha assicurato che «i deputati della Duma di Stato risponderanno sicuramente a tutti i ricorsi per violazioni».\n\n12.19 – Repressione del dissenso in Russia: 798 arresti nelle ultime 24 ore\n\nPiù di 2.000 persone sono state arrestate in tutto il Paese per aver manifestato contro la guerra in Ucraina, tra cui 798 persone in 33 città sabato, secondo il gruppo di monitoraggio indipendente OVD-Info. Quando sabato gli è stato chiesto perché così tanti russi stessero lasciando il Paese, il ministro degli esteri russo Sergej Lavrov ha fatto riferimento al diritto alla libertà di movimento.\n\n12.11 – Kuleba: «L’Ucraina non cede alle minacce nucleari russe»\n\nIl ministro degli Esteri ucraino, Dmytro Kuleba, ha dichiarato che le minacce della Russia di un possibile uso di armi nucleari sono «assolutamente inaccettabili» e che Kiev non intende cedervi. L'incombente annessione La Duma, la camera bassa del parlamento russo, potrebbe discutere giovedì le proposte di legge per l'incorporazione delle parti dell'Ucraina occupate dai russi nella Russia, ha dichiarato ieri l'agenzia di stampa statale Tass. Inoltre la Camera alta potrebbe prendere in considerazione il disegno di legge e Putin potrebbe prepararsi a tenere un discorso formale a una sessione straordinaria congiunta di entrambe le Camere. Le votazioni per entrare a far parte della Russia sono state organizzate in fretta e furia dopo che l'Ucraina ha riconquistato ampie zone del nord-est in una controffensiva questo mese. Il Presidente ucraino Volodymyr Zelenskiy ha dichiarato che le votazioni saranno \"inequivocabilmente condannate\" dal mondo. La Russia sostiene che i referendum offrono alla popolazione di quelle regioni l'opportunità di esprimere la propria opinione. Domenica l'Ucraina e la Russia si sono scambiate accuse di attacchi contro i civili: l'esercito ucraino ha dichiarato che le forze russe hanno lanciato decine di attacchi missilistici e aerei contro obiettivi militari e civili nelle ultime 24 ore. L'esercito ucraino ha dichiarato che le forze russe hanno lanciato decine di attacchi missilistici e aerei contro obiettivi militari e civili nelle ultime 24 ore. Non sono state segnalate vittime. La Russia nega di aver attaccato deliberatamente i civili. Le forze ucraine hanno bombardato un hotel nella città di Kherson, uccidendo due persone. Le forze russe hanno occupato la città meridionale fin dai primi giorni dell'invasione del 24 febbraio. L'Ucraina non ha risposto immediatamente.\n\n12.09 – All’Onu Lavrov difende l’intervento russo in Ucraina\n\nLa Russia ha cercato di difendere la sua guerra di sette mesi alle Nazioni Unite, con il ministro degli Esteri Sergei Lavrov che ha affermato che le regioni dell'Ucraina in cui si stanno svolgendo referendum ampiamente discussi sarebbero sotto la \"piena protezione\" della Russia se fossero annesse da Mosca. I referendum in quattro regioni dell'Ucraina orientale, che mirano ad annettere il territorio che la Russia ha conquistato con la forza dopo l'invasione di febbraio, sono entrati domenica nella terza giornata e il Parlamento russo potrebbe formalizzare l'annessione entro pochi giorni. L'Ucraina e i suoi alleati occidentali hanno liquidato i referendum come una messinscena volta a giustificare un'escalation della guerra e una spinta alla mobilitazione da parte di Mosca dopo le recenti perdite sul campo di battaglia. Il presidente Vladimir Putin ha ordinato mercoledì la prima mobilitazione militare della Russia dalla Seconda Guerra Mondiale, una mossa che ha scatenato proteste in tutto il Paese e ha fatto fuggire frotte di militari in età da guerra, causando code alle frontiere e il blocco dei voli dal Paese. I due legislatori più anziani della Russia hanno affrontato oggi una serie di lamentele sulla mobilitazione, ordinando ai funzionari regionali di controllare la situazione e di risolvere rapidamente gli «eccessi» che hanno scatenato la rabbia dell'opinione pubblica. Rivolgendosi ieri all'Assemblea generale delle Nazioni Unite e ai media di tutto il mondo a New York, Lavrov ha tentato di giustificare l'invasione russa del suo vicino, ripetendo le false affermazioni di Mosca secondo cui il governo eletto a Kiev si sarebbe insediato illegittimamente e sarebbe pieno di neonazisti. L'opposizione a quella che la Russia chiama \"operazione speciale\" è limitata agli Stati Uniti e ai Paesi sotto il loro controllo. Quasi tre quarti degli Stati presenti all'assemblea hanno votato per rimproverare la Russia e chiederle di ritirare le sue truppe. In una conferenza stampa successiva al suo discorso, Lavrov ha affermato che le regioni in cui sono in corso le votazioni saranno sotto la \"piena protezione\" di Mosca se verranno annesse dalla Russia. Alla domanda se la Russia avrebbe motivo di usare armi nucleari per difendere le regioni annesse, Lavrov ha risposto che il territorio russo, compreso quello «ulteriormente sancito» dalla costituzione russa in futuro, «è sotto la piena protezione dello Stato».\n\n12.02 – Britannico rilasciato dai russi: «Pugnalato alla schiena, trattato peggio di un cane»\n\nAiden Aslin, uno dei cinque britannici rilasciati dalla Russia nell'ambito dello scambio di prigionieri dei giorni scorsi, ha rilasciato la sua prima intervista ai media e raccontato di essere stato pugnalato alla schiena da un ufficiale mentre era in isolamento. «Vuoi una morte rapida o una bella morte», gli è stato chiesto. Lo riporta il Guardian. Aslin, 28 anni, ha affermato di essere stato «trattato peggio di un cane» dopo essere stato catturato nella città sud-orientale di Mariupol. Insieme con altri prigionieri - ha riferito - erano costretti a stare in piedi e cantare l'inno nazionale russo per non essere picchiati.\n\n11.53 – Russia valuta il richiamo dei lavoratori immigrati 45-50enni. Proposta del presidente del Consiglio per i diritti umani del Cremlino\n\nIl presidente del Consiglio per i diritti umani del Cremlino Valery Fadeyev ha proposto di prendere in considerazione la possibilità di aumentare a 45 o 50 anni l'età di richiamo dei lavoratori immigrati e di altri cittadini che sono arrivati in Russia e hanno ricevuto la cittadinanza russa. «La Costituzione dice che difendere la Patria è un dovere e una responsabilità del cittadino della Federazione Russa, senza fare alcuna differenza tra chi ha ricevuto la cittadinanza alla nascita e chi è stato naturalizzato. È necessario colmare questa lacuna giuridica e considerare la possibilità di aumentare l'età di chiamata per i cittadini naturalizzati a 45 o 50 anni», ha dichiarato Fadeyev domenica sul canale Telegram del Consiglio, citato da Interfax. La questione della mobilitazione è molto delicata per la società, e la richiesta di giustizia e trasparenza di questa procedura è estremamente alta, ha detto. Una delle lamentele più frequenti riguarda i lavoratori migranti e altri cittadini che sono arrivati in Russia e hanno ricevuto la cittadinanza russa. «Secondo la legge attuale, se hanno più di 27 anni, non possono essere chiamati per il servizio militare e non possono essere inclusi nella riserva», ha detto Fadeyev. Non si tratta di mobilitare immediatamente gli stranieri naturalizzati, perché sarebbe una discriminazione, ha detto. E ha fatto l'esempio di Israele dove a un rimpatriato viene concesso un anno per ambientarsi, dopodiché viene chiamato a prestare servizio nell'Esercito. Il Consiglio per i diritti umani ha in programma di tenere presto consultazioni su questo tema con le commissioni competenti del Parlamento.\n\n11.39 – In Russia oltre duemila arresti da inizio mobilitazione\n\nSono oltre 2mila le persone che sono state arrestate per le proteste in Russia contro la mobilitazione militare parziale decisa dal presidente Vladimir Putin. Lo riferisce il sito indipendente OVD-Info. Solo sabato sono state fermate 798 persone in 33 citta'. Reuters ha riferito che la rabbia per la mobilitazione e' affiorata anche in quello che ha scritto il caporedattore di RT, un'emittente saldamente pro-Cremlino, che ha criticato chi ha mandato le lettere agli uomini sbagliati: «E' stato detto che i singoli possono essere reclutati fino all'età di 35 anni. Ma le lettere arrivano a chi ha fino a 40 anni», ha scritto su Telegram il caporedattore di RT Margarita Simonyan. «Stanno facendo infuriare la gente, come se fosse fatto apposta, per dispetto. Come se fossero stati mandati da Kiev».\n\n11.31 – Zuppi (Cei): «Ricchi mandano poveri in una guerra che toglie il pane»\n\n«La guerra la fanno quelli che hanno la tavola imbandita e mandano a fare la guerra i poveri». Sono le parole del cardinale Matteo Maria Zuppi, presidente della Conferenza episcopale italiana (Cei), parlando a Matera di guerra che «brucia i campi di grano, toglie il pane e fa morire di fame, trasforma i fratelli in nemici». Il presidente della Cei è intervenuto al termine della celebrazione eucaristica prima dell'Angelus di Papa Francesco.\n\n11.19 – Ucciso ex deputato ucraino filorusso a Kherson occupata. Colpito da un missile l'hotel dove si trovava\n\nL'ex deputato del Partito delle regioni filorusso Oleksiy Zhuravko è rimasto ucciso nella città meridionale di Kherson, occupata dai russi, mentre si trovava in un hotel colpito da missili. «Le informazioni disponibili indicano che un missile ha colpito un hotel nel centro di Kherson. Due persone sono morte, tra cui Oleksiy Zhuravko», ha dichiarato il portavoce, citato da Interfax. Zhuravko era un ex parlamentare ucraino, si era trasferito in Russia nel 2015, era tornato nella regione di Kherson nella primavera del 2022. I media ucraini hanno dato la notizia della morte dell'ex deputato scrivendo: «Eliminato il traditore dell'Ucraina Zhuravko».\n\n10.59 – Papa ai leader: «Popolo martoriato, subito fine guerra in Ucraina»\n\nPapa Francesco è tornato a chiedere «ai capi delle nazioni la forza di volontà per trovare subito iniziative efficaci che conducano alla fine della guerra» in Ucraina. Lo ha fatto durante l'Angelus a Matera rivolgendo il suo pensiero al \"popolo martoriato\".\n\n10.09 – Russia: 800 manifestanti detenuti per le proteste Ovd-Info, in totale 2mila arresti a 3 giorni da mobilitazione\n\nSono 799 i manifestanti attualmente detenuti in Russia dopo gli arresti nel corso delle proteste contro la mobilitazione annunciata dal presidente Vladimir Putin, secondo i dati aggiornati del progetto media indipendente sui diritti umani Ovd-Info. In totale sarebbero state arrestati circa 2mila dimostrati, per la maggior parte rilasciati. Ovd-Info ha raccolto le testimonianze di alcuni attivisti che hanno riferito di essere stati trattenuti in un dipartimento di polizia di Mosca dopo che gli era stato impedito di telefonare e avevano dovuto consegnare il cellulare. Ai fermati sono state prese le impronte digitali e sono stati fotografati. A San Pietroburtgo l'attivista per i diritti umani Dinar Idrisov ha raccontato che gli arrestati sono stati trattenuti tutta la notte senza protocollo. Un altro attivista, Ilya Leshukov, ha detto a Ovd-Info che a Kotlas (regione di Arkhangelsk), le forze di sicurezza hanno arrestato il vice sindaco Anatoly Arseev, che stava filmando una manifestazione.\n\n9.30 – Ucraina, arcivescovo di Kiev: «I referendum in Donbass? Una presa in giro»\n\n«Ciò che ha fatto più male a tutti è stato il fatto che la Russia ha iniziato i cosiddetti referendum nei territori occupati. Vediamo che nelle condizioni di occupazione militare, qualsiasi elemento di democrazia che si voglia dimostrare, è di solito solo una presa in giro. È un altro tipo di disprezzo per la gente». Ha detto l'arcivescovo di Kiev Sviatoslav Shevchuk in un videomessaggio.\n\n9.20 – Forze russe lanciano 5 attacchi in regione Dnipropetrovsk\n\nLe forze russe hanno lanciato cinque attacchi nel distretto di Nikopol, nella regione di Dnipropetrovsk. Come riferisce Ukrinform, Valentyn Reznichenko, il capo dell'amministrazione militare regionale di Dnipropetrovsk, ha detto in un post su Telegram. «Il nemico ha sparato più di 170 proiettili da Grad MLRS e artiglieria a botte contro tre comunità del distretto di Nikopol: Chervonohryhorivka, Nikopol e Marhanets. Secondo le informazioni preliminari, non sono state segnalate vittime», ha scritto.\n\n9.00 – Il “macellaio di Mariupol” è il nuovo capo della logistica dell’esercito russo\n\nE' il colonnello Mikhail Mizintsev, il «macellaio di Mariupol», il nuovo responsabile della logistica dell'esercito russo in Ucraina. Sostituisce il generale russo Dmitry Bulgakov, che aveva anche guidato l'operazione in Siria ma che è stato sollevato dall'incarico dopo che la logistica si è rivelata una dei punti deboli della campagna del Cremlino nel Paese vicino. Nel mirino delle sanzioni occidentali, Mizintsev è stato ribattezzato il «macellaio di Mariupol» per il brutale assedio alla città ucraina e alla popolazione civile.\n\n8.22 – Attacchi russi in tutto il Paese nelle ultime 24 ore\n\nDurante le ultime 24 ore l'esercito russo ha lanciato 7 missili e 22 attacchi aerei sul territorio dell'Ucraina: lo scrive lo Stato maggiore delle forze armata ucraine sulla sua pagina Facebook, riportato da Unian. «Nelle ultime 24 ore, gli invasori russi hanno lanciato 7 missili e 22 attacchi aerei, hanno sparato più di 67 proiettili contro siti militari e civili sul territorio dell'Ucraina. Sono 35 i civili feriti», si legge nell'ultimo aggiornamento dell'esercito.\n\n7.38 – Droni kamikaze russi colpiscono il centro di Odessa\n\nDroni kamikaze russi hanno colpito la città meridionale di Odessa, sul Mar Nero: lo riferisce il Comune citato da Ukrinform. «Il nemico ha colpito tre volte un edificio amministrativo nel centro della città. Le operazioni di soccorso sono in corso, non sono state segnalate vittime», è stato spiegato. Le forze di difesa aerea ucraine hanno abbattuto uno dei droni.\n\n00.45 – Kuleba: le parole di Putin sulle armi nucleari sono inaccettabili\n\n«Le dichiarazioni irresponsabili di Putin e Lavrov sul possibile uso di armi nucleari sono assolutamente inaccettabili». Lo ha dichiarato su Twitter il ministro degli Esteri ucraino, Dmytro Kuleba. «L'Ucraina non si arrenderà. Chiediamo a tutte le potenze nucleari di esprimersi ora e di chiarire alla Russia che tali retoriche mettono a rischio il mondo e non saranno tollerate», ha aggiunto.\n\n00.20 – Media: Putin pensa di arruolare forzatamente migliaia di persone del Sud Ossezia e dell’Abkhazia\n\nIl Cremlino sta valutando la possibilità di mobilitare non solo i russi, ma anche i cittadini delle autoproclamate repubbliche dell'Abkhazia e dell'Ossezia del Sud. Lo ha detto alla testata indipendente Meduza una fonte vicina all'amministrazione presidenziale. Secondo l'interlocutore, diverse migliaia di persone possono essere arruolate forzatamente dalle due regioni separatesi dalla Georgia dopo la guerra lampo con la Russia del 2008 e riconosciute solo da Mosca e pochi altri Paesi al mondo. Le amministrazioni di queste repubbliche sono, di fatti, controllate dal Cremlino. Nel 2022, il presidente dell'Ossezia del Sud aveva annunciato «passi legali» per «unificarsi» alla Russia.\n\n00.01 – Kiev chiede una riunione del Consiglio di sicurezza Onu sui referendum russi\n\nL'Ucraina ha chiesto una riunione di emergenza del Consiglio di sicurezza delle Nazioni Unite sui referendum per l'annessione alla Russia dei territori occupati dall'esercito di Mosca, come riporta Kiev Independent. Il portavoce del ministero degli Esteri ucraino Oleg Nikolenko ha dichiarato che l'Ucraina «ha richiesto una riunione urgente» del Consiglio di sicurezza delle Nazioni Unite sui «falsi referendum della Russia» nelle zone occupate degli oblast di Luhansk, Donetsk, Kherson e Zaporizhzhia. «La Russia deve essere ritenuta responsabile per i suoi ulteriori tentativi di modificare i confini internazionalmente riconosciuti dell'Ucraina in violazione della Carta delle Nazioni Unite», ha affermato Nikolenko.\n\nLe notizie e gli approfondimenti di ieri\n\n",
    "Guerra Russia-Ucraina, Zelensky: \"Risultati positivi\" • TAG24": "La settimana del 26 settembre si apre con il 216° giorno di guerra tra Russia e Ucraina che vede i combattimenti tra le parti sempre più accesi. Se da un lato Volodymyr Zelensky lotta per far risuonare la voce di Kiev all’interno del conflitto, rivendicando importanti vittorie in campo militare, dall’altro lato Putin pare possa fregiarsi di un successo ai referendum degli ultimi giorni che vedono diverse località pienamente convinte dell’annessione alla Russia.\n\nNaturalmente, sull’esito di tali votazioni aleggia ancora tantissimo mistero con la maggior parte dei Paesi contrari alla Russia che ha voluto sottolineare la farsa dietro tali referendum. Nel frattempo, Giappone e USA fanno suonare un forte campanello d’allarme per Mosca, con gli ultimi in particolare che minacciano seri provvedimenti in caso di azioni militari di Mosca che prevedano l’impiego del nucleare.\n\nGuerra Russia-Ucraina, 215esimo giorno\n\nEcco le notizie aggiornate di oggi 26 settembre 2022 sulla guerra Russia-Ucraina.\n\nVolodymyr Zelensky soddisfatto dei successi militari\n\nIn uno scenario altamente caotico, la voce del presidente ucraino sembra voler rassicurare il proprio popolo di un successo da parte dell’esercito di Kiev. È quanto emerge dalle sue ultime dichiarazioni contenute all’interno del più tradizionale ormai dei messaggi notturni.\n\nEcco le sue parole:\n\nSono in corso pesanti combattimenti con le forze russe in molti luoghi lungo la linea del fronte, alcuni con ‘risultati positivi’ per Kiev.\n\nPoi un aggiornamento sugli aiuti militari ricevuti nelle ultime ore, in particolare dagli Stati Uniti:\n\nAbbiamo assolutamente bisogno che gli Stati Uniti mostrino leadership e trasferiscano sistemi di difesa aerea in Ucraina. Voglio ringraziare il presidente Biden e il Congresso per la decisione positiva che è già stata approvata. Abbiamo ricevuto i Nasams.\n\nGuerra Russia-Ucraina, le mosse degli USA e del Giappone\n\nNel frattempo, come anticipato sono proprio gli Stati Uniti d’America a minacciare la Russia in caso di azioni pericolose per il mondo intero; dopo aver rifornito l’Ucraina di nuovi sistemi di difesa, dagli USA il segretario di stato americano, Antony Blinken ha fatto sapere chiaramente che c’è già un piano d’azione ben definito in caso di attacchi russi che prevedano l’utilizzo del nucleare. A sottolineare poi tale impegno ci ha pensato anche il Consigliere per la sicurezza nazionale degli Usa, Jake Sullivan che ha dichiarato:\n\nPutin resta intenzionato a spazzare via il popolo ucraino, che non ritiene abbia diritto a esistere. Dobbiamo continuare a fornire armi, munizioni, intelligence, tutto il supporto possibile.\n\nSul fronte orientale, invece, è il Giappone a muoversi in maniera netta contro la Russia dichiarando di aver sospeso l’export di materie chimiche proprio verso Mosca. A precisare il provvedimento è stato il Ministero dell’Economia, del Commercio e dell’Industria del Giappone che ha dichiarato:\n\nIl nostro Paese, come contributo agli sforzi internazionali in connessione con la situazione in Ucraina e tenendo conto delle misure adottate dai paesi leader, introduce misure per vietare le operazioni di commercio estero della seguente natura: l’introduzione del divieto di esportazione in Russia di beni relativi alle armi chimiche.\n\nInsomma, la guerra tra Russia e Ucraina sembra ancora destinata a durare.",
    "Ucraina, il pluralismo alla prova della guerra. Conversazione con Andreas Umland": "(di Niccolò Pianciola, storico dell’Università di Padova e membro del consiglio direttivo di Memorial Italia)\n\nAndreas Umland è un politologo specialista dei sistemi politici russo e ucraino. Nato a Jena nell’allora DDR nel 1967, dopo un dottorato all’Università di Cambridge ha vissuto per molti anni a Kyiv, dove è professore associato all' Università nazionale-Accademia Mohyliana . Attualmente lavora anche come ricercatore presso l' Istituto svedese per gli affari internazionali di Stoccolma. Molte delle sue pubblicazioni possono essere scaricate da questa pagina . Memorial Italia lo ha intervistato sull’evoluzione politica dell’Ucraina nell’ultimo decennio.\n\nCome è arrivato a lavorare in Ucraina?\n\nSono stato inviato in Ucraina da una serie di organizzazioni culturali tedesche, inizialmente dalla Fondazione Bosch. Poi sono andato a insegnare all’Accademia Mohyliana a Kyiv, la più antica università slavo-orientale inclusa nei programmi dell’agenzia tedesca per gli scambi accademici, la DAAD. Ho poi lavorato a Kyiv come esperto per la Società tedesca per la cooperazione internazionale, e ho anche insegnato all’Università nazionale “Taras Ščevčenko”.\n\nQuanto è eccezionale il suo percorso? Quanti sono gli accademici stranieri in Ucraina?\n\nCe ne sono diversi, quasi tutti finanziati dalla fondazione americana Fulbright o dall’Unione Europea. Ci sono anche studiosi canadesi di origine ucraina venuti a insegnare permanentemente o per un periodo di tempo, ad esempio Mychailo Wynnyckyj (anche lui all’Accademia Mohyliana). Tra gli accademici tedeschi sono quello che ha lavorato più a lungo in Ucraina, in tutto 17 anni, mentre i miei colleghi di solito rimangono per 4-5 anni e poi se ne vanno.\n\nA volte in Italia si fanno paragoni affrettati tra i regimi politici di Russia e Ucraina. Come descriverebbe quello ucraino? Quanto è cambiato il sistema politico tra la Rivoluzione della dignità del 2013-14 e l’invasione russa del febbraio 2022?\n\nAlcuni studiosi hanno sostenuto che nella storia ucraina recente la cesura politica più importante siano state le elezioni presidenziali del 1994, quando Leonid Kravčuk – il primo presidente dell’Ucraina postsovietica che si era presentato alle elezioni contro lo sfidante Leonid Kučma – perse e lasciò il suo posto, creando le premesse di una transizione ordinata al vertice del potere esecutivo, in base alla quale un presidente che perde le elezioni lascia il potere. Questa tradizione recente è stato il retroterra culturale, se così si può dire, sia della Rivoluzione arancione nel 2004-2005 sia dell’Euromaidan nel 2013-2014. In ambedue i casi Viktor Janukovič ha tentato di far deragliare il sistema politico verso l’autoritarismo: la prima volta, nel 2004, quando era un candidato alla presidenza; la seconda volta, nel 2013, quando era presidente. Dopo la Rivoluzione della dignità ci fu un impulso verso la democratizzazione del sistema politico per l’impegno della società civile ucraina, che è diventata molto più influente ed è stata in grado di far pressione su Petro Porošenko, l’oligarca eletto presidente nel 2014. Con l’Unione Europea, e anche il Fondo Monetario Internazionale, si è creato il classico modello a “sandwich” in cui la società civile dal basso e le organizzazioni internazionali dall’esterno spingono i governi a fare le riforme. Molte nuove leggi sono state promulgate, a partire da quelle contro la corruzione, mentre sono state create istituzioni quali l’Ufficio anticorruzione e la Procura contro la corruzione. Questi sono stati tra i maggiori risultati dell’Euromaidan: il potenziamento della società civile e l’allontanamento del sistema politico ucraino dal modello di corruzione sistemica largamente presente nello spazio post-sovietico.\n\nMi sembra si possa dire che il sistema politico ucraino pre-2014 fosse un sistema caratterizzato da un vero pluralismo nei mass media e basato su elezioni vere, che portavano al cambiamento dei detentori del potere esecutivo. Allo stesso tempo, non vigeva lo stato di diritto e la corruzione era sistemica. Perciò, il potere esecutivo nella persona del presidente poteva tentare di trasformare il sistema in senso autoritario senza incontrare grandi resistenze da parte di altri poteri dello stato. Sia Kučma sia Janukovič hanno tentato di farlo, ma in entrambi i casi il loro tentativo è fallito per la reazione dal basso, per la mobilitazione nella società. È una descrizione accurata?\n\nSì, è così.\n\nQuanto sono cambiate le relazioni tra l’esecutivo e i media e tra l’esecutivo e il potere giudiziario dopo il 2014?\n\nDopo il 2014 la tendenza è stata verso una separazione sempre maggiore tra governo e sistema giudiziario, e tra potere politico e sistema mediatico. Era ancora un sistema (e lo è anche oggi) in cui i media non sono totalmente indipendenti da gruppi di potere economici o politici, ma fino all’invasione russa di quest’anno in Ucraina c’erano vari centri di potere che competevano l’uno con l’altro. Spesso non si aveva buon giornalismo, ma esistevano molti canali di informazioni differenti. Alcuni erano più vicini al governo, altri più lontani. I canali televisivi di opposizione potevano esistere, con l’eccezione di quelli chiaramente infiltrati dalla Russia dopo il 2014. Gli altri hanno continuato ad operare. Peraltro, il colpo maggiore contro le entità pro-russe in Ucraina non è stato portato da Porošenko, ma da Volodymyr Zelens'kyj. Questo è un paradosso perché Zelens'kyj è un russofono con un retroterra familiare ebraico, ed era una colomba pronta a negoziare con Putin, non certo un accanito nazionalista ucraino. Era stata eletto nel 2019 su una piattaforma chiaramente non nazionalista. Ha vinto con il distacco maggiore nella storia delle elezioni presidenziali in Ucraina, con il 73% dei voti. Nessuno aveva raggiunto percentuali simili in passato. Dopo essere stato eletto ha cercato di arrivare a un accordo con Putin, ma si è ben presto reso conto che era impossibile. È a questo punto che è diventato ancora più falco di Porošenko. Quest’ultimo era stato il candidato alle presidenziali con le posizioni più dure contro la Russia. Ma poi Zelens'kyj una volta al potere ha chiuso i canali televisivi pro-russi, ha attaccato il Blocco di opposizione e ha fatto incarcerare Viktor Medvedčuk, che era in sostanza il rappresentante di Putin in Ucraina. Putin e Medvedčuk sono molto vicini, Putin è stato il padrino della sua figlia più giovane. [Il 22 settembre 2022 Medvedčuk è stato rilasciato, insieme ad altri 54 prigionieri, in cambio della liberazione di 215 soldati ucraini catturati dai russi nei mesi precedenti. NdR]\n\nCome si spiega questo spostamento da parte di Zelens'kyj? Si è convinto che Putin volesse usare gli accordi di Minsk solo per influenzare la politica ucraina e non fosse interessato a una vera mediazione?\n\nAd essere onesti, penso che in sostanza Zelens'kyj non avesse davvero capito la situazione del conflitto con la Russia. Inizialmente credeva che il problema fosse Porošenko che – vuoi per i suoi interessi economici, vuoi per il suo nazionalismo ucraino, vuoi per l’influenza dell’Occidente, o per altre ragioni – non riusciva a chiudere il conflitto e ad arrivare a un qualche compromesso. Durante la campagna elettorale del 2019 Zelens'kyj era stato ambiguo. La sua posizione sui rapporti con la Russia per certi aspetti era più simile alle posizioni di Janukovič e del vecchio Partito delle Regioni, che a quelle di Porošenko. Poi, quando è diventato presidente e ha provato a trattare con Putin, si è accorto che il problema non era Porošenko, ma era proprio Putin, che non era interessato a una vera trattativa. E allora, in modo quasi naturale, Zelens'kyj è passato su posizioni più dure.\n\nCome descriverebbe l’ideologia del partito “Servitore del popolo” di Zelens'kyj, se ce n’è una? Spesso è descritto come populista.\n\nCi sono dei forti elementi populisti, ma lo vedo più come una commistione di idee liberaldemocratiche e in parte socialdemocratiche. In generale la collocazione del partito è più progressista che conservatrice. Il Partito della Solidarietà Europea di Porošenko e il partito Patria di Julija Timošenko sono più conservatori, tradizionalisti e di centro-destra. Nello spettro politico occidentale il partito di Zelens'kyj, al Parlamento europeo diciamo, sarebbe da qualche parte tra il blocco liberale, il blocco verde e i socialdemocratici. Zelens'kyj ha fatto delle dichiarazioni progressiste sulle minoranze sessuali. Sua moglie ha preso posizioni femministe. “Servitore del popolo” in uno dei paesi dell’Unione Europea sarebbe considerato un partito di centro-sinistra.\n\nQual è la sua posizione sulla questione del matrimonio o unione omosessuale, ad esempio?\n\nLa questione del matrimonio omosessuale è un tabù in Ucraina. Ma Zelens'kyj ha avuto un confronto pubblico sulla questione dichiarando che ognuno è libero di vivere la propria vita e che le minoranze sessuali dovrebbero avere gli stessi diritti delle altre persone.\n\nL’elezione di Zelens'kyj in 2019 è stata la prima in cui la divisione regionale nel comportamento elettorale è stata molto minore rispetto alle precedenti tornate elettorali. Ci sono altre divisioni nella società ucraina che spiegano la sua vittoria? Ad esempio, sul piano generazionale?\n\nLungo tutto il periodo post-sovietico, c’è stata una sorta di onda che è andata progressivamente dall’ovest all’est dell’Ucraina. All’inizio degli anni Novanta c’era una chiara divisione tra l’Ucraina occidentale più ucrainofona, tendenzialmente più nazionalista, più orientata verso l’Occidente, e le regioni orientale, centrale, e meridionale del paese, più russofone e dove vivevano più persone orientate verso la Russia. Be’, ad ogni ciclo elettorale questa divisione si è spostata sempre più a est. Con l’elezione di Zelens'kyj nel 2019 per la prima volta questa divisione geografica è quasi scomparsa. C’era ancora qualche differenza, ma specialmente al secondo turno delle elezioni presidenziali c’è stato una vittoria schiacciante di Zelens'kyj quasi ovunque. E la divisione è stata in effetti soprattutto generazionale, con i giovani che hanno votato per Zelens'kyj e gli anziani per Porošenko.\n\nIl processo contro Porošenko ha una qualche base di fatto, o è da interpretare come l’uso del potere giudiziario da parte di Zelens'kyj per colpire un avversario politico? [Nel dicembre 2021 l'Ufficio investigativo di Stato ha accusato Porošenko di alto tradimento per aver organizzato durante la sua presidenza le forniture alle imprese ucraine di carbone proveniente dalle “repubbliche” del Donbas, favorendo in questo modo l’economia delle entità sostenute dalla Russia. Se riconosciuto colpevole, rischia dai 10 ai 15 anni di carcere, NdR]\n\nApparentemente, quando era presidente Porošenko ha fatto qualche transazione d’affari di dubbia legalità. Che questo sia una base sufficiente per giustificare un procedimento giudiziario ai suoi danni, non lo so. Francamente non sono abbastanza competente per avere una chiara opinione su questo. È una questione economica e giuridica complessa. Ma quando il procedimento è iniziato, la sensazione era che non tutto fosse così pulito, dato che in quel momento Porošenko era il maggiore avversario politico di Zelens'kyj. Ero preoccupato che ci fosse un uso strumentale della giustizia. In ogni caso, Porošenko non è mai stato messo in prigione, ed è tuttora libero. Uno degli effetti della guerra è che casi come questo sono diventati sostanzialmente irrilevanti. Porošenko partecipa pubblicamente alla mobilitazione a favore dello sforzo bellico, e sostiene il governo.\n\nTornando al periodo 2012-2014, i partiti di estrema destra hanno avuto un grande successo alle ultime elezioni parlamentari prima della Rivoluzione della dignità, nel 2012, ma poi sono crollati sul piano elettorale ed oggi sono sostanzialmente irrilevanti, nonostante i militanti di estrema destra avessero avuto un ruolo nell’Euromaidan. Come mai?\n\nÈ una storia abbastanza semplice. I deludenti risultati elettorali dell’estrema destra nel 2014, alle elezioni parlamentari e presidenziali, così come nel 2019 quando c’è stata un’altra doppia tornata elettorale, riflettono il consenso che l’estrema destra ha avuto e ha in Ucraina. Erano piuttosto quelli del 2012 ad essere risultati fuori dal comune, con il partito “Libertà” (Svoboda) che allora prese circa il 10% dei voti (tra l’altro in molti paesi dell’Unione Europea una performance elettorale dell’estrema destra come questa sarebbe considerata del tutto normale. In molti paesi della UE i partiti di estrema destra raggiungono percentuali di voto molto più alte). Quel 10% era stato eccezionalmente alto, e si può spiegare con una serie di fattori. Primo, un forte voto di protesta contro Janukovič. L’estrema destra ha avuto un elettorato strano nel 2012: urbano, molto istruito, pro-Unione Europea e pro-Occidente. Costoro hanno votato per Svoboda perché era il partito più anti-Janukovič di tutti. Secondo, c’era il fenomeno del trasformismo dei cosiddetti “tuški”. Alle precedenti elezioni parlamentari le cosiddette forze “arancione” avevano la maggioranza, ma dopo che Janukovič è stato eletto presidente nel 2010, molti deputati eletti nei partiti di Viktor Juščenko e Julija Timošenko sono passati con Janukovič, permettendogli di prendere il controllo sia della presidenza sia del governo. Perciò molti di coloro che hanno votato Svoboda nel 2012 erano persone che presupponevano che solo votando Svoboda sarebbero stati sicuri che i loro voti non sarebbero andati a candidati che poi avrebbero potuto passare con Janukovič. E non si sbagliavano, dato che nessun deputato di Svoboda è mai passato con Janukovič. Terzo, e forse questa è la ragione più importante, Janukovič stesso dopo essere salito alla presidenza nel 2010 ha aiutato Svoboda a espandere i suoi consensi. Tutti i sondaggi dicevano che Janukovič avrebbe vinto le successive elezioni presidenziali solo se il suo avversario al secondo turno fosse stato un esponente di Svoboda. Perciò ha lavorato lui stesso per favorire questo scenario. Studi accademici hanno mostrato come tra il 2010 e il 2013 Svoboda abbia avuto grande spazio e un trattamento favorevole sui media controllati dal governo. Poi, dopo la rivoluzione del 2013-14 e la fuga di Janukovič, sono state trovate prove documentarie di come Svoboda avesse ricevuto fondi negli anni precedenti da Janukovič, che voleva un partito polarizzante come il più forte partito dell’opposizione. Dopo il 2014, quando questi tre fattori sono venuti meno, Svoboda è crollata nei consensi. Tra l’altro molti dimenticano che la situazione post-2014 era potenzialmente molto favorevole a Svoboda, dato che nel 2014 la Russia ha occupato la Crimea e parte del Donbas, le cui popolazioni, che mai avrebbero votato Svoboda, non poterono dunque partecipare alle elezioni del 2014 e del 2019. In teoria, ci si sarebbe potuti dunque aspettare un incremento percentuale dei voti all’estrema destra. Invece c’è stato un crollo. Nel 2014 Svoboda è rimasta fuori dal parlamento perché non ha raggiunto la soglia del 5%, e alle elezioni presidenziali dello stesso anno sia loro sia Settore Destro (Pravyj Sektor) sono andati malissimo. Nel 2019 entrambi i partiti hanno preso ancora meno voti.\n\nQual è il legame tra i partiti di estrema destra e alcune formazioni armate, come il battaglione Azov, una questione che è diventata uno dei cavalli di battaglia della propaganda putiniana?\n\nCi sono in realtà diversi fenomeni che vanno tenuti distinti. Il primo è il battaglione Azov del 2014, una formazione semi-regolare composta soprattutto da militanti di estrema destra, che poi ha dato vita al reggimento Azov della Guardia Nazionale, e il movimento Azov, formato da veterani del battaglione e altri attivisti politici. Il perno di questo movimento Azov è il partito “Corpo Nazionale”, fondato nel 2015: un partito marginale, che non è mai entrato in parlamento e ha solo qualche rappresentante eletto a livello di consiglio regionale o distrettuale. Ci sono, o ci sono state, connessioni tra il movimento e il reggimento Azov. Ad esempio, il movimento Azov aiuta i veterani che si trovino in difficoltà dopo il servizio attivo. Ma il reggimento Azov è ormai diventato una formazione armata deideologizzata controllata dal Ministero dell’interno dell’Ucraina, e ha integrato personale e volontari che non avevano un passato o un presente di militanza politica. Ci sono probabilmente ancora al suo interno combattenti con idee di estrema destra, ma ormai è una pura formazione militare. Del resto, l’affinità tra l’estrema destra e le forze armate non è qualcosa di specifico all’Ucraina. In Germania, ad esempio, abbiamo scandali ricorrenti su reti di estrema destra nella Bundeswehr, nonostante un monitoraggio molto stretto della questione. Bisogna anche ricordare che il battaglione Azov originario, quello del 2014, è solo uno dei trentasei (se non ricordo male) battaglioni che si sono formati in quei mesi per contrastare l’aggressione russa. Qualcuno è stato creato da gruppi di estrema destra, ma anche questi non arruolavano necessariamente militanti. Altri sono stati formati da gruppi con convinzioni politiche completamente diverse, persino liberali, altri ancora erano fin dall’inizio totalmente deideologizzati. L’obiettivo di queste formazioni era combattere contro l’invasione, non di essere il braccio armato di un movimento politico.\n\nDopo la Rivoluzione del 2014 e la fuga di Janukovič dal paese, il Partito delle Regioni è stato sciolto. Che fine hanno fatto gli ex esponenti di questo partito? Quanti sono andati in esilio con Janukovič o invece si sono ritirati a vita privata, o riciclati in altri partiti?\n\nIl Partito delle Regioni in realtà si è autodissolto. Gli ex dirigenti del partito hanno aderito a due raggruppamenti politici: il Blocco di Opposizione e la “Piattaforma di Opposizione – Per la Vita”. Queste due formazioni sono state in competizione l’una con l’altra perché si rivolgevano allo stesso elettorato, quello che prima votava il Partito delle Regioni. Nelle elezioni parlamentari del 2019, Piattaforma di Opposizione ha mandato 43 deputati in parlamento. [Dopo l’inizio dell’invasione russa del 2022, l’attività politica del partito “Piattaforma di Opposizione – Per la Vita” è stata proibita a causa delle sue posizioni pro-russe, NdR]\n\nIl Presidente Porošenko nel maggio 2015 aveva firmato una controversa legge che bandiva simboli comunisti e nazisti dall’Ucraina. La conseguenza principale fu la rimozione dei monumenti del periodo comunista dagli spazi pubblici (soprattutto le ubique statue di Lenin) e il cambiamento della toponomastica per i nomi di vie, piazze e centri abitati dedicati a temi e persone legati al comunismo. Poi, nel settembre 2015, c’è stato lo scioglimento amministrativo del Partito comunista dell’Ucraina in base a una sentenza del tribunale amministrativo distrettuale di Kyiv (anche se la controversia giudiziaria si è poi trascinata per anni). Quanto questa decisione è stata presa perché il partito era percepito come una quinta colonna di Mosca, e quanto invece la misura fu una conseguenza delle leggi di “decomunistizzazione”?\n\nLa cosa interessante a proposito del Partito comunista, e che molti tendono a dimenticare, è che è stato proibito dopo che aveva perso la rappresentanza in parlamento. Aveva partecipato alle elezioni parlamentari del 2014, ma non aveva passato la soglia del 5%. Prima della Rivoluzione della dignità era un partito molto forte, ma perse moltissimi consensi dopo l’annessione russa della Crimea e la pseudo guerra civile nel Donbas nel 2014, eventi che hanno delegittimato le posizioni pro-russe del Partito. Così nel 2014 gli elettori l’hanno buttato fuori dal Parlamento. Poi nel 2015 ci sono state le leggi di decomunistizzazione, che hanno reso un reato usare simboli comunisti. Per capire perché, bisogna avere a mente la specificità politica e culturale dell’Ucraina e ricordare che il comunismo in Ucraina è associato alla grande carestia, lo Holodomor del 1932-33 che ha ucciso circa 3 milioni di ucraini. Anche se non si accetta di identificarlo come genocidio, in ogni caso la responsabilità politica di Stalin e del regime comunista in questa immane tragedia è chiara. Per gran parte degli ucraini questa è la questione centrale quando si parla del periodo comunista, non tanto l’ideologia marxista-leninista. Oltre a provocare la carestia, il regime comunista sotto Stalin sterminò buona parte dell’élite culturale ucraina e tentò di distruggere la Chiesa greco-cattolica ucraina. Nel discorso ufficiale ucraino degli ultimi anni, il comunismo è soprattutto ricordato come un’ideologia anti-ucraina.\n\nParlando di contestualizzazione dell’uso della Storia, come si spiega il fatto che Stepan Bandera sia stato ufficialmente inserito nel pantheon degli eroi nazionali già durante la presidenza Juščenko? In che misura il fatto che questo estremista di destra la cui ideologia era sostanzialmente fascista sia diventato un simbolo nazionale ha implicato una rivalutazione di idee fasciste in Ucraina, e quanto invece questo aspetto della sua figura e azione politica è stato occultato nel discorso ufficiale, e Bandera è diventato un simbolo che ha poco a che fare con la sua effettiva realtà storica?\n\nL’estrema destra in Ucraina vede certamente Bandera come uno dei loro padri politici, ma l’estrema destra nel paese è molto debole, e la popolarità della figura di Bandera va molto al di là della destra. La ragione è che, sebbene Bandera fosse di estrema destra e – almeno per un periodo della sua vita – un fascista, in Ucraina oggi non è visto principalmente come tale. È considerato un combattente per l’indipendenza dell’Ucraina che morì per questo. Fu ucciso a Monaco di Baviera nel 1959 dal KGB – la stessa organizzazione nella quale si è formato Putin. Nel discorso pubblico la sua figura è quella di un liberatore, anche se naturalmente non avrebbe instaurato un regime liberale se fosse andato al potere. Del resto, i suoi rapporti con l’occupante tedesco durante la Seconda guerra mondiale erano stati conflittuali. Due dei suoi fratelli furono uccisi ad Auschwitz (apparentemente da compagni di prigionia). Un altro fratello morì durante l’occupazione tedesca in circostanze non chiare. Lo stesso Stepan Bandera è stato a lungo rinchiuso nel campo di concentramento di Sachsenhausen vicino a Berlino. Queste sono le cose che sono enfatizzate dalla memoria pubblica in Ucraina: una memoria selettiva, non una visione storica oggettiva. È un fenomeno che vediamo in molti Paesi, dove le pagine buie delle biografie degli eroi nazionali sono dimenticate o taciute.\n\nQual è il ruolo degli oligarchi nell’Ucraina attuale? Il loro strapotere e l’influenza che hanno avuto sul sistema politico è uno dei punti spesso invocati da coloro che sostengono che l’Ucraina non abbia un sistema politico democratico. Ci sono stati cambiamenti nel loro potere negli ultimi decenni?\n\nNon ci sono stati grandi cambiamenti negli ultimi vent’anni, ma la situazione completamente nuova portata dall’aggressione russa di quest’anno ha avuto un effetto significativo sul loro peso politico. Si può dire che la guerra del 2022 abbia creato una nuova economia politica in Ucraina. Certamente il fenomeno degli “oligarchi”, ovvero imprenditori che accumulano peso economico, potere politico e influenza mediatica in un contesto di corruzione sistemica, è uno dei grandi problemi del sistema politico ucraino, o per lo meno lo è stato fino a tempi molto recenti. Ma il sistema è rimasto sempre pluralistico. Non c’era un clan oligarchico che controllava l’intero sistema politico. C’erano diversi gruppi che competevano l’uno con l’altro appoggiando diversi partiti politici e differenti media, dando vita a quello che qualcuno ha chiamato “pluralismo by default”. Non era un ordinamento propriamente liberaldemocratico, ma era pluralistico e con elezioni vere, dove i cittadini potevano scegliere tra diversi candidati e tra diverse fonti di informazione. La libertà di associazione e di parola erano assicurate. I cittadini avevano sempre a disposizione canali per attività civiche e politiche, a differenza che in un sistema autoritario. Il sistema democratico non era, e non è tuttora, perfetto, ma è aperto. Anche se magari non tutti gli attori politici in campo avevano accesso alle stesse risorse, e spesso non c’era una competizione politica leale. Ci sono molte pratiche che possono essere considerate illiberali, c’è ancora corruzione nel sistema giudiziario e – per lo meno fino a tempi recenti – nelle alte sfere del governo. La speranza è che il processo di adesione all’Unione Europea aiuti ad eliminare questi fenomeni. In generale, con la guerra, i centri di potere diffusi nella società, dai sindacati ai gruppi di interesse economico, hanno perso potere nei confronti dell’amministrazione statale. Il prezzo della corruzione in una situazione di guerra non è solo un danno economico, ma è la perdita di vite umane. Perciò il controllo sui fenomeni corruttivi è aumentato. In questi ultimi mesi di guerra, le risorse economiche di tutti gli oligarchi sono diminuite di molto, non solo quelle degli imprenditori che avevano le proprie attività soprattutto nelle regioni conquistate dalla Russia, come Rinat Achmetov. Achmetov ha peraltro assunto una posizione molto patriottica, procurando direttamente all’esercito, ad esempio, dei dispositivi di difesa contro i bombardamenti. Non credo che dopo la guerra il sistema oligarchico riemergerà potente come prima. La guerra non sta unificando il paese solo dal punto di vista culturale, ma ne sta anche cambiando la distribuzione della ricchezza e del potere che ne deriva.\n\nDopo l’attacco russo del febbraio di quest’anno c’è stato un irrigidimento nel controllo dei media da parte del governo ucraino. Quanto preoccupanti sono questi sviluppi?\n\nQuello che stiamo vedendo negli ultimi mesi in Ucraina è l’avveramento di un vecchio detto: non sono solo gli stati che fanno le guerre; spesso le guerre fanno gli stati. È in corso un processo di unificazione culturale del paese, e allo stesso tempo di sfaldamento dei vecchi gruppi di potere politico-oligarchici. Quale sarà il paesaggio politico dopo la fine della guerra è una questione aperta a cui non saprei rispondere. Forse ci saranno nuovi partiti. Non escluderei una crescita dell’estrema destra, ma partiranno comunque da un consenso molto basso (2,1% alle ultime elezioni). Certamente la guerra cambierà il paesaggio politico ucraino, ma sulla base di una tradizione ormai trentennale di pluralismo politico, partitico e informativo. Le libertà di associazione, di parola, di religione non verranno meno, nonostante alcune possano essere state limitate durante il conflitto. Anche senza l’influenza dell’Occidente (il G7 adesso forse è la struttura di coordinamento più importante) non credo che l’Ucraina potrà diventare una dittatura dopo la guerra, anche se al momento c’è chiaramente un sistema politico e amministrativo semplificato, in cui i media, i partiti, i ministeri, la società civile stanno lavorando insieme nella stessa direzione. Se combatti una guerra la questione è come vincerla. Ora tutto il sistema statale lavora al servizio dell’esercito, in modo che possa funzionare e resistere all’invasore. Non vedo una significativa opposizione all’azione di Zelens'kyj attualmente, indipendentemente dalle misure prese dal governo. Anche importanti ex esponenti del Partito delle Regioni, come il candidato alle presidenziali del 2014 Mychailo Dobkin, che in passato aveva avuto posizioni pro-russe [Dobkin è stato sindaco di Charkiv tra 2006 e 2010 e governatore della regione di Charkiv tra 2010 e 2014. Nelle elezioni presidenziali del 2014 ha raccolto il 3% dei voti, NdR] ora si è arruolato nella Forza di Difesa Territoriale. Molti altri hanno avuto un percorso simile. La mia percezione è che si tratti di un fenomeno spontaneo dovuto alla situazione di minaccia esistenziale portata dall’aggressione russa. Organizzazioni della società civile, partiti politici, istituzioni statali si stanno coordinando per vincere. Dopo la guerra, le divisioni emergeranno di nuovo.\n\nC’è qualche voce nello spettro politico ucraino che sostiene che l’Ucraina dovrebbe abbandonare la Crimea e parte del Donbas se Putin lo accettasse come il prezzo per la pace, oppure questa posizione è un tabù?\n\nPrima dell’attacco russo del febbraio 2022 c’era qualche discussione su questa opzione. Ma dopo i crimini a Buča e a Irpin – e adesso abbiamo nuovi casi a Izjum e nell’oblast’ di Cherson con fosse comuni con centinaia di vittime – è diventato impossibile per i rappresentanti ucraini sostenere qualsiasi posizione di compromesso. All’inizio della guerra si poteva ipotizzare che questi crimini potessero essere stati commessi dall’esercito russo nella regione di Kyiv dopo la sconfitta del tentativo di conquistare la città, come atti di crudeltà e frustrazione legati a una situazione specifica. Ma adesso abbiamo sempre più prove di altri casi di crimini di guerra compiuti anche in altre regioni. Ora è diventato impossibile per qualsiasi politico ucraino suggerire un compromesso del genere. Perché non si tratterebbe solo di cedere parti del territorio ucraino, ma soprattutto di consegnare cittadini ucraini a un regime terrorista che uccide, deporta, tortura. Ci sono ancora molti politici e diplomatici occidentali che vogliono un compromesso di questo tipo. Nelle comunicazioni informali dietro le quinte, è possibile che esponenti del governo o diplomatici ucraini accettino tuttora di discutere opzioni come questa. Ma dopo Buča, nessuno può più parlarne apertamente.\n\nCosa risponderebbe a coloro che dicono che questo conflitto è in fondo uno scontro tra due nazionalismi speculari, quello russo e quello ucraino?\n\nDirei che si tratta di due nazionalismi molto diversi tra loro. Da una parte c’è un nazionalismo che combatte per l’indipendenza dell’Ucraina e che oggi è del tutto tollerante nei confronti delle minoranze: ebrei, tatari, e così via. Ad esempio, in passato c’è stata persino collaborazione tra il partito di estrema destra Settore Destro e organizzazioni ebraiche e dei tatari di Crimea. La maggioranza dei nazionalisti ucraini sono favorevoli all'Unione Europea e alla democrazia liberale. Dall’altra parte c’è il nazionalismo russo, che è imperiale, non accetta gli attuali confini della Federazione Russa e cerca di espandere il suo territorio: attraverso il controllo informale nelle cosiddette “repubbliche popolari”, o attraverso l’annessione diretta come in Crimea, o attraverso l’assoggettamento di fatto come in Bielorussia, che ormai è uno stato cliente della Russia. Il nazionalismo russo odierno è imperiale, irredentista, revisionista, espansionista. Qualche gruppo di nazionalisti russi è chiaramente fascista. In Ucraina non esistono posizioni politiche espansioniste. Inoltre, fino al 2014 in Ucraina c’è stata una assoluta tolleranza nei confronti sia dei russi, sia della lingua e cultura russe in Ucraina. Solo dopo il 2014, dopo l’annessione della Crimea e lo scoppio delle pseudo guerre civili nel Donbas, in realtà fomentate e dirette da inviati dello stato russo come Igor Girkin-Strelkov e poi dall’intervento diretto dell’esercito regolare russo, la situazione è cambiata. La propaganda russa cerca di proiettare un’immagine opposta: ovvero che il conflitto nel Donbas sia il frutto di tensioni all’interno della società ucraina. Certo c’erano e ci sono tensioni interne all’Ucraina, ma non diverse da quelle tra nord e sud Italia, tra ovest ed est in Germania, tra valloni e fiamminghi in Belgio, o all’interno di molti altri stati europei. Putin voleva trasformare la pseudo guerra civile in una vera guerra civile. Quando ha capito di aver fallito in questo, l’opzione B è stata l’attacco militare diretto. Perciò, la risposta alla domanda dipende da cosa si intende per nazionalismo. I nazionalismi russo e ucraino odierni sono molto diversi l’uno dall’altro. In un certo senso quello ucraino è più simile al nazionalismo italiano dell’Ottocento, il nazionalismo del Risorgimento – mentre è molto diverso dal nazionalismo italiano egemonico nel Novecento, il nazionalismo fascista. A un livello molto astratto, la distinzione può essere quella tra un nazionalismo espansionista e un nazionalismo che punta all’indipendenza, alla liberazione nazionale, e anche all’integrazione europea.\n\nHa menzionato le politiche nei confronti della lingua russa in Ucraina. Spesso sentiamo persone poco informate sostenere che la lingua russa è stata “proibita” in Ucraina. Qual è la situazione attuale?\n\nIl russo non è stato affatto proibito naturalmente, ma il suo ruolo nella società è stato ridimensionato. Fino al 2014 le politiche culturali ucraine erano estremamente liberali. Le persone potevano fare l’intero ciclo scolastico dalle primarie alle secondarie con lezioni in russo, ungherese, o romeno. Nel 2014 lo stato ucraino ha imparato che questo approccio liberale è stato controproducente, perché la presenza della lingua e cultura russe sono state usate per giustificare l’aggressione. La Russia ha politicizzato la questione linguistica. È allora che sono state promulgate una nuova legge sull’istruzione e una sulla lingua che privilegiano la lingua ucraina. Insieme alla separazione della Chiesa ortodossa ucraina da quella russa e alle già ricordate leggi sulla decomunistizzazione, sono state tutte reazioni all’espansione imperiale russa. C’è stata una certa ucrainizzazione linguistica nella sfera pubblica, ma questa è una conseguenza del conflitto armato scatenato dalla Russia. Il russo continua ad essere parlato nel paese, senza che questo comporti alcuna persecuzione.",
    "L’informazione arruolata nella guerra in Ucraina": "Del ruolo avuto dall’informazione in questi tempi di guerra, se ne parlerà parecchio, in saggi, studi e in pubblicazioni accademiche. Se ne parlerà anche più della guerra stessa. Se ne parlerà, ma non ora, in un futuro più o meno prossimo. Magari tra venti o trent’anni, quando il mondo sarà cambiato.\n\nO, a pensarci bene, magari non se ne parlerà perché il mondo non ci sarà più, scenario drammatico ma niente affatto fantasioso. Perché di guerre l’umanità ne ha fatte, viste e raccontate tante. Ma mai, neanche nei piani più ambiziosi dei deliri “goebbelsiani” o nelle visioni distopiche orwelliane, si erano viste tante penne trasformate in baionette, tante teste infilate sotto la sabbia, tante mezze verità da non farne una buona.\n\nDel resto, già l’oplita greco Eschilo, reduce dalle battaglie di Salamina e Maratona, arrivò a dire che in guerra la prima vittima è la verità. Assunto di grande equilibrio politico ma di difficile comprensione se si considera che in quel tempo a contendersi tributi in terra ed acqua c’erano da una parte la Grecia, che illuminava il mondo con i primi vagiti di democrazia, e dall’altra l’oscuro impero persiano del Dio-Re Serse.\n\nNon sappiamo se lo stesso Eschilo avesse la piena consapevolezza dell’assoluta e millenaria verità di quanto detto, quello che è certo è che tale verità la ritroviamo forte e tragica ancora oggi nel conflitto In Ucraina.\n\nDalla fine di febbraio di quest’anno, tv, stampa, rete, social, hanno arruolato tutti noi in guerra, e poco importa se quello stesso conflitto persista da quasi un decennio in quegli stessi territori senza sollevare o almeno solleticare l’interesse anche minimo di chicchessia, quello che conta è che adesso questa è la nostra Guerra.\n\nLa mobilitazione è stata immediata e di massa: attori, rock star, sportivi, intellettuali, chef, influencer, hanno affiancato le truppe scelte e quelle di riserva dell’informazione nazionale, e quando leggiamo che il conflitto è tra ucraini e “filorussi” o “separatisti”.\n\nChe le Repubbliche popolari del Donbass sono “cosiddette” o nei casi migliori “autoproclamate” (come se esistesse una forma diverse oltre l’autoproclamazione per dirsi repubblica)\n\nChe chi combatte in favore del Donbass è un “mercenario” e chi ha ripreso il proprio lavoro nei territori sotto il controllo russo è un “collaborazionista”, viene da pensare che anche la lingua italiana abbia deciso di schierarsi a favore della delirio giallo-azzurro.\n\n“In tutto questo bailamme di bugie, contro bugie, colpi bassi e tradimenti, i giornalisti dove sono? Tutti arruolati, fra le fila dei patrioti o fra quelle dei conservatori, combattenti armati di carta e penna a esaltare ognuno la propria causa”.[1]\n\nParole di Ennio Remondino che evidentemente già aveva ben chiara la collocazione dei rappresentanti del quarto potere: da una parte o dall’altra della barricata a scambiarsi cannonate.\n\nGià, peccato che di parte, in questo caso, ce n’è una sola. Il 24 febbraio per la storia, quella con la esse minuscola, la Russia ha “invaso” l’Ucraina. A leggerlo così sembra il titoletto di un bignami di storia per le scuole medie, un po’ come Cesare che varca il Rubicone, e invece è stato il tenore generale che i media ci hanno fornito sul conflitto.\n\nInformazione diretta, schietta, quasi anglosassone direbbe qualcuno. Poco conta che non sia dato sapere il perchè e non vengano fornite argomentazioni se non che probabilmente il presidente Russo, Vladimir Putin è un pazzo e un criminale. Migliaia di “professionisti dell’informazione” si sono così riversati nel paese divenuto simbolo della libertà ferita e della democrazia che resiste.\n\nAbbiamo ascoltato le voci tremanti di chi raccontava l’assedio di Kiev (che non c’è mai stato), le testimonianze di una guerra etnica (chissà tra quali etnie) fatta di stupri e fosse comuni (certificati da Zelensky e da rete 4), lo sbarco dei russi a Odessa (avvenuto non si sa bene quando).\n\nE poi, in un crescendo continuo, abbiamo appreso che il grano ucraino sfama il Terzo mondo, che se stacchi i cartelli stradali l’esercito invasore può sbagliare strada, che i russi che controllano la centrale nucleare di Zaporizhia vengono bombardati dai russi, che la controffensiva ucraina da nord, anzi da sud ma forse da centro sta avendo successo e i nuovissimi carrarmati ucraini (in realtà non proprio ucraini ma noleggiati dai polacchi che li hanno acquistati dei tedeschi) sono riusciti a portare la guerra al confine russo, cioè nel Donbass, dov’è dal 2014.\n\nUn panorama desolante, di più, tragicamente pericoloso. “Tentativi di controllo della stampa stavano realizzandosi in zone di guerra. In molti casi ciò avveniva riducendo, per i giornalisti, mezzi tecnici e logistici; in altri, i professionisti più scomodi erano rimossi e sostituiti; in altre circostanze, infine, le eliminazioni di tutele e sicurezze faceva sì che gli stessi rimanessero coinvolti, spesso tragicamente, nelle azioni e negli scontri militari”.[2]\n\nCome ci insegna la storia di Andrea Rocchelli, fotoreporter freelance italiano che ha documentato quanto stava avvenendo alle porte d’Europa fin dal 2014. La sua storia e purtroppo la sua morte, in un agguato teso da bande paramilitari ucraine mentre documentava gli orrori del post-Maidan nell’est del paese, si guadagnerà a mala pena alcuni trafiletti sulla stampa italiana.\n\nNessuna celebrazione, nessun ricordo, nessuna giornata in sua memoria. Le sue foto rimangono eredità e testimonianza del folle prezzo da pagare per chi con professionalità e coraggio svolge il proprio lavoro.\n\nMa anche il giornalismo anglosassone, tradizionalmente immune alle sirene del potere, agli interessi lobbistici e di casta sembra aver dimenticato la propria vocazione. Ne sa qualcosa Graham Phillips.\n\nGiornalista della britannica BBC e corrispondente in Ucraina già dal 2012 durante gli europei di calcio. Quando due anni dopo esplode la guerra civile, mentre gli occhi dei media di tutto il mondo luccicano sul Maidan di Kiev, lui decide di seguire, unico tra i suoi colleghi occidentali, quanto stava accadendo in quelle stesse giornate nel Donbass.\n\nPer otto lunghi anni ha provato a raccontare una guerra che sembrava non interessare nessuno. Evidentemente neanche la sua emittente che senza troppe spiegazioni lo licenzia in tronco. Senza lavoro, e quindi senza risorse, e in un paese in guerra, continua a produrre decine di reportage, centinaia di ore di girato, migliaia di interviste che rimangono straordinaria testimonianza della guerra “a bassa intensità” ma ad alto numero di vittime civili che proprio non piace ricordare alla parte importante del mondo.\n\nNeanche alla neo-premier britannica Liz Truss che con atto unilaterale ha sanzionato il giornalista bloccando il suo conto corrente della Nationwide e sequestrando le sue proprietà. Perché le sanzioni che l’Ue ha reiterato contro la Russia sono un po come le bombe a grappolo, colpisco a caso e spesso colpiscono chi non dovrebbe essere colpito, amici compresi.\n\n“L’idea di castigare l’aggressività di Putin con un isolamento economico di Mosca è impraticabile. Sarebbe in realtà un suicidio. La Russia di oggi assomiglia ben poco a quel gigante povero e in bancarotta che nel 1998 doveva chiamare in aiuto il Fondo monetario internazionale”.[3]\n\nParole di Carlo de Benedetti e Federico Rampini (proprio lui, proprio loro) che nel 2008 sembravano avere le idee chiare sui rapporti di forza tra Bruxelles e Mosca. Eppure, da più di sei mesi gli stessi, direttamente o indirettamente attraverso il gruppo editoriale che rappresentano, non perdono un giorno per ricordarci la bontà, l’utilità, la necessità dei pacchetti di sanzioni che con cadenza settimanale vengono votati nei parlamentini di tutta Europa.\n\nCambiare opinione, si sa, è caratteristica delle persone sagge, ma il sospetto che dietro a tutto ci sia la più classica delle genuflessioni al patto atlantico è molto forte. Insomma, si comincia a parlare di guerra, di informazione, di etica nel giornalismo e si finisce a parlare di marchette. Ognuno con la sua, in fondo anche gli aspiranti “professionisti dell’informazione” delle decine di microtestate “indipendenti” stanno sfruttando la guerra per riempirsi il piatto. Di lenticchie ovviamente.\n\n“Nel giornalismo attuale ogni tromba che chiama all’assalto vuole un suo trombettiere. Allargando il campo al servilismo militante, possiamo aggiungere che ogni lottizzatore ha bisogno di un lottizzabile. La questione se sia la guerra a corrompere l’informazione, o se, viceversa, sia l’informazione satura di volontari trombettieri a dare il peggio di sé, somiglia all’eterno litigio sul primato tra uovo e gallina.\n\nÈ come discutere se sia la prostituzione ad aumentare gli utenti del sesso a pagamento o la domanda di peccato ad aumentare l’offerta. Si tratta sempre di puttane e puttanieri”.[4]\n\nAppunto…\n\n*La foto in apertura fu scattata da Andrea Rocchelli nel 2014, quando già allora era uno dei pochi reporter occidentali che aveva avuto il coraggio di documentare gli effetti sulle popolazione del Donbass di quello che in questa parte del mondo veniva esaltata come la rivoluzione del Maidan. Di cosa in realtà si trattasse la sperimentarono, poco dopo, i lavoratori di Odessa nel 2 maggio del 2014 e lo stesso Andrea, quando fu assassinato il 24 maggio.\n\n[1] Ennio Remondino, NIENTE DI VERO SUL FRONTE OCCIDENTALE da Omero a Bush, la verità sulle bugie di guerra. Rubbettino 2009\n\n[2] AA.VV. SE DICI GUERRA UMANITARIA, guerra e informazione e guerra all’informazione. Besa 2005\n\n[3] Carlo De Benedetti, Federico Rampini, CENTOMILA PUNTURE DI SPILLO come l’Italia può tornare a correre. Mondadori 2008.\n\n[4] Ennio Remondino, op. cit.\n\n21 Settembre 2022 - © Riproduzione possibile DIETRO ESPLICITO CONSENSO della REDAZIONE di CONTROPIANO",
    "Ucraina: Blinken annuncia altri 475 mln di aiuti - Ultima Ora": "(ANSA) - WASHINGTON, 26 SET - Gli Usa forniranno altri 475,5 milioni di dollari a Kiev. Lo ha annunciato il segretario di stato Antony Blinken, precisando che la somma e' destinata all'assistenza per la sicurezza dei civili e a rafforzare la capacita' delle forze dell'ordine e della giustizia penale dell'Ucraina.\"Condividiamo il loro impegno ad una Ucraina democratica, indipendente e sovrana\", ha twittato. (ANSA).\n\n",
    "Quanto è reale il pericolo di un'escalation nucleare in Ucraina": "Il recente discorso del presidente della Federazione Russa, Vladimir Putin, sulla mobilitazione parziale per tamponare le falle di una guerra estremamente logorante in Ucraina, ha sollevato anche lo spettro, per l’ennesima volta, della possibilità di giungere a uno scontro con armamenti nucleari.\n\nIl leader russo, infatti, ha ribadito, durante il suo breve discorso televisivo alla nazione, che Mosca potrebbe reagire con l’atomica qualora la Nato dovesse fare ricorso ad “armi di distruzione di massa”.\n\nPer capire quanto sia reale la minaccia del Cremlino, occorre, ancora una volta, guardare alla nuova dottrina russa di impiego degli armamenti nucleari e al modo in cui la Russia concepisce un conflitto in senso generale. A giugno del 2020, Mosca ha pubblicato un aggiornamento della propria dottrina per l’impiego di armamento atomico. Nel documento, alquanto scarno e passibile di diverse interpretazioni – forse volutamente concepito in questo modo – si può leggere che la Russia prevede di usare gli ordigni atomici qualora avvenga un’aggressione alla Federazione con l’uso di armi convenzionali che mette a repentaglio l’esistenza stessa dello Stato. Si legge, altresì, che la politica statale in materia di deterrenza nucleare è di natura difensiva, e garantisce la tutela della sovranità e dell’integrità territoriale dello Stato, scoraggiando un potenziale avversario dall’aggressione contro la Federazione Russa e, in caso di conflitto militare, impedendo l’escalation delle ostilità e la loro fine a condizioni accettabili per la Federazione Russa.\n\nDi primo acchito si potrebbe pensare, quindi, che la Russia possa fare ricorso ad ordigni nucleari (tattici) seguendo la filosofia “escalate to de-escalate”, ovvero aumentare il livello dello scontro per scoraggiare il maggiore ingaggio dell’avversario. Questo è solo parzialmente vero. La Russia ha una strategia per la gestione dell’escalation, volta a dissuadere, intimidire o ottenere una riduzione dell’escalation nelle prime fasi di un conflitto o nei momenti chiave delle fasi di transizione dal tempo di pace alla guerra nucleare su larga scala.\n\nQuesta postura si applica integrando la minaccia di infliggere danni con capacità non nucleari e nucleari, concetti di impiego basati sul danno “limitato” e applicando la forza in modo progressivo, nel tentativo di aumentare, per il nemico, il costo di un conflitto molto al di sopra dei possibili benefici.\n\nLe “zone d’ombra” della dottrina nucleare russa non riguardano l’arsenale strategico: Mosca – così come Washington – ha sempre mostrato chiaramente il modo in cui intende rispondere a un attacco nucleare con sistemi d’arma strategici (Icbm, Slbm, bombardieri). Diverso invece è il caso degli ordigni tattici o di quelli convenzionali ad alto potenziale.\n\nCosì come il programma statunitense Prompt Global Strike, volto ad acquisire la capacità di effettuare attacchi convenzionali di precisione rapidamente in ogni parte del globo ha posto quesiti in merito alla possibilità di destabilizzazione per via dei vettori usati e della minaccia portata alla capacità di deterrenza nucleare strategica avversaria, che quindi verrebbe impiegata per evitarne la distruzione in caso di attacco convenzionale, così gli scopi della strategia russa di gestione dell’escalation, ovvero scoraggiare l’aggressione diretta, impedire l’espansione di un conflitto, prevenire o impedire l’uso di strumenti altamente dannosi che potrebbero minacciare lo Stato e la volontà di porre fine alle ostilità a condizioni accettabili per Mosca, appaiono altamente destabilizzanti.\n\nLe armi nucleari tattiche, per la Russia, sono quindi un importante strumento di deterrenza per gestire l’escalation e compensare gli svantaggi di un conflitto in cui la potenza aerospaziale e le capacità di attacco di precisione potrebbero rivelarsi decisive.\n\nLa strategia russa, che integra la deterrenza nucleare e quella non nucleare, ha lo scopo di porre rimedio alla mancanza di flessibilità e capacità delle forze ereditate dai tempi dell’Unione Sovietica: gli Stati Uniti potrebbero infliggere danni inaccettabili alla Russia solo con capacità convenzionali e ottenere la vittoria con armi a guida di precisione nelle prime fasi di una guerra, con un contatto minimo con le forze russe.\n\nLa risposta di Mosca è stata quella di cercare di allontanare il più possibile dai propri confini questa capacità avversaria, costruendo le bolle di interdizione Anti Access / Area Denial (A2/Ad) e il ricorso “plastico” alle armi nucleari non strategiche. Pertanto l’esercito russo ha stabilito una “deterrenza progressiva” con più gradini e flessibilità nelle opzioni convenzionali e nucleari, per gestire l’escalation. La modernizzazione delle forze convenzionali non ha alterato l’importanza data dalla Russia alle armi nucleari non strategiche, impiegate per la deterrenza durante i conflitti – anche regionali – e, in buona sostanza, per gli stessi combattimenti.\n\nLa dottrina russa può essere suddivisa in serie di azioni dimostrative effettuate secondo il principio della deterrenza per indurre paura e per infliggere danni progressivamente più grandi, definibile come deterrenza attraverso l’uso limitato della forza. Essa si basa sulla distruzione o sulla messa fuori uso di obiettivi rilevanti per l’economia o le forze armate avversarie, scegliendo però quelli che non porterebbero alla perdita di vite civili o innescherebbero un’escalation involontaria. Questo meccanismo si è visto progressivamente messo in atto in Ucraina, dove con l’intensificazione del conflitto – anche per le maggiori capacità belliche avversarie – i bombardamenti di infrastrutture critiche dell’Ucraina (centrali, dighe, ecc) si sono fatti più intensi, se pur con tutte le limitazioni determinate dal progressivo esaurimento di sistemi missilistici da crociera e balistici a corto raggio.\n\nSostanzialmente la strategia consiste nel segnalare all’avversario la capacità e la volontà di usare la forza, prima dell’effettiva escalation. Se questa non può essere gestita, le capacità belliche vengono impiegate in massa per la guerra e la rappresaglia.\n\nIn generale, l’esercito russo ritiene possibile gestire l’escalation fino all’impiego su larga scala di armi nucleari. Se un conflitto regionale o su larga scala, dimostra di degenerare in un’escalation incontrollabile, le forze armate russe potrebbe far seguire all’utilizzo di capacità convenzionali attacchi nucleari singoli utilizzando armi atomiche non strategiche anche a scopo dimostrativo, contro un obiettivo in un Paese terzo, oppure contro le forze avversarie. In buona sostanza in una guerra su larga scala, l’esercito russo prevede di usare armi nucleari non strategiche nei combattimenti, insieme all’uso limitato di quelle strategiche.\n\nQuesta sequenza non viene però messa in atto in modo meccanico: molto dipende dal contesto e da ciò che viene stabilito dalla dirigenza politica russa. Proprio da questo punto di vista i segnali che arrivano da Mosca fanno ritenere che lo spettro atomico (tattico) sia ancora lontano: la mobilitazione parziale e il referendum nei territori occupati, che riteniamo siano atti puramente difensivi, sono il primo gradino sulla scala di un’escalation che è ancora lunga. Come accennato, la risposta russa dipenderà dalla reazione avversaria: a fronte di una seria minaccia all’integrità della Federazione – determinata ad esempio dal collasso di un fronte – la Russia potrebbe utilizzare il proprio arsenale nucleare tattico per un singolo atto dimostrativo. L’ipotesi, però, è remota: prima di arrivare a questo livello Mosca ha la possibilità di effettuare mobilitazioni progressive sino a quella generale, che le darebbe un vantaggio convenzionale schiacciante rispetto all’Ucraina solo grazie al peso del numero.\n\nLa Russia, tuttavia, considera le armi nucleari essenziali perché il loro impatto psicologico e l’effetto deterrente non possono essere soppiantati dalle capacità convenzionali: sono un investimento asimmetrico per neutralizzare i vantaggi convenzionali degli Stati Uniti. Però in un conflitto regionale con un avversario come l’Ucraina che non può coinvolgere direttamente la Nato in quanto ne è al di fuori, Mosca non ha assolutamente intenzione di essere la prima a elevare l’asticella dello scontro passando al nucleare tattico, perché sa benissimo che questa opzione causerebbe una reazione diretta dell’Alleanza Atlantica – che si troverebbe ad affrontare un dilemma non indifferente – e quindi il suo coinvolgimento diretto nel conflitto, cosa che al Cremlino vogliono assolutamente evitare nonostante la propaganda affermante che si tratta di una guerra tra l’Occidente e la Russia.",
    "Ucraina, la battaglia «nascosta» di Kherson: il fronte sud in cui si può decidere questa fase della guerra- Corriere.it": "di Andrea Marinelli e Guido Olimpio\n\nLa tenuta nello scacchiere meridionale ha un valore politico per il Cremlino. L’Armata russa aspettava l’assalto e si è attestata su una seconda linea ben organizzata. La battaglia è cruenta, tanti i caduti e i tank distrutti\n\nUn lanciarazzi multiplo russo (foto Epa/Russian Defence Ministry)\n\nLa battaglia «nascosta» di Kherson cancella vite, mezzi, infrastrutture. Infatti tanti russi non vogliono morire per la città lontana e si oppongono alla mobilitazione. Altri combattono subendo perdite nei loro ranghi e infliggendone di pesanti agli ucraini che, non a caso, restano riservati su questa parte di offensiva.\n\nNel settore Nord Est-Est la resistenza avanza, consolida i successi nell’area di Lyman, respinge i contrattacchi degli invasori. Diverso il quadro a sud, dove incontra una dura opposizione: lo confermano le notizie scarne e i racconti degli inviati occidentali. Un reportage del New York Times riporta le voci dei militari di Kiev, sono loro stessi a descrivere senza reticenze l’alto numero di caduti, i tank distrutti e il consueto riferimento alla «mancanza di munizioni». Una carenza, quest’ultima, per certi aspetti sorprendente visto che lo Stato maggiore ha preparato la spallata e dunque avrebbe dovuto avere scorte. Allo stesso tempo attaccare è più dispendioso, ci si espone, si rischia.\n\nSono sempre narrazioni parziali — è difficile avere il quadro attendibile — che fotografano fasi temporanee. Anche se era noto che gli invasori aspettavano l’assalto nel quadrante meridionale. Infatti hanno preferito attestarsi su una seconda linea ben organizzata fatta di trincee, postazioni ben protette, sbarramenti e l’immancabile fuoco dell’artiglieria. L’esercito di Zelensky ha provato a scardinarla bombardano per giorni le retrovie, ha centrato depositi e ponti per minacciare la logistica. Tuttavia — se sono attendibili le ricostruzioni dal campo — i russi hanno mostrato grande tenacia rendendo costoso ogni singolo centimetro di progressione. L’esperto Tom Cooper, nel suo ultimo post, afferma che la situazione è più o meno la stessa da circa due settimane.",
    "Russia, le news dalla guerra oggi. Putin pronto a usare armi nucleari": "Segui la diretta di venerdì 23 settembre\n\nIl giorno dopo l'annuncio della mobilitazione parziale a Mosca, continua la fuga dei cittadini russi. Lunghe code di automobili si sono formate al confine con la Finlandia. Il presidente della Duma chiede ai deputati \"con i requisiti\" di dare il buon esempio e arruolarsi, mentre l'ex presidente e ora capo del consiglio di sicurezza Medvedev sventola di nuovo lo spauracchio nucleare: \"Pronti a usare l'atomica per difendere i referendum\", in riferimento alle votazioni che inizieranno domani nei territori occupati. Dal Consiglio di Sicurezza dell'Onu anche ministro degli Esteri russo Sergei Lavrov rincara la dose: \"Ucraina Stato totalitario nazista\".\n\nNelle prime ore del nuovo giorno la notizia dell'imponente scambio di prigionieri: liberi 215 soldati ucraini, tra cui i comandanti \"eroi\" della difesa dell'Azovstal, in cambio dell'oligarca ucraino filorusso Medvedchuk. Il responsabile della politica estera Ue, Borrell: presto nuove sanzioni contro Mosca.\n\nDall'Assemblea Generale delle Nazioni Unite, Zelensky ha rinnovato la richiesta di \"armi, sistemi di difesa e anche supporto finanziario\" e indicato anche le condizioni ucraine per la pace. Tra queste, l'istituzione di un \"tribunale speciale\" per punire i crimini russi e un \"meccanismo di compensazione internazionale\" per la devastazione subita dal suo Paese. Zelensky ha anche accennato al tetto al prezzo del gas e del petrolio russi: \"E' il momento di imporlo, finanziano la guerra di Putin\".",
    "Ucraina: anche gli alleati di Putin preoccupati per la mobilitazione": "I due legislatori più anziani della Russia hanno espresso preoccupazione per il modo in cui si sta svolgendo la campagna di mobilitazione nel Paese. Valentina Matviyenko, presidente del Senato russo, ha affermato di essere a conoscenza di segnalazioni di uomini che dovrebbero essere non richiamabili per la leva.\n\n\"Tali eccessi sono assolutamente inaccettabili. E ritengo assolutamente giusto che stiano scatenando una forte reazione nella società\", ha scritto in un post su Telegram, citato dal Guardian.\n\nIn un messaggio diretto ai governatori regionali della Russia - che, a suo dire, avevano la \"piena responsabilità\" per l'attuazione della convocazione - ha scritto: \"Assicurarsi che l'attuazione della mobilitazione parziale avvenga nel pieno e assoluto rispetto dei criteri delineati. Senza un solo errore\". Vyacheslav Volodin, un altro alleato di Putin e presidente della Duma, la camera bassa della Russia, ha espresso le sue opinioni in un post separato: \"Si stanno ricevendo reclami\", ha detto. \"Se viene commesso un errore, è necessario correggerlo. Le autorità di ogni livello dovrebbero comprendere le proprie responsabilità\".\n\nIl sito indipendente Meduza, citando una fonte del Cremlino, riferisce che probabilmente dal 28 settembre agli uomini in età di mobilitazione nella Federazione Russa sarà vietato lasciare il Paese. Secondo la fonte, per attraversare il confine dovranno ottenere un permesso dal Commissariato militare, una sorta di \"visto di uscita\". Il 21 settembre Vladimir Putin ha annunciato la mobilitazione \"parziale\": il ministro della Difesa Sergy Shoigu ha dichiarato che circa 300.000 persone saranno mobilitate.\n\n\n\n",
    "In Ucraina stanno spuntando operatori telefonici russi": "Da ormai sei mesi gli abitanti delle città ucraine occupate vivono sotto il dominio della Russia. Nel sud e nell'est dell'Ucraina, le forze di Vladimir Putin stanno cercando di legittimare le nuove amministrazioni: mercoledì 21 settembre il presidente russo ha annunciato dei referendum per far sì che le aree occupate diventino ufficialmente parte della Federazione Russa, mentre nei mesi precedenti erano stati consegnati passaporti russi ai cittadini ucraini e le truppe di Mosca avevano cercato di prendere il controllo di internet, sottoponendo i residenti ucraini alla potente macchina della censura del Cremlino.\n\nIn questo contesto, negli ultimi mesi nell'Ucraina occupata sono spuntate dal nulla due nuove società russe che offrono servizi internet e di telefonia mobile, che sostengono di fornire la copertura cellulare nei \"territori liberati\". Allo stesso tempo, secondo alcuni esperti le aziende di servizi internet russe che già operavano nelle aree separatiste del Donbass hanno annunciato di aver ampliato la loro copertura. Questi nuovi tentativi di controllare zone dell'Ucraina da parte della Russia ricalcano lo schema dell'annessione della Crimea nel 2014.\n\nL'arrivo e l'espansione\n\nLe prime tracce delle due società di telefonia mobile russe arrivate in Ucraina, 7Telecom e MirTelecom, hanno iniziato a vedersi intorno a giugno, quando nelle zone occupate è iniziata la vendita di nuove schede sim senza marca. Entrambe le aziende utilizzano il prefisso russo, +7, mente i loro siti web sono registrati su domini russi. Le due compagine sostengono di fornire copertura mobile nelle città ucraine nelle regioni di Kherson, Melitopol e Zaporizhzhia.\n\n7Telecom riporta che per utilizzare i suoi servizi le persone devono registrarsi presso uno degli uffici dell'azienda e portare con sé un documento d'identità. Olena Lennon, esperta di sicurezza nazionale dell'Università di New Haven – che ha studiato le nuove aziende – spiega che MirTelecom applica tariffe più alte per le chiamate dirette ai numeri ucraini rispetto a quelli russi (in passato le aziende di servizi internet ucraine hanno dichiarato le forze di occupazione russe si sono impossessate delle loro attrezzature. In alcuni casi, gli ucraini hanno distrutto di proposito la loro strumentazione per evitare che finisse nelle mani dei russi).",
    "Ucraina, patriarca Kirill: \"Peccati lavati a chi muore in guerra\" | Zelensky: \"Le minacce nucleari di Putin? Forse non sono più un bluff\"": "La guerra in Ucraina giunge al 214esimo giorno.\n\nll consigliere per la sicurezza nazionale della Casa Bianca , Jake Sullivan, ha dichiarato che gli Stati Uniti \"risponderanno in modo deciso\" se la Russia dovesse usare la bomba atomica. Il presidente russo Vladimir Putin ha lanciato un appello alla comunità ebraica russa a dare un \"forte contributo\" all'identità multietnica del Paese. Il patriarca Kirill, capo della Chiesa ortodossa russa , ha annunciato nel suo sermone che ai soldati che muoiono in Ucraina saranno lavati tutti i peccati. \"Siamo consapevoli che chi muore adempiendo al proprio dovere militare si sacrifica per gli altri. Questo sacrificio lava via tutti i peccati commessi\", ha detto. Secondo Zelensky , le minacce nucleari da parte di Putin potrebbero dover essere prese sul serio: \"Non credo che stia bluffando\".",
    "Kiev: 'Avvisi per la leva da Mosca agli ucraini con passaporto russo' - Mondo": "\"E' certamente un momento pericoloso perché l'esercito russo è stato messo all'angolo e la reazione di Putin - che minaccia di usare armi nucleari - è molto grave\". Lo ha detto l'Alto Rappresentante Ue per la Politica Estera, Josep Borrell, parlando alla Bbc dei nuovi sviluppi della guerra in Ucraina. E sulla minaccia dell'uso di armi nucleari evocata da Vladimir Putin nel suo ultimo discorso Borrell ha sottolineato: \"Quando le persone dicono che non è un bluff, bisogna prenderle sul serio\". E sulla possibilità che Mosca accetti un negoziato, Borrell si è limitato ad osservare che \"per ballare il tango bisogna essere in due\".\n\nIntanto un missile russo ha colpito un edificio residenziale a Zaporizhzhia, in Ucraina, secondo quanto riferito su Telegram dal sindaco ad interim Anatoliy Kurtiev e riportato da Ukrinform, uccidendo un numero imprecisato di persone. Almeno una persona è rimasta uccisa e altre 7 ferite, scrivono alcuni media ucraini, fra i quali l'agenzia Unian. \"A seguito di un attacco nemico a Zaporizhzhia, un edificio residenziale è stato danneggiato. Ci sono vittime\", ha scritto il sindaco. Sul luogo del raid sono al lavoro i servizi di emergenza sanitaria. Ieri, a seguito dei bombardamenti russi, le infrastrutture civili della città sono state danneggiate e sono state segnalate altre vittime\", scrive Ukrinform.\n\nJoe Biden ha assicurato intanto che gli Stati Uniti e i suoi alleati imporranno nuove sanzioni economiche \"rapide e severe alla Russia\" se annetterà territori in Ucraina, nel quadro dei 'referendum' per cui si continua a votare nelle zone occupate fino al 27 settembre. \"I referendum russi sono una farsa, un falso pretesto per tentare di annettere con la forza parti dell'Ucraina\", ha ribadito il presidente americano. In precedenza, in una dichiarazione congiunta, i Paesi del G7 avevano invitato \"tutti i Paesi a respingere inequivocabilmente questi referendum fittizi\", \"simulacri\" che \"non hanno né effetti né legittimità\".\n\nE nelle autoproclamate repubbliche di Lugansk e di Donetsk, nel Donbass, e nelle regioni di Zaporizhzhia e di Kherson, tutte occupate dai russi, sono state aperte le urne per il secondo giorno delle votazioni per i referendum di adesione alla federazione russa: consultazione non riconosciuta dalla maggioranza della comunità internazionale. Il voto, ricorda l'agenzia Tass su Twitter, continueranno fino al 27 settembre.\n\nNelle zone occupate dai russi nella regione di Zaporizhzhia (Ucraina sud-orientale) e nell'oblast di Kherson (Sud) agli uomini che hanno ricevuto passaporti della Federazione sta arrivando la notifica di convocazione per la mobilitazione annunciata da Vladimir Putin: ha reso noto lo Stato maggiore ucraino su Facebook. \"Nelle regioni di Zaporizhzhia e Kherson, le autorità di occupazione hanno iniziato a notificare convocazioni di leva agli uomini in età da coscrizione che hanno rinunciato alla cittadinanza ucraina e hanno ricevuto passaporti della Federazione Russa\", ha affermato il ministero della Difesa ucraino.\n\n",
    "Guerra d'Ucraina, la controffensiva di Kherson (carta)": "Dettaglio della carta di Laura Canali. Per la versione integrale, scorri fino alla fine di questo articolo.\n\nLa carta inedita a colori della settimana.\n\nPer la versione integrale della carta, scorri fino a fine articolo.\n\nLa carta inedita a colori della settimana è dedicata alla controffensiva dell’Ucraina nell’oblast’ di Kherson, più volte annunciata e messa in essere alla fine di agosto.\n\nLa mappa fotografa la situazione sul campo pochi giorni prima dell’inizio della grande controffensiva di Kharkiv, con la quale le Forze armate di Kiev hanno liberato la quasi totalità dell’oblast’ orientale e spinto le forze d’invasione della Russia a sud del fiume Oskil, che scorre non molto più a nord di Luhans’k.",
    "Ucraina Russia, news. Mosca sostituisce generale con 'il macellaio di Mariupol'": "Terzo giorno di voto in Donbass e nelle regioni occupate per l'annessione alla Russia. Mosca: \"Nella regione di Zaporizhzhia il 93% delle schede a favore\". Pena da cinque a dieci anni per chi diserta e rifiuta di combattere. Oltre 2.000 arresti fra i protestanti",
    "Ucraina, Orban: \"In Ungheria un referendum su sanzioni contro Russia\"": "Il premier ungherese Viktor Orban anticipa, all'agenzia russa Tass, la convocazione in Ungheria di un referendum sulle sanzioni Ue contro la Russia. \"Le sanzioni sono state introdotte in maniera non democratica, perché sono state decise dai burocrati di Bruxelles ma a pagarne il prezzo sono gli europei. Abbiamo bisogno di conoscere l'opinione della gente. Per la prima volta in Europa, in Ungheria chiederemo l'opinione della gente sulle sanzioni. Organizzeremo una consultazione nazionale in cui gli ungheresi saranno in grado di esprimere la loro opinione, di dire se le sostengono e se sono favorevoli all'introduzione di altre misure\", ha affermato Orban, precisando di essere favorevole a \"colloqui di pace immediati e a un cessate il fuoco\" fra Russia e Ucraina.",
    "🔍🌎 Il mondo questa settimana": "LA PAZIENZA DI E VERSO PUTIN [di Niccolò Locatelli]\n\nQuesta settimana la Russia ha reagito ai recenti rovesci militari (controffensiva di Kharkiv) e diplomatici (fallimentare vertice di Samarcanda) alzando la posta in Ucraina. La mobilitazione parziale, il sostegno ai “referendum” organizzati dai filorussi nei territori invasi del Donbas, di Kherson e di Zaporižžja e l’accenno al possibile uso della bomba atomica indicano che il presidente Vladimir Putin non ha paura di continuare a combattere anche se la guerra non sta andando come previsto. La scommessa è che l’Occidente si stancherà di appoggiare politicamente e militarmente Kiev, soprattutto con l’inverno alle porte e il rischio – fomentato ad hoc dal Cremlino – di un’escalation nucleare.\n\nTale scommessa si è rivelata perdente dall’inizio del conflitto; adesso, a peggiorare la situazione per Putin, c’è la crescente insoddisfazione dei paesi che sinora gli sono stati più vicini. La Cina anche questa settimana ha fatto trasparire il proprio malcontento: prima un editoriale del Global Times piuttosto scettico sulle possibilità di Mosca di vincere la guerra, poi l’incontro tra il ministro degli Esteri cinese e il suo omologo ucraino (il primo dall’invasione russa). L’India ha ribadito alle Nazioni Unite quanto detto dal suo premier Narendra Modi a Putin la scorsa settimana: non è il momento della guerra. Il presidente della Turchia Recep Tayyip Erdoğan è stato ancora più pirotecnico, come spesso gli capita, giungendo a reclamare la restituzione della Crimea… non all’Ucraina ma ai tatari (dunque a un gruppo etnico legato alla Turchia) durante un’intervista a una televisione statunitense. Persino il presidente del Kazakistan Kassym-Jomart Tokayev, che deve la permanenza al potere a Putin, ha iniziato a prendere le distanze dalla Russia. Azerbaigian e Armenia stanno facendo lo stesso, per motivi e in modi diversi.\n\nSaldamente dalla parte di Mosca rimangono alcuni Stati-clienti (Bielorussia, Siria, Eritrea, VeneCuba, Nicaragua) e il debole regime dell’Iran, che però deve concentrarsi sulle manifestazioni di questi giorni prima che ne approfittino gli Usa.\n\nREFERENDUM E MOBILITAZIONE [di Mirko Mussetti]\n\nQuesta settimana hanno preso il via i contestati referendum per l’annessione alla Federazione Russa delle autoproclamate Repubbliche popolari di Luhans’k (Rpl) e Donec’k (Rpd) nonché delle oblast’ parzialmente occupate di Kherson e Zaporižžja. Le consultazioni termineranno il 27 settembre. Innumerevoli seggi elettorali sono costituiti nel territorio della Federazione Russa per permettere agli sfollati dei territori occupati di esprimere il proprio voto: 201 seggi della Rpl, 200 della Rpd, 58 del territorio di Zaporižžja. I residenti di Kherson potranno votare anche nell’adiacente Crimea.\n\nLa modalità di voto non mira naturalmente a garantire l’esercizio genuino della volontà popolare, già compromesso dall’occupazione militare. L’organizzazione della raccolta di gruppo, l’assenza di segretezza e le schede elettorali provenienti dalla Russia indirizzano ulteriormente il responso e agevolano eventuali brogli per ribaltare risultati sgraditi al Cremlino. Il referendum è anche un modo per schedare chi non partecipa, ovvero gli oppositori al nuovo corso. Ecco perché l’adesione formale delle quattro regioni dell’Ucraina alla Federazione Russa può dirsi scontata. Salvo rare eccezioni, l’annessione russa del corridoio terrestre con la Crimea non verrà riconosciuta internazionalmente.\n\nIl vero scopo dei referendum è dunque incidere sulla mobilitazione parziale della Russia e sbloccare l’opzione nucleare. Se l’Ucraina continuerà a sferrare grandi controffensive per riconquistare i territori inglobati dalla Federazione, Mosca potrà invocare la mobilitazione generale a difesa della “patria”. Non sarebbe neppure necessario un nuovo decreto presidenziale, poiché la vaghezza del documento firmato da Vladimir Putin il 21 settembre permette l’arruolamento forzato di quasi tutto lo spettro della cittadinanza maschile (esclusi i dipendenti delle aziende di armamenti, i non idonei temporanei per motivi di salute, i padri di quattro figli sotto i sedici anni, i figli maggiori orfani di padre se con quattro fratelli sotto gli 8 anni). Gli annunciati «300 mila riservisti con esperienza di combattimento» sono solo un riferimento del ministro della Difesa Sergej Šojgu a integrazione del messaggio del presidente alla nazione; i numeri reali sono classificati. La cifra di 300 mila è consistente, ma non così alta da gettare la popolazione russa nel panico per una guerra totale. La raccolta e il trasporto dei coscritti nei centri di addestramento è già cominciata, ma l’addestramento previsto di 3-6 mesi non permetterà di inviarli in Ucraina prima della fine dell’anno.\n\nL’annessione formale del Donbas e delle due oblast’ del basso Dnepr darebbe ai vertici russi la possibilità di impiegare la bomba atomica – tattica o strategica – nel rispetto della lettera della dottrina militare nucleare nazionale, che ne prevede il ricorso a fini difensivi.\n\n🎨 Carta inedita della settimana: La controffensiva di Kherson\n\nL’IRLANDA DEL NORD CATTOLICA [di Federico Petroni]\n\nL’Irlanda del Nord non è più un territorio a maggioranza protestante. Il risultato era nell’aria da anni, complice la maggiore fertilità della comunità cattolica, ed era stato anticipato dalle elezioni dello scorso maggio, che avevano restituito per la prima volta una maggioranza (relativa) del Sinn Féin, il partito di riferimento dei cattolici per l’unificazione dell’Irlanda. I risultati del censimento del 2021 lo hanno certificato. Rispetto alla precedente rilevazione (2011), i cattolici sono aumentati dal 45 al 45,7% e i protestanti sono diminuiti dal 48% al 43,5%. Praticamente identico il calo fra chi si identifica come britannico, dal 48,4% al 42,8%.\n\nL’evoluzione demografica è semplicemente determinante. Da tempo la sinora dominante comunità protestante teme di venire sorpassata, perdere il potere e subire la decisione della nuova maggioranza di uscire dal Regno Unito per congiungersi all’Irlanda. Posta in gioco che ha alimentato decenni di guerra civile a bassa intensità a Belfast e dintorni (i cosiddetti troubles). E che l’uscita del Regno Unito dall’Unione Europea, con conseguente spostamento del confine doganale nel Mar d’Irlanda, ha drammaticamente riproposto.\n\nIn virtù degli Accordi del Venerdì Santo (1998), Londra sarebbe obbligata a indire un referendum sulla permanenza dell’Irlanda del Nord qualora fosse evidente che una maggioranza lo desidera. Ma la formulazione di questo obbligo è volutamente vaga per lasciare margine di discrezione. Soprattutto, a leggere un altro decisivo risultato del censimento, non sono chiare le intenzioni della popolazione locale. Chi si identifica come britannico è calato dal 48,4% al 42,8%, ma il resto si identifica come irlandese (33,3%, dunque probabilmente propenso all’unificazione) e come nordirlandese (31,5%).\n\nNon è scontato che quest’ultimo terzo scarso voglia abbandonare il Regno Unito. Si tratta di persone mediamente più giovani, determinate a lasciarsi alle spalle il tribalismo della società dei padri, attaccate ai vantaggi materiali della vita britannica. È su questo segmento che Londra scommette per evitare un ritorno delle violenze comunitarie, pure ventilato dai riottosi e declinanti unionisti protestanti. Perché certa che, se costretta a tornare alle trattative con Irlanda e Stati Uniti (sponsor della causa repubblicana per ancestrale sentimento anti-inglese), sarebbe costretta a cedere un altro pezzo di sovranità. Tempi lunghi della dissoluzione dell’impero interno di Sua Maestà che informano l’atteggiamento della neopremier Liz Truss, scelta dai conservatori anche perché determinata a rinegoziare l’accordo sull’Irlanda del Nord.\n\nGLI USA CON CIPRO [di Lorenzo Noto]\n\nIl governo degli Stati Uniti ha annunciato una parziale revoca delle restrizioni al commercio di armi alla Repubblica di Cipro. A comunicarlo è stato il segretario di Stato Antony Blinken in una nota in cui afferma che Nicosia ha soddisfatto le condizioni necessarie ai sensi della legislazione riguardante l’esportazione di articoli per la difesa per l’anno fiscale 2023. La decisione segue un precedente primo passo compiuto in questa direzione nel settembre 2020, alla luce delle tensioni tra Turchia, Grecia e Cipro che scaldarono l’estate di due anni fa.\n\nL’embargo americano, che comprende l’intero territorio cipriota, è in vigore dal 1987 (tredici anni dopo l’invasione turca dell’isola) con la funzione di favorire il processo di pacificazione dell’isola di Afrodite. Il tentativo di implementare il dialogo attraverso il blocco delle armi è risultato fallimentare. A riorientare la decisione americana sono soprattutto i timori per lo stravolgimento geopolitico avvenuto nel Mediterraneo orientale negli ultimi anni: le contese sul gas, le dispute sui confini marittimi, l’impennata delle spese militari dei paesi rivieraschi, l’assertività di Turchia e Russia. La sua prossimità al Mar Nero lo rende inoltre potenziale spazio di sfogo dello scontro Usa-Russia in Ucraina.\n\nLa questione cipriota riflette il duplice contenimento americano di Turchia e Russia. La scelta di integrare la difesa di Nicosia all’interno di uno schema più ampio risale non a caso al dicembre 2019, meno di un mese dopo la firma di quell’accordo marittimo tra Ankara e Tripoli che contribuì a scardinare i piani greco-israeliani-ciprioti di escludere la Turchia dalla partita energetica levantina. All’epoca il Congresso – tra i massimi antagonisti di Ankara, come dimostrato dal recente ostruzionismo alla vendita degli F-16 promessi dal presidente Joe Biden a Erdoğan come contropartita al via libera turco per l’ingresso di Svezia e Finlandia nella Nato – raggiungeva un’intesa su un progetto di legge sul Mediterraneo orientale, l’Eastern Mediterranean Security and Energy Partnership Act. Il testo prevede, oltre all’abolizione dell’embargo sulle armi a Cipro, il divieto di trasferimento degli F-35 alla Turchia, l’affiancamento militare ad Atene e Nicosia e il sostegno a progetti energetici quali il gasdotto EastMed.\n\nLa legislazione americana su Cipro segue anche (e soprattutto) una linea antirussa. Washington non prevede per ora l’abolizione complessiva dell’embargo, ma alla revoca parziale seguirà una certificazione annuale che Cipro, tra le altre, si impegni a interdire alle navi militari russe l’accesso ai porti. La posizione dirimpetto alla base di Tartus in Siria, puntello dell’aggiramento marittimo russo della Nato, rende infatti l’isola un paese di primo approdo per le navi di Mosca.\n\nL’embargo è risultato inefficace per promuovere il dialogo e la pace a Cipro; la sua abolizione rischia di innescare l’ennesima escalation militare nel Mediterraneo orientale.\n\n📬 Iscriviti gratuitamente alla newsletter di Limesonline",
    "Ucraina: Gb sanziona russi organizzatori dei referendum - Europa": "(ANSA) - LONDRA, 26 SET - Il governo britannico ha sanzionato alcuni alti funzionari russi coinvolti nell'organizzazione dei \"referendum farsa\" nelle regioni ucraine sotto controllo di Mosca e altri oligarchi vicini al Cremlino. Lo ha annunciato il ministro degli Esteri, James Cleverly, secondo cui i referendum violano la legge internazionale, \"non possono essere né liberi né equi\", e Londra non ne riconoscerà il risultato. (ANSA).\n\n",
    "Ucraina: 12 mld aiuti Usa in legge per evitare shutdown - Ultima Ora": "(ANSA) - WASHINGTON, 26 SET - Ci sono anche oltre 12 miliardi di dollari di aiuti all'Ucraina nella legge per evitare temporaneamente lo shutdown alla fine di questa settimana. Lo riferiscono fonti dell'amministrazione Biden. (ANSA).\n\n",
    "Traffico illecito dall’Ucraina all’Occidente": "Traffico illecito dall’Ucraina all’Occidente\n\nL’Icom con l’Interpol ha creato una Lista Rossa d’emergenza per il patrimonio minacciato, con le pattuglie di frontiera in «massima allerta» per sequestrare le opere d’arte rubate dai musei ucraini. Ma è troppo tardi?\n\nÈ stato rivelato che più di 6.000 reperti, forse saccheggiati dai musei della Crimea, erano stati sequestrati dall’ufficio di un ex politico nella regione. Foto Genya Savilov/AFP tramite Getty Images\n\nA pochi giorni dall’invasione russa di febbraio, i lavoratori dei musei ucraini già sapevano qual era la posta in gioco. All’inizio di marzo, Taras Voznyak, direttore della Galleria Nazionale d’Arte di Lviv, ha dichiarato: «Putin sa che senza arte, senza la nostra storia, l’Ucraina avrà un’identità più debole». La distruzione deliberata del patrimonio di un Paese è considerata dall’Unesco un crimine di guerra. Il Governo ucraino sostiene che, all’inizio di maggio, le forze russa avevano strategicamente saccheggiato più di 2mila oggetti, tra cui l’antico oro scita e sarmatico, dai siti del patrimonio nelle città occupate e in gran parte distrutte di Mariupol e Melitopol. Queste affermazioni non sono state verificate in modo indipendente.\n\n\n\nOra, mentre il conflitto armato continua a infuriare nell’Est dell’Ucraina, gli operatori culturali della porzione occidentale sono impegnati in una guerra culturale molto concreta: il difficile compito di impedire che i manufatti culturali ucraini finiscano nelle collezioni russe o entrino nel mercato nero internazionale.\n\nNon appena è iniziata l’invasione, i funzionari dell’International Council of Museums (Icom) hanno iniziato a lavorare con i partner ucraini per redigere una Lista Rossa d’emergenza del patrimonio culturale a rischio, un documento compilato dagli operatori museali nelle zone di conflitto a cui possono accedere le autorità preposte all’applicazione della legge che possono potenzialmente entrare in contatto con i manufatti ucraini mentre vengono spostati illegalmente attraverso i confini nazionali.\n\n\n\nMentre la guerra sta per raggiungere gli otto mesi dal suo inizio, la lotta a favore del patrimonio artistico locale è stata sostenuta dalla pubblicazione di una lista specificamente dedicata all’Ucraina. «Il lavoro sulla Lista Rossa è iniziato all’inizio di aprile, spiega via email Anastasiia Cherednychenko, vicepresidente di Icom Ucraina. Abbiamo agito subito dopo che le truppe russe si sono ritirate dai sobborghi di Kyiv e dalla regione, a seguito delle azioni difensive delle Forze armate dell’Ucraina. Le collezioni museali nei territori occupati di Donetsk e Luhansk sono in grave pericolo dal 2014, quando la Russia ha invaso per la prima volta il territorio, continua Cherednychenko. Ora la situazione è diventata catastrofica. Oltre a singoli casi di saccheggio da parte dell’esercito russo, ci sono prove di furti di massa delle collezioni dei musei ucraini».\n\n\n\nLa Lista Rossa è opera di un vasto gruppo di musei provenienti espressione dell’intera società ucraina. Il Museo Nazionale delle Arti Bohdan e Varvara Khanenko, il Museo Nazionale Memoriale degli Eroi dei Cento Celesti e della Rivoluzione della Dignità (Museo Maidan) di Kyiv e il Museo Statale di Storia Naturale dell’Accademia Nazionale delle Scienze di Lviv sono fortemente impegnati in questo sforzo.\n\n\n\nMa è ormai troppo tardi? A seconda del punto di vista, questa Lista Rossa può essere vista come una creazione rapida o una produzione lenta. Per fare un paragone, la Lista rossa della Siria dell’Icom è stata pubblicata nel 2013, più di due anni dopo lo scoppio della guerra civile nel 2011, mentre la Lista rossa dell’Afghanistan è stata creata nel 2006, cinque anni dopo lo scoppio della guerra alla fine del 2001.\n\n\n\nL’anno scorso, l’Icom ha pubblicato una Lista Rossa incentrata su 45 musei in 10 Paesi dell’Europa sudorientale, tra cui Albania, Romania, Bulgaria, Serbia e Moldavia, che confina con l’Ucraina. Ma l’annessione della Crimea da parte della Russia nel 2014 e la conseguente «guerra ibrida» in Ucraina avrebbero dovuto spingere l’Icom a creare con benmaggiore rapidità una Lista rossa ucraina, dicono gli addetti ai lavori.\n\n\n\nUna lista per l’Ucraina in quel momento «sarebbe stata una progressione naturale, dice Ted Oakes, coordinatore della protezione del patrimonio culturale dell’Icom con sede a Parigi. La guerra in Ucraina ha solo accelerato il processo». Questa nuova Lista Rossa porta in evidenzia 50 oggetti provenienti da tutto il Paese, tra cui, dice Oakes, «icone religiose, arte popolare del XX secolo, tre dipinti del Realismo socialista, gioielli antichi e manufatti sciti».\n\n\n\nLe Liste rosse non si concentrano sulle opere che sono già state rubate. Al contrario, elencano le tipologie di oggetti più a rischio. L’elenco viene distribuito in versioni che possono essere scaricate dai funzionari delle forze dell’ordine e della sicurezza delle frontiere che potrebbero imbattersi in oggetti culturali, ma che potrebbero non avere molta dimestichezza con l’arte.\n\n\n\nPer raggiungere questo obiettivo, l’Icom ha avviato una stretta collaborazione con l’Interpol, che raccomanda che «le autorità di controllo delle frontiere rimangano in allerta per qualsiasi oggetto di valore che esca dall’Ucraina e che gli oggetti di sospetta provenienza siano controllati nel database delle opere d’arte rubate compilato dall’Interpol». «In Ucraina, la questione del traffico illecito di beni culturali è sempre stata al centro dell’attenzione, ci spiega un funzionario dell’Organizzazione Mondiale delle Dogane (Omd). Tanto da essere parte integrante del curriculum di formazione nazionale per i funzionari doganali da diversi anni».\n\n\n\nLa protezione di Kyiv\n\nTutto questo si riflette nel Rapporto sul traffico illecito dell’Omd. «L’Ucraina è uno dei principali collaboratori quando si tratta di condividere informazioni sul numero di sequestri di beni culturali, afferma ancora il funzionario. L’annessione della Crimea, la guerra nel Donbas e la guerra attuale, in corso dal febbraio 2022, hanno solo esacerbato alcuni fattori e aggiunto nuove tendenze e modelli nel traffico che potrebbero non essere esistiti prima».\n\n\n\nIn giugno, la Procura Generale dell’Ucraina ha annunciato di aver scoperto a Kyiv un deposito di oltre 6mila oggetti antichi del valore di milioni di dollari, probabilmente saccheggiati dai musei della Crimea. Il ritrovamento è stato collegato al riciclaggio di denaro sporco nella regione separatista del Donetsk. Tra gli oggetti c’erano pugnali «akinakes» sciti e ceramiche tripliane, trovati nell’ufficio di Valery Horbatov, un ex parlamentare ucraino che era stato un alto funzionario in Crimea nei primi anni Duemila.\n\n\n\nSamuel Andrew Hardy, criminologo dei beni culturali e ricercatore in Patrimonio culturale e conflitti presso l’Istituto Norvegese di Roma, ha seguito da vicino l’Ucraina. Il suo lavoro in questo campo, definito «conflict antiquities», potrebbe essere il soggetto per un nuovo film di Indiana Jones. In agosto, Hardy ha condiviso il lavoro dell’archeologo Paul Barford, britannico ma residente a Varsavia, che aveva notato che su eBay un venditore con sede in Alabama offriva antichità Khazar provenienti dalla «regione sudorientale dell’odierna Russia europea», il che potrebbe essere un riferimento all’Ucraina.\n\n\n\nPer le reti criminali transnazionali si tratta dei soliti affari. «Alcuni agenti delle forze dell’ordine russe non solo sono corrotti e prendono tangenti, ma sono attivamente coinvolti nel saccheggio e nel traffico, afferma Hardy. Ci sono saccheggiatori di antichità tra le forze di invasione». Hardy ha rintracciato nomi, email e indirizzi attraverso una ricerca open source. Non ha ancora trovato prove che i manufatti siano stati saccheggiati su ordine del Cremlino, e quindi del presidente Vladimir Putin, come sostiene il Governo ucraino. Hardy nota però che «la retorica nazionalistica russa» sostiene spesso che la Russia «è un custode del patrimonio culturale migliore dell’Ucraina» e che quindi meriterebbe di possederne i manufatti.\n\n\n\n«Sappiamo che la gente in Russia ha acquistato oggetti saccheggiati in Ucraina», afferma Hardy. Gli oggetti sono arrivati in Spagna, Regno Unito e Austria attraverso percorsi tortuosi. «Alcune persone in Russia hanno reti commerciali che puntano a ovest». Prima della guerra, Hardy ha condotto sessioni di formazione con le forze dell’ordine ucraine. Ma il Governo non ha adottato le misure ufficiali per combattere il traffico, dice. «Gli attivisti del patrimonio culturale si sono impegnati a fondo, molto più dei colleghi di altri Paesi, per mettere in sicurezza il patrimonio del loro Paese, spiega Hardy. Si sono impegnati a combattere i saccheggi con un’attenzione “forense” che non ho trovato in nessun altro Paese».\n\n\n\n© Riproduzione riservata",
    "Ucraina ultime notizie. Cina, priorità sono cessate il fuoco e fine della guerra": "18:19 Von der Leyen, siamo a democrazia contro autocrazia\n\n«Prima della guerra Bucha era un sobborgo amichevole e tranquillo alla periferia di Kiev. Ho visto le fosse comuni, ho visto in prima persona la realtà della guerra di Putin. Si tratta di autocrazia contro democrazia. Quindi, oggi, difendere la pace e il rispetto dell’ordine multilaterale, significa stare dalla parte del popolo ucraino». Lo ha detto la presidente della Commissione Europea Ursula von der Leyen nel suo discorso all’università di Princeton. «So che alcuni chiedono il cessate il fuoco, ma la realtà è una: se la Russia smette di combattere, non ci sarà più guerra in Ucraina; se l’Ucraina smette di combattere, non ci sarà più l’Ucraina. Voglio essere molto chiara: la posta in gioco è alta. Non solo per l’Ucraina ma per tutta l’Europa, per la comunità internazionale e per la democrazia stessa», ha aggiunto.\n\nIl “ricatto” di Vladimir Putin, che «preferisce bruciare il gas invece di vendercelo», ha prodotto «l’esatto opposto» del risultato sperato. «Il ricatto ci ha uniti: l’Ue porrà fine alla sua dipendenza dai combustibili fossili russi», ha detto ancora von der Leyen, trasmessa dai servizi audiovisivi dell’esecutivo Ue. «E contrariamente a quanto si crede - continua - la Russia non può trovare facilmente dei sostituti al mercato Ue: la maggior parte dei gasdotti russi e dei terminali per il Gnl sono orientati verso l’Europa. Ridirigere i flussi verso la Cina - rimarca - prenderà anni e richiederà miliardi di dollari».",
    "Putin guarda oltre il 2023: «Vuole spingere l’Ucraina a restare senza proiettili prima che la Russia finisca i soldati»- Corriere.it": "di Andrea Marinelli e Guido Olimpio\n\nFonti statunitensi ribadiscono che Putin si è intromesso nella gestione della campagna opponendosi a un ripiegamento nella regione di Kherson, decisione costata perdite\n\nBambini accolgono l’esercito ucraino nell’area di Kharkiv (foto Afp/Yasuyoshi Chiba)\n\n«L’obiettivo è spingere l’Ucraina a restare senza proiettili prima che la Russia finisca i soldati a disposizione». L’affermazione è dell’esperto tedesco Gustav Gressel, schietto nel tracciare lo scenario futuro del conflitto dopo la mobilitazione decretata dal Cremlino.\n\nMosca avrà a disposizione centinaia di migliaia di uomini e dovrà prepararli. Molti non sono ritenuti di qualità, ma i reclutatori potrebbero non avere fretta. Il programma — come sottolinea anche un report dell’istituto britannico Rusi — è di arrivare all’inverno con un contingente riorganizzato. E la quantità incide. Gli ucraini hanno bisogno di più forze per condurre operazioni — i successi recenti sono stati conseguiti quando erano in vantaggio numerico — ; serviranno scorte e rincalzi a sufficienza; dovranno anche loro creare unità da lanciare sul campo (sono in corso i programmi multinazionali di training in Gran Bretagna e altrove). Sempre Gressel sottolinea che le armi più precise possono fermare le grandi «masse», però per la resistenza non sarà comunque facile. È un giudizio diretto, che invita a non cullarsi nella compiacenza dopo le recenti sconfitte sofferte dall’Armata. Stesso monito del Rusi e, se vogliamo, stesso consiglio del Pentagono.\n\nIl neo zar — ribadiscono gli osservatori — vuole prolungare il conflitto ben oltre il prossimo inverno, superando il 2023. Punta sull’erosione del nemico, scommette sui problemi politici in Occidente, proverà a sfruttare tensioni diplomatiche e sociali nei Paesi donatori. Spera che il flusso di aiuti bellici incontri opposizione, infatti in queste ore i dirigenti moscoviti hanno ripetuto che l’impiego di sistemi Nato aumenta i rischi di uno scontro globale. C’è una buona dose di propaganda, che trova però sponda nell’estrema prudenza della Casa Bianca sull’invio di munizionamento con raggio d’azione di 300 chilometri, eventuali caccia e tank. Un’indecisione criticata da quanti a Washington spingono per dare a Zelensky ciò che chiede con insistenza. Qualche indicazione potrebbe uscire dal summit alleato previsto per il 28 a Bruxelles e dedicato proprio alla programmazione futura dell’assistenza (scorte, pezzi di ricambio, mezzi, produzione). La parola d’ordine è «lungo termine».\n\nLa falange di commentatori ed esperti naturalmente non dimentica l’elenco dei punti deboli per gli invasori. Mancanza di ufficiali e sottufficiali, comandi deficitari e rigidi, bassa coesione ed efficienza dei Battaglioni, materiale a disposizione, il morale di fanti costretti ad andare al fronte, capacità di nutrire un apparato gigantesco mentre le linee di rifornimento potrebbero non bastare o essere colpite. Nodi cronici, quasi storici, mescolati a quelli più recenti. A conferma dei quali è arrivato l’annuncio di un nuovo cambio: il generale Dmitry Bulgakov, viceministro della Difesa e massimo responsabile della logistica, lascia il comando al pari grado Mikhail Mizintsev. Che, a giudicare da quanto visto in questi mesi, avrà molto da lavorare per armare le reclute, far funzionare i corazzati, riparare i mezzi usurati dalle battaglie e rigenerare quelli tirati fuori dai depositi.\n\nSoprattutto — se sono vere le indiscrezioni — dovrà rispettare le disposizioni dei vertici politici. Dopo le rivelazioni della Cnn, anticipate ieri, sono arrivati i dettagli del New York Times. Fonti statunitensi ribadiscono che Putin si è intromesso nella gestione della campagna opponendosi ad un ripiegamento nella regione di Kherson, decisione costata perdite e motivata dalla necessità di non subire l’umiliazione patita a Kharkiv. Il leader avrebbe poi stabilito contatti diretti con i comandanti regionali in quanto non si fidava dei rapporti inoltrati dal ministro della Difesa Sergei Shoigu e dal capo di Stato maggiore Valerij Gerasimov. Nell’articolo si riparla dei dubbi dei gerarchi sull’offensiva su Kiev ma anche di rapporti poco fedeli sullo status della truppa. Un insieme di fattori che avrebbero creato tensioni in un apparato non pronto per la missione. Ora Putin ci riprova dispiegando il possibile.",
    "Ucraina, Grossi (Aiea): “Pronti a nuovi negoziati fra Kiev e Mosca sulla centrale di Zaporizhzhia”": "\"La scorsa settimana ho avuto l'opportunità di avviare consultazioni con l'Ucraina e con la Federazione Russa e sono pronto a continuare queste consultazioni con entrambi i Paesi questa settimana\"\n\nL’Agenzia internazionale per l’energia atomica (Aiea) è pronta a tenere nuovi negoziati fra Ucraina e Russia sulla creazione di una zona di sicurezza presso la centrale nucleare russa di Zaporizhzhia. Lo ha detto il direttore generale Rafael Grossi in apertura della riunione dell’Aiea. “La scorsa settimana ho avuto l’opportunità di avviare consultazioni con l’Ucraina e con la Federazione Russa (…) e sono pronto a continuare queste consultazioni con entrambi i Paesi questa settimana”, ha detto Grossi.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Ucraina - Russia, le news dalla guerra del 19 settembre. Il Cremlino: \"Menzogna\" la fossa comune di Izyum. Riesumati anche 2 bambini": "In Polonia e nei Paesi Baltici in vigore divieto di ingresso dei turisti russi\n\nIl divieto ai cittadini russi con visti turistici, compresi quelli rilasciati da Paesi terzi dell'area Schengen, di ingresso in Polonia e nei Paesi baltici è entrato in vigore oggi nell'ambito delle sanzioni per la guerra in Ucraina. \"Abbiamo deciso insieme di limitare i visti turistici per i cittadini russi al fine di proteggere l'ordine pubblico e la sicurezza\", hanno affermato Estonia, Lettonia, Lituania e Polonia in una dichiarazione congiunta, secondo quanto reso noto dall'agenzia Interfax.\n\n\"Attualmente è impossibile garantire che i turisti russi che arrivano nell'Unione Europea attraverso l'Estonia non rappresentino un rischio per la sicurezza\", hanno sottolineato i quattro Paesi, definendo un \"privilegio\" e non un \"diritto\" l'essere in grado di viaggiare e muoversi liberamente all'interno dei territori dell'Ue. \"È stato raggiunto un accordo regionale, ora continueremo a lavorare per garantire che il divieto di viaggio e turismo per i cittadini russi inizi ad essere operativo in tutta l'Unione Europea\", hanno rimarcato i primi ministri dei quattro Paesi.\n\nIl divieto non riguarderà i cittadini russi che attraversano il confine per visitare i parenti che vivono in territorio Schengen, così come i diplomatici, coloro che hanno un permesso di lavoro o studio in uno di questi paesi, i rifugiati o coloro che intendo entrare per motivi umanitari.",
    "Ucraina - Russia, le news dalla guerra del 18 settembre. Nyt: Zelensky chiede a Usa armi più potenti, Biden resiste": "Segui la diretta dall'Ucraina di lunedì 19 settembre\n\nIl presidente ucraino Volodymyr Zelensky sta facendo pressione su Joe Biden: chiede che gli Stati Uniti forniscano a Kiev un'arma nuova e più potente, ma il leader Usa sta opponendo resistenza alla richiesta. \"Stiamo cercando di evitare la terza guerra mondiale\", ha detto il presidente americano ai suoi collaboratori.\n\nIntanto un convoglio con a bordo l'inviato del Papa in Ucraina, il cardinale elemosiniere Konrad Krajewski, insieme a due vescovi, accompagnati da un soldato, è stato raggiunto da colpi d'armi da fuoco. Il cardinale sta bene. Biden mette in guardia Putin sulla guerra e sull'uso di armi nucleari o chimiche: 'Non farlo. Il volto della guerra cambierebbe'.\n\nE l'ambasciata russa in Italia torna a rivolgersi a Repubblica, lo spunto è questa volta una vignetta di Altan. \"Raramente ci troviamo daccordo con ciò che scrive Repubblica, ma come non essere daccordo con la seconda persona nella vignetta?\", si chiede l'account twitter della rappresentanza di Mosca in Italia. Nella vignetta il primo personaggio dice: \"I russi pagano per incasinarci la vita politica\". Il secondo risponde: \"Soldi buttati. Lo facciamo già da soli. Gratis\".\n\nQuattro medici sono morti e 2 pazienti sono rimasti feriti durante un bombardamento russo nel villaggio di Strelecha, nella regione di Kharkiv, mentre era in corso un'evacuazione dei pazienti da un ospedale psichiatrico colpito da missili.",
    "Guerra in Ucraina. Politi: “Le parti sono arrivate a un punto di crisi: o si supera o si collassa”": "Nel giro di una manciata di giorni, una serie di avvenimenti segna una fase importante del conflitto, come il presidente Putin che annuncia alla Nazione di voler mobilitare parzialmente le riserve e i filo-russi che indicono un referendum per l’annessione di quattro regioni ucraine. Per Alessandro Politi, direttore del NATO Defense College Foundation, siamo di fronte a un momento di crisi che non andrebbe accompagnato da manifestazioni di tifo\n\n(Foto ANSA/SIR)\n\nLa guerra in Ucraina non finirà domani ma è probabile che il culmine della crisi si stia verificando proprio in queste ore. Nel giro di una manciata di giorni, una serie di avvenimenti segna una fase importante del conflitto, come il presidente Putin che annuncia alla Nazione di voler mobilitare parzialmente le riserve e i filo-russi che indicono un referendum per l’annessione di quattro regioni ucraine. Per Alessandro Politi, direttore del NATO Defense College Foundation, siamo di fronte a un momento di crisi che non andrebbe accompagnato da manifestazioni di tifo: “Il mondo deve affrontare emergenze che mettono a rischio la sopravvivenza della razza umana e c’è chi crede ancora alla guerra come normale strumento”.\n\nPutin annuncia la mobilitazione parziale. È un segnale di escalation?\n\nSi è sempre detto che il potenziale umano russo fosse illimitato, ma è una vecchia leggenda che va avanti dal 1914. Da decenni la Federazione russa e tutto l’Est Europa affrontano una profonda crisi demografica.\n\nPutin ha iniziato la guerra con una parte delle forze armate che non ha mai avuto una netta superiorità numerica rispetto agli ucraini; per mezzo anno ha mantenuto l’iniziativa con armamenti superiori, ma nel frattempo ha raschiato il barile dei richiamabili.\n\nA questo punto vedremo quanto sono estesi i fenomeni di renitenza alla leva. Certo, se alcuni Paesi non avessero bloccato i visti turistici, avrebbero facilitato una quota di possibili renitenti.\n\nA che punto siamo nella guerra in Ucraina?\n\nSiamo al punto culminante. Non è una svolta, ma è un momento di crisi. Non è certo il momento di un tifo da stadio che si vede in certi dibattiti sui social; quando la gente muore bisogna avere un’attenzione a restare umani. Certo che la guerra genera odio e l’odio polarizza, ma questo è comprensibile per i belligeranti, non per chi, fortunatamente, non è dentro il conflitto. Alcune dinamiche polarizzanti in certi paesi dell’Europa dell’Est rispolverano idee vecchie degli anni ’20 e ’30 del secolo scorso, come se andassero regolati dei conti col passato; è un fenomeno spiegabile, ma politicamente inutile e pericoloso per la stabilità nel continente.\n\nQuesta guerra è stata un disgraziato errore ed il moto di revulsione, in quanto guerra ed al di là delle differenze politiche, in Europa è un segno di civiltà: il mondo deve affrontare emergenze che mettono a rischio la sopravvivenza della razza umana e c’è chi crede ancora alla guerra come normale strumento. Logica, intelligenza e civiltà umana richiedono che la si tratti come una pericolosa epidemia.\n\nNelle ultime due settimane pare che la controffensiva ucraina stia recuperando.\n\nÈ evidente che Putin abbia subito un serio sfondamento e che sia in crisi, ma la guerra è difficile: una volta che i russi si sistemeranno a difesa sarà difficile spostarli e se il clima non cambia, nella regione, arriveranno le piogge ed il fango autunnale che complicheranno i movimenti. Al di là della facile propaganda, a Putin interessa cosa pensano il cerchio di potere che lo circonda e quanto passivo o convinto sia il resto della popolazione. Gli ucraini hanno liberato solo una limitata parte di territorio anche se in modo spettacolare; lo stesso Zelensky invita alla prudenza. Adesso sarebbe utile che le parti cominciassero a trattare, sia pure sotto banco, perché a ben guardare i danni che hanno subito, è nel loro reciproco interesse.\n\nÈ plausibile pensare che abbiano iniziato a incontrarsi?\n\nLe parti sono arrivate a un punto di crisi e il punto di crisi o si supera o si collassa. Ci sono trattative dirette fra gli americani e i russi per la gestione degli ostaggi reciproci, che non sono sotto i riflettori della stampa. Obiettivamente questa guerra rischia di rovinare definitivamente il potenziale di ripresa ucraino.\n\nLa vittoria infatti è solo uno strumento, è il domani della pace che conta.\n\nDa un lato l’Europa ha una serie di difficoltà economiche crescenti dal 2006 e non è detto che al dunque abbia i soldi necessari per la ricostruzione. Dall’altro anche i prestiti del Fondo monetario internazionale (Fmi) non sono a fondo perduto. L’Ucraina sta ora impiegando tutto il suo potenziale umano, i rifugiati sono nell’ordine di milioni e questo conta per la ripresa della pace. I russi, anche calcolando un effetto delle sanzioni più ridotto su parametri Fmi, non sono in una situazione migliore e la loro demografia è un disastro pari a quello ucraino.\n\nNei prossimi giorni ci saranno dei referendum indetti dai filo-russi pro-annessione nelle quattro regioni ucraine del Donbass, Kherson, Lugansk e Zaporizhzhia.\n\nÈ un modo di creare di fatto una situazione difficile da sbrogliare. I referendum sono effimeri, ma è chiaro che complicano moltissimo il negoziato perché, anche seguendo la logica aggressiva di Putin, bisogna chiedersi come ne uscirà. A Samarcanda (al summit dell’Organizzazione per la Cooperazione di Shanghai, ndr), dove il parere dei partner conta, i cinesi hanno detto che sono preoccupati.\n\nPutin certamente non è isolato ma l’altra parte del mondo gli ha espresso chiaramente le sue perplessità sulla guerra, dietro le cortesie diplomatiche.\n\nAl contempo, il monito pubblico di Biden a non usare le armi atomiche complica le cose perché nella dissuasione non sempre serve parlare ai media, perché si creano reazioni politiche pubbliche che possono complicare la gestione della crisi e non risolverla. Se pensiamo a quanta manipolazione interna ed esterna passa attraverso le opinioni pubbliche nei paesi democratici, capiamo la delicatezza della situazione: un monito dietro le quinte è più gestibile di uno pubblico.\n\nIl presidente turco Recep Tayyip Erdogan si dice convinto che il presidente Putin “sia disposto a porre la fine alla guerra al più presto possibile”. Possiamo credergli?\n\nSe un politico mente si fa presto a scoprirlo, se dice la verità è necessario un po’ più tempo. La mossa di dichiarare i referendum non facilita le trattative e nemmeno la mobilitazione parziale. Anche Zelensky aveva detto in estate che verso ottobre l’offensiva russa non avrebbe retto e che sarebbe stato il momento di trattare. Speriamo che nel segreto vi siano dei contatti concreti. Ovviamente gli ucraini vogliono il rispetto del memorandum di Budapest firmato dalla Russia democratica, Stati Uniti e Regno Unito, dove si ribadiva l’indipendenza, la sovranità e l’integrità territoriale della Nazione. Se però questioniamo le frontiere a colpi di cannone, vuol dire che tutte i confini in Europa possono essere rimessi in discussione. Quando si crea un precedente bisogna stare attenti, infatti sulla Bosnia-Erzegovina l’Europa è stata molto attenta. Ogni volta che nel mondo c’è stata una violazione del diritto internazionale, riparare è molto complicato.",
    "Notizie dall'Ucraina oggi: Russia, prigionieri scambiati": "SCAMBIO DI PRIGIONIERI [di Mirko Mussetti]\n\nIl capo dell’Ufficio presidenziale dell’Ucraina Andriy Yermak ha annunciato la liberazione di 215 prigionieri di guerra detenuti dalla Russia, tra cui 205 «difensori di Azovstal» (acciaieria di Mariupol’). In cambio, Kiev ha rilasciato 55 militari russi nonché l’oligarca ucraino e leader dell’opposizione filorussa Viktor Medvedčuk. Secondo Yermak, lo scambio di prigionieri è il «risultato di accordi personali tra il presidente Volodymyr Zelens’kyj (Zelenzky) e il presidente della Turchia Recep Tayyip Erdoğan».\n\nTra i combattenti liberati ci sono anche dieci volontari stranieri arruolati tra le fila ucraine, fra cui il marocchino e i due britannici condannati a morte per “terrorismo e mercenariato” da un tribunale della Repubblica popolare di Donec’k. Liberati grazie all’intercessione del principe ereditario dell’Arabia Saudita Mohammed bin Salman (MbS), i foreign fighter si trovano ora a Riyad.\n\nPerché conta: Sottotraccia i due paesi belligeranti cercano di tenere viva la comunicazione, almeno per quanto riguarda la gestione degli aspetti pragmatici e di reciproco interesse, come lo scambio di prigionieri e l’istituzione di corridoi per il grano. Per non mostrare cedimenti nella propria linea diplomatica di chiusura, Mosca e Kiev accettano la mediazione personale di leader di potenze terze extra-occidentali come Turchia e Arabia Saudita. MbS vorrebbe scalzare Erdoğan dal ruolo di unico moderatore affidabile tra i due paesi in guerra e, più in generale, tra Occidente e Russkij mir (mondo russo). Per ora la presidenza ucraina avvalora i meriti del solo leader turco, ringraziato da Yermak, anche per non perdere il prezioso sostegno militare di Ankara (i droni Bayraktar Tb2).\n\nLiz Truss, nuova prima ministra del Regno Unito e fervente sostenitrice della causa ucraina, non si è potuta spendere direttamente per la liberazione dei propri connazionali; ha dovuto ricorrere alla disponibilità del discusso ma meno esposto MbS, che ha mostrato pubblico distacco non recandosi ai funerali della regina Elisabetta II. Il principe è desideroso di redimersi dell’immagine di spietato assassino ottenuta con l’omicidio del giornalista Jamal Khashoggi.\n\nTruss ha scritto su Twitter che «la Russia deve porre fine allo spietato sfruttamento dei prigionieri di guerra e dei detenuti civili per scopi politici». Evidentemente ignorando proprio la presenza nella lista di un prigioniero politico di spicco, detenuto da Kiev per mai precisate «attività sovversive». Il rilascio del capo delle forze partitiche d’opposizione ha permesso all’Ucraina di spuntare un rapporto estremamente favorevole di 215 a 55 nello scambio dei prigionieri di guerra. Con la ragionevole certezza che Medvedčuk, amico personale di Putin, non calcherà mai più la scena politica ucraina – né come deputato critico di Zelensky, né come candidato alla presidenza, né come movimentista filorusso e nemmeno come uomo d’affari interessato alla ricostruzione del paese.\n\nPer approfondire: Epura et impera, il metodo Zelens’kyj\n\n\n\nALTRE NOTIZIE INTERESSANTI [a cura della redazione di Limesonline]\n\nEstonia , Lettonia e Lituania hanno annunciato che non accoglieranno i cittadini della Federazione Russa in fuga dalla “ mobilitazione parziale ”. Le repubbliche baltiche temono lo stravolgimento della composizione demografica nazionale. La presenza russa è particolarmente accentuata in Estonia e Lettonia, dove un quarto della cittadinanza è etnicamente russa (oltre il 40% nella capitale lettone Riga).\n\nDopo Turchia, Vietnam e Kazakistan, anche l’ Armenia smette di accettare carte di pagamento del circuito russo Mir. La misura viene adottata a seguito della mancata risposta dell’alleata Russia alla recente richiesta armena di sostegno militare per contenere l’assertività bellica dell’Azerbaigian. L’effetto domino sui sistemi di pagamento russi pare non arrestarsi.\n\nsmette di accettare carte di pagamento del circuito russo Mir. La misura viene adottata a seguito della mancata risposta dell’alleata Russia alla recente richiesta armena di sostegno militare per contenere l’assertività bellica dell’Azerbaigian. L’effetto domino sui sistemi di pagamento russi pare non arrestarsi. Israele ha nominato il nuovo ambasciatore in Turchia . Sarà Irit Lillian, già funzionario dell’ambasciata israeliana ad Ankara. Era dal 2018 che i due paesi avevano sospeso le reciproche rappresentanze diplomatiche. La normalizzazione dei rapporti tra i due paesi è sospinta, come testimonia l’incontro cordiale tra il primo ministro di Israele Yair Lapid e il presidente della Turchia Recep Tayyip Erdoğan a margine dell’Assemblea generale dell’Onu.\n\nha nominato il nuovo ambasciatore in . Sarà Irit Lillian, già funzionario dell’ambasciata israeliana ad Ankara. Era dal 2018 che i due paesi avevano sospeso le reciproche rappresentanze diplomatiche. La normalizzazione dei rapporti tra i due paesi è sospinta, come testimonia l’incontro cordiale tra il primo ministro di Israele Yair Lapid e il presidente della Turchia Recep Tayyip Erdoğan a margine dell’Assemblea generale dell’Onu. Per il sesto giorno consecutivo infuria in Iran il violento circolo di proteste e repressioni innescate dall’uccisione della giovane curda Mahsa Amini. La ventiduenne è morta dopo essere stata arrestata dalla polizia morale di Teheran per non aver rispettato le norme su come indossare l’hijab. Le manifestazioni vengono al solito strumentalizzate dai campi opposti. Il governatore di Teheran Mohsen Mansouri ha dichiarato mercoledì che agenti stranieri avrebbero infiltrato le proteste alimentando la violenza nelle strade, mentre l’Occidente americano sfrutta il capitale simbolico della congiuntura per alimentare l’immagine di un Iran illiberale e pericoloso che «perseguita sistematicamente le donne», sullo sfondo dell’ennesimo stallo negli accordi sul nucleare.\n\nLIMES NERD Gli anniversari geopolitici del 22 settembre",
    "Dove porta la disfatta in Ucraina": "\"Tutto il mondo dovrebbe pregare per la vittoria della Russia, perché ci sono solo due esiti per la guerra in Ucraina, trionfo russo o apocalisse nucleare. Qualora noi russi non vincessimo, useremmo armi atomiche, la sconfitta è esclusa\": il magnate nazionalista Konstantin Malofeev sintetizza, con brutalità, il dilemma strategico che il presidente Vladimir Putin e i leader democratici affrontano, in questi primi giorni di autunno.",
    "Guerra Ucraina,\"Kiev preme su territori essenziali per Russia\"": "In Ucraina \"la situazione sul campo di battaglia è complessa\", ma Kiev \"sta ponendo pressione su territori che la Russia considera essenziali per i suoi obiettivi di guerra\". E' quanto scrive oggi il bollettino dell'intelligence britannica, riferendo che \"negli ultimi tre giorni, le forze ucraine si sono assicurate teste di ponte sulla riva sinistra del fiume Oksil nell'oblast di Kharkiv\".\n\n\"La Russia- si legge ancora - ha tentato di integrare l'Oksil in una linea consolidata di difesa dopo i ritiri delle sue forze all'inizio del mese. A sud, nell'oblast di Donetsk, sono in corso combattimenti con le forze ucraine che stanno assalendo la città di Lyman, a est del fiume Siverskyy Donets River, che la Russia aveva catturato in maggio\".\n\nLA FUGA AL CONFINE - Continua a essere intenso il traffico alla frontiera tra la Finlandia e la Russia, dopo l'annuncio del presidente Vladimir Putin di voler richiamare 300mila riservisti da inviare a combattere in Ucraina. Lo hanno detto le guardie di frontiera finlandesi riferendosi al confine sudorientale con la Russia. Ieri il portavoce del Cremlino Dmitry Peskov aveva definito ''esagerato'' parlare di esodo di russi.\n\nDa lunedì i cittadini russi possono entrare nell'Unione Europea solo attraverso il confine di 1.340 chilometri con la Finlandia. A differenza delle nazioni baltiche e della Polonia, la Finlandia non ha limitato completamente l'ingresso dei turisti russi con visto Schengen.\n\nLE VITTIME DI STUPRO - L'età delle vittime delle violenze sessuali dei casi, indagati dalla commissione d'inchiesta delle Nazioni Unite in Ucraina, è dai quattro agli 82 anni. Lo ha detto al Consiglio dei diritti umani dell'Onu il presidente della commissione, Erik Mose, sottolineando che in alcuni casi i parenti sono stati costretti ad assistere alle violenze. ''I bambini sono anche stati uccisi e feriti in attacchi indiscriminati con armi esplosive\", ha affermato Mose, riconoscendo che i militari russi sono i principali autori delle atrocità. La commissione ha dovuto affrontare due casi di maltrattamenti inflitti ai soldati russi dalle forze ucraine e \"anche se pochi di numero, questi casi continuano a essere al centro della nostra attenzione\".\n\nMose ha spiegato che durante l'indagine la commissione ha visitato 27 città e località nelle regioni di Kiev, Cherniguiv, Kharkiv e Sumy e ha intervistato più di 150 vittime e testimoni. \"Sulla base delle prove raccolte, la Commissione ha concluso che in Ucraina crimini di guerra sono stati commessi\", elencando i bombardamenti russi di aree civili, numerose esecuzioni, torture e maltrattamenti, nonché violenze sessuali.\n\n''Siamo rimasti colpiti dal gran numero di esecuzioni nelle regioni che abbiamo visitato. La Commissione sta attualmente indagando su queste morti in 16 città e località. Abbiamo ricevuto accuse credibili su molti altri casi di esecuzioni, che stiamo documentando\", ha affermato Mose sottolineando che i corpi ritrovati hanno la caratteristica comune di avere segni visibili di esecuzioni, come mani legate dietro la schiena, ferite da arma da fuoco alla testa o gole tagliate. Dalle testimonianze raccolte, Mose ha detto che ''gli interlocutori hanno descritto percosse, scosse elettriche e nudità forzata, oltre ad altri tipi di violazioni in questi luoghi di detenzione''. Dopo essere stati trasferiti in carcere in Russia, alcune vittime sarebbero scomparse, ha aggiunto.",
    "Diretta Ucraina news, a Izyum riesumati altri corpi: alcuni con segni di tortura": "Terzo giorno di voto in Donbass e nelle regioni occupate per l'annessione alla Russia. Mosca: \"Nella regione di Zaporizhzhia il 93% delle schede a favore\". Pena da cinque a dieci anni per chi diserta e rifiuta di combattere. Oltre 2.000 arresti fra i protestanti",
    "Ocse, guerra Ucraina minaccia sicurezza alimentare globale": "Parigi - Le ricadute della guerra russa in Ucraina \"restano una minaccia per la sicurezza alimentare globale, in particolare se combinate con altri eventi meteorologici estremi causati dai cambiamenti climatici. La cooperazione internazionale è necessaria per mantenere i mercati agricoli aperti, affrontare i bisogni d'urgenza e rafforzare l'offerta\": è quanto si legge nelle Prospettive economiche intermedie dell'Ocse presentate oggi a Parigi.\"I governi - sottolinea l'Ocse - devono garantire che gli obiettivi della sicurezza energetica e della mitigazione dei cambiamenti climatici siano allineati\".\n\n\n\n",
    "Ucraina, da stupri a esecuzioni: inchiesta Onu conferma crimini di guerra": "Bombardamenti sulle aree residenziali, torture, bambini stuprati: sono solo alcune delle terrificanti accuse mosse dagli esperti Onu alla Russia, che a Ginevra davanti al Consiglio dei diritti umani è finita sotto accusa per \"crimini di guerra\" in Ucraina (AGGIORNAMENTI LIVE SULLA GUERRA). Le prove raccolte sul campo dalla Commissione d'inchiesta creata lo scorso marzo non lasciano ombra a dubbi: \"Sono stati commessi crimini di guerra in Ucraina,\", ha denunciato il presidente del team d'inchiesta, il norvegese Erik Mose, in un primo resoconto verbale. La mossa è inusuale, in genere le accuse vengono formalizzate nelle aule dei tribunali, ma i tre esperti indipendenti della Commissione hanno sottolineato che le atrocità commesse sono \"su vasta scala e chiare\".\n\nRaccolte prove di esecuzioni, torture, stupri\n\nMose, che ha guidato in passato il Tribunale internazionale per i crimini in Ruanda, ha riferito che lui e gli atri due componenti del team di indagine, la bosniaca Jasminka Džumhur e il colombiano Pablo de Greiff, sono rimasti \"colpiti\" dal gran numero di esecuzioni e dai frequenti \"segni visibili sui cadaveri, come le mani legate dietro la schiena, le ferite da arma da fuoco alla testa e le gole tagliate\". Altrettanto brutale e tragico il quadro delle violenze sessuali, con le vittime di età compresa tra \"i 4 e gli 82 anni\": in alcuni casi \"sono già stati individuati i responsabili, i soldati russi\". \"Abbiamo documentato un gran numero di crimini contro i bambini, alcuni sono stati stuprati, torturati e detenuti illegalmente\". Alle violenze e gli abusi dei russi \"talvolta erano costretti ad assistere i familiari\" delle vittime. Come se non bastasse, la Commissione ha trovato le prove dell'uso di ordigni esplosivi \"da parte dei russi in zone altamente popolate\", che hanno provocato stragi tra i civili.",
    "L’Ucraina contrattacca e la Russia arretra: i possibili sviluppi della guerra": "Sono trascorsi sette mesi dall'inizio del conflitto russo-ucraino e nelle ultime settimane l'esercito ucraino ha contrattaccato e ha obbligato i russi ad arretrare per decine di chilometri in alcune zone occupate. L'inerzia della guerra in questo momento pare essere cambiata e Kiev temporaneamente sembra avere un vantaggio tattico. In Russia questa situazione sta facendo aumentare la percentuale di coloro che vorrebbero che l'intera popolazione fosse mobilitata contro l'Ucraina e che non si farebbero scrupoli ad usare armi atomiche tattiche.\n\nLa controffensiva ucraina\n\nNelle ultime settimane, l'esercito ucraino ha guadagnato terreno, liberando alcune zone che erano sotto occupazione russa. In particolare, dopo aver \"simulato\" una controffensiva nella zona sud-orientale del Paese, soprattutto nella zona di Kherson, l'esercito di Kiev ha sfruttato il diversivo per attaccare le truppe russe nel settore nord-orientale, nella regione di Kharkiv.\n\nQui le truppe russe sono state costrette ad arretrare per decine di chilometri e gli ucraini hanno preso il controllo del fondamentale snodo logistico di Kupyansk e della cittadina di Izyum. La controffensiva dunque ha spinto gli ucraini molto vicino al confine russo e permette alle truppe di Kiev di minacciare direttamente le autoproclamate repubbliche filorusse di Donetsk e Lugansk nel Donbass.\n\nL'esercito russo è evidentemente giù di morale e, stando a fonti dell'intelligence ucraina, molti soldati di Mosca sono fuggiti in Russia. La controffensiva ucraina è ovviamente oggetto di acceso dibattito anche a Mosca, dove cresce il cosiddetto \"partito della guerra\" che vorrebbe la dichiarazione, da parte di Putin, della mobilitazione generale per vincere il conflitto.\n\nPossibili sviluppi\n\nGli ucraini sembrano intenzionati a procedere con la loro controffensiva, dal momento che le truppe russe sembrano essere in piena rotta. Tuttavia gli americani predicano calma. Gli 007 di Washington, infatti, temono che una rotta totale dell'esercito russo possa spingere Putin a dichiarare la mobilitazione totale o a utilizzare armi atomiche tattiche.\n\nIl Presidente russo ha infatti più volte detto che avrebbe usato armi non convenzionali qualora la sicurezza della Russia fosse stata a rischio e le truppe ucraine – ad oggi – potrebbero raggiungere con facilità il confine russo. Questa ipotesi è improbabile, ma non si può escludere del tutto.\n\nDa un punto di vista diplomatico la controffensiva ucraina permette a Zelensky di parlare apertamente di restituzione della Crimea e di escludere la Russia dal tavolo dei Paesi che, dopo la guerra, dovranno garantire la sicurezza dell'Ucraina.\n\nInoltre, il Presidente ucraino sta aumentando la richiesta di armi ai Paesi occidentali e sta richiedendo con sempre maggior insistenza di entrare nel Mercato Comune Europeo. Le richieste di Zelensky sono evidentemente ambiziose, ma testimoniano come – agli occhi degli ucraini – l'inerzia della guerra stia volgendo temporaneamente a loro favore.\n\nPiù in generale, però, la controffensiva ucraina mette definitivamente a nudo le difficoltà dell'esercito russo, che sembra essere solo un lontano parente dell'Armata rossa, il leggendario esercito dell'URSS. Ciò avrà conseguenze più generali e di lungo periodo, nella misura in cui la Cina, alleata per necessità e non per scelta di Mosca, potrà decidere di ricalibrare i termini dell'alleanza a suo favore, considerando la Russia un alleato subordinato.",
    "Ucraina, ultime notizie: soldati ucraini al confine russo. Bombe di Mosca su infrastrutture civili": "16:37 Il Papa prega per l’Ucraina, il mondo è assetato di pace\n\n«Continuiamo a pregare per il popolo ucraino, perché il Signore gli doni conforto e speranza» . Il nuovo, ennesimo invito di papa Francesco arriva oggi all’Angelus nel duecentesimo giorno di guerra. Il Pontefice ricorda anche che “in questi giorni il cardinale Krajewski, prefetto del Dicastero per il Servizio della Carità, è in Ucraina per visitare varie comunità e testimoniare concretamente la vicinanza del Papa e della Chiesa».\n\nPer quanto riguarda la visita in Ucraina del cardinale elemosiniere Konrad Krajewski, la quarta dall’inizio della guerra, tocca in questi giorni le zone di Odessa, Zytomyr, Kharkiv e altre località dell’Est del Paese per visitare e sostenere varie comunità di fedeli, sacerdoti e religiosi, e i loro vescovi, portando anche aiuti concreti attraverso le Caritas delle varie Diocesi. Intanto, proprio mentre il Papa sarà in Kazakhstan, la Cei - aderendo all’iniziativa lanciata dal Consiglio delle Conferenze Episcopali d’Europa (Ccee) - parteciperà al gesto comunitario di solidarietà per l’Ucraina con un momento di adorazione eucaristica che si terrà nel pomeriggio di mercoledì 14 settembre.\n\nANSA\n\nNelle parrocchie e nelle diocesi di tutta Italia, si invocherà il dono della pace per l’Ucraina, “«erra martoriata da una guerra che dura ormai da oltre sei mesi». «In questo giorno in cui la liturgia della Chiesa celebra la festa dell’Esaltazione della santa Croce, ci uniamo con tutte le Chiese d’Europa per implorare da Dio il dono di una pace duratura nel nostro continente. In modo particolare, vogliamo pregare per il popolo ucraino perché sia liberato dal flagello della guerra e dell’odio», sono le parole della preghiera contenuta nel sussidio preparato per l’occasione dall’Ufficio Liturgico Nazionale.",
    "Il calcio che va avanti, in Ucraina": "L’ultima settimana di febbraio segna l’uscita del campionato ucraino dal suo letargo. Durante questo periodo terra, neve sciolta e qualche asimmetrico rimasuglio d’erba sono il biglietto da visita degli stadi, con l’eccezione del sempreverde manto dell’Olimpico di Kiev.\n\nNel febbraio di quest’anno, però, c’è un’aria diversa. L’invasione russa sembra imminente, ma la Premier Liha ucraina è decisa a ritornare ai fasti di un passato precedente alla guerra del Donbass. Lo Shakhtar di De Zerbi ha appena acquistato David Neres dall’Ajax. Quasi ottantenne, Mircea Lucescu è passato ai rivali della Dinamo Kiev e ha vinto il titolo. Il Dnipro, a sette anni dalla finale di Europa League, è rinato dopo la bancarotta e, nel frattempo, ha storpiato il proprio nome in quello dell’omonimo battaglione dell’esercito pescando un logo da un programma di grafica open source. Sia il battaglione che la squadra godono delle sponsorizzazioni dell’oligarca Kolomoiskyi, che si dice abbia forti legami con il presidente Zelensky.\n\nIl nuovo scudetto del Dnipro-1 ricorda quei concitati momenti di agosto in cui non hai voglia di perdere tempo con il logo della tua squadra al Fantacalcio, per poi sopperire caricando una foto da Google. A destra, quello del Dnipro “originale”, disegnato in epoca sovietica con l’ausilio di due palloni simili al Telstar.\n\n\n\nA Kharkiv il Metalist domina la seconda divisione ed è pronto al ritorno. In pochi mesi ha tesserato una delle migliori punte del Brasileirão, Matheus Peixoto, l’ex stellina francese Bahlouli, oltre a vari ex nazionali di Colombia, Argentina, Ecuador e persino un inglese, Kadeem Harris, con militanza in Premier League.\n\nIl suo padre padrone è Oleksandr Yaroslavskyi, grande amico di Roman Abramovich e al secondo giro da proprietario del club. I suoi proclami di «finale Champions in cinque anni» si schiantano come il suo fuoristrada – un Mercedes nero dai vetri oscurati che ricorda quello dei rapper ceceni che investe un uomo nella notte del 10 febbraio. Nella fuga, Yaroslavskyi non sa di aver perso la targa sul luogo dell’impatto, e cercherà poi di depistare le indagini: prima pagando un uomo della sua scorta per costituirsi, poi corrompendo l’ufficiale della polizia di Kharkiv, subito scoperto e licenziato. Ma già la mattina successiva all’omicidio, Yaroslavskyi si trova sul proprio jet privato «per un impegno dell’ultimo momento» a Londra, da cui non ritornerà. Il futuro dell’ex squadra del Papu Gomez ripiomba nell’incertezza e sembra solo questa l’unica nota stonata per il calcio ucraino, al giro di boa di un inverno surreale.\n\nUn ritorno alla normalità forzato?\n\nPassano esattamente sei mesi dal 23 febbraio, ultimo giorno in cui giocare a calcio in Ucraina sembra realistico. Il 23 agosto all’Olimpiyskyi, l’attaccante dello Shakhtar, Danylo Sikan, ha gli occhi lucidi mentre il calcio di inizio viene battuto da Jaroslav Holik, sopravvissuto all’assedio degli 80 giorni nella fabbrica Azovstal di Mariupol, città nella quale Sikan ha più volte giocato in prestito.\n\nÈ la partita inaugurale del campionato ucraino, la prima dal novembre del 2021. Lo stadio è vuoto: lo saranno tutti per l’intero campionato. La metà delle sedici squadre della Premier Liha giocherà le partite lontano dalla propria città. I big club avrebbero voluto giocare in Polonia, ma Zelensky non ha fatto eccezioni: nessun uomo in età di leva può lasciare il paese, dunque neanche i calciatori, se non con permessi speciali rilasciati dal governo per le competizioni europee ed internazionali.\n\nNel frattempo la parte più rumorosa ed estremista del tifo organizzato è arruolata al fronte. Il reggimento Azov nasce proprio dai movimenti ultras. Il più noto dei resistenti di Azovstal si chiama Denis Prokopenko. Appena liberato dai russi dopo mesi di prigionia, prima era un habitué della curva di estrema destra della Dinamo Kiev. Il fondatore e ideologo di Azov, Andriy Biletskiy, era un suprematista bianco già nel Sect 82, gruppo ultras del Metalist. Nel momento della resistenza all’occupazione russa, però, le differenze ideologiche a volte finiscono per appianarsi: oltre ad alcuni neo-nazisti di Azov contro i russi combattono anche i gruppi anarchici e antifascisti dell’Arsenal Kiev.\n\nQuel che succede in campo, comunque, in quel momento conta relativamente poco, e sarà forse per questo che la partita finisce a reti inviolate. Il nuovo Shakhtar, quasi integralmente ucraino, di Igor Jovicevic, tecnico croato “scippato” al Dnipro-1, non riesce a sfondare il muro del modesto Metalist. Ma non è lo stesso di cui Yaroslavskyi è proprietario.\n\nNella Premier Liha 2022/23 coesistono sia il Metalist 1925, nato 91 anni dopo la data incisa nel suo nome, sia il Metalist “originale” che, col ritorno dell’oligarca, ha tentato di eliminare i plagiatori per poi venire risucchiato dal corso degli eventi. Dopo la sua fuga il club è diventato una succursale di fatto degli storici rivali del Dnipro-1: l’allenatore e i migliori calciatori sono andati a Dnipro, lasciando al Metalist qualche spicciolo per sopravvivere. Un’umiliazione difficile da digerire in una Kharkiv già martoriata dalla guerra. Il presidente è l’ennesimo uomo della sicurezza di Yaroslavskyi, mentre il direttore sportivo Krasnikov è indagato dalla lega: si sospetta che lavori sia per il Dnipro-1 che per il Metalist.\n\nNon potendo entrare allo stadio, cinque anziani sostenitori dell’Inhulets assistono amareggiati, e mimetizzati, alla sconfitta della loro squadra nel derby dei “selo”, cioè i villaggi di campagna dell’ex-URSS. Le due frazioni di Petrove e Minaj contano rispettivamente 7.000 e 3.000 abitanti, comunque varie volte più dei residenti di Kovalivka, sede del Kolos capolista insieme allo Shakhtar.\n\nRealtà nuova, vecchi abusi di potere\n\nVentiquattro ore dopo la partita inaugurale, il vecchio Metalist affronta il Rukh, altra squadra sorta nel nuovo millennio, il cui grafico ha saputo plagiare loghi ben riusciti, creando una commistione fra quello del Milan e i colori del Borussia Dortmund. La partita si gioca a Leopoli nel giorno dell’Indipendenza, ed è interrotta per tre volte dal suono delle antiaeree. Tutti i presenti allo stadio si rifugiano nei bunker ma con loro non c’è l’istrionico presidente dei padroni di casa Kozlovskyi. Afferma di avere una sua cupola personale, metaforica e all’aria aperta, contro le bombe russe.\n\nNon è l’unico episodio curioso della giornata: entrambe le squadre sono, insieme a Zorya, Dinamo Kiev e Dnipro-1, parte del gruppo di club che non accetta l’esito dell’asta sui diritti televisivi della lega, vinta regolarmente qualche settimana prima dal broadcaster irlandese Setanta Sports. Sono aizzati dal presidente della Dinamo, Ihor Surkis, definito capo del battaglione Montecarlo, dove pare abbia dilapidato buona parte dei premi UEFA delle ultime Champions League nei casinò del Principato. I cinque club vogliono trasmettere le proprie gare casalinghe sui canali della 1+1 Media Group dell’oligarca Kolomoiskyi, capostipite del “clan di Dnipro”, di cui fanno parte gli stessi fratelli Surkis. L’altro Surkis, Hrihoriy, era il predecessore di Ihor alla Dinamo, ed è poi stato presidente della Federcalcio e vicepresidente della UEFA.\n\nPresidente anche del Parlamento Ebraico Europeo, Ihor Kolomoiskyi possiede tre passaporti: ucraino, israeliano e cipriota nonostante in Ucraina sia vietata la doppia cittadinanza. Alle domande dei giornalisti, ha risposto che “la costituzione proibisce la doppia cittadinanza, ma non la tripla” (foto diDmytro Smolyenko/ Ukrinform/Future Publishing via Getty Images).\n\nAi cameramen di Setanta Sports viene vietato l’ingresso allo stadio. Il calcio ucraino si arricchisce di un nuovo scandalo, la cui escalation è l’intromissione prima del Tribunale di Kiev, che impedisce alla Premier Liha di comminare sanzioni ai club “ribelli”, e poi del Parlamento, che approva una legge che annulla la precedente asta. Insomma, nemmeno l’unità dettata dall’invasione russa riesce a impedire agli oligarchi di portare avanti le proprie guerre di potere. Se Kolomoiskyi gode ancora di un viscerale legame coi centri decisionali dell’Ucraina, Rinat Akhmetov, presidente dello Shakhtar e proprietario di Futbol (precedente broadcaster), ha perso potere e ceduto allo Stato le proprie televisioni.\n\nL’oligarca di origine tatare è stato il principale sponsor del “clan del Donbass” di cui faceva parte l’ex presidente filorusso Yanukovich. Sono forti i sospetti per cui abbia visto di buon occhio l’ascesa dei separatisti nelle province di Donetsk e Lugansk, dove negli anni ‘90 svolse un ruolo di primo piano nella privatizzazione selvaggia delle risorse industriali della regione, fra cui l’Azovstal. Secondo alcune inchieste (tra cui una di Figaro) con minacce, estorsioni e omicidi (inchieste poi sempre corrette o ritirate su pressioni degli avvocati dell’oligarca).\n\nNel 2015, il procuratore generale ucraino lo interrogò per sei ore riguardo ai suoi rapporti con la Russia, senza trovare risposte. Anche Zelensky, pochi mesi prima dell’invasione, lo accusò di pianificare un colpo di Stato insieme ai russi. Dopo il 24 febbraio, tuttavia, Akhmetov ha cambiato retorica accusando apertamente Putin e facendo causa alla Russia per 20 miliardi di dollari di danni alle sue acciaierie di Mariupol.\n\nAkhmetov ha imparato dagli errori del suo maestro Akhtar Bragin, conosciuto come Alik il Greco. Negli anni ‘90 era l’autorità criminale più potente di Donetsk e protettore del giovane Rinat, nonché precedente proprietario dello Shakhtar. Poco propenso a raggiungere accordi coi primi nemici, nel 1995 venne fatto saltare in aria con 12 chilogrammi di tritolo mentre prendeva posto nel vecchio Shakhtar Stadium. Akhmetov dichiarò che era appena sceso dall’auto e scampò all’attentato per pochi minuti. Come ogni affermazione della sua vita, anche questa non è verificabile.\n\nChe tu possa giocare in tempi interessanti\n\nSulla ripresa di questo campionato aleggia prima la perplessità dei tifosi, per ragioni comprensibili poco attivi in questo momento, a cui si aggiunge l’indignazione verso un potere che, ad ogni livello, non vuole cambiare il suo modo di operare nemmeno con la guerra alle porte. Mentre i canali di 1+1 propagandano la posizione del “clan di Dnipro”, caldeggiata persino sui notiziari unificati creati ad hoc per aggiornare la popolazione sulla guerra, molti tifosi scelgono di boicottare la visione dell’intero campionato, disgustati dalle faide degli oligarchi in un momento così delicato.\n\nMa la Premier Liha e nel suo percorso accidentato continua a lasciare per strada alcune storie notevoli. Una, ad esempio, è quella del Kolos Kovalivka, squadra nata dieci anni fa in un villaggio di 1500 abitanti nella pianura dell’oblast di Kiev che si è ispirata alla Juventus per il proprio logo, e oggi a sorpresa è capolista del campionato (a pari merito con lo Shakhtar Donetsk).\n\nLo Shakhtar, nonostante il ridimensionamento dovuto alla fuga di De Zerbi e alla diaspora brasiliana, è riuscita a mantenere la sua aura di forza e prestigio e al momento è al secondo posto del proprio girone di Champions League. Inoltre, nonostante abbia fatto molto bene nelle amichevoli estive, è riuscita a trattenere il giovane talento Mykhailo Mudryk, di cui si è già parlato in ottica mercato per diverse squadre europee.\n\nTutt’altro destino per la Dinamo Kiev che, pur con una rosa pressoché intatta dal mercato estivo, ha perso cinque partite consecutive fra agosto e settembre, il peggior filotto negativo della propria storia, ritrovandosi, in un certo momento, anche ultima in campionato (al momento è dodicesima).\n\nSe i motivi extra calcistici sono molti per interessarsi al campionato ucraino, sul campo vedere Mudryk è una delle poche cose sensate per un tifoso dell’Europa occidentale. Nonostante questo, il talento dello Shakhtar ha finora raccolto un solo assist (e un’espulsione) in Premier Liha, rispetto ai 2 gol e 2 assist nelle partite di Champions contro Lipsia e Celtic.\n\nNonostante molti calciatori stranieri siano scappati, altri hanno scelto di rimanere. Altri ancora, nonostante tutto, hanno deciso di trasferirsi in Ucraina durante l’estate: tra questi, onesti mestieranti delle Nazionali di Algeria, Macedonia, Albania, Camerun, Canada e meteore dell’Argentina, dove il nuovo mediano del Dnipro-1 Domingo Blanco ha esordito tre anni fa, o ancora ex promesse delle selezioni giovanili Belgio, Olanda e Francia, dove Farès Bahlouli, passato dal Metalist al Dnipro-1, era ritenuto talentuoso al pari di Thomas Lemar.\n\nLa storia più nota riguarda però un allenatore, e cioè Yuryi Vernydub, ex tecnico dello Sheriff. A fine febbraio, quattro mesi dopo aver battuto il Real Madrid al Bernabeu, Vernydub ha percorso la E58 che porta da Tiraspol a Odessa, abbandonando il territorio quasi russo della Transnistria per andare a combattere i russi che marciavano verso la città di Krivyi Rih. Qui è diventato allenatore del Kryvbass, la squadra di cui Zelensky è tifoso e promotore della rinascita, tanto da calciare il primo pallone nella partita del ritorno del Kryvbass tra i professionisti, nel 2020.\n\nOggi è ultimo con 0 gol segnati e l’unica cosa degna di nota per cui si è fatto notare l’ex tecnico dello Sheriff al momento è avvenuta fuori dal campo da gioco, ovvero le roboanti minacce agli arbitri sotto gli occhi increduli e divertiti di uomini in tenuta militare, forse suoi ex compagni di reggimento.\n\nProbabilmente anche Ionesco avrebbe trovato un filo surreale la presentazione di Vernydub come tecnico del Kryvbass.\n\nSono momenti in cui il campionato ucraino assomiglia ad una commedia, e forse già è tanto per la situazione drammatica che sta vivendo il Paese. Di fronte alla tragedia della guerra anche le contraddizioni del campionato ucraino sembrano poter strappare un sorriso ironico, tanto più adesso che sono esaltate dalla situazione eccezionale che vive l’Ucraina, in cui il calcio è l’ultima delle preoccupazioni. Guardare una partita in tempo di guerra può sembrare una pratica ancora più assurda di quanto non sia già in tempo di pace. Eppure non è così peregrino considerarlo un modo per ritrovare una normalità perduta, dove al massimo ci si spaventava per un petardo allo stadio.",
    "La Difesa russa: \"Mobiliteremo un milione di persone\" | Berlino pronta ad accogliere i disertori | Bruxelles prepara nuove sanzioni, Kuleba ringrazia": "La guerra in Ucraina giunge al 211esimo giorno.\n\nI portavoce della Commissione europea hanno confermato di star preparando nuove sanzioni contro la Russia. Il ministro degli Esteri ucraino, Dmytro Kuleba , ha ringraziato l'Ue per questo e per l'invio di ulteriori armi. Mosca critica Biden : il discorso all'Onu del presidente Usa è stato \"indecente\". Secondo la portavoce del ministero degli Esteri russo, infatti, è falso che Russia \"minaccia con armi nucleari\". Il Cremlino ha spiegato che prenderà \"seriamente ogni segnale di distensione dagli Stati Uniti, ma per ora la direzione è contraria\". Intanto, in Russia l'annuncio della mobilitazione parziale ha provocato manifestazioni in decine di città russe e oltre mille arresti . È aumentato, inoltre, il traffico dei cittadini russi che arrivano in Finlandia varcando i valichi di frontiera nell'area sudorientale. I soldati che potranno essere richiamati al fronte non sarebbero 300 mila, come dichiarato dal ministro della Difesa Serghei Shoigu, ma un milione. La Germania si dice pronta ad accogliere i disertori russi.",
    "Referendum in Ucraina indetto dalla Russia, le immagini a circuito chiuso svelano le pressioni dei soldati nelle zone occupate": "Referendum in Ucraina indetto dalla Russia, le immagini a circuito chiuso svelano le pressioni dei soldati nelle zone occupate\n\nAlcune riprese raccolte da telecamere a circuito chiuso mostrano soldati russi con mitragliatrici che scortano i membri di una commissione elettorale che si recano porta a porta in un appartamento per raccogliere i voti nella regione occupata di Zaporizhzhia, in Ucraina. Quattro regioni occupate dell'Ucraina hanno iniziato a tenere sedicenti referendum sull'adesione alla Russia venerdì, primo giorno di cinque giorni di scrutini, denunciati come illegittimi e fasulli dall'Ucraina e dall'Occidente.\n\n02:12",
    "Ucraina, distruzione e fosse comuni a Izyum - Mondo": "Ucraina, distruzione e fosse comuni a Izyum",
    "L'Ucraina non sta vincendo la guerra, ma ora sa che può farlo": "Questa mattina l'ultranazionalista russo Igor Girkin ha pubblicato un video nel quale prevede la fine sanguinosa di Vladimir Putin: «I suoi cortigiani uccideranno Putin. Tutto ciò che servirà è l’aumento incontrollato dell’inflazione o qualche altra sconfitta militare per finirlo» . Quale sarà il destino di Putin dopo la guerra è impossibile prevederlo, tuttavia, le difficoltà sono evidenti vista la controffensiva ucraina che continua a scacciare i russi dalle città e dai villaggi conquistati in sette mesi di guerra. É di oggi la notizia data dall'intelligence del ministero della Difesa britannico che la Russia avrebbe perso negli ultimi dieci giorni altri quattro aerei da guerra in Ucraina, per un totale di 55 velivoli abbattuti dal 24 febbraio scorso: «Esiste una possibilità realistica che l'aumento delle perdite sia stato in parte il risultato dell'accettazione da parte dell'aviazione russa di un rischio maggiore nel tentativo di fornire supporto aereo ravvicinato alle forze di terra russe sotto la pressione dei progressi ucraini». Inoltre, l'intelligence di Londra spiega che la consapevolezza della situazione da parte dei piloti russi è spesso scarsa tanto che «è realisticamente possibile che alcuni velivoli si siano allontanati dal territorio nemico e da zone di difesa aerea più dense a causa del rapido spostamento delle linee del fronte. La continua mancanza di superiorità aerea della Russia rimane uno dei fattori più importanti alla base della fragilità del suo disegno operativo in Ucraina».\n\nSempre oggi il bollettino quotidiano dello Stato maggiore delle Forze armate ucraine ha diffuso la notizia che ammonterebbero a 54.650 i soldati russi deceduti durante il conflitto, ma si tratta di una cifra che nessuno oggi è in grado di verificare. A proposito della controffensiva ucraina, il presidente americano Joe Biden in un'intervista a 60 Minutes, programma della Cbs, ha dichiarato: «L’Ucraina sta ottenendo dei successi guadagnando terreno in diverse aree, ma non sta ancora vincendo la guerra contro la Russia. Quello che ha fatto Vladimir Putin in Ucraina è vergognoso con gli attacchi agli ospedali e alle scuole: è oltraggioso». Secondo il report quotidiano dell’Istitute for the Study of War (Isw) «Putin fa sempre più affidamento su volontari irregolari e forze per procura piuttosto che su unità e formazioni convenzionali delle forze armate della Federazione Russa. L'Isw aveva precedentemente riferito che Putin aveva aggirato il comando militare superiore russo e la leadership del Ministero della Difesa per tutta l'estate e soprattutto dopo la sconfitta intorno all'oblast di Kharkiv. Il rapporto inasprito di Putin con il comando militare e il russo (Mod) potrebbe spiegare in parte la crescente attenzione del Cremlino sul reclutamento di volontari mal preparati in unità irregolari ad hoc, piuttosto che tentare di attirarli in riserve di sostituzione per normali unità di combattimento russe». Volontari che comprendono anche i detenuti nelle carceri, come i 400 detenuti della prigione russa di Tambov arrivati stamane al fronte e secondo l'esercito ucraino «questa decisione è stata presa a causa della mancanza di personale militare tra le truppe di Mosca».\n\nSolo qualche giorno fa il consigliere di Putin, Evgenij Viktorovič Prigožin, si era fatto riprendere mentre visitava un campo di prigionia per reclutare nuovi soldati la da inquadrare nei reparti del Wagner Group, la compagnia militare privata della quale è proprietario. Ma questa guerra gli ucraini la possono vincere? Lo chiediamo al Generale di Corpo d’Armata Maurizio Boni: «Le possibilità di vittoria dell’Ucraina in questo conflitto vanno esaminate alla luce degli obiettivi strategici dichiarati da Kiev e ribaditi in numerose occasioni: sconfiggere la Russia sul piano militare, cacciare i russi dal territorio ucraino (Crimea compresa) e ristabilire i confini prebellici del 2014. I successi ottenuti sul terreno a Kharkiv dalle forze ucraine sono notevoli e anche nel settore di Kherson le cose non stanno andando bene per i russi. Per Kiev è fondamentale mantenere elevato quello che in gergo militare viene definito come l’operational tempo, il ritmo dell’operazione, che non deve concedere pause all’avversario.\n\nPer un attaccante non c’è scelta. Sia a nord est che a sud, il ritmo viene mantenuto costringendo i russi sulla difensiva se non addirittura alla ritirata e ci sono buone possibilità che gli ucraini riescano a realizzare le condizioni per la riconquista del Donbass. Aprire le porte di accesso alla Crimea a sud non è impossibile, ma richiede più tempo. In ogni caso, da un punto di vista strettamente militare, il raggiungimento degli obiettivi strategici è ancora lontano e non dimentichiamoci che l’alimentazione dell’onerosissimo sforzo offensivo di Kiev è pressoché totalmente nelle mani degli alleati occidentali». E a sua volta Mosca può continuare con successo «l’operazione militare speciale»? Secondo Maurizio Boni: «Dal punto di vista di Mosca prevalgono, ovviamente, le considerazioni opposte. Le forze russe devono interrompere il ritmo dell’operazione stabilizzando urgentemente le linee del fronte, fermando l’avanzata ucraina, riorganizzandosi e lanciando la propria controffensiva.\n\nTenuto conto della oramai conclamata carenza di truppe terrestri e degli esiti non favorevoli delle varie campagne di reclutamento avviate da Mosca per alimentare l’offensiva, a Putin non rimangono molte opzioni da considerare. Quella più logica sarebbe quella di dichiarare la mobilitazione generale. La Russia dispone di un bacino di riserve di più di due milioni di uomini che hanno prestato servizio militare negli ultimi cinque anni da richiamare, ma che andrebbero comunque nuovamente addestrate. Questa opzione è fortemente sostenuta dai nazionalisti russi, fautori di un inasprimento del conflitto costi quello che costi, ma Putin ha evitato sino ad ora di prenderla in considerazione perché teme pesanti ripercussioni sul fronte interno. Mettere la Russia su un piede di guerra completo comporterebbe il rischio di una reazione pubblica contro una leva forzata, e costituirebbe anche un’ammissione che la Russia è impegnata in conflitto su vasta scala e che la guerra sta andando male per Mosca. In ogni caso, ammesso che le forze russe riescano a stabilizzare i due fronti, a Putin serve una lunga pausa operativa che possa permettergli di ricostituire una capacità di risposta militare credibile, agevolata dall’inverno e dall’auspicio russo che il sostegno a Kiev dell’occidente si possa in qualche modo assopire».",
    "Ucraina: l’ora della controffensiva": "Blinken arriva a sorpresa in Ucraina portando nuovi aiuti a Kiev. Nel frattempo, continua la controffensiva, mentre i russi comprano missili nordcoreani.\n\nIl segretario di Stato Usa, Antony Blinken, è arrivato oggi a Kiev per una visita a sorpresa. Il capo della diplomazia americana si è recato nella capitale ucraina per discutere degli aiuti militari: Washington ha appena approvato un nuovo sostegno per l'Ucraina e alcuni paesi vicini. Si tratta di circa 2 miliardi di dollari in prestiti e garanzie da utilizzare per acquistare equipaggiamento militare statunitense. I nuovi aiuti si aggiungono ai 675 milioni di dollari di nuovi aiuti militari all'Ucraina annunciati oggi dal Segretario alla Difesa Lloyd Austin. Intanto, sulla linea del fronte meridionale, continuano i combattimenti nell’oblast di Kherson. A poco più di una settimana dal suo inizio, la controffensiva ucraina – secondo diverse fonti – non avrebbe portato cambiamenti significativi ma ad un lento e concreto avanzamento delle truppe di Kiev. L’ultimo report dell’Institute for the Study of War riferisce di “progressi verificabili” su almeno due direttrici e agli ucraini mancherebbe poco per raggiungere l'autostrada T2207, una delle più importanti arterie della regione. Prenderne il controllo metterebbe in ulteriore difficoltà la logistica degli occupanti, già compromessa dagli attacchi delle ultime settimane ai ponti sul fiume Dnipro.\n\nControffensiva a Kharkiv?\n\nIntanto, il massiccio dispiegamento delle truppe russe sul fronte meridionale avrebbe creato l’occasione per un contrattacco degli ucraini a Kharkiv, nel nordest. Spostando le truppe per rinforzare le posizioni al sud, infatti, lo stato maggiore russo si è trovato scoperto a nord e questo ha permesso alle forze ucraine di contrattaccare. Secondo il ministero della Difesa britannica, le minacce multiple degli ucraini — portate su un fronte di 500 chilometri con tre grandi aree di combattimento, a Kharkiv, a Kherson e nel Donbass — puntano a mettere sotto pressione la logistica russa, costringendola a grandi operazioni di coordinamento e redistribuzione delle risorse. “Un successo a Kharkiv aiuterebbe l’esercito ucraino lungo tutta la linea del fronte”, ha detto il presidente ucraino Volodymyr Zelensky. Stando ai generali ucraini, al momento la controffensiva avrebbe permesso di riconquistare più di 700 chilometri quadrati intorno alla città e a sud di essa. Il successo della controffensiva dipenderà quindi dal bilanciamento di forze lungo il fronte.\n\nMissili dalla Corea del Nord?\n\nÈ notizia degli ultimi giorni l’acquisto massiccio di armamenti nordcoreani da parte della Russia. Secondo quanto dichiarato da fonti statunitensi, Mosca avrebbe comprato milioni di missili e scudi per armi di artiglieria prodotti dal regime di Kim Jong-un. Pyongyang non sarebbe peraltro l’unico fornitore alternativo di armamenti della Russia, che da qualche tempo starebbe acquistando droni da combattimento anche dall’Iran. Secondo l’intelligence degli Stati Uniti, si tratterebbe di un’evidenza delle crescenti difficoltà a cui sta andando incontro la Russia che, per effetto delle sanzioni che impediscono di importare componenti ad alto contenuto tecnologico e altri prodotti intermedi vitali per l’industria della difesa nazionale, fatica a finanziare la propria guerra contro l’Ucraina. Secondo il presidente russo Vladimir Putin, invece, Mosca prosegue nel suo intento di costruire un ordine mondiale alternativo rispetto a quello dominato dall’Occidente. “La polarizzazione a livello mondiale sta aumentando, e questo produrrà effetti positivi”, ha detto Putin al Forum Economico di ieri a Vladivostok.\n\nUn tetto al prezzo del gas?\n\nE i due schieramenti sono tornati a scambiarsi minacce intorno all’elemento chiave della guerra: il gas russo verso l’Europa. Prima l’avvertimento, sempre da Vladivostok, di Vladimir Putin che la Russia avrebbe tagliato ogni rifornimento energetico qualora l’Unione Europea avesse imposto un tetto al prezzo del gas di Mosca, quindi l’annuncio della presidente della Commissione UE Ursula von der Leyen di “tagliare le entrate della Russia che Putin usa per finanziare la sua guerra atroce contro l’Ucraina”. I 27 ministri dell’Energia si incontreranno venerdì in una riunione straordinaria per raggiungere l’intesa. L’Unione Europea si trova nel mezzo di una crisi energetica che ha subito una forte accelerata venerdì scorso, quando sono state sospese le consegne del gasdotto Nord Stream 1, ufficialmente a causa di un guasto tecnico. La crisi sta provocando l’aumento vertiginoso dei prezzi e non è detto che l’imposizione di un tetto sul prezzo del gas possa tagliare i proventi di Mosca. La Russia sta infatti aumentando le proprie esportazioni di petrolio, venduto a prezzi ribassati, verso Cina e India. Da marzo scorso, le importazioni petrolifere dei due paesi asiatici superano quelle dei paesi UE, che entro la fine dell’anno dovrebbero ridurre drasticamente le consegne via mare del petrolio russo.\n\n***\n\nA cura della redazione di ISPI Online Publications (Responsabile Daily Focus: Alessia De Luca, ISPI Advisor for Online Publications.",
    "Ucraina, Draghi sente Zelensky: 'Pieno sostegno'. Kiev avanza ancora, 'torture nei villaggi liberati' - Mondo": "Il presidente del Consiglio, Mario Draghi, ha avuto oggi una nuova conversazione telefonica con il presidente dell'Ucraina, Volodymyr Zelensky. Il colloquio si è incentrato sugli ultimi positivi sviluppi della controffensiva ucraina e della situazione sul terreno, anche con riguardo alla sicurezza della centrale nucleare di Zaporizhzhia. Il Presidente Draghi ha confermato il continuo sostegno da parte del Governo italiano alle Autorità e alla popolazione ucraine in tutti gli ambiti.\n\n\"Ho avuto una conversazione con il premier italiano Mario Draghi\" e l'ho \"informato degli sviluppi al fronte. Ho sottolineato l'importanza della cooperazione con l'Italia in materia di difesa. Dovremmo intensificarla\". Lo ha scritto Zelensky su Twitter dopo il colloquio con Draghi. \"Abbiamo discusso della situazione alla centrale nucleare di Zaporizhzhia. La garanzia della sua sicurezza è la smilitarizzazione e il ritorno sotto il controllo ucraino\", ha aggiunto Zelensky.\n\nUNA CAMERA DEGLI ORRORI\n\nUna camera degli orrori a Balakliya, i corpi di quattro civili con segni di torture a Zaliznychne, grossolanamente sepolti e ritrovati solo grazie ai vicini, almeno mille vittime di bombe e stenti a Izyum, dove l'80% degli edifici risulta distrutto. Man mano che le forze ucraine riprendono il controllo della regione orientale di Kharkiv, dopo la fuga delle truppe russe, emergono le tracce di mesi di abusi e devastazioni. A denunciare il ritrovamento di una \"camera delle torture\" a Balakliya è stata Maryana Bezugla, deputata del partito Servitore del Popolo del presidente Volodymyr Zelensky, giunta sul posto al seguito dell'esercito.\n\nNelle sue foto diffuse su Facebook si vede un lugubre seminterrato dove sono stati abbandonati una sedia con un martello, nastro adesivo e guanti usati. In un'altra stanza, \"tracce di sangue\". Il timore è che sia solo la prima di tante nuove Bucha. A Zaliznychne, un altro villaggio \"liberato\" nell'oblast, la procura generale di Kiev ha reso noto il ritrovamento di tre cadaveri sepolti nei giardini delle loro case e un quarto vicino a una fabbrica di asfalto, tutti con segni di torture, che verranno ora sottoposti ad autopsia.\n\nUcraina, liberata la citta' di Chkalovske (regione di Kharkiv)\n\nUna scia di morte che l'esercito di Mosca continua a lasciarsi dietro anche dopo la ritirata. Nelle ultime ore, una raffica di bombardamenti ha colpito diverse regioni, dall'est al fronte sud di Kherson, con almeno altre 4 vittime civili nell'est. Ma l'obiettivo privilegiato di quella che per gli ucraini è una \"vendetta vigliacca\" sembra essere proprio Kharkiv, diventata il simbolo della disfatta russa. Dopo il raid sulla più grande centrale termoelettrica cittadina, che nella serata di domenica ha lasciato al buio decine di migliaia di persone, altri blackout si sono susseguiti per tutto il giorno.\n\nIntanto, dopo essere avanzate fino a raggiungere alcuni valichi di frontiera con la Russia, le forze ucraine continuano la controffensiva nell'est, annunciando la riconquista di oltre 20 insediamenti in 24 ore. I russi hanno denunciato anche un raid nel loro territorio a Belgorod, con un morto e quattro feriti.\n\nDall'inizio delle controffensive in diverse regioni ucraine, in particolare quelle orientali, le forze di Kiev hanno ripreso ai russi quasi 6.000 chilometri quadrati di territorio, ha affermato in serata il viceministro della Difesa ucraina, Hanna Malyar, citata da Unian.\n\nA sud, nella regione di Kherson, lo Stato maggiore ha intanto iniziato a confermare i primi successi strategici, con circa 500 chilometri quadrati di territorio ripresi. Sconfitte che hanno convinto Putin a cacciare il comandante del Distretto militare occidentale, Roman Berdnikov, nominato da appena un paio di settimane. Mosca spiega che al momento non è previsto l'invio di nuove unità. I rinforzi sono stati affidati agli irregolari del leader ceceno Ramzan Kadyrov, che ha annunciato il ritorno in campo delle sue temibili unità speciali d'élite e avvertito minaccioso di una \"sorpresa\" in vista per le forze nemiche. Nonostante le pesanti sconfitte sul campo, il Cremlino non fa però passi indietro e chiude a ogni ipotesi di negoziato, avvertendo che \"l'operazione militare speciale\" andrà avanti \"fino al raggiungimento di tutti gli obiettivi\".\n\nL'ex presidente Dmitri Medvedev ha evocato come unica possibilità \"la capitolazione totale del regime di Kiev alle condizioni della Russia\". Dal canto suo Zelensky, forte del rovesciamento delle sorti sul campo, ha replicato che le trattative saranno possibili solo dopo la \"completa liberazione dei territori ucraini occupati\". Anche sulla crisi alla centrale nucleare di Zaporizhzhia, dove si sono registrate nuove esplosioni, ufficialmente Mosca non lascia spiragli alla richiesta di ritiro delle truppe avanzata a Vladimir Putin da Emmanuel Macron. Ma il direttore generale dell'Aiea Rafael Grossi ha espresso fiducia sulle consultazioni avviate per la creazione di una zona di sicurezza. \"Ho visto segnali che mostrano che\" entrambe le parti \"sono interessate a un accordo\", ha detto, spiegando che in questa fase \"cooperano con noi e fanno domande, molte domande\".\n\nUcraina, le immagini di un attacco aereo russo nella regione di Kharkiv\n\nLe forze speciali cecene del reggimento Akhmat \"occupano tutte le postazioni strategiche nella regione di Zaporizhzhia\": lo scrive su Telegram citato dai media russi il leader ceceno Ramzan Kadyrov, che torna a elogiare le abilità di combattimento dei suoi miliziani ricordando la battaglia di Mariupol. Secondo i media russi in questa regione, dove sorge la centrale nucleare più grande d'Europa, è prevista una offensiva su larga scala di Kiev."
}