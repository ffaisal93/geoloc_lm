{
    "Serbia sempre più vicina alla Russia: firmato accordo di scambi politici. Emanuele Giaufret: «A rischio l'ingresso nella Ue»": "Lunedì 26 Settembre 2022, 15:50 - Ultimo aggiornamento: 16:07\n\nLa Serbia ha firmato un accordo con la Russia per “consultazioni” reciproche su questioni di politica estera. Il documento porta la firma del ministro degli Esteri serbo Nikola Selakovic e di quello russo Sergey Lavrov, che si sono incontrati a margine della riunione dell'Assemblea generale delle Nazioni Unite a New York, dove la maggior parte delle delegazioni occidentali ha evitato il capo della diplomazia di Mosca proprio per lribadire il dissenso rispetto all'invasione dell'Ucraina.\n\nIl piano di consultazione contemplato dall'accordo dovrebbe durare due anni, ha spiegato il ministero degli Esteri serbo. La Serbia è ufficialmente candidata all'adesione all'Unione Europea, ma il governo mantiene i rapporti con la Russia. E sebbene le autorità del paese sostengano l'integrità territoriale dell'Ucraina, il governo ha ripetutamente rifiutato di aderire alle sanzioni occidentali contro i suoi alleati slavi a Mosca.\n\nPerò, l'allineamento delle politiche estere con l'Ue è una delle principali condizioni preliminari per entrare a far parte del blocco delle 27 nazioni, anche se la Serbia ha deciso, in più occasioni, di non rispettare gli appelli arrivati dall'Unione europea. Sempre a New York è avvenuto l'ìncontro tra Lavrov e il presidente populista della Serbia, Aleksandar Vucic. I due hanno confermato «l'impegno da entrambe le parti a sviluppare ulteriormente le russo-serbe».\n\nFunzionari dell'opposizione filo-occidentale della Serbia ritengono che la firma apposta sull'accordo da Vucic, un ex ultranazionalista, voglia dire che il paese rinuncia all'adesione all'Ue e si sta avvicinando sempre di più a Mosca. Il partito di opposizione centrista Ssp ha, poi, dichiarato che «è incredibile» che in un momento in cui la maggior parte del mondo osserva con apprensione le azioni di Mosca, la Serbia abbia firmato un accordo per consultarsi con un paese «che viola direttamente la Carta delle Nazioni Unite e intende annettere un territorio (ucraino)». La Serbia è importante per la Russia perché può rapptresentare un elemento di destabilizzazione dei Balcani e può potenzialmente spostare parte dell'attenzione mondiale dalla guerra in Ucraina.\n\nIl ministro dell'Interno Aleksandar Vulin, portavoce informale di Vucic, ha comunque ribadito che «l'espansione della cooperazione con la Russia non è una questione di omaggio del passato, ma una decisione responsabile rivolta al futuro». E che la Serbia rispetta il diritto internazionale e chiede per questo che venga rispettata anche la sua integrità territoriale, come quella dell'Ucraina. Il riferimento di Vulin è all'indipendenza proclamata unilateralmente dal Kosovo nel febbraio 2008, indipendenza che la Serbia non riconosce, appoggiata in questo da Russia e Cina, entrambi membri permanenti del consiglio di sicurezza. Per Vulin - che è noto per le sue posizioni nazionalpatriottiche e filorusse - il presidente serbo Aleksandar Vucic è l'ultimo leader libero in Europa, capace di denunciare l'ipocrisia delle grandi potenze e la loro politica dei doppi standard in fatto di integrità territoriale.\n\nCritiche alla firma dell'accordo sono giunte dal capo della rappresentanza Ue a Belgrado, l'italiano Emanuele Giaufret.\n\nCitato dai media locali, Giaufret ha osservato come l'aggressione militare russa all'Ucraina, rafforzata dalla mobilitazione di altri 300 mila uomini, l'organizzazione di referendum illegali per l'annessione alla Russia di parti del territorio ucraino e le minacce di Mosca sull'impiego di armi di distruzione di massa\n\nrappresentino «un attacco al diritto internazionale, ai nostri valori e alla stabilità dell'Europa». «Noi ci aspettiamo che la Serbia stia dalla nostra parte - ha aggiunto - e che con noi si impegni a difesa dei nostri valori e della sicurezza comune». Per il capo della delegazione Ue, con la firma di un tale accordo con Mosca la Serbia ha lanciato un messaggio del tutto opposto, anche se ha fatto sapere che non accetterà l'esito dei\n\nreferendum nelle regioni ucraine sotto controllo russo. È importante, ha aggiunto Giaufret, che la Serbia intenda diventare membro a pieno titolo dell'Unione europea, ma è importante al tempo stesso che nel processo di integrazione europea ci si allinei gradualmente ai valori della Ue, compresa la politica estera. E ha concluso: «Il Paese nel suo percorso europeo deve progressivamente conformarsi alla politica estera della Ue, compresa l'imposizione di sanzioni alla Russia».\n\n",
    "Cross e feeling con Vlahovic: in Serbia si vede il vero Kostic": "Male nella Juventus, bene con la nazionale. Vlado Capljic, il suo primo allenatore: \"Se la Juve non va non è colpa di Filip\"\n\nDal nostro inviato Marco Guidi\n\nIn fondo i numeri non sarebbero neanche così male. Due assist in campionato, un altro in Champions League. Per uno arrivato con la fama del \"calciante\", come l’ha definito Max Allegri, è quasi la normalità. Eppure l’impatto di Filip Kostic sul mondo Juventus ancora non si sente. Poche corse sulla sinistra alla sua maniera, anche perché riceve palla quasi sempre da fermo e il dribbling sul posto non è la specialità della casa. Non è, infatti, solo colpa dell’esterno mancino prelevato per 12 milioni più tre di bonus dall’Eintracht Francoforte in estate. La squadra non ha iniziato alla grande e un po’ tutti ne risentono, anche l’amico Vlahovic con cui ieri ha sfidato la Svezia in Nations League a Belgrado e che ha gettato alle ortiche il cioccolatino offertogli al 21’ del primo tempo, in un’azione che in Italia non abbiamo praticamente mai visto. La combo tra i due a Torino non ha, infatti, ancora prodotto risultati. «Voglio mettere tanti palloni per i gol di Dusan», aveva detto Kostic alla presentazione in bianconero. Invece, al momento solo Milik (contro la Fiorentina), McKennie (contro il Psg) e Bremer (contro la Salernitana) hanno saputo sfruttare i suoi assist.\n\nNella mischia — Max Allegri gli ha dato fiducia praticamente subito. Cinque partite da titolare in Serie A, due su due in Champions League. Ok, le tante assenze hanno quasi obbligato Kostic a calarsi immediatamente nella parte, senza neanche il tempo di ambientarsi. D’altronde l’aveva detto lui stesso da subito, ad agosto quando era atterrato a Torino: \"Ho pensato prima a conoscere la squadra che a organizzare il trasloco\". Gettato nella mischia per tentare di tenere a galla una Juve con qualche falla di troppo. \"Non so neanche se può giocare pure a destra\", aveva scherzato (ma non troppo…) Allegri dopo l’esordio da titolare del serbo contro la Sampdoria alla seconda giornata. Pazienza, Filip non è tipo che teme le sfide. E anche quella di risollevare la Juve, zoppicante in campionato e ferma in Champions, non pare troppo grande.\n\nOrigini — Kostic è nato a Kragujevac, nel centro della Serbia. Una città che i bambini a scuola imparano a conoscere in fretta. Qui, il 21 ottobre 1941, i soldati tedeschi firmarono una delle pagine più brutte della Seconda Guerra Mondiale, uccidendo per rappresaglia quasi 2.800 tra prigionieri, studenti e dissidenti dopo un attentato partigiano che aveva provocato dieci vittime nella Wehrmacht. Tutti in Serbia conoscono il massacro di Kragujevac, città che quasi 60 anni dopo ebbe anche la sfortuna di essere tra i principali obiettivi dei bombardamenti americani contro Milosevic. Insomma, da quelle parti se non hai la scorza dura difficilmente vai avanti. Filip è partito da lì e dal piccolo club locale, il Radnicki. E a dargli fiducia per primo nel grande calcio è stato Vlado Capljic, l’allora allenatore della prima squadra. \"Avevo l’abitudine di tenere d’occhio il nostro settore giovanile, quando vidi un ragazzino che era diverso dagli altri. Veloce, mancino e soprattutto serio. Non ho avuto dubbi a lanciarlo da titolare\". Kostic allora aveva 18 anni. Anzi, la maggiore età la festeggiava proprio in quel periodo e la festeggiò... con Capljic. \"Mi chiamò per andare all’hotel Zelengora, dalle nostre parti, era lì con la famiglia, ma aveva voluto anche il suo allenatore. Filip è fatto così, ha sempre un sorriso per tutti e si fa voler bene anche dai compagni. Non è cambiato nemmeno ora che è famoso\". Già, perché dal Radnicki la carriera ha poi spiccato il volo. Olanda, Germania, l’Europa League vinta con l’Eintracht Francoforte da miglior giocatore del torneo, Serbia e Juventus.\n\nPazienza — Ecco, Capljic non si perde una partita della squadra bianconera, anche perché il figlio Marko, che vive in Germania, è un grande tifoso della Juve già da prima che Kostic arrivasse a Torino. \"Le cose non stanno funzionando granché, ma non certo per colpa di Filip\". Non è che in estate, quando ha aspettato la Juve per mesi, ha fatto la scelta sbagliata? \"Non scherziamo, la Juventus resta uno dei top team in Europa e in un modo o nell’altro si rialzerà. E quando lo farà, statene certi, Kostic sarà uno dei protagonisti. Lo è sempre stato ovunque è andato, quindi non ho dubbi che lo diventerà anche in bianconero\". La Signora ci spera, ora tocca a Filip.",
    "Tira, passa, gioca: le differenze tra il Vlahovic della Serbia e quello della Juve": "Dusan non ha segnato, ma è stato molto più coinvolto che a Torino. E non solo grazie a Kostic...\n\nMarco Guidi\n\nOk, il gol non è arrivato. Ma nel calcio moderno la prestazione di un attaccante non si giudica solo dai palloni spediti in fondo al sacco. Dusan Vlahovic, sabato in Serbia-Svezia, se ne è mangiati un paio, a essere onesti. Il primo su cross al bacio del compagno nella Juventus Filip Kostic, altro serbo parso completamente trasformato dall’indossare la maglia della nazionale: spaccata a lato sotto porta. Il secondo su assist delizioso di Milinkovic: sinistro da posizione favorevole chiuso sul primo palo, dove Olsen ha ben parato. Chi magari ha visto solo gli highlights potrebbe giungere a facili conclusioni: ecco, Dusan è proprio in crisi. E invece no. Vlahovic è stato protagonista di una delle giocate più belle della partita, con il filtrante per il terzo gol di Mitrovic.Ma non solo, i numeri ci raccontano una partita di ben altra pasta rispetto a quelle viste di recente con la Juve. E il motivo non va trovato solo nel centravanti di Belgrado, ma anche nel gioco della Serbia: Vlahovic non era mai isolato e circondato dai difensori avversari, bensì aiutato da compagni sempre pronti a dialogare. Non si sa se Massimiliano Allegri abbia visto la gara del Rajko Mitic, ma nel caso si sarà potuto appuntare delle cosine parecchio interessanti su come sfruttare al meglio il suo Dusan.\n\nCON UN ALTRO CENTRAVANTI — Innanzitutto, Serbia-Svezia ha dimostrato come, in questo momento, Vlahovic sia più a suo agio con un altro numero “nove” vicino. Aleksandar Mitrovic, l’uomo del match a Belgrado con una tripletta, non ha però le caratteristiche di Arek Milik. È un bomber di peso, meno portato al dialogo. È stato, piuttosto, Dusan a travestirsi da Milik, smentendo chi pensa non sia nelle sue corde il ruolo di punta di raccordo. Vlahovic ha effettuato quasi il doppio dei passaggi, sbagliando molto meno: 24 contro i 13 di media alla Juve, l’87,5% di precisione contro il 70,5%.\n\nLA MANOVRA — Il segreto? Avere sempre un compagno pronto a ricevere il pallone. Il c.t. Stojkovic ha schierato una formazione offensiva, con due esterni di spinta come Zivkovic (poi sostituito all’intervallo dal veronese Lazovic) e Kostic, una coppia di centrocampisti di tecnica e inserimento - Lukic e Milinkovic - e un trequartista mobile e di qualità, il capitano Tadic, dietro appunto a Vlahovic e Mitrovic. In ogni azione, Dusan aveva così più opzioni su cui appoggiarsi e, complice una Svezia particolarmente tenera, va detto, ha partecipato attivamente alla manovra dei suoi. Oltre all’assist per il tris di Mitrovic, va ricordata la progressione di forza che ha costretto Hien al fallo d’ammonizione e una splendida apertura mancina per la corsa di Kostic. Ecco, una situazione che alla Juve si sta vedendo di rado. Le cose, in bianconero, sono complicate per entrambi: Vlahovic non ha quasi mai sbocchi, mentre l’altro serbo riceve palla troppo spesso da fermo. Kostic ha un suo perché quando viene servito lanciato e può arrivare di corsa sino all’altezza dei sedici metri, per crossare o calciare. Alla Juve non capita quasi mai. Su di un’azione simile, sabato sera, Vlahovic ha poi sfiorato il gol. E nonostante la presenza di Mitrovic, Dusan è andato al tiro ben cinque volte (quattro in area di rigore...), contro le 3,5 di media in Serie A. No, un’altra punta non gli ruba necessariamente occasioni e palloni in area.\n\nCHE FARE? — Domani il bis della Serbia in Norvegia, con la missione di centrare la promozione nella Fascia “A” della Nations League. Serve una vittoria, per poi rientrare a Torino con un entusiasmo ritrovato. E magari con un foglietto per gli appunti da presentare ad Allegri. Recuperare il miglior Vlahovic da subito è il primo punto necessario per dare la svolta alla stagione.",
    "La Serbia si sbizzarrisce con la Svezia": "Impegnata in casa contro la Svezia, la Serbia ha centrato la terza vittoria in League B di Nations League. I balcanici, che sono inseriti nel Gruppo G dei Mondiali e quindi futuri avversari della Svizzera il prossimo dicembre, hanno battuto gli scandinavi con il risultato di 4-1. Ad aprire le marcature sono stati gli ospiti grazie a Viktor Claesson al 15', ospiti recuperati e superati però dai padroni di casa grazie alla notevole tripletta di Aleksandar Mitrovic (18', 46' e 50') e alla rete di Sasa Lukic al 70'. I serbi, inseriti nel Gruppo 4, raggiungono così la prima classificata Norvegia con 10 punti.",
    "Italia Serbia in tv e streaming, dove vedere gli Europei di basket 2022": "Servirà un'impresa all'Italia per avere la meglio della Serbia e staccare il pass per i quarti di finale di Eurobasket. Contro gli azzurri una delle squadre più forti del mondo, guidate dall'MVP della NBA Nikola Jokic. Palla a due alle 18, LIVE su Sky Sport Uno e in streaming su NOW. Sul nostro sito il liveblog con aggiornamenti, cronaca e risultato ITALIA-SERBIA LIVE Condividi\n\nE' il grande giorno di Italia-Serbia all'Europeo di basket. Il quarto posto conclusivo nella prima fase di Milano ha portato in dote per agli ottavi di finale a Berlino il big match contro la Nazionale del due volte MVP della NBA Nikola Jokic, una delle squadre più forti in Europa e non solo. Una storia, quella tra l’Italia e i serbi, che negli ultimi anni ha vissuto capitoli importanti come l’exploit di Belgrado del 2021, la vittoria che ha qualificato gli azzurri ai Giochi Olimpici di Tokyo. Molte cose sono cambiate da allora anche se sono passati solo 14 mesi. La squadra di coach Svetislav Pesic ha dominato il proprio girone inanellando 5 vittorie in 5 gare contro Finlandia, Polonia, Rep. Ceca, Israele e Paesi Bassi, tutti successi netti con gare dall’andamento a senso unico. Per l’Italia invece una strada più tortuosa, fatta di tre vinte (Estonia, Croazia e Gran Bretagna) e due perse (Grecia e Ucraina). Il confronto di oggi non sarà il primo di questa estate, poiché le due formazioni si sono già affrontate il 19 agosto scorso nel torneo amichevole di Amburgo, sempre in Germania: 90-86 per i balcanici con 25 punti di Fontecchio e 18 di Jokic. Diretta Sky Sport Uno e in streaming su NOW dalle 18, sul nostro liveblog cronaca, risultato e aggiornamenti.\n\nFOTOGALLERY FIBA Continua gallery %s Foto rimanenti eurobasket Slovenia, Germania, Spagna e Francia ai quarti A Berlino è subito grande spettacolo negli ottavi di finale di Eurobasket. Doncic trascina la Slovenia con 35 punti nella vittoria sofferta contro il Belgio. La Germania rischia la beffa con il Montenegro ma si salva nel finale. La Francia doma la Turchia dopo un supplementare grazie a un monumentale Gobert. Spagna avanti grazie al successo all'overtime con la Lituania. Domenica alle 18 c'è Italia-Serbia. Tutto in diretta su Sky Sport e in streaming su NOW ITALIA-SERBIA LIVE SPAGNA-LITUANIA 102-94 d.t.s. Sergio Scariolo porta la sua squadra ai quarti di finale di Eurobasket dopo una partita straordinaria contro la Lituania. Spagna che deve rivincerla dopo aver subito il canestro del pareggio di Brazdeikis che porta tutti all'overtime. Brown e Garuba sono le armi in più nel supplementare: la nazionale iberica aspetta ora una tra Croazia e Finlandia Spagna : Brown 28, W. Hernangomez 21, J. Hernangomez 13\n\n: Brown 28, W. Hernangomez 21, J. Hernangomez 13 Lituania: Kuzminskas 18, Braizdeikis 17, Sabonis 15 GERMANIA-MONTENEGRO 85-79 Un primo tempo da urlo, una ripresa da incubo. La Germania vola ai quarti, ma soffre tremendamente contro il Montenegro. Spinta dall'arena di Berlino, la Nazionale tedesca va negli spogliatoi sul +24 dopo aver doppiato i rivali. Nel 2° tempo sale in cattedra Perry (25 punti) che trascina i suoi a una clamorosa rimonta. I tedeschi sono freddi nel finale e attendono ora la vincente di Grecia-Rep. Ceca\n\nDatome: \"Non si può più sbagliare, ma siamo pronti\" \"Comincia una nuova fase – ha detto il Capitano Gigi Datome – quella in cui non si può sbagliare. Avremmo voluto conseguire un piazzamento migliore a Milano ma ora è inutile guardare indietro. La Serbia è una squadra forte ma sono al mio sesto europeo e l’esperienza mi ha insegnato che nelle fasi ad eliminazione diretta ogni dettaglio conta e nessuno può permettersi di sottovalutare gli avversari.Già ad Amburgo abbiamo saggiato le qualità dei serbi pur non sfigurando, anzi. Siamo qui e vogliamo provarle tutte per andare avanti”. Nicolò Melli: \"Conosciamo bene la Serbia per averla affrontata diverse volte negli ultimi anni. Hanno un roster profondo e con molta qualità in ogni zona del campo. Dovremo essere concentrati sulle nostre cose per 40 minuti e provare ad inceppare i loro meccanismi il più possibile\". Stefano Tonut: \"Anche lo scorso anno partivamo da sfavoriti – ha detto Stefano Tonut – e per di più giocavano in trasferta sul loro campo. Oggi questa Serbia è ancora più forte e sarà un’impresa batterla. Ma questa squadra ha grande forza di volontà e determinazione nell’ andare oltre i propri limiti”.\n\nI precedenti tra Italia e Serbia 14 partite giocate (3 vinte/11 perse)\n\nLa prima: Qualificazione Europeo, 20 agosto 2008 (Cagliari), Italia-Serbia 64-78\n\nL’ultima: Amichevole, 19 agosto 2022 (Amburgo, Germania), Serbia-Italia 90-86\n\nLa vittoria più larga: Giochi del Mediterraneo, 1° luglio 2009 (Roseto), Italia-Serbia 75-64 (+11)\n\nLa sconfitta più pesante: Amichevole, 17 agosto 2019 (Atene, Grecia), Italia-Serbia 64-96 (-32)\n\nGli azzurri contro la Serbia #0 Marco Spissu (1995, 184, P, Umana Reyer Venezia)\n\n#1 Niccolò Mannion (2001, 190, P, Segafredo Virtus Bologna)\n\n#6 Paul Biligha (1990, 200, C, EA7 Emporio Armani Milano)\n\n#7 Stefano Tonut (1993, 194, G, EA7 Emporio Armani Milano)\n\n#9 Nicolò Melli (1991, 206, A, EA7 Emporio Armani Milano)\n\n#13 Simone Fontecchio (1995, 203, A, Utah Jazz – NBA)\n\n#16 Amedeo Tessitori (1994, 204, C, Umana Reyer Venezia)\n\n#17 Giampaolo Ricci (1991, 202, A, EA7 Emporio Armani Milano)\n\n#25 Tommaso Baldasso (1998, 192, P, EA7 Emporio Armani Milano)\n\n#33 Achille Polonara (1991, 205, A, Anadolu Efes Istanbul – Turchia)\n\n#54 Alessandro Pajola (1999, 194, P, Segafredo Virtus Bologna)\n\n#70 Luigi Datome (1987, 203, A, EA7 Emporio Armani Milano)\n\nCommissario Tecnico: Gianmarco Pozzecco\n\nAssistenti: Carlo Recalcati, Edoardo Casalone, Riccardo Fois, Federico Fucà\n\nFOTOGALLERY Continua gallery %s Foto rimanenti eurobasket Non solo Luka e Giannis: 10 storie della 1^ fase Giornata di riposo all'Europeo, in vista degli ottavi di finale al via da domani a Berlino. Dai fenomeni Doncic, Antetokounmpo e Jokic al nostro 'MVP' Fontecchio, ecco le dieci storie che ci ha lasciato in eredità la prima fase di Eurobasket. Tutte le partite dagli ottavi sono LIVE su Sky Sport e in streaming su NOW ITALIA-SERBIA LIVE I 47 PUNTI DI LUKA MAGIC Luka Doncic sta riscrivendo la storia del basket europeo. La prestazione contro la Francia entra di diritto tra le migliori di sempre, la seconda dal punto di vista statistico con i 47 punti segnati. La stella dei Mavs è leader, trascinatore, top scorer: a Colonia in tribuna si sono viste più persone con la canotta di Dallas che con quella della Germania GIANNIS, LA ROCKSTAR DI ASSAGO Mai si era vista un'accoglienza simile per un giocatore non americano di basket. Giannis Antetokounmpo ha ormai uno status simile a quello di una rockstar o di un membro del 'Dream Team': acclamato dentro e fuori il palazzo, atteso come un semidio dalle migliaia di persone che hanno affollato il Forum a ogni incontro. La stella dei Bucks li ha premiati con 4 presenze su 5 e tante giocate spettacolari, anche contro gli azzurri JOKIC, UN DOMINATORE IN PANTOFOLE Caracollando, ciondolando, limitando gli sforzi estremi. Come d'abitudine, Nikola Jokic sembra quasi disinteressato a quello che succede in campo. Ma è la norma, anche dall'altra parte dell'oceano. In compenso sta dominando Eurobasket, da lungo e da creatore di gioco di una Serbia che sembra un'armata difficilmente arrestabile verso una medaglia\n\nIl roster della Serbia #7 Dejan Davidovac (1995, 202, A, CSKA Mosca – Russia)\n\n#9 Vanja Marinkovic (1997, 198, G, Baskonia – Spagna)\n\n#10 Nikola Kalinic (1991, 203, A, Barcellona – Spagna)\n\n#11 Vladimir Lucic (1989, 204, A, Bayern Monaco – Germania)\n\n#14 Dusan Ristic (1995, 213, C, Fuenlabrada – Spagna)\n\n#15 Nikola Jokic (1995, 213, C, Denver Nuggets – NBA)\n\n#16 Nemanja Nedovic (1991, 192, G, Stella Rossa)\n\n#21 Marko Jagodic-Kuridza (1987, 205, A, Buducnost – Montenegro)\n\n#22 Vasilije Micic (1994, 196, P, Anadolu Efes – Turchia)\n\n#23 Marko Guduric (1995, 196, A, Fenerbahce – Turchia)\n\n#25 Ognjen Jaramaz (1995, 193, G, Bayern Monaco – Germania)\n\n#33 Nikola Milutinov (1994, 213, C, CSKA Mosca – Russia)\n\n\n\nAllenatore: Svetislav Pesic\n\nAssistenti: Oliver Kostic, Marko Marinovic",
    "Kosovo. Allentate le tensioni con la Serbia per i documenti d’identità e per le targhe automobilistiche": "di Alberto Galvi –\n\nCon un accordo mediato da Unione Europea e Stati Uniti, Serbia e Kosovo hanno risolto la controversia sui documenti di identità. Il governo kosovaro ha annunciato che avrebbe iniziato a richiedere ai serbi che entrano in Kosovo i documenti d’identità temporanei rilasciati dalle autorità kosovare, proprio come hanno dovuto fare per oltre un decennio i cittadini del Kosovo che sono entrati in Serbia. I cittadini possono ora circolare liberamente tra i due paesi con le loro carte d’identità nazionali.\n\nLe tensioni sulla questione delle targhe di etnia serba nel nord del Kosovo ricordano la fragile stabilità della regione. Le autorità di Pristina hanno anche affermato che inizieranno a richiedere ai serbi che vivono in Kosovo di utilizzare le targhe del Kosovo per le loro auto, invece di quelle serbe. Alcuni serbi che vivono in Kosovo hanno risposto bloccando le strade, spingendo la NATO (North Atlantic Treaty Organization) a mettersi in guardia per il susseguirsi di proteste.\n\nLa Serbia ha perso il controllo del Kosovo nel 1999 dopo che la NATO ha bombardato il paese per fermare la sua repressione contro i ribelli separatisti di etnia albanese. Il Kosovo ha dichiarato l’indipendenza dalla Serbia nel 2008, cosa che Belgrado non riconosce. L’indipendenza del Kosovo è stata riconosciuta da Washington e dalla maggior parte dei paesi dell’UE, mentre la Serbia ha fatto affidamento sul sostegno di Mosca e della Cina per tentare di mantenere come propria l’ex provincia del Kosovo.\n\nL’Unione Europea guida il dialogo tra i due paesi, mentre le loro aspirazioni ad entrare nella Casa comune dipendono dalla normalizzazione delle loro relazioni.\n\nLe tensioni si sono allentate dopo che il primo ministro del Kosovo Albin Kurti, sotto la pressione degli Stati Uniti e UE, ha deciso di rimuovere i blocchi stradali sotto la sorveglianza dei circa 3.700 soldati delle forze di pace della NATO. La KFOR è pronta a intervenire e per garantire un ambiente sicuro e protetto e la libertà di movimento per tutto il popolo del Kosovo.\n\nKurti ha dato un periodo di tempo, dal 1 settembre fino al 31 ottobre prossimo, ai circa 50mila serbi del suo paese per cambiare le loro targhe da serbe a kosovare.",
    "Volley, Mondiali 2022: la Serbia fatica ma supera al tie-break la Bulgaria. Boskovic opaca, Busa trascinatrice": "Dopo una maratona di quasi due ore e mezza, la Serbia è riuscita ad avere la meglio della Bulgaria col punteggio di 3-2 (25-21, 22-25, 25-27, 25-21, 15-9). Partita difficilissima per la nazionale del CT Daniele Santarelli che, dopo il 3-0 contro il Canada, ha rischiato grosso di trovare la prima sconfitta contro una buonissima Bulgaria.\n\nIl primo set lascia immaginare un andamento piuttosto regolare della partita con la Serbia, nettamente favorita, in grado di superare nei momenti decisivi del set una comunque buona Bulgaria. Tijana Boskovic inizia a far sentire la pesantezza dei suoi colpi, firmando 8 punti nel solo primo set, vinto dalle serbe per 25-21.\n\nPoi però qualcosa si spegna nella metà campo serba, in cui la sola Bianka Busa riesce ad essere efficace con continuità. La Bulgaria cresce progressivamente partendo da una grande pressione al servizio e passando anche per una maggiore precisione in ricezione. Trascinata dall’opposta Silvana Chausheva, la Bulgaria pareggia il conto dei set.\n\nII terzo parziale è una battaglia equilibratissima. Boskovic torna a colpire, mentre dall’altra parte della rete la palleggiatrice Lora Kitipova distribuisce il gioco su tutte le sue cinque attaccanti in maniera molto precisa. La Serbia ricuce un minivantaggio trovato dalla Bulgaria nella fase finale del set ma, arrivate ai vantaggi, sono ancora le bulgare a vincere il set, chiudendo sul 25-27.\n\nIl quarto set di Tijana Boskovic dura giusto il tempo di cinque attacchi poco efficaci, dopo i quali il CT Daniele Santarelli decide di sostituirla inserendo al suo posto Ana Bjelica. La scelta dell’allenatore italiano scuote la squadra sia da un punto di vista tecnico che mentale, portando immediatamente ad una reazione. La Serbia domina il finale di quarto set, vincendo 25-21 e forzando il tie-break.\n\nCon Boskovic ancora in panchina, le serbe iniziano il quinto set con un perentorio 5-0. La Bulgaria entra nel set sono in quel momento ma lo svantaggio è ormai incolmabile. Dopo quasi due ore e mezza di partita, la Serbia riesce ad avere la meglio della Bulgaria per 3-2 nonostante una partita decisamente sottotono e ricca di errori.\n\nGrandissima protagonista del match è la schiacciatrice Bianka Busa che chiude con 26 straordinari punti, ottenuti con 20 attacchi a segno, 4 muri e 2 ace. Nonostante le difficoltà, Boskovic chiude con 22 punti, mentre Sara Lozo finisce con 16. Non basta per la Bulgaria portare cinque atlete in doppia cifra di punti, nè i 18 di Chausheva e i 17 di Atanasijevic.\n\nFoto: FIVB",
    "Serbia: forte eco parole Vucic su media russi - Politica - Nuova Europa": "Serbia: forte eco parole Vucic su media russi Presidente serbo avverte dei rischi di \"conflitto globale\"\n\n(ANSA) - BELGRADO, 21 SET - Recenti dichiarazioni del presidente serbo Aleksandar Vucic sulla guerra in corso hanno avuto ampia eco sui media russi, con le parole di Vucic ad esempio in primo piano sul portale Russia Today. \"Presumo che stiamo lasciando la fase dell'operazione militare speciale e che ci stiamo avvicinando a un grande conflitto armato\", le parole dette da Vucic ieri alla tv pubblica serba, riportate da Rt.\n\n\n\nVucic si è poi chiesto se nel giro di un paio di mesi si possa arrivare persino a \"un grande conflitto mondiale come non si vedeva dalla Seconda guerra\". Mi aspetto che tutto diventi più complicato in futuro, non solo tra Occidente e Russia, ma anche tra Occidente e Cina\", ha aggiunto Vucic. (ANSA).\n\n\n\n\n\n© Copyright ANSA - Tutti i diritti riservati",
    "Martedì Norvegia-Serbia: c’è Haaland. Vlahovic, fatti sentire!": "TORINO - La sfida del futuro è adesso, o meglio domani. E non in Champions League, a livello di club, bensì in Nations tra la Norvegia e la Serbia nella sfida per la conquista del girone e la promozione nella Serie A della competizione. Una partita che pesa e che avrà in Erling Haaland e Dusan Vlahovic i protagonisti più attesi in un vero e proprio duello generazionale destinato ad accendere le fantasie dei tifosi e degli appassionati nei prossimi anni. Anche se è necessaria una premessa: il norvegese è più giovane del serbo di qualche mese, ma ha già conquistato lo status di superstar a colpi di prestazioni e numeri impressionanti, prima nel Red Bull Salisburgo, poi nel Borussia Dortumund e adesso nel Manchester City, che per assicurarselo ha sborsato 60 milioni di euro (che arrivano a 100 tra commissioni e bonus) più un ingaggio monstre. Lo juventino è partito forte, dal settore giovanile della Fiorentina, tanto quanto il coetaneo rivale, ma non è ancora riuscito a confermare il salto di qualità all’interno di un top club. Certo, a entrambi manca la consacrazione con la conquista di un titolo prestigioso: entrambi hanno la Champions League nel mirino e sognano di ripercorrere le gesta di Messi e Cristiano Ronaldo , o quantomeno di potersi avvicinare a loro creando un dualismo storico per il calcio mondiale. Diciamo che in questo momento Haaland viaggia a una velocità simile a quella di Kylian Mbappé, altro fenomeno assoluto che rispetto agli altri due ha due anni in più all’anagrafe e, a differenza del norvegese e del serbo, ha già in bacheca la prestigiosa vittoria del Mondiale nel 2018 da protagonista e uomo copertina. Per poter vedere accostato il suo nome nella stessa frase in cui compaiono i marziani sopraccitati, Vlahovic deve ancora compiere un balzo in avanti e la sfida diretta di domani tra Norvegia e Serbia, in una partita vera con in palio punti pesanti, può essere l’occasione non solo per sbloccarsi (non va in rete dal 31 agosto e per un bomber di livello è un digiuno interminabile), ma anche per mandare un messaggio all’altro cavallo di razza classe 2000.\n\n\n\n\n\n\n\nCome Capello con Ibra\n\nMassimiliano Allegri osserva, ben sapendo che dai colpi e dai gol del serbo passano anche le sorti della Juventus in cerca di rilancio al rientro dalla sosta. E sapendo, altrettanto bene, che a volte basta una scintilla per accendere un campione. O anche il lavoro mirato. In questo senso si possono raccontare diverse storie, ma forse la più efficace è quella che narrava Fabio Capello qualche anno fa su Zlatan Ibrahimovic: «Dopo un mese e mezzo alla Juventus venne da me Mino Raiola e disse: “Lo sai che Ibrahimovic rompe le mani ai portieri?”. E io gli risposi: \"Finora da noi hanno rotto solo i vetri dietro la porta in palestra”. Ibrahimovic calciava alla sua maniera, allora pian pianino gli ho fatto capire come doveva mettere il piede. Poi gli ho detto: “Sei grande, ma non sai colpire di testa”. Lui si è messo subito a disposizione. Ci sono calciatori che nonostante siano grandi campioni hanno l’umiltà di fermarsi alla fine dell’allenamento, stanno lì tutti i giorni a lavorare». E così lasciava per ore Ibra con il vice, Italo Galbiati, per migliorare in ogni aspetto: i risultati poi si sono visti. Ecco, anche per quanto riguarda l’attaccante serbo, Allegri saprà sicuramente cosa fare. Di sicuro Vlahovic nella Juventus non sta attraversando un periodo facile, come del resto la squadra in generale.\n\nIl confronto dei numeri\n\nE il raffronto tra i suoi numeri e quelli di Haaland in questo primo mese e mezzo di stagione è particolarmente severo. In Premier League il passo del norvegese è impressionante: finora ha disputato 7 match e ha messo a segno 11 reti, con due triplette (con Crystal Palace e Nottingham Forest) e una doppietta (al West Ham); in Champions League non è da meno con 3 gol in 2 partite e una media generale spaventosa di una rete ogni 54 minuti giocati. Dire che finora per Vlahovic le cose non sono andate allo stesso modo è un eufemismo: 4 gol in 6 gare (doppietta al Sassuolo al debutto in campionato) e a secco nei 2 confronti di Champions. Ma l’annata è ancora lunga e il tempo di riscattarsi c’è: intanto va detto che Vlahovic godrà della vetrina del Mondiale in Qatar, mentre Haaland non avrà la stessa possibilità perché la Norvegia non si è qualificata per la competizione. E domani ci sarà il confronto diretto che magari potrà pure avere un effetto molla sul serbo. Lo aveva raccontato Beppe Marotta: «Quando ero alla Juventus avrei potuto prendere Haaland a due milioni», ma poi non se ne fece nulla. La storia sarebbe cambiata completamente: ora il numero 9 bianconero lo indossa Dusan e vuole dimostrare di meritarselo.",
    "Serbia: Putin, parlo regolarmente con Vucic - Politica - Nuova Europa": "Serbia: Putin, parlo regolarmente con Vucic Mosca continuerà ad approfondire relazioni con Belgrado\n\n(ANSA) - BELGRADO, 20 SET - \"Parlo regolarmente con il presidente Vucic, in incontri personali e conversazioni telefoniche, delle questioni chiave dell'ulteriore sviluppo della cooperazione\". Lo ha detto il presidente russo Vladimir Putin durante una cerimonia in cui ha accettato le credenziali degli ambasciatori stranieri a Mosca, riportano i media serbi.\n\n\n\n\"Russia e Serbia sono legate da un partenariato strategico, che si basa sulla tradizione di amicizia, vicinanza culturale, spirituale e storica dei nostri popoli fraterni\", ha aggiunto Putin, osservando che la Russia apprezza gli sforzi di Belgrado per perseguire una politica indipendente sulla scena internazionale . (ANSA).\n\n\n\n\n\n© Copyright ANSA - Tutti i diritti riservati",
    "Serbia, cosa resterà dell’Europride di Belgrado": "In Serbia non si sa se il prossimo 17 settembre si terrà o meno il corteo dell'Europride. Per il presidente Vučić e la premier Brnabić deve essere annullato per non chiariti \"problemi di sicurezza\". Il dibattito nel paese e all'estero\n\n(Originariamente pubblicato dalla BBC in lingua serba, il 29 agosto 2022, poi ripreso dal quotidiano Vijesti. L’articolo è stato aggiornato lo scorso 2 settembre).\n\nDall’annuncio del rinvio all’appello rivolto dal governo agli organizzatori affinché sospendano l’evento, la sorte dell’Europride di Belgrado, che dovrebbe svolgersi dal 12 al 18 settembre, resta ancora incerta.\n\nDopo l’affermazione del presidente serbo Aleksandar Vučić, secondo cui l’Europride “verrà annullato o rinviato”, il governo di Belgrado ha fatto sapere che non ci sono le condizioni per lo svolgimento dell’evento in piena sicurezza.\n\nDue giorni dopo, la premier uscente Ana Brnabić, recentemente riconfermata per il terzo mandato consecutivo, ha affermato che “il governo uscente non ha mai impedito nulla a nessuno”.\n\n“Più che una richiesta del tipo: ‘Non manifestate’, la nostra è un’implorazione”, ha dichiarato la Brnabić alla Radiotelevisione della Serbia, aggiungendo che “si tratta di capire cosa è fattibile in questo momento e come preservare la nostra stabilità”.\n\nMartedì 30 agosto, nel corso di una conferenza stampa, il presidente Vučić ha affermato che “ogni decisione del governo verrà rispettata”, precisando che “quando una manifestazione viene vietata non c’è più nulla da fare”. “Non ci saranno né risse né scontri”, ha dichiarato Vučić, insistendo sulla possibilità di organizzare altri eventi al chiuso.\n\nIn Serbia il Gay Pride è stato più volte cancellato, più precisamente nel 2009, 2011, 2012 e 2013, tuttavia – come spiega l’avvocato Katarina Golubović – non è mai stato il governo, né tanto meno il presidente della Repubblica a vietare ufficialmente l’evento, bensì il ministero dell’Interno, appellandosi alla legge sulle manifestazioni pubbliche che definisce la procedura di comunicazione di preavviso di pubblica manifestazione e le condizioni necessarie per lo svolgimento della stessa.\n\n“Se una manifestazione viene vietata e se l’organizzatore è scontento di tale decisione, può presentare ricorso presso un tribunale amministrativo, e poi eventualmente presso la Corte costituzionale”, precisa l’avvocato Golubović.\n\nGli organizzatori dell’Europride di Belgrado affermano di “essere scontenti delle affermazioni dei politici”.\n\n“Per noi le parole ‘cancellare’ e ‘rinviare’ non esistono”, spiega alla BBC Goran Miletić, uno degli organizzatori, e aggiunge: “Anche se la polizia dovesse vietare il corteo, le persone si raduneranno comunque, in segno di protesta, e noi non potremo farci nulla”.\n\nMercoledì 1 settembre, interpellato dall’agenzia di stampa Beta, Miletić ha affermato che “nei prossimi due giorni sarà raggiunto un accordo definitivo con i rappresentanti dello stato sullo svolgimento del Pride”, dicendosi poi scettico sulla possibilità che il ministero dell’Interno decida di vietare la manifestazione. “Al momento stiamo lavorando tutti insieme per trovare una soluzione in modo che l’Europride possa svolgersi senza alcuna difficoltà. Io sono ottimista”.\n\nLa manifestazione principale, compreso un corteo che sfilerà per le vie di Belgrado, è prevista per il prossimo 17 settembre. Secondo la legge, un’eventuale decisione del ministero dell’Interno di vietare l’evento deve essere comunicata agli organizzatori almeno quattro giorni prima.\n\nOltre al corteo, dal 12 al 18 settembre, nell’ambito della Settimana dell’Europride, è prevista tutta una serie di eventi, tra cui diverse mostre, spettacoli, proiezioni cinematografiche, concerti.\n\nCosa dice la legge?\n\nSecondo Katarina Golubović del Comitato dei giuristi per i diritti umani, in Serbia qualsiasi manifestazione può svolgersi liberamente, a meno che venga vietata.\n\n“È chiaro che la polizia deve garantire la sicurezza di ogni evento. Ad essa non compete l’autorizzazione di un evento, può però vietarlo se ritiene che possa mettere seriamente a repentaglio la sicurezza dello stato”, spiega Golubović.\n\nTutti gli eventi previsti nell’ambito della Settimana dell’Europride, a parte il corteo principale, dovrebbero tenersi in locali al chiuso, quindi gli organizzatori – secondo la legge sulle manifestazioni pubbliche – non sono obbligati ad avvisare le autorità né a chiedere un’autorizzazione. Quanto invece al corteo, trattandosi di un evento all’aperto, gli organizzatori devono darne avviso all’autorità competente.\n\n“Occorre inoltre tenere presente che si tratta di un evento ad alto rischio”, sottolinea Katarina Golubović, aggiungendo che la decisione se vietare o meno un evento spetta all’ufficio di polizia del municipio in cui l’evento dovrebbe avere luogo. “Se il corteo viene vietato, l’organizzatore nell’arco di 24 ore può presentare ricorso all’ufficio di polizia del comune di Belgrado. Quest’ultimo deve decidere entro 24 ore dalla presentazione dell’istanza”.\n\nLa legge prevede inoltre che, una volta vietato un evento, l’organizzatore debba rispettare la decisione delle autorità e informarne l’opinione pubblica. Nel caso non dovesse farlo potrebbe incorrere in una sanzione amministrativa dai 70.000 ai 120.000 dinari (600-1000 euro).\n\n“L’organizzatore può anche cambiare l’ora e il luogo dell’evento, ma in tal caso si tratterebbe di un nuovo evento, quindi bisognerebbe darne nuovamente avviso alle autorità”, spiega l’avvocato Golubović.\n\nGolubović sottolinea poi che gli organizzatori di un evento vietato dalla polizia possono fare ricorso ad un tribunale amministrativo, anche se la legge non prevede alcun termine perentorio entro cui il tribunale deve esprimersi. “Il tribunale amministrativo ha annullato la decisione della polizia di vietare un evento una sola volta, nel caso di un raduno del Partito radicale serbo (SRS) che si sarebbe dovuto tenere nel 2018 nel villaggio di Hrtkovci in Vojvodina”, conclude Golubović.\n\nCosa dicono i politici?\n\nLo scorso 27 agosto il presidente Vučić ha affermato che l’idea di annullare l’Europride è legata all’attuale situazione politica della Serbia. Parlando dei problemi con cui si confronta il paese, Vučić ha menzionato la crisi energetica, dovuta all’aumento dei prezzi di gas e petrolio dopo lo scoppio della guerra in Ucraina, ma anche la questione del Kosovo, soffermandosi in particolare sul recente accordo sui documenti d’identità firmato tra Belgrado e Pristina. Vučić ha poi spiegato che la decisione di annullare l’Europride, pur rappresentando una violazione dei diritti delle minoranze, si è resa necessaria a causa dei numerosi problemi con cui la Serbia deve fare i conti.\n\nLo stesso giorno il governo di Belgrado ha emesso un comunicato stampa, affermando che “alcuni gruppi estremisti potrebbero sfruttare e strumentalizzare questo evento e la disponibilità della Serbia di organizzarlo per acuire ulteriormente le tensioni e minare la stabilità del paese”.\n\nDue giorni dopo, la premier Ana Brnabić ha dichiarato che lo stato, pur non volendo privare nessuno dei diritti garantiti dalla Costituzione, deve pensare alle conseguenze che lo svolgimento di un evento come l’Europride potrebbe comportare per la Serbia. “Mi dispiace, ma per noi questo settembre sarà ‘la tempesta perfetta’”, ha affermato la premier.\n\nMartedì 30 agosto il presidente Vučić ha ribadito che non ci sarà alcun passo indietro sulla decisione di cancellare l’Europride.\n\nL’annuncio di annullamento dell’Europride ha suscitato forti reazione anche all’estero.\n\nAntony Blinken, segretario di stato degli Stati Uniti, ha invitato le autorità serbe a garantire lo svolgimento dell’evento. “Il diritto di riunirsi ed esprimersi liberamente è un aspetto fondamentale di ogni democrazia che gode di buona salute. Invitiamo la Serbia a dare corpo all’impegno di ospitare l’Europride 2022. I diritti LGBTQI+ sono diritti umani”, ha scritto Blinken sul suo account Twitter.\n\nL’organizzazione Human Rights Watch (HRW) ha sollecitato le autorità serbe a fare un passo indietro sul divieto dell’Europride e a lavorare insieme agli organizzatori per garantire la sicurezza dei partecipanti all’evento.\n\nSecondo Graeme Reid, responsabile dei progetti legati ai diritti LGBT di HRW, la decisione del governo serbo di cancellare l’Europride è “una resa vergognosa e un’implicita approvazione dell’intolleranza e delle minacce di violenza”.\n\nE gli organizzatori?\n\nGoran Miletić, uno dei coordinatori dell’Europride, afferma che gli organizzatori non hanno alcuna intenzione di sospendere o rinviare l’evento. “Crediamo che il corteo e la manifestazione centrale non verranno ufficialmente vietati, ma anche se ciò dovesse accadere, molte persone comunque usciranno in strada”, spiega Miletić.\n\nIn programma dal 12 al 18 settembre, l’Europride di Belgrado sarà il primo a svolgersi nel sud-est Europa e comprenderà diversi concerti, spettacoli, mostre, proiezioni cinematografiche, workshop e conferenze internazionali. Tutti gli eventi saranno dedicati ai diritti e ai problemi della comunità LGBTQI+.\n\n“Anche se il corteo dovesse essere cancellato, gli altri eventi si svolgeranno come previsto. Non possono essere annullati né vietati perché si terranno al chiuso”, precisa Goran Miletić, confermando che la comunità LGBT e gli esponenti del governo serbo sono impegnati in un dialogo quotidiano, cercando di superare “gli ultimi ostacoli” in modo che l’Europride possa svolgersi come previsto. Miletić sottolinea che il dialogo con i più alti rappresentati dello stato e dell’amministrazione comunale di Belgrado non si è mai interrotto.\n\nGli organizzatori si aspettano che all’Europride partecipino circa 20mila persone provenienti dall’estero, compresi quindici membri del Parlamento europeo, la vice premier belga e alcuni altri funzionari dell’Unione europea e degli stati membri.\n\n“I cittadini stranieri che intendono recarsi a Belgrado sono rimasti scioccati dalle affermazioni del presidente Vučić e di altri politici serbi e fanno fatica a comprenderle”, spiega Goran Miletić e aggiunge: “Le persone con cui ho parlato mi hanno raccontato che molto tempo fa anche loro hanno dovuto fare i conti con problemi simili, legati all’annullamento dei cortei, problemi che però nei loro paesi ormai da tempo sono stati superati”.\n\nMiletić ci tiene inoltre a precisare che non sarà la prima volta che i cittadini stranieri parteciperanno al Pride di Belgrado. “Sono ormai otto anni che organizziamo questo evento senza alcun problema. Credo che anche quest’anno andrà tutto bene”, conclude Miletić.\n\nLo scorso 28 agosto Viola fon Cramon, eurodeputata e relatrice del Parlamento europeo per il Kosovo, ha incontrato la premier serba Ana Brnabić.\n\n“La decisione di vietare l’Europride è illegittima sia secondo la giurisprudenza serba in materia dei diritti umani sia secondo quella europea” ha dichiarato alla BBC Viola fon Cramon, agginugendo che “nonostante le preoccupazioni per la sicurezza, tale decisione non può supplire al mancato rispetto dei diritti umani e dei più alti standard in materia dei diritti fondamentali”.\n\nCome spiega Goran Miletić, l’annuncio dell’annullamento dell’Europride non ha scoraggiato gli attivisti né tanto meno i cittadini intenzionati a parteciparvi. “Ora le persone si sentono ancora più motivate a venire e sostenerci. Nessuno ci ha chiamati per cancellare la propria partecipazione”, conclude Miletić.\n\nHai pensato a un abbonamento a OBC Transeuropa? Sosterrai il nostro lavoro e riceverai articoli in anteprima e più contenuti. Abbonati a OBCT!\n\nI commenti, nel limite del possibile, vengono vagliati dal nostro staff prima di essere resi pubblici. Il tempo necessario per questa operazione può essere variabile. Vai alla nostra policy\n\nPlease enable JavaScript to view the comments powered by Disqus.",
    "Lazio, Milinkovic capitano della Serbia: “Il giorno più importante”": "ROMA - Sergej Milinkovic-Savic capitano della Serbia. Un sogno realizzato per il giocatore della Lazio, che durante la partita di Nations League contro la Svezia ha indossato la fascia al braccio per la prima volta. Un’emozione incredibile celebrata con un post su Instagram: “Il giorno più importante della mia carriera\". Senza tanti giri di parole il Sergente ha siglato sul cuore la data 24 settembre 2022. Impossibile da dimenticare. Ora torna da Sarri più carico che mai. Rientro anticipato perché squalificato per il match con la Norvegia. \"È stata la nostra ultima sfida in casa prima del Mondiale, questa era una motivazione ancor più grande che ci ha spinto alla vittoria\". Si rimetterà a disposizione della Lazio alla ripresa degli allenamenti fissata per martedì. Testa allo Spezia, partita in programma domenica alle ore 12.30.",
    "Poker Serbia, segna Lukic e assist per Vlahovic. Il Portogallo vola, Spagna ko": "Nel quinto turno di Nations League netto poker della Serbia di Vlahovic e Lukic , nella Lega B, che aggancia la Norvegia in testa al gruppo 3 grazie al 4-1 sulla Svezia e al ko di Haaland e compagni contro la Slovenia (2-1). Manita dell'Ucraina all'Armenia nel Gruppo 1 e secondo posto dietro alla Scozia che batte per 2-1 l'Irlanda , mentre nel Gruppo 2 Israele supera di misura l'Albania (2-1). Il Portogallo prende la vetta del Gruppo 2 in Lega A battendo con un netto 4-0 la Repubblica Ceca e approfittando della sconfitta della Spagna con la Svizzera per 2-1. In Lega C l'Irlanda del Nord stende il Kosovo per 2-1, Cipro batte la Grecia 1-0.\n\nNations League, i risultati\n\nGol di Lukic, assist di Vlahovic: poker Serbia\n\nAggancio in vetta al gruppo 3 della Lega B per la Serbia che batte la Svezia con un netto 4-1 e approfitta del passo falso della Norvegia in Slovenia nonostante il solito Haaland. L'attaccante del City sblocca ad inizio ripresa, ma Sporar primo e Sesko poi rimontano firmando la prima vittoria nel girone. Per Vlahovic e compagni (un assist) serve invece la rimonta dopo il servizio di Kulusevski per Claesson che porta gli svedesi avanti. E' Mitrovic con la tripletta e Lukic in chiusura a firmare il poker finale. L'Ucraina spazza via l'Armenia con un rotondo 5-0 e resta al secondo posto nel Gruppo 1, solo panchina per l'atalantino Malinovskyi, dietro alla Scozia che batte l'Irlanda nel derby. Nel Gruppo 2 Israele batte 2-1 l'Albania.\n\nSerbia-Svezia, tabellino e statistiche\n\nSlovenia-Norvegia, tabellino e statistiche\n\nPortogallo super, Spagna ko\n\nIl Portogallo supera 4-0 la Repubblica Ceca in esterna e si prende la testa del gruppo 2 nonostane la paura per lo scontro in apertura per Crisitano Ronaldo. Partono forte i lusitani con Leao che illumina per Dalot in occasione del vantaggio, mentre è Mario Rui ad innescare Bruno Fernandes per il raddoppio (prima dell'intervallo eorre dal dischetto per Schick). Il tris è firmato ancora dall'esterno dello United, ex Milan, a chiudere il risultato è invece Diogo Jota. Ko casalingo per la Spagna che cade per 2-1 con la Svizzera. Akanji porta in vantaggio gli elvetici, nella ripresa pareggia Jordi Alba, ma Embolo rimette subito i suoi avanti con la rete che vale il successo finale. Si deciderà tutto nell'ultima giornata per sapere chi andrà ai playoff e chi retrocederà.\n\nRepubblica Ceca-Portogallo, tabellino e statistiche\n\nSpagna-Svizzera, tabellino e statistiche",
    "Kosovo: Vucic, per Serbia inaccettabile Pristina all'Onu - Europa": "(ANSAmed) - BELGRADO, 19 SET - Per la Serbia è inaccettabile l'ammissione del Kosovo all'Onu. Lo ha detto il presidente Aleksandar Vucic. In dichiarazioni alla tv privata Pink da New York dove si trova per l'Assemblea generale delle Nazioni Unite, Vucic ha aggiunto di aver respinto un documento con una proposta di soluzione della questione del Kosovo mostratogli dall'inviato Ue Miroslav Lajcak. In tale documento, riferiscono i media, si parlerebbe tra l'altro di una rapida ammissione di Pristina all'Onu, con la Serbia che riconoscerebbe il Kosovo entro un periodo di dieci anni. (ANSAmed).\n\n",
    "SERBIA: Il nuovo governo che non c’è": "La Serbia è ancora senza governo e le tempistiche previste dal Presidente Vučić entro la fine di settembre saranno disattese\n\nSebbene i due leader Ana Brnabić e Aleksandar Vučić – rispettivamente Prima ministra e incaricata di formare il nuovo governo; Presidente della Repubblica di Serbia dal 2017 e leader del Partito progressista serbo al potere (Srpska napredna stranka, SNS) – abbiano più volte annunciato che il nuovo governo avrebbe preso vita entro la fine del mese corrente, il vicepresidente di SNS e sindaco di Novi Sad, Miloš Vučević, ha recentemente dichiarato che la data prevista per la proposta dei nomi dei nuovi Ministri potrebbe essere il 25 settembre.\n\nAlla luce di queste incertezze, molti in Serbia – e non solo – si chiedono se, di fatto, la Brnabić riuscirà davvero a formare il nuovo governo entro la fine di questo mese, come aveva previsto Vučić ad aprile, all’indomani della sua vittoria elettorale (si veda sotto). L’unica cosa certa per ora è che alcuni dei Ministri attualmente in carica verranno sostituiti – come il Ministro della salute Zlatibor Lončar. Da canto suo, Vučević, visti i tempi difficili e gli scenari “da labirinto” imminenti, prosegue sulla strada della prudenza affermando che la scadenza per l’elezione del nuovo governo è fissata al 30 ottobre; a chi gli chiede se verrà eletto Ministro della giustizia o degli affari interni, o se prenderà il posto di Vučić alla guida di SNS, Vučević taglia corto e smentisce tutte queste voci, dichiarandosi “membro della squadra” e ribadendo la sua volontà nel mantenere Vučić alla leadership del partito. Una squadra che, questo è certo, non resta immobile su altri aspetti cruciali, come la volontà di vietare l’Europride, l’aggrovigliarsi della crisi ucraina o le sempre tese questioni con il Kosovo, complicando così uno scenario già difficile per il paese.\n\nLo scenario politico in Serbia\n\nPreviste inizialmente per il 2024, lo scorso 3 aprile in Serbia si sono tenute le elezioni generali per l’elezione del Presidente e dei membri dell’Assemblea, oltre alle elezioni locali in 12 comuni e 2 città, inclusa Belgrado. Il partito di Vučić, SNS, è al potere dal 2012, dopo aver formato un governo con il Partito socialista serbo (Socijalistička partija Srbije, SPS) di Ivica Dačić, e ottenuto la maggioranza dei seggi alle elezioni parlamentari del 2020, boicottate dalla maggioranza dei partiti. Presentandosi alle urne con la coalizione denominata Aleksandar Vučić – Zajedno možemo sve (Insieme possiamo fare tutto), e ottenendo il 60% delle preferenze al primo turno, Vučić ha vinto così il suo secondo mandato quinquennale come presidente, davanti al candidato dell’opposizione Zdravko Ponoš, a capo del partito Narodna Stranka e, per l’occasione, leader della coalizione Ujedinjeni za pobedu Srbije, UZPS – Uniti per la vittoria in Serbia, che comprendeva altri partiti d’opposizione e che ha ottenuto il 17% dei voti.\n\nAlcune ONG serbe hanno denunciato irregolarità in almeno il 10% dei seggi, ma le loro voci sono state silenziate dagli organi statali, i quali hanno assicurato la totale trasparenza delle operazioni di voto e scrutinio. Salvo poche eccezioni, l’opposizione e il pensiero critico devono fronteggiare un forte ostruzionismo, sia a livello politico che mediatico. I media serbi sono perlopiù filogovernativi e i funzionari abusano delle risorse statali a proprio piacimento; infine, gli elettori possono votare, ma non hanno voce in capitolo su chi viene effettivamente nominato. La maggior parte dei dipendenti pubblici ha subìto pressioni, e talvolta minacce, per votare il SNS; per quelli tra loro con contratto a tempo determinato è stato imposto l’obbligo di assicurarsi 20 voti per poter guadagnare una proroga del contratto di lavoro. Come se non bastasse, a corollario di tutto ciò, sono da segnalare i meccanismi di intimidazione degli elettori dell’opposizione, la compravendita di voti e la frode. Considerando tutti questi elementi, risulta chiaro come le elezioni in Serbia siano state condotte con l’unico scopo di dare un seguito ai mandati di Vučić e di estendere i poteri del SNS.\n\nUn nuovo partito: Srpski Blok\n\nMentre il presidente Vučić in questi giorni sta tenendo colloqui a Belgrado con il presidente turco Erdoğan prima, e con l’inviato UE per il dialogo Serbia/Kosovo Miroslav Lajčák poi, il panorama politico serbo è in subbuglio anche per un’altra questione: la nascita di un nuovo partito chiamato Srpski Blok dalle intenzioni ancora poco comprensibili. La natura stessa di questa formazione è poco chiara: semplice provocazione o vera e propria strategia di Vučić per restare al potere? Dalle parole del presidente sembra che questo partito nasca per due motivi principali: dare voce a tutti coloro che “non sono né per l’Oriente né per l’Occidente”, fornendo così una collocazione a chi si esclude dalla dicotomia filorussi / filoccidentali, e “unificare non i partiti politici, ma la scena politica serba”.\n\nSecondo l’analista Nikola Tomić, il partito rappresenterebbe “una sorta di unificazione delle forze politiche verso SNS: poco più di una coalizione e poco meno di un partito unico, una sorta di alleanza consolidata sotto la guida di Vučić”. Prima di Tomić si era espresso Vladimir Đukanović, membro dell’Assemblea nazionale e avvocato al servizio di Vučić, in un discorso controverso sulle responsabilità dei cittadini serbi non estremisti verso la madrepatria, da cui un estratto: “possiamo cambiare, ma solo se entriamo con coraggio nella lotta per una Serbia dignitosa, una Serbia che attraverso il Srpski Blok combatterà contro l’ingerenza degli stranieri nelle relazioni interne e contro ogni forma di estremismo politico finanziato da stranieri. Non intendiamo combattere per gli interessi altrui, ma solo per gli interessi nazionali”.\n\nZoran Lutovac, presidente del Partito democratico (Demokratska stranka, DS) ha dichiarato al quotidiano Danas che “la creazione del Srpski Blok mira a mantenere quanto già depredato e a riciclarlo attraverso una nuova legittimità politica” e che “la Serbia non ha bisogno del Blok, ma di un gruppo completamente nuovo di persone al potere”. Sempre secondo Lutovac, il presidente Vučić “crea falsi problemi che poi risolve pur di non affrontare i problemi reali (si veda l’episodio della visita negata a Jasenovac in concomitanza con l’aereo ucraino precipitato e carico di armamenti) , alimentando la confusione su chi sarà il titolare del mandato per la formazione del nuovo governo e chi saranno i ministri”.\n\nUn tentativo di analisi\n\nSe natura e progetti di questa operazione politica sono ancora nebulosi, possiamo comunque avanzare un’analisi delle componenti in gioco ad oggi. Se per alcuni questo nuovo Srpski Blok è solo una valvola di sfogo per incanalare i dissensi dell’SNS dovuti all’incognita sulle nomine dei Ministri di cui sopra, per altri esso è un escamotage per dare adito a un presunto aumento del pluralismo politico nel paese, mentre per altri ancora non sarebbe altro che il bacino ideale dove raccogliere gli estremisti di destra.\n\nFondamentale è anche tenere in considerazione le ripercussioni che la guerra in Ucraina rende già manifeste, non solo in Serbia: seguendo le dichiarazioni sui fini neutrali di cui sopra in merito al progetto Blok, creare un partito “centrista” potrebbe implementare questo vuoto decisionale conclamato tra Est e Ovest alimentando politicamente il non posizionamento della Serbia in vista delle difficoltà che l’inverno e tutti i suoi rincari porteranno con sé su una popolazione già provata.\n\nPhoto: Wikimedia Commons",
    "Mihajlovic, i tifosi del Bologna gli regalano la bandiera della Serbia che ha girato tutti gli stadi": "I tifosi del Bologna consegnano la bandiera della Serbia a Mihajlovic\n\nIl primo ritorno a Bologna dal giorno dell’esonero e l’abbraccio di una parte della curva rossoblù: nella serata di domenica 25 settembre Sinisa Mihajlovic è tornato in città e ha incontrato una delegazione di tifosi, circa una ventina. Dopo i silenzi del Dall’Ara nelle due partite successive al suo esonero contro Fiorentina ed Empoli, l’incontro - programmato da qualche tempo - rappresenta il primo saluto del popolo rossoblù al tecnico: vis a vis, come volevano i gruppi coinvolti, vicino all’hotel in zona Piazza Maggiore dove Mihajlovic ha vissuto negli ultimi due anni.\n\nI tifosi hanno regalato all’ormai ex tecnico rossoblù una bandiera della Serbia, autografata da loro: «All’inizio del tuo percorso abbiamo deciso di portarla in giro per tutta Italia nelle nostre trasferte, quindi ora abbiamo pensato di regalartela con le nostre firme» , le parole del tifoso rossoblù. Consueta risposta pronta con sorriso per Sinisa, prima degli abbracci e di una foto di gruppo: «Ormai di serbi qui non ce n’è più uno quindi posso portarla a casa» . Il momento è stato immortalato dalla compagna del tecnico, Arianna, che lo ha poi postato sui suoi social prima della cena insieme al marito al ristorante Diana.",
    "KOSOVO: Tensioni con la Serbia, a che punto siamo?": "Sabato 27 agosto, l’Alto Rappresentante degli Affari esteri dell’Unione europea, Josep Borrell, ha annunciato il raggiungimento di un accordo con il presidente della Serbia, Aleksandar Vučić, e il primo ministro del Kosovo, Albin Kurti, per l’abolizione dei documenti di ingresso/uscita tra i due paesi per i rispettivi cittadini. Si è concluso così con una notizia positiva un mese carico di tensioni, iniziato con le barricate erette dai serbi nei pressi dei valichi di Jarinje e Brnjak nel nord del Kosovo per via dell’introduzione da parte del governo kosovaro di misure relative ai documenti d’identità e alle targhe emesse dalla Serbia ancora recanti i nomi delle municipalità kosovare. Se per la prima misura si è finalmente trovato un accordo, per la seconda, che entra in vigore dal primo settembre, si proverà a trovare una soluzione che ad oggi appare di difficile raggiungimento.\n\nDocumenti e targhe, le misure della discordia\n\nLo scorso 29 giugno, il governo del Kosovo ha deciso di introdurre, a partire dal primo agosto, il rilascio di documenti provvisori per coloro che, entrando nel paese dal confine con la Serbia, avvessero mostrato documenti d’identità serbi. Fino ad oggi, nonostante il raggiungimento nel 2011 di un accordo sulla libertà di circolazione tra Belgrado e Pristina all’interno del dialogo mediato dall’UE , mentre i cittadini serbi hanno continuato ad entrare in Kosovo con i documenti emessi dalla Serbia, quelli kosovari erano costretti, per entrare in Serbia, a ricevere un documento di ingresso/uscita, non essendo i documenti kosovari riconosciuti da Belgrado.\n\nLa seconda misura introdotta dal governo di Kurti è stata quella di iniziare la ri-registrazione dei vecoli muniti di targhe rilasciate dalle autorità serbe e recanti le sigle delle municipalità kosovare, sostituendo quest’ultime, senza costi amministrativi, con targhe kosovare recanti la sigla “RKS” (Repubblica del Kosovo). Occorre sottolineare che la misura non riguarda le targhe serbe di città della Serbia, che entrano in Kosovo con il sistema degli stickers, adesivi volti a coprire i simboli nazionali nelle targhe di entrambi i paesi, ma solamente quelle recanti i nomi delle città del Kosovo (PR per Pristina, KM per Mitrovica e altre), oggi utilizzate da un gruppo ristretto di serbi che vivono nel nord del Kosovo.\n\nKurti ha motivato l’introduzione di tali misure sulla base del principio di reciprocità, eretto da lui e dal suo esecutivo come elemento fondamentale nel disciplinare i rapporti con Belgrado.\n\nLe barricate e il caos mediatico\n\nLe misure introdotte dal governo kosovaro hanno causato sin da subito l’ira di Vučić, che ha accusato Pristina – senza alcuna prova – di pianificare “un attacco generale al nord del Kosovo, al più tardi entro il primo ottobre” e di voler “fare una nuova Tempesta”, con un chiaro rimando all’operazione Oluja attuata dall’esercito croato nella Krajina nel 1995. Parole durissime che hanno contribuito ad alimentare le preoccupazioni, in particolare all’interno della comunità serba del nord del paese. Il 31 luglio, sono state erette barricate presso i valichi di confine di Brnjak e Jarinje come segno di protesta per l’imminente messa in atto delle nuove misure, portando alla chiusura della frontiera in entrambi i punti da parte della polizia locale. Uno scenario di tensione che sembrava ricalcare quello dell’anno passato in occasione della prima misura sulle targhe e che è stato ulteriormente alimentato dal diffondersi sui sociali di una miriade di immagini di dubbia provenienza e notizie false su quello che stava succedendo nel nord del Kosovo.\n\nL’intervento di vari attori internazionali volto a calmare le acque, tra cui l’ambasciatore americano a Pristina, ha portato il governo kosovaro alla decisione di sospendere la distribuzione dei documenti provvisori, che nel frattempo era già stata avviata, e la procedura di sostituzione delle targhe fino al 1 settembre, se le barricate fossero state rimosse. Nel frattempo il ministro dell’Interno del Kosovo, Xhelal Sveçla, aveva dichiarato che 11 persone erano rimaste ferite e alcuni veicoli della polizia erano stati danneggiati, chiarendo però come le dinamiche di tali incidenti fossero ancora da verificare e che non fosse scoppiato alcun tipo conflitto armato. Cosa che era stata confermata anche dalla missione della NATO in Kosovo, KFOR, che si era dichiarata “pronta a intervenire” in caso di necessità, disponendo alcune truppe vicino ai valichi di frontiera.\n\nI negoziati e l’accordo\n\nSebbene la situazione nel nord del Kosovo è tornata presto alla calma, la retorica dei due leader è rimasta incendiaria, con Vučić che ha chiesto ai cittadini serbi di non cadere “preda di provocazioni” e, riferendosi a Pristina, ha minacciato che “se oseranno inizare a perseguitare i serbi, uccidendo i serbi, la Serbia vincerà”. D’altra parte Kurti, in un’intervista rilasciata a Repubblica, ha affermato che il rischio di un nuovo conflitto rimane relativamente alto e che le proteste contro le misure da lui attuate non sono state spontanee ma organizzate da Belgrado col sostegno della Russia di Putin. Le parole di entrambi i leader non sono piaciute all’Unione europea, che in una dichiarazione ha riversato su di loro la responsabilità di un’eventuale escalation e ha chiesto di risolvere le questioni aperte attraverso il dialogo.\n\nL’obiettivo di riportare le questioni delle targhe e dei documenti nell’ambito dei negoziati e l’avvicinarsi della loro data d’attuazione del primo settembre hanno portato, seppur tra lo scetticismo generale, ad un’intensa attività diplomatica dei rappresentanti di UE e Stati Uniti volta a trovare una soluzione. Il 17 agosto, Kurti e Vučić hanno incontrato il segretario generale della NATO, Jens Stoltenberg, mentre il giorno successivo si è tenuta a Bruxelles l’attesa riunione ad alto livello del dialogo Belgrado-Pristina tra i due leader e Borrell. Nonostante l’incontro, al quale ha partecipato anche il Rappresentante speciale dell’UE per il dialogo Belgrado-Pristina, Miroslav Lajčák, non sia riuscito a produrre alcun rilevante progresso, Borrell ha affermato di non volersi arrendare e che la discussione con entrambi i leader sarebbe ripresa nei giorni successivi. Cosa che è effettivamente successa, seppur tra le minacce di Vučić di abbandono delle istituzioni del Kosovo da parte dei rappresentanti della minoranza serba e il rifiuto di Kurti alla proposta di Belgrado di sostituire le targhe con quelle del periodo dell’amministrazione dell’UNMIK, le quali sono prive di riferimenti alla statualità del Kosovo.\n\nTra il 23 e il 25 agosto, Lajčák e l’inviato speciale statunitense per i Balcani occidentali, Gabriel Escobar, si sono recati congiuntamente prima a Pristina e poi a Belgrado. In seguito agli incontri, sia Escobar che Lajčák hanno affermato di essere soddisfatti delle discussioni avute e di ritenersi fiduciosi di poter raggiungere un compromesso. E così è stato: il 27 agosto, Borrell ha annunciato con un tweet il raggiungimento dell’accordo. Esso prevede l’abolizione dei documenti di entrata e di uscita in entrambe le direzioni del confine tra Kosovo e Serbia sia per i cittadini con documenti kosovari che per quelli con documenti serbi. Per la questione delle targhe, invece, se ne riparlerà in queste settimane, con la misura che entrerà comunque in vigore ad inizio settembre, ma con due mesi di tempo per la sua attuazione.\n\nVittoria di Kurti, ma le questioni sono ancora tante\n\nL’accordo raggiunto è sicuramente una vittoria diplomatica di Kurti. Come da lui stesso affermato, l’accordo riflette chiaramente il suo principio cardine di reciprocità nei rapporti con la Serbia, con i cittadini kosovari che vedranno riconosciuti per la prima volta i loro documenti d’identità dalle autorità serbe. Non si tratta, tuttavia, di un riconoscimento dell’indipendenza di Pristina: infatti, anche altri paesi che non riconoscono la statualità del Kosovo permettono ai cittadini kosovari di viaggiare coi loro documenti. Lo stesso Vučić si è premurato di mettere questa cosa in chiaro, sottolineando come si tratti solamente di un accordo verbale che non implica il riconoscimento dell’indipendenza del Kosovo. Nella mattinata del 31 agosto, alcuni cartelli sono stati affissi ai valichi di frontiera, recanti un disclaimer volto proprio a chiarire questo punto.\n\nNonostante si tratti di un accordo parziale e non scritto, rimane comunque uno sviluppo positivo nel dialogo tra Kosovo e Serbia, che nei prossimi mesi si troverà a dover discutere tre importanti e delicate questioni: le targhe; l’Associazione/Comunità delle municipalità serbe del nord; la questione dell’energia elettrica. Tuttavia, per l’accordo legalmente vincolante e onnicomprensivo voluto da Kurti, siamo ancora molto lontani.\n\nFoto: EurActiv",
    "Djuricic esalta i sostenitori della Serbia: «Così si fa il tifo!»": "La Sampdoria si carica per il Monza: tutti i gol segnati in Serie A – VIDEO",
    "Basket: Italia aspetta, obiettivo evitare la Serbia - Sport": "Il primo obiettivo dell'Europeo è stato raggiunto con la bella rimonta di martedì sera sulla Croazia: l'Italia si è qualificata per la seconda fase, si è data una bella carica di fiducia e ha riacceso la passione del pubblico, con un forte ritorno di attenzione di un Forum spesso sold-out. Il secondo obiettivo resta ancora possibile ma non dipenderà solo dagli azzurri. Per evitare il proibitivo incrocio con la Serbia - che ha perso Nedovic per infortunio - infatti servirà una combinazione di risultati, visto il concreto rischio di trovarsi con tre squadre a tre vittorie e di dover quindi guardare la classifica avulsa. Quasi tutto dipenderà dallo scontro diretto tra Ucraina e Croazia che scenderanno in campo alle 14,15 e con la possibilità del temibile biscotto: in caso di successo contro la Gran Bretagna (peggiore differenza canestri dell'intero torneo), l'Italia sarà terza se vincerà l'Ucraina o se invece sarà la Croazia a trionfare di almeno 18 punti; l'Italia invece sarà quarta in caso di clamorosa sconfitta con la Gran Bretagna o di vittoria della Croazia con meno di 18 punti di differenza. In questo caso la squadra di Pozzecco potrebbe comunque evitare la Serbia nel caso in cui la squadra di Jokic dovesse perdere contro la Polonia. Insomma, l'Italia non solo non è proprietaria del proprio destino ma deve anche guardare negli altri raggruppamenti: impossibile dunque fare calcoli per Berlino e impossibile anche fare pronostici in un Europeo dove sono state tante le sorprese (come la sconfitta della Slovenia con la Bosnia o della Spagna contro il Belgio).\n\nL'Italia, con lo zoccolo duro che proprio in Serbia contro i padroni di casa conquistò il pass per Tokyo, ha mostrato qualità e limiti, risorse umane e problemi: le certezze si chiamano Melli e Fontecchio ma servirà l'apporto di tutti per andare oltre quelle che sono le reali aspettative di una Nazionale che vive tra fiammate e momenti di pausa.\n\n",
    "Under 18, Italia-Serbia 1-2: rinvincita serba nel secondo test amichevole": "Dopo la vittoria firmata da Pio Esposito di mercoledì scorso ( LEGGI QUI LA CRONACA ), torna in campo questo pomeriggio la formazione Under 18 nel secondo test contro la Serbia. I ragazzi del commissario tecnico Daniele Franceschini scenderanno in campo alle ore 14.30 presso lo Stadio Gran Sasso d'Italia \"Italo Acconcia\" di L'Aquila (AQ). Segui la gara su MondoPrimavera.\n\nLA CRONACA\n\nRivincita serba nel secondo test amichevole disputato quest'oggi dall'Italia Under 18. Dopo la vittoria di mercoledì, la formazione azzurra guidata dal ct Franceschini ha trovato la sconfitta contro i pari età della Serbia allo stadio ‘Italo Acconcia’ di L'Aquila. Serbi in vantaggio con la punizione Aleksander Stankovic (figlio di Dejan Stankovic e di proprietà dell'Inter) ma raggiunti dal gol di Bolzan sul finire di primo tempo. Il gol della vittoria per i serbi lo segna Milosevic, in avvio di ripresa.\n\nIL TABELLINO DI ITALIA-SERBIA UNDER 18\n\nMarcatori: 38' Stankovic (S), 45'+2 Bolzan (I), 50' Milosevic (S).\n\nItalia: Borriello (46' Calligaris); Palestra, Milani (70' Saiani), Bovo, Romani (70' Ripani), D'Avino, Bolzan (70' Esposito), Rosetti (52' Parravicini), Delle Monache (52' Graziani), Quieto (52' Owusu), Nuamah. A disp.: Diop, Domanico, Bruno, Magro, Presta. All.: Franceschini.\n\nSerbia: Lijeskić (78' Mitrović); Vukičević, Majstorović (90'+3 Stojanović), Serafimović, Stanković (80' Džodić), Bubanji (80' Kovačev), Radonjić (62' Aleksić), Bukinac (62' Mirosavić), Simić (62' Vasiljević), Nedeljković (80' Đjekić), Milošević (62' Simin). A disp.: Mirosavić, Ivić, Vojvodić. All.: Krivokapić.\n\nArbitro: Valerio Pezzopane (Italia).",
    "Europride in Serbia: successo e sconfitta": "Divieti e minacce non sono riuscite a fermare l'Europride di Belgrado e la sua colorata Parata dell'orgoglio che ha sfilato per le vie della capitale. Non sono però mancati incidenti, insulti e richiami alla violenza. La strada per la piena approvazione dei diritti LGBT in Serbia resta in salita\n\nA due giorni dalla conclusione della manifestazione centrale dell’Europride di Belgrado , culminato nella Parata dell’orgoglio svoltasi sabato 17 settembre, gli organizzatori possono affermare di essere riusciti a portare a termine l’iniziativa e le autorità di essere riuscite a garantire la sicurezza dei partecipanti al corteo, tra cui c’erano la Commissaria europea per l’uguaglianza Helena Dalli, alcuni europarlamentari e ambasciatori stranieri accreditati a Belgrado.\n\nDurante il Pride, alcuni gruppi di hooligan e oppositori dell’evento hanno cercato di raggiungere i luoghi interessati dal corteo LGBT, provocando incidenti e scontrandosi con la polizia. La premier serba Ana Brnabić ha dichiarato che 5200 agenti di polizia hanno garantito la sicurezza della parata, durante la quale 63 persone sono state poste in stato di fermo, mentre 13 agenti di polizia sono rimasti feriti. Gli organizzatori dell’Europride hanno denunciato il fatto che, a conclusione dell’evento, alcuni partecipanti al corteo sono stati aggrediti. Secondo quanto riportato dai media, si tratterebbe di attivisti provenienti dall’Albania e dalla Germania.\n\nNell’ambito della Settimana dell’Europride, tenutasi dal 12 al 18 settembre, sono stati organizzati oltre cento eventi. Tra tutte le manifestazioni previste, a suscitare maggiori preoccupazioni rispetto alla sicurezza è stata la Parata dell’orgoglio. Pochi giorni prima della data fissata per lo svolgimento del corteo, la polizia ha vietato l’evento, dando così ascolto alle parole del presidente serbo Aleksandar Vučić . Qualche settimana fa Vučić aveva dichiarato che l’Europride e il corteo finale non si sarebbero tenuti perché il governo – peraltro in carica, ormai da sei mesi, con un mandato tecnico in attesa della formazione del nuovo esecutivo – ha deciso così.\n\nUna decisione motivata dalle preoccupazioni per i rischi che il Pride avrebbe comportato, considerando il forte malcontento e le proteste di una parte dell’opinione pubblica contraria allo svolgimento dell’evento. I membri della comunità LGBT e i loro sostenitori hanno reagito all’annunciato divieto invocando la Costituzione e la libertà di riunione.\n\nNonostante il tribunale amministrativo di Belgrado abbia respinto il ricorso presentato dagli organizzatori contro la decisione della polizia di vietare il corteo, sabato 17 settembre alcune migliaia di persone hanno sfilato, sotto una pioggia battente, lungo un percorso modificato e più breve rispetto a quello originariamente previsto, attraversando il parco di Tašmajdan per giungere all’omonimo stadio dove si è svolto il concerto finale. Al termine dell’evento, il ministro dell’Interno Aleksandar Vulin ha dichiarato che il ministero da lui guidato non ha autorizzato il corteo, bensì semplicemente provveduto affinché “tutti i partecipanti a questa manifestazione venissero scortati al concerto in piena sicurezza”.\n\nMinacce e maledizioni\n\nLe settimane precedenti al Pride sono state caratterizzate da un clima infuocato, continuamente alimentato da alcuni gruppi di destra, ma anche dalle affermazioni di alcuni esponenti dell’opposizione. Così, ad esempio, Boško Obradović, leader del movimento Dveri, ha minacciato di portare centomila persone in strada per protestare contro il corteo LGBT, mentre Vuk Jeremić, leader del Partito popolare (NS), ha dichiarato che consentire lo svolgimento del Pride sarebbe stato rischioso a causa dell’epidemia di vaiolo delle scimmie. A svolgere però un ruolo particolarmente rilevante nell’alimentare tensioni è stata la Chiesa ortodossa serba (SPC).\n\nIl primo a intervenire è stato il metropolita Nikanor, il quale ha maledetto gli organizzatori del Pride per poi affermare: “Se avessi un’arma, la utilizzerei, ma non ne ho”. Il metropolita si è scagliato in particolare contro la premier Ana Brnabić – dichiaratamente omosessuale e di origine croata – perché “non professa la nostra religione, né tanto meno appartiene al nostro popolo”, definendo i genitori e i nonni della premier “nostri nemici, aguzzini del popolo serbo”.\n\nIl patriarca della Chiesa ortodossa serba Porfirije, invece di condannare le parole del metropolita Nikanor, si è affrettato ad appoggiare il divieto del Pride. Lo scorso 11 settembre, durante un raduno organizzato da alcuni gruppi di destra con il sostegno della SPC, il patriarca, dopo aver recitato una preghiera, ha affermato che la Chiesa ortodossa è contro ogni ideologia LGBT+ pur specificando di opporsi a “qualsiasi forma di violenza, stigmatizzazione e persecuzione pubblica”, aggiungendo poi che “il male non può essere riparato né sconfitto ricorrendo alla violenza, che non fa altro che provocare un’ulteriore diffusione del male”. Il giorno successivo sul sito ufficiale della Chiesa ortodossa serba è stato pubblicato un appello rivolto dal patriarca ai sacerdoti della SPC affinché diano spazio, durante ogni cerimonia liturgica, ad una “preghiera in difesa della sacralità del matrimonio e della famiglia”. Nella preghiera in questione viene menzionata anche un’ideologia imposta da fuori finalizzata a distruggere le fondamenta identitarie e i pilastri dell’individuo e della comunità”. Il patriarca ha anche invitato le autorità competenti a vietare tutti i libri di testo che “promuovono l’ideologia gender”.\n\nTale ingerenza della Chiesa nella vita di uno stato secolare come la Serbia non ha fatto altro che acuire i contrasti interni alla società, infervorando ulteriormente quella parte dell’opinione pubblica conservatrice che ha un atteggiamento fortemente negativo nei confronti della comunità LGBT, pur non conoscendola da vicino. Non è passato inosservato il fatto che i gruppi contrapposti hanno ricevuto l’appoggio di diversi attori della comunità internazionale. Mentre molti politici europei e l’ambasciatore statunitense a Belgrado si sono uniti ai membri della comunità LGBT, sfilando al Pride dello scorso sabato, i partecipanti ai raduni organizzati dalla destra hanno sventolato striscioni raffiguranti Vladimir Putin.\n\nUna libertà ristretta entro i confini segnati dai cordoni di polizia\n\nLa polemica intorno al Pride è stata creata artificiosamente dalla leadership al potere per distogliere l’attenzione da varie questioni di attualità, tra cui l’implementazione, iniziata lo scorso primo settembre, di un accordo tra Serbia e Kosovo sui documenti di identità che nei mesi scorsi ha suscitato non poche tensioni politiche tra i due paesi.\n\nLa polemica orchestrata dal potere ha fatto passare in secondo piano anche le richieste avanzate da anni dalla comunità LGBT e dalle organizzazioni della società civile impegnate nella difesa dei diritti LGBT.\n\nL'anno scorso il ministero per i Diritti umani e delle Minoranze ha presentato una proposta di legge sulle unioni tra persone dello stesso sesso, ma dopo l’intervento del presidente Vučić, il quale ha dichiarato che non avrebbe mai firmato una legge simile, la proposta è caduta nell’oblio. Dieci anni fa furono introdotte alcune modifiche al Codice penale della Serbia, prevedendo una circostanza aggravante per i crimini d’odio basati su sesso, orientamento sessuale e identità di genere. A tutt’oggi non si sa ancora se qualcuno sia mai stato condannato per tali crimini. Nei giorni scorsi nessuno ha speso una parola nemmeno sull’attuazione della legge contro le discriminazioni nei confronti della popolazione LGBT, approvata nel 2009.\n\nI cittadini serbi ricordano bene il primo Gay Pride di Belgrado, tenutosi nel 2002, quando i partecipanti al corteo furono brutalmente picchiati, mentre la polizia se ne stava in disparte, senza nemmeno provare a fermare la violenza. Durante il Pride del 2010 più di centocinquanta persone rimasero ferite negli scontri provocati da alcuni gruppi di hooligan e dall’estrema destra. Le parate LGBT degli ultimi anni sono state caratterizzate da scontri meno gravi, ma anche dalla sensazione che le persone che sfilavano lungo un percorso delimitato da imponenti cordoni di polizia non godessero di un’effettiva libertà di movimento e che i loro problemi fossero ancora ampiamente ignorati dall’opinione pubblica. Anche quest’anno le palesi manifestazioni di odio, rimaste impunite, nei confronti delle persone LGBT, le proteste contro la comunità LGBT, la tendenza a invocare non solo i valori patriarcali e familiari, ma anche la violenza, hanno fornito un’immagine desolante della Serbia.\n\nStando ai dati pubblicati dall’organizzazione Da se zna [Che si sappia], nel 2021 sono stati registrati 83 attacchi fisici e verbali contro le persone LGBT, segnando un aumento del 37% rispetto al 2020. È il numero più alto di incidenti mai registrato nell’arco di un anno dal 2017, quando l’organizzazione Da se zna aveva iniziato a monitorare la situazione. A suscitare particolare preoccupazione – come sottolineano i rappresentanti dell’organizzazione – è il fatto che “68 incidenti, ossia l’82%, non sono stati denunciati alle autorità competenti, soprattutto a causa della sfiducia nelle istituzioni”.\n\nQuando nel 2017 Ana Brnabić era stata nominata premier, i media internazionali avevano parlato di lei non solo come della prima donna alla guida del governo serbo, ma anche come della prima premier dichiaratamente omosessuale. La comunità LGBT e una parte dell’opinione pubblica serba si aspettavano che Ana Brnabić con le sue azioni e il suo modo di guidare il governo contribuisse al miglioramento della posizione delle persone LGBT, ma anche di altri gruppi emarginati. Tali aspettative sono rimaste disattese e durante un incontro organizzato nell’ambito dell’Europride Brnabić è stata accolta con fischi . Né la premier né altri alti funzionari dello stato hanno partecipato al Pride dello scorso sabato.\n\nAl termine della Settimana dell’Europride Ana Brnabić ha dichiarato che la Serbia ha dimostrato di essere un paese serio che rispetta i diritti di tutti i suoi cittadini. “Abbiamo finalmente chiuso questo tema, ponendo la parola fine alla questione. Ora affronteremo problemi più seri e questioni più importanti”, ha affermato la premier, esprimendo con massima chiarezza l’atteggiamento dello stato serbo nei confronti delle persone LGBT.\n\nHai pensato a un abbonamento a OBC Transeuropa? Sosterrai il nostro lavoro e riceverai articoli in anteprima e più contenuti. Abbonati a OBCT!\n\nI commenti, nel limite del possibile, vengono vagliati dal nostro staff prima di essere resi pubblici. Il tempo necessario per questa operazione può essere variabile. Vai alla nostra policy\n\nPlease enable JavaScript to view the comments powered by Disqus.",
    "L'EuroPride di Belgrado spacca la Serbia: governo e Chiesa ortodossa contro gli attivisti LGBT": "L'EuroPride spacca la Serbia.\n\nLe organizzazioni LGBTQ+ hanno protestato, oggi a Belgrado, contro la minaccia del governo serbo di vietare l'EuroPride 2022, la marcia europea annuale che si dovrebbe svolgere sabato prossimo, 17 settembre, proprio a Belgrado, al culmine di un'intera settimana di celebrazioni.\n\nMa per le strade della capitale serba, domenica, hanno marciato anche centinaia di persone contrarie all'EuroPride.\n\nIn caso di divieto, molti attivisti hanno annunciato che difficilmente si atterranno agli ordini delle autorità. Con il rischio di disordini.\n\nIntervistato da Euronews Serbia, Goran Miletic, coordinatore di EuroPride Belgrado, commenta:\n\n\"Andremo sicuramente a marciare. Noi, come organizzatori, possiamo dire alle persone di non marciare, ma è già del tutto chiaro che gli attivisti sono scioccati dall'idea stessa che il Pride possa essere vietato\".\n\n\"Siamo scioccati dall'idea che il Pride possa essere vietato\". Euronews Serbia\n\nSotto pressione il presidente serbo Aleksander Vučić e la premier Ana Brnabić.\n\nLa loro principale preoccupazione è evitare disordini e scontri di piazza, che potrebbero minare la creazione di una nuova coalizione di governo e danneggiare ulteriormente il già difficile rapporto della Serbia con l'Unione europea.\n\nContro il Pride ha tuonato persino il Patriarca Porfirije, capo della Chiesa ortodossa serba:\n\n\"Non possiamo permettere che quell'ideologia cambi il modello di società con cui la nostra gente ha convissuto da quando ha conosciuto se stessa. Siamo già di fronte ai frutti dell'ingegneria silenziosa di questa ideologia LGBT\".\n\nIl Patriarca Porfirije, capo della Chiesa ortodossa serba. Euronews Serbia\n\nIl governo serbo - che già a fine agosto aveva manifestato l'intenzione di non far svolgere l'EuroPride - può vietare la marcia solo entro 96 ore (quattro giorni) prima dell'evento. Finora il ministro dell'Interno serbo non ha emesso alcun divieto ufficiale.\n\nLa posta in gioco per Vučić è alta.",
    "Jovic, brutta figura nel post-gara di Serbia-Svezia": "Sportske ha riportato un video, nel quale Luka Jovic ignora compagni e tifosi dopo la vittoria sulla Svezia per 4-1. Questo va a sottolineare il periodo no del serbo che, comunque, aveva partecipato alla partita.\n\nIl comportamento avuto ha fatto storcere il naso anche nella sua patria, oltre a preoccupare non poco Italiano e il suo staff.\n\nJovic deve scuotersi mentalmente.",
    "La Serbia vince e la nazionale festeggia con i propri tifosi ma Jovic non prende parte alla festa": "Luka Jovic ha giocato poco più di 3 minuti nella gara contro la Svezia vinta dalla sua Serbia ieri sera, il centravanti della Fiorentina è stato messo in campo al minuto 90, entrato al posto di Dusan Vlahovic. Dopo la partita tutta la squadra ha festeggiato la vittoria con i proprio tifosi e il momento è stato immortalato da una fotografia nel quale però manca proprio il bomber viola che non ha preso parte alla festa. Forse indispettito proprio dai pochi secondi in cui è stato messo in campo…\n\nL’AVVISO DI ENZO BUCCHIONI",
    "Visite reciproche fra Serbia e Kosovo per la pacificazione": "Prove generali di pacificazione tra Serbia e Kosovo nonostante ci sia ancora tensione per la guerra delle targhe,: delegazioni di Belgrado e Pristina si sono scambiate visite nelle rispettive aree controverse, mentre il ministro kosovaro ha visitato la comunità kosovara nella Serbia meridionale la premier serba Ana Brnbic ha visitato la comunità serba nel nord del Kosovo\n\nMessaggio di distensione\n\n\"Voglio inviare un messaggio chiaro e semplice da qui in Kosovo, da Metohija, un messaggio di pace, stabilità e tolleranza. Per me è particolarmente importante visitare il Kosovo e Metohija in un momento così difficile e complesso, sono soddisfatta che anche dopo le ultime provocazioni del 31 luglio siamo riusciti a preservare la pace\" ha dichiarato Ana Brnabic.\n\nLe visite della speranza\n\n\"Abbiamo parlato dell'economia, della politica e dell'attualità in cui ci troviamo, e soprattutto del dialogo tra Kosovo e Serbia - ha aggiunto Ragmi Mustafa, Presidente del Consiglio Nazionale degli Albanesi - ciò significa che questo è qualcosa di buono perché quando non abbiamo visitatori, abbiamo delle tensioni, il che è negativo. Pertanto, questi viaggi, credo, diano un buon segno che ci stiamo muovendo verso il progresso pacifico\".\n\nL'area serba meridionale di Buyanovac e la valle di Preshevo confinano col Kosovo. La provincia è abitata da una comunità albanese il cui status, secondo il governo kosovaro, potrebbe entrare a far parte del pacchetto negoziale sul Kosovo. Le due visite sono un passo avanti per confortare l'UE dopo le tensioni della scorsa estate. Lo scorso agosto il capo della diplomazia dell'Unione Josep Borrell è riuscito a trovare un accordo temporaneo e parziale tra le parti, tuttavia le tensioni sono ancora forti. L'Unione Europea vuole che i due paesi risolvano i loro problemi per evitare che il conflitto ucraino destabilizzi anche i Balcani occidentali",
    "Serbia-Ungheria:Orban a Belgrado, da Vucic alta onorificenza - Altre News - Nuova Europa": "Serbia-Ungheria:Orban a Belgrado, da Vucic alta onorificenza Per grande contributo a sviluppo amicizia e rapporti bilaterali\n\n(ANSA) - BELGRADO, 16 SET - Il premier ungherese Viktor Orban ha incontrato stamane a Belgrado il presidente serbo Aleksandar Vucic, che gli ha conferito un'alta onorificenza per il suo grande contribito allo sviluppo della cooperazione e alle relazioni amichevoli fra Serbia e Ungheria. In una cerimonia nella sede della presidenza Vucic, al termine di un colloquio a quattr'occhi, ha consegnato a Orban l'Ordine della Repubblica di Serbia con il Grande Collare al premier conservatore ungherese.\n\n\n\nI rapporti tra Belgrado e Budapest si sono intensificati negli ultimi anni, con Vucic e Orban legati da grande amicizia e stima reciproca. La cerimonia si è tenuta all'indomani dell'approvazione da parte del parlamento europeo di un rapporto negativo sul governo di Budapest, nel quale l'Ungheria viene definita una 'autocrazia elettorale' e una 'minaccia sistemica' ai valori fondanti della Ue. (ANSA).\n\n\n\n\n\n© Copyright ANSA - Tutti i diritti riservati",
    "Kosovo: amb.russo, Mosca rispetta sovranità Serbia - Politica - ANSAMed": "Kosovo: amb.russo, Mosca rispetta sovranità Serbia 'Soluzione in linea con diritto internazionale'\n\n(ANSAmed) - BELGRADO, 19 SET - La Russia \"rispetta la sovranità e l'integrità territoriale della Serbia\", e sulla questione del Kosovo - nella sua veste di membro permanente del consiglio di sicurezza dell'Onu - appoggerà ogni soluzione che risponda agli interessi della Serbia. Lo ha detto l'ambasciatore russo a Belgrado Aleksandr Bocan-Kharcenko. \"Noi riteniamo che la provincia autonoma del Kosovo sia parte integrante della Serbia. Di conseguenza siamo impegnati a risolvere il problema del Kosovo nel rispetto del diritto internazionale, attraverso il dialogo tra Belgrado e Pristina sulla base della risoluzione fondamentale 1244 del consiglio di sicurezza delle Nazioni Unite, senza imposizioni di termini e modelli dall'esterno\", ha detto l'ambasciatore russo citato oggi dal quotidiano belgradese Vecernje Novosti. (ANSAmed).\n\n\n\n",
    "Europei Under 20 maschili: Italia-Serbia": "Inviato da m.finizza_8604105 il Mer, 21/09/2022 - 2:25pm\n\nPalazzetto dello Sport - Montesilvano\n\n21 settembre 2022\n\nCredit Foto: FIPAV\n\nTitolare dei dati presenti in questa gallery/foto è Federazione Italiana Pallavolo. Ogni diritto di riproduzione e utilizzo è riservato.\n\nLe foto sono di libero utilizzo per quotidiani, siti internet di informazione e media.",
    "Cerveteri, sabato 1 ottobre la presentazione di “Non ne sapevo niente – Serbia 1995 Danube Mission le rivelazioni di un casco blu”": "Appuntamento presso il Rifugio degli Elfi alle ore 18.00\n\nSabato 1 ottobre alle ore 18:00 ci sarà la presentazione del libro “Non ne sapevo niente – Serbia 1995 Danube Mission le rivelazioni di un casco blu” di Ernesto Berretti, Oltre Edizioni.\n\nModera l’incontro lo scrittore Sandro Dettori, letture a cura di Daniela Tartaglione.”Non ne sapevo niente” è il primo romanzo di Ernesto Berretti, nato a Palermo vive e lavora a Civitavecchia. E’ stato Basco Blu nella UEO Danube Mission a Calafat nel 1995. L’operazione di polizia doganale che fu istituita per favorire la pacificazione nei territori dell’ex Jugoslavia, con l’incessante controllo del traffico fluviale sul Danubio in attuazione dell’embargo disposto dall’ONU. Era il 1995. Con pusher e navi, sul Danubio si tentava ancora di violare l’embargo contro l’ex Jugoslavia in guerra. Gli unici controlli erano fatti dai Baschi Blu della UEO. Ed Ernesto Berretti era uno di loro.\n\nE, come racconta, non sapeva niente della guerra nei Balcani, al pari di altri suoi commilitoni. La base della Missione era a Calafat, a sudovest della Romania appena uscita dalla dittatura di Ceausescu. Lì si viveva a ritmi slabbrati come elastici di vecchie mutande. Se Calafat fosse stato un pugile, sarebbe stato stretto alle corde (il Danubio) dal suo avversario (i Rom); sarebbe finito al tappeto malamente; e l’arbitro (lo Stato) non avrebbe iniziato la conta. Solo i secondi al suo angolo (i soldati della Missione) avrebbero potuto salvarlo, gettando la spugna. Calafat era destinato a vivere una vita senza vittorie. Come Dana, Adrian, Florin, Agatha, Magda e Whiter: vite senza vittorie, le cui figure sono ben tratteggiate dalla penna dell’autore, che ben s’immerge, con grande forza e resa emotiva nella situazione del tempo, così anche raccontando la vita, il lavoro, i rischi dei soldati in missione all’estero, lontano da casa.\n\nLo fa a tutti noi, che non ne sappiamo niente.",
    "25 settembre 2022": "Serbia - Canada\n\nWorld Championship (D) – Segui LIVE su Eurosport l'incontro di Pallavolo tra Serbia (D) e Canada (D). La partita è in programma il 25 settembre 2022 alle 20:00. La nostra diretta ti offre aggiornamenti minuto per minuto e dettagli sui momenti più importanti.\n\nVisita i profili dettagliati di Serbia (D) e Canada (D). Leggi gli ultimi aggiornamenti di Pallavolo: calendari, risultati, classifiche.",
    "Erdogan rilancia la cooperazione economica con la Serbia, obiettivo 5 miliardi di dollari di interscambio": "Rafforzare le relazioni tra la Turchia e la Serbia nell’ottica di mantenere la stabilità della regione dei Balcani e rilanciare la cooperazione economica bilaterale con l’obiettivo di portare a 5 miliardi di dollari il valore dell’interscambio commerciale. Questi i temi affrontati dal presidente turco, Recep Tayyip Erdogan, nella sua visita di oggi a Belgrado, in Serbia, seconda tappa del tour nei Balcani iniziato ieri in Bosnia Erzegovina e che si concluderà domani a Zagabria, in Croazia. Durante la visita Turchia e Serbia hanno firmato sette accordi in settori come l’economia, l’industria e la tecnologia, incluso il protocollo che consente ai cittadini di entrambi i Paesi di viaggiare senza passaporto.\n\nNella conferenza stampa congiunta organizzata al termine dell’incontro bilaterale con Vucic e nel successivo intervento al Forum economico Serbia-Turchia, Erdogan non ha mancato di lodare i rapporti saldi tra i due Paesi e tra le due presidenze. “La Turchia vede la Serbia come un Paese chiave per la pace e la stabilità nei Balcani”, ha affermato Erdogan, che ha lodato il protocollo che consente di viaggiare tra i due Paesi muniti solamente di carta identità. “Porterà le nostre relazioni a un nuovo livello”, ha dichiarato Erdogan, auspicando che il numero di turisti serbi che visiteranno la Turchia possa raggiungere la cifra record di 300 mila visitatori. Il presidente turco ha inoltre accolto l’accordo sui valichi di frontiera tra Serbia e Kosovo, affermando: “Siamo pronti a fare la nostra parte per riunire le parti in un formato che riconcili le tre comunità in Bosnia Erzegovina. Continuiamo a sostenere questo slancio positivo nei Balcani, perché la regione non può più tollerare tali problemi”.\n\nParlando al Forum economico Turchia-Serbia, il presidente turco ha ricordato che il volume degli scambi tra i due Paesi “ha battuto un record lo scorso anno, avvicinandosi a 2 miliardi di dollari” e nei primi mesi del 2022 ha già raggiunto il valore di 1,5 miliardi di dollari. “Quest’anno stiamo lavorando per raggiungere i 2,5 miliardi di dollari di scambi commerciali”, ha affermato Erdogan, ricordando che l’obiettivo per i prossimi anni è quello di raggiungere i 5 miliardi di dollari di interscambio. In merito agli investimenti turchi in Serbia, Erdogan ha affermato che in dieci anni hanno raggiunto i 400 milioni di dollari, a fronte di una presenza di ben 1.300 aziende. “Le nostre società appaltatrici realizzano progetti importanti in Serbia con un volume d’affari di circa 847 milioni di dollari con 50 progetti in diverse regioni del Paese”, ha affermato Erdogan.\n\nDa parte sua, il presidente Vucic ha affermato che le relazioni tra Serbia e Turchia sono “al livello più alto nella storia moderna delle due nazioni”. “Siamo riusciti a portare lo scambio commerciale, che era ben al di sotto del miliardo, a 2,5 miliardi. Siamo sulla buona strada per raggiungere i 5 miliardi, un obiettivo che mi sembrava irraggiungibile”. Vucic ha aggiunto che le aziende turche in Serbia impiegano “quasi 10 mila persone” e che oggi si è discusso anche “di cooperazione militare e industria militare”. “La Serbia vuole acquistare i droni Bayraktar turchi, ma tutto il mondo li vuole”, ha affermato il capo dello Stato, “e ci dobbiamo mettere in coda”. Vucic ha comunque sottolineato che “siamo pronti a pagare molti più soldi” per quei velivoli senza pilota. Il presidente serbo ha infine aggiunto di aver discusso con Erdogan della situazione in Ucraina, della pace e della stabilità nella regione, delle sanzioni contro la Russia e dell’energia, e che gli ha chiesto di aiutarlo con il trasporto di elettricità dall’Azerbaigian alla Serbia.\n\nIl presidente serbo ha anche sottolineato che la costruzione di ponti e strade portata avanti grazie al sostegno delle compagnie turche servirà ai serbi e ai musulmani su entrambi i lati della Drina, così Belgrado, Sarajevo e Istanbul saranno più vicine a tutti. Vucic ha sottolineato che “le compagnie che arrivano in Serbia di solito vogliono una sede lungo l’autostrada Belgrado-Novi Sad”, mentre le aziende turche hanno spesso accettato di lavorare “nelle zone più povere del Paese, nel sud e nell’ovest della Serbia”. “È importante continuare ad attrarre investitori turchi”, ha detto Vucic, aggiungendo che l’accordo sull’abolizione dei visti e sugli spostamenti tra i due Paesi “creerà una fiducia ancora maggiore”.\n\nIl viaggio del capo dello Stato turco giunge in un momento di grande attivismo della Turchia a livello internazionale, forte del rapporto equidistante tra Mosca e Kiev nel conflitto in Ucraina e del rilancio delle relazioni con Paesi un tempo ostili come Egitto, Israele ed Emirati Arabi Uniti. Proprio nella conferenza stampa con Vucic, Erdogan ha lanciato una serie di stoccate ai partner occidentali. “Come Turchia, abbiamo sempre seguito una politica di equilibrio tra Russia e Ucraina. D’ora in poi, continueremo a seguire la politica di equilibrio. Perché in questo momento non c’è bisogno di nominare l’Occidente. Posso dire chiaramente che non trovo corretto il suo atteggiamento. Perché c’è l’Occidente, che ha una politica consolidata da provocatore. Finché cercherete di condurre una simile guerra per provocare, non sarà possibile ottenere alcun risultato”, ha dichiarato Erdogan. “Possiamo dire che c’è un vincitore in questa guerra in questo momento? Non c’è nessun vincitore. Ma credo che ci siano molti perdenti”, ha affermato il presidente turco, secondo cui, sul piano del sostegno militare ed economico i Paesi occidentali stanno mandando “rottami” alle Forze armate ucraine. Infine, il presidente turco ha lanciato l’invito ai Paesi occidentale a non “sottovalutare” la Russia. “Sempre che la guerra non finirà così presto. Dico a coloro che sottovalutano la Russia, state sbagliando. La Russia non è un paese da prendere alla leggera”, ha dichiarato Erdogan, sottolineando gli effetti dell’interruzione delle forniture di gas russo all’Europa. “La Russia ha tagliato il gas naturale. I prezzi sono saliti alle stelle in Europa. Ora tutti stanno pensando a come potranno superare questo inverno. Ma perché non ci hanno pensato prima?”, ha osservato Erdogan facendo riferimento in particolare ai partner europei.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Samardzic è un caso internazionale: conteso tra Germania e Serbia": "Il centrocampista è cresciuto nelle giovanili tedesche, ma il c.t. Stojkovic non ci sta: \"So che giocherà con noi\"\n\nIl Lazar conteso. Nelle ultime settimane, grazie alle prestazioni di alto livello con la maglia dell’Udinese, si sono accesi i riflettori su Samardzic, innescando anche una competizione su quale nazionale debba convocarlo. Il ragazzo è nato e cresciuto a Berlino da genitori serbi. È tifosissimo dell’Herta, ha fatto tutta la trafila delle rappresentative giovanili tedesche, ma ora a volerlo c’è pure la squadra che rappresenta la terra natìa di mamma e papà. Cosa desidererebbe fare il centrocampista di Sottil? Ricostruiamo le tappe della vicenda. Sei giorni fa, in un’intervista alla Gazzetta, a precisa domanda se si sentisse più serbo o tedesco, il numero 24 bianconero ha risposto senza esitazioni. \"Mi sento tedesco. Infatti gioco con l’Under 21 tedesca (in cui ha esordito lo scorso mese di giugno). Dove spero di prendere il numero 10\" ha aggiunto ambizioso. Il doppio passaporto lo rende però appetibile agli occhi del commissario tecnico serbo Dragan Stojkovic, uno che di numeri 10 se ne intende abbastanza.",
    "La Serbia nella Ue? La Croazia si mette di traverso": "Non c’è solo il problema dell’indipendenza del Kosovo (con tutti i derivati come la questione delle targhe immatricolare da Belgrado e ora sconfessate da Pristina che vorrebbe rinnovare e infine mediata da Bruxelles con grande fatica) a essere di ostacolo all adesione della Serbia all’Unione Europea. Non ci sono solo le riserve della Commissione per la mancata adesione alle sanzioni contro la Russia dopo l’aggressione all’Ucraina. A ciò si potrebbero aggiungere i veti di un Paese, la Croazia, già membro Ue dal 2013, confermando la tesi del rimpianto Ministro degli Esteri italiano Gianni De Michelis che, senza un’uniforme adesione all’Unione Europea da parte di tutti gli Stati nati dalla dissoluzione dell’ex Jugoslavia, le difficoltà per raggiungere questo obiettivo sarebbero venuti proprio dall’interno. E questo veto potrebbe venire da Zagabria per alcuni riflessi giudiziari di quella che fu definita nell’agosto 1995 “Operazione Tempesta “, una delle vittorie fondamentali per la Croazia per ottenere l’indipendenza ma che contrassegnò anche l’esodo forzato dei serbi della regione Krajina a causa degli assalti e delle violenze croate. Esodo documentato anche da numerose ONG e riconosciuto a livello internazionale. Vi furono in quell’occasione episodi di particolare efferatezza sui quali a distanza di anni e dopo accurate indagini il Tribunale di Belgrado intende procedere. Riguardano quattro ex militari croati, ex ufficiali dell’aviazione, che avrebbero ordinato di aprire il fuoco contro colonne di inermi civili in fuga, provocando la morte di tredici persone, tra cui sei bambini, e il ferimento di altre decine. Un processo di primo grado che dovrebbe essere aperto tra breve dopo l’esame di numerose prove raccolte dagli inquirenti. Immediata la reazione negativa da parte di Zagabria (che considera eroi nazionali i promotori dell’Operazione Tempesta). Ma probabilmente questa reazione oltrepasserà il livello di ritorsione meramente diplomatica e si farà sentire sul piano europeo . Il Presidente del Sabor, il Parlamento di Zagabria, Gordan Jandrokovic, ha intimato alla Serbia di riflettere bene prima di iniziare il procedimento giudiziario perché in questo caso si potrebbe utilizzare il potere di veto di Zagabria, all’ interno Ue , per il processo di adesione di Zagabria. E Jandrokovic, non può essere considerato uno qualsiasi, essendo un politico di stretta fiducia del Premier Andrej Plenkovic. A questa uscita non si sono fatte attendere la risposta serbe. Mentre la Premier Ana Brnabic ha definito inaccettabile la posizione di Zagabria che vuole coprire le precise responsabilità sulla uccisione di bambini e persone inermi, il Presidente della Repubblica Alexander Vucic si è detto orgoglioso che la Giustizia di Belgrado voglia fare piena luce su quanto accaduto. E questa rottura di relazioni amiche tra Serbia a e Croazia sembra molto più grave dell’ incidente del mese scorso quando Zagabria vietò l’ ingresso nel Paese al Presidente serbo (perché senza autorizzazione) che voleva in privato recarsi a tenere omaggio a alcuni caduti serbi sepolti in suolo croato. In questo caso Vucic aveva deciso di rinunciare alla visita pur rimarcando l’assurdità del divieto.\n\nAlessandro Perelli",
    "Serbia, arbitro convalida gol dopo il replay dal telefono del tifoso. Video": "Tra l'assurdo e l'incredibile quello che è accaduto in una serie minore di un campionato serbo, dove un arbitro ha prima annullato un gol ma poi è tornato sui suoi passi dopo aver rivisto l'azione dallo smartphone di un tifoso che aveva ripreso tutto a bordo campo",
    "La Serbia cancella l’EuroPride: «La marcia gay non si fa, c’è la crisi»- Corriere.it": "di Michele Farina\n\nL’annuncio del presidente Vucic, che ammette: «È una violazione dei diritti, ma non possiamo gestire» l’evento, previsto dal 12 al 18 settembre. Gli organizzatori: «Andiamo avanti»\n\nA Belgrado nel 2016\n\nC’è la crisi economica? Tensioni con il Kosovo? «Fermiamo l’EuroPride». Il presidente serbo Aleksandar Vučić ha annunciato durante una conferenza stampa che l’evento previsto dal 12 al 18 settembre a Belgrado, dove sono attese migliaia di persone, sarà «rinviato o annullato». Gli organizzatori LGBTQ+ ribattono che la decisione è anti-costituzionale e assicurano che il festival si farà comunque. Vučić ammette che la misura è «una violazione dei diritti delle minoranze». Ma «siamo in emergenza: troppi problemi tutti insieme. Fosse stato un periodo più roseo... In questo momento non ce la possiamo fare a gestire tutto».\n\nIl silenzio-assenso della premier gay Cosa c’entra il Kosovo e il caro energia con l’orgoglio gay? Sembra una barzelletta, ma Vučić fa sul serio: 52 anni, due metri di altezza, il capo del Partito Progressista Serbo guida il Paese dal 2017, dopo essere stato per tre anni primo ministro. È stato rieletto alle elezioni dello scorso aprile, che hanno visto l’avanzata di fazioni di estrema destra e gruppi filo-russi. La Serbia flirta con Putin sulla guerra in Ucraina (e non è sola: 100 Paesi non partecipano alle sanzioni contro Mosca) ma vuole entrare nell’Unione Europea. L’annuncio sull’Europride, festival annuale partito da Londra nel 1992, è un’altro passo che allontana dal continente il più influente Paese dei Balcani. Che, ironia della sorte, vede alla guida del governo proprio Ana Brnabic, prima donna e prima donna apertamente gay a occupare quella poltrona. Mentre cancellava l’evento arcobaleno orgogliosamente «conquistato» tre anni fa (Belgrado allora sconfisse la concorrenza di Barcellona e Dublino), il presidente Vučić ha detto che Brnabic continuerà nel ruolo di premier nel nuovo governo che sarà annunciato a breve. Come a dire: io non ho niente contro la comunità LGBTQ+, e Ana è d’accordo con me.\n\nLa maledizione del vescovo ortodosso Da presidente a presidente: Kristine Garina, responsabile dell’European Pride Organisers Association a cui fa capo l’EuroPride, protesta. «La prima ministra Brnabic ha promesso tutto il sostegno del governo serbo all’iniziativa, e noi ci aspettiamo che quella promessa venga mantenuta». L’assordante silenzio della premier viene riempito dall’ineffabile Vučić: «Mi dispiace, ma dobbiamo concentrarci su altri problemi». Ma perché mai il GayPride europeo dovrebbe essere considerato un problema dalle autorità? Ci sono i precedenti: nel 2010, una marcia del GayPride fu attaccata da una folla violenta; la manifestazione ritornò quattro anni dopo, con la protezione armata delle forze dell’ordine. E ci sono i fatti recenti: all’inizio di agosto, migliaia di persone hanno sfilato a Belgrado per chiedere l’annullamento del festival, con i cartelli di rito: «proteggiamo la famiglia» e « giù le mani dai nostri figli». Con l’appoggio, non sempre silenzioso, della Chiesa Ortodossa: il vescovo di Banat, Nikanor, ha tuonato che lancerà «una maledizione» contro tutti i partecipanti all’EuroPride.\n\nUna benedizione di pubblicità Una benedizione: così la vedono al quartier generale del festival. Il New York Times riporta una dichiarazione di Steve Taylor, dell’associazione che promuove l’evento: «Vučić con la sua uscita non poteva farci una pubblicità migliore». Sul campo, a Belgrado, tra gli organizzatori si respira sconcerto e determinazione. All’evento sono attese quindicimila persone. La strategia: contestare in tribunale ogni decisione di annullamento per quanto riguarda la marcia finale, che potrebbe essere bloccata «per ragioni di ordine pubblico». E andare avanti sul resto: «Gli eventi al chiuso non possono essere fermati dalla polizia», dice al Times Goran Miletic.\n\nCi sarà pur un giudice a Belgrado. Di certo c’è un presidente che ammette di voler «violare i diritti delle minoranze», cioè di tutti. E una premier abbarbicata più alla poltrona che alla Costituzione.",
    "Serbia, lettera di Macron e Scholz a Vucic: “La prospettiva europea dei Balcani può diventare realtà”": "La prospettiva europea dei Balcani occidentali può divenire realtà, ma la piena normalizzazione delle relazioni tra Kosovo e Serbia è essenziale per la regione. Lo affermano il presidente francese Emmanuel Macron e il cancelliere tedesco Olaf Scholz in una missiva indirizzata al capo dello Stato serbo, Aleksandar Vucic. La lettera congiunta arriva “in un momento di importanza cruciale per la sicurezza del continente europeo e la stabilità nella regione dei Balcani occidentali”. “Siamo convinti che, alla luce dell’aggressione russa contro l’Ucraina, dobbiamo compiere sforzi ancora maggiori affinché la prospettiva europea dei Paesi dei Balcani occidentali diventi realtà e per risolvere annose controversie bilaterali e regionali. La piena normalizzazione delle relazioni tra Kosovo e Serbia è essenziale per i Balcani occidentali”, si legge nella missiva. “Abbiamo incaricato i nostri consulenti per la politica estera e di sicurezza, Jens Pletner ed Emanuel Bonn, di fornire supporto diretto a (l’inviato dell’Ue) Miroslav Lajcak nei suoi sforzi. Suggeriamo che i nostri consulenti, insieme a Miroslav Lajcak, visitino il Kosovo e la Serbia per esplorare la possibilità di far avanzare rapidamente il processo”, hanno affermato Macron e Scholz. “Ci auguriamo sinceramente che questa iniziativa incontrerà il vostro interesse e il vostro sostegno”, si conclude la lettera, ripresa dall’agenzia di stampa serba “Fonet”.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Mondiale 2022 F.: Pool C, Serbia-Bulgaria 3-2. Vincono le campionesse in carica, nonostante 23 errori": "ARNHEIM (Olanda) – I risultati delle gare di Lunedì 26 settembre.\n\nPool C\n\nSerbia-Bulgaria 3-2 (25-21, 22-25, 25-27, 25-21, 15-9)\n\nSestetti in rotazione iniziale\n\nSerbia: Mihajlovic, Popovic, Boskovic, Busa, Stevanovic, Mirkovic; Pusic (L)\n\nBulgaria: Todorova M., Kitipova, Vasileva, Dimitrova N., Chausheva, Paskova; Pashkuleva (L)\n\nTop scorer\n\nSerbia: Busa 26 punti (20 attacchi/4muri/2 ace), Boscovic 22 (22/0/0), Loro 16 (15/0/1)\n\nBulgaria: Chausheva 18 (17/0/1), Vasileva 17 (15/2/0), Todorova M. 13 (6/4/3); Paskova 12 (10/0/2), Dimitrova N. 10 (8/2/0)\n\nPunti Serbia: 85 attacchi, 8 muri, 5 ace, 14 errori avversari\n\nPunti Bulgaria: 63 attacchi, 10 muri, 7 ace, 23 errori avversari.",
    "Euro U20-M: domani gli azzurrini affrontano la Serbia": "Montesilvano. Giornata di riposo per la Nazionale Under 20 maschile impegnata in questi giorni ai Campionati Europei di categoria in corso a Montesilvano e Vasto in Abruzzo. Gli azzurrini guidati dal tecnico Matteo Battocchio, che stanno giocando nella Pool I, hanno affrontato le prime tre gare ottenendo due vittorie con Slovenia e Slovacchia e una sconfitta al tie-break contro la Francia. Risultati che collocano la formazione italiana al secondo posto della classifica del girone alle spalle della Polonia che ha compiuto un percorso netto e si trova attualmente al primo posto. Le ultime due sfide in programma, l’Italia domani sera alle 20 affronterà la Serbia e giovedì la Polonia, saranno fondamentali per conquistare il pass per le semifinali e le finali in programma sabato e domenica al Palazzetto dello sport Corrado Roma di Montesilvano.\n\nNe è consapevole il libero Gabriele Laurenzano che traccia un primo bilancio del percorso degli azzurrini in questa rassegna continentale.\n\n“Ci siamo comportati molto bene vincendo la prima partita per 3-0 contro la Slovenia e non è mai facile scendere in campo nella gara d’esordio – afferma il libero - perché bisogna sempre prendere il ritmo. Siamo stati davvero bravi a conquistare la vittoria. Il secondo match è stato invece più complicato perché conducevamo per 2 set a 0 e avevamo il risultato in mano, poi ci siamo un po’ lasciati andare e abbiamo perso al tie-break. Ieri abbiamo dato prova di carattere: siamo scesi in campo con la voglia di riscattarci e vincere e siamo riusciti a farlo contro la Slovacchia. Un risultato importante che ci ha permesso si arrivare a questa pausa da secondi nel girone”.\n\nSerbia e Polonia saranno avversari da non sottovalutare.\n\n“Ci aspettano due impegni duri e importanti – prosegue Laurenzano -, oggi cerchiamo di sfruttare al meglio la giornata di pausa per riposare e preparaci in vista di queste due ultime partite del girone. Dobbiamo pensare prima di tutto al nostro gioco e affrontare una gara alla volta. Sicuramente dovremo scendere in campo concentrati, ma con l’idea di divertirci perché se riusciamo a farlo riusciamo anche a esprimere al meglio il nostro gioco. Siamo un gruppo molto unito e se riusciamo a giocare senza pressione ci esprimiamo al meglio”.\n\nGli azzurrini sono arrivati a questa competizione dopo una lunga estate di preparazione nel corso della quale hanno vinto la medaglia d’oro all’Eyof.\n\n“La medaglia d’oro vinta all’Eyof è stata importante – conclude il libero della Nazionale under 20 -, ma ora dobbiamo pensare a questo Europeo. Abbiamo affrontato una lunga estate di preparazione, siamo cresciuti molto, insieme all’allenatore abbiamo valutato gli aspetti positivi e negativi della squadra; stiamo cercando di aggiustare ancora qualcosa per arrivare in forma e preparati alle ultime partite”.\n\nIL CALENDARIO E I RISULTATI\n\nPool I – Italia, Polonia, Serbia, Slovacchia, Francia e Slovenia\n\nPalazzetto dello Sport Corrado Roma - Montesilvano\n\n1ª Giornata – 17 settembre 2022\n\nOre 15.00 Serbia – Francia 3-0 (27-25, 25-22, 25-23)\n\nOre 17.30 Polonia – Slovacchia 3-1 (25-21, 21-25, 25-14, 25-8)\n\nOre 20.00 Slovenia – Italia 0-3 (25-27, 18-25, 16-25)\n\n2ª Giornata – 18 settembre 2022\n\nOre 15.00 Serbia – Polonia 0-3 (21-25, 17-25, 17-25)\n\nOre 17.30 Slovacchia – Slovenia 0-3 (16-25, 19-25, 26-28)\n\nOre 20.00 Francia – Italia 3-2 (21-25, 18-25, 25-23, 25-23, 15-13)\n\n3ª Giornata – 19 settembre 2022\n\nOre 15.00 Slovenia – Serbia 3-0 (25-18, 25-22, 25-11)\n\nOre 17.30 Polonia – Francia 3-0 (25-20, 25-21, 25-23)\n\nOre 20.00 Italia – Slovacchia 3-0 (25-20, 25-15, 25-17)\n\n4ª Giornata – 21 settembre 2022\n\nOre 15.00 Polonia – Slovenia\n\nOre 17.30 Francia –Slovacchia\n\nOre 20.00 Serbia – Italia\n\n5ª Giornata – 22 settembre 2022\n\nOre 15.00 Slovenia – Francia\n\nOre 17.30 Slovacchia – Serbia\n\nOre 20.00 Italia - Polonia\n\nPool II – Belgio, Repubblica Ceca, Portogallo, Bulgaria, Finlandia e Grecia\n\nPala BCC - Vasto\n\n1ª Giornata – 17 settembre 2022\n\nOre 15.00 Portogallo – Grecia 2-3 (23-25, 25-19, 28-26, 22-25, 10-15)\n\nOre 17.30 Repubblica Ceca – Finlandia 3-1 (25-15, 19-25, 25-19, 25-22)\n\nOre 20.00 Bulgaria – Belgio 0-3 (17-25, 19-25, 22-25)\n\n2ª Giornata – 18 settembre 2022\n\nOre 15.00 Portogallo – Repubblica Ceca 3-0 (25-21, 27-25, 25-20)\n\nOre 17.30 Finlandia – Bulgaria 2-3 (30-28, 17-25, 25-20, 23-25, 9-15)\n\nOre 20.00 Grecia – Belgio 0-3 (19-25, 23-25, 24-26)\n\n3ª Giornata – 19 settembre 2022\n\nOre 15.00 Bulgaria – Portogallo 3-1 (25-22, 21-25, 25-19, 25-23)\n\nOre 17.30 Repubblica Ceca – Grecia 3-0 (25-22, 25-11, 25-23)\n\nOre 20.00 Belgio – Finlandia 3-1 (19-25, 25-22, 26-24, 25-22)\n\n4ª Giornata – 21 settembre 2022\n\nOre 15.00 Repubblica Ceca – Bulgaria\n\nOre 17.30 Grecia – Finlandia\n\nOre 20.00 Portogallo – Belgio\n\n5ª Giornata – 22 settembre 2022\n\nOre 15.00 Bulgaria - Grecia\n\nOre 17.30 Finlandia – Portogallo\n\nOre 20.00 Belgio – Repubblica Ceca\n\nSemifinali 5°-8° posto – 24 settembre 2022\n\nPala BCC - Vasto\n\nOre 17.30 – JMF31 – 3ª Pool I – 4ª Pool II\n\nOre 20.00 JMF32 – 3ª Pool II - 4ª Pool I\n\nFinali 5°-8° posto – 25 settembre 2022\n\nPala BCC - Vasto\n\nOre 9.30 Perdente JMF31 – Perdente JMF32\n\nOre 12.30 Vincente JMF31 – Vincente JMF32\n\nSemifinali 1°-4° posto – 24 settembre 2022\n\nPalazzetto dello Sport Corrado Roma - Montesilvano\n\nOre 17.30 – JMF33 - 1ª Pool I - 2ª Pool II\n\nOre 20.00 – JMF34 - 1ª Pool II - 2ª Pool I\n\nFinale 3°-4° posto – 25 settembre 2022\n\nPalazzetto dello Sport Corrado Roma - Montesilvano\n\nOre 17.30 Perdente JMF33 – Perdente JMF34\n\nFinale 1°-2° posto – 25 settembre 2022\n\nPalazzetto dello Sport Corrado Roma - Montesilvano\n\nOre 20.00 vincente JMF33 – Vincente JMF34\n\nLE CLASSIFICHE\n\nPool I: 1. Polonia (3 vinte, 0 perse, 9 punti); 2. Italia (2 v, 1 p, 7 pt); 3. Slovenia (2 v, 1 p, 6 pt); 4. Serbia (1 v, 2 p, 3 pt); 5. Francia (1 v, 2 p, 2 pt); 6. Slovacchia (0 v, 3 p, 0 pt).\n\nPool II: 1. Belgio (3 v, 0 p, 9 pt); 2. Repubblica Ceca (2 v, 1 p, 6 pt); 3. Bulgaria (2 v, 1 p, 5 pt); 4. Portogallo (1 v, 2 p, 4 pt); 5. Grecia (1 v, 2 p, 2 pt); 6. Finlandia (0 v, 3 p, 1 pt).\n\nFORMULA - Al termine della prima fase le prime due squadre di ogni girone giocheranno semifinali incrociate e le finali per l’assegnazione delle medaglie al Palazzetto dello Sport Corrado Roma di Montesilvano. Le formazioni che finiranno la fase a gironi al terzo e quarto posto, invece, proseguiranno l’Europeo con le partite per stabilire la classifica dal 5° all’8° posto al Pala BCC di Vasto.\n\nDIRETTA – Tutte le gare della fase a pool e le semifinali e finali 5°-8 posto saranno trasmesse in diretta streaming sul canale YouTube della Federazione Italiana Pallavolo (QUI). Le semifinali e le finali 1°-4 posto saranno trasmesse sulla piattaforma CEV EuroVolley.TV.\n\nBIGLIETTI - Tutti gli interessati ad assistere alle semifinali e finali in programma a Montesilvano sabato 24 e domenica 25 settembre potranno acquistare i tagliandi al seguente link: https://fipav.mybookingplatform.it/prenotazione . Sono previste tariffe speciali per i tesserati FIPAV, che potranno acquistare i biglietti a un prezzo ridotto. Nelle altre giornate di gare, invece, l'accesso agli impianti è gratuito.\n\nINGRESSO DISABILI: Per l'ingresso alle due giornate di semifinali e finali sia il disabile che accompagnatore avranno diritto all'ingresso gratuito. Tali posti, per ragioni di sicurezza e accessibilità, sono idonei alle particolari esigenze di circolazione delle carrozzine e delle persone con difficoltà motorie. Per ricevere accredito (ingresso gratuito) sarà necessario inviare una mail entro e non oltre le ore 16 del 20/09/2022 all'indirizzo abruzzo@federvolley.it dove dovrà essere indicato il nome della persona disabile e dell'accompagnatore. Il 24/25 settembre i biglietti omaggio potranno essere ritirati all'ingresso del PalaSport Corrado Roma, via Settimo Torinese, Montesilvano (Pescara).\n\nPrezzi\n\nSemifinali (24 settembre)\n\nIntero 10 € /Tesserati FIPAV 5 €\n\nFinali (25 settembre)\n\nIntero 20 € /Tesserati FIPAV 10 €",
    "Volley femminile, Mondiali 2022: buona la prima per la Serbia di Boskovic. La Germania batte la Bulgaria, tutto facile per l’Olanda": "Olanda, Germania e Serbia fanno festa come da pronostico nella terza serata di gare del Mondiale 2022 di Olanda e Polonia. L’Europa continua a tenere alta l’asticella nella rassegna mondiale: il successo di maggior rilievo lo ottiene la squadra campione del mondo in carica che debutta con un secco 3-0 al Canada che solo a tratti riesce ad impensierire la Nazionale di Daniele Santarelli. Bella vittoria per la Germania di Vital Heynen che soffre in alcune fasi di gara il gioco scontato ma potente della Bulgaria ma riesce ad avere la meglio 3-1, mentre l’Olanda non ha problemi a liquidare con un secco 3-0 il Camerun ottenendo la seconda vittoria consecutiva nel Mondiale casalingo.\n\nL’Olanda concede il bis senza troppe difficoltà, come da programma, contro la seconda squadra africana affrontata: dopo il Kenya, le padrone di casa superano 3-0 anche le campionesse d’Africa del Camerun. La squadra di Selinger è partita fortissimo dominando il primo parziale con il punteggio di 25-10. Un calo di tensione per le olandesi nel secondo set ed ecco le camerunensi pronte ad approfittarne e a crescere in fase cambio palla ma la squadra di casa non si fa sorprendere e vince il secondo set 25-20.\n\nSi torna all’andamento del primo parziale nel terzo set con l’Olanda che parte forte e non si fa più avvicinare dal Camerun che si arrende con il punteggio di 25-13. Per le olandesi ancora una volta Buijs top scorer con 11 punti e anche Timmermann in doppia cifra con 10 punti all’attivo. Per il Camerun 12 punti per Adiana che si prende il titolo di migliore realizzatrice del match.\n\nPartita combattuta, come da previsioni, tra Germania e Bulgaria. Tedesche più complete e continue, più efficaci nei momenti equilibrati del match e brave nel quarto set a rimontare dopo una partenza disastrosa che le ha viste sotto 2-8 e 4-10. Alla fine arriva meritato il successo con il punteggio di 3-1 per la Nazionale teutonica.\n\nGrande equilibrio nel primo parziale con le tedesche che fanno fruttare la maggiore efficacia al servizio e a muro vincendo il primo parziale 25-22. Nel secondo set crescono le due giocatrici più attese in casa bulgara, Dimitrova e Vasileva e per la Germania sono guai perché la Bulgaria prende il largo nella parte centrale e si impone con il punteggio di 25-21.\n\nLa Germania parte meglio (5-1) nel terzo parziale ma la Bulgaria non molla e torna sotto: il finale si gioca punto a punto e la squadra tedesca riesce ad avere la meglio in volata 25-23. Nel quarto set è la Bulgaria a partire forte (8-2) con le tedesche che si riprendono abbastanza in fretta per rimettersi in carreggiata (13-12). La Germania cambia marcia e si riporta sul 22-16 ma non è finita perché le bulgare rimontano fino al 23-21 prima di arrendersi con il punteggio di 25-21. Equa la distribuzione dei punti delle top scorer tedesche con Orthmann, Alsmeier e Weitzel che hanno chiuso con 13 punti all’attivo e Scholzel con 12. Per la Bulgaria 20 punti per Dimitrova, 19 per Vasileva e 13 per Chausheva.\n\nSoffre per un set contro il Canada la Serbia che poi mette il pilota automatico, si affida al muro e alla potenza e alla precisione di una Tilijana Boskovic in ottima condizione e supera 3-0 un Canada a cui non bastano Gray e Van Ryk non sempre efficaci in attacco e al servizio e una Howe in buona serata. In casa Serbia esame sostanzialmente superato dall’alzatrice Drca che ha il difficile compito di prendere il posto di Ognjenovic e da Mihajlovic che sembra essersi messa alle spalle i problemi fisici che l’hanno tormentata nell’ultima stagione.\n\nNon è una Serbia straripante quella che vince il primo parziale contro le volitive canadesi. La squadra di Santarelli parte forte, mantiene 4 punti di vantaggio fino a metà set ma poi si fa avvicinare pericolosamente e raggiungere a quota 22. Ci pensa il muro e la “solita” Boskovic a regalare l’1-0 alle campionesse in carica con il punteggio di 25-23.\n\nCi pensa Boskovic a regalare il break in avvio di secondo set forzando in battuta e in attacco fino al 12-7. Sale in cattedra il muro serbo che sigla il 18-12 e apre la strada per il successo delle serbe con il punteggio di 25-16. In avvio di terzo set ancora una buona partenza delle serbe che giocano in scioltezza, fanno ancora leva su Boskovic e sul muro e scattano avanti 12-8. Il Canada non alza bandiera bianca e si riporta sotto 13-12. La Serbia riparte di slancio e chiude con la fast di Stevanovic con il punteggio di 25-20.\n\nFoto Fivb",
    "Serbia: dal 2023 salario minimo aumenta del 14,3% - Economia - Nuova Europa": "Serbia: dal 2023 salario minimo aumenta del 14,3% Sarà pari a circa 342 euro\n\n(ANSA) - BELGRADO, 14 SET - In Serbia il salario minimo mensile aumenterà dal primo gennaio prossimo del 14,3% e ammonterà a 40.020 dinari, pari a circa 342 euro. Lo ha deciso oggi il governo, precisando che la retribuzione oraria minima passerà da 201,22 a 230 dinari (poco meno di due euro). La paga media mensile in Serbia è pari a circa 600 euro. (ANSA).\n\n\n\n\n\n© Copyright ANSA - Tutti i diritti riservati",
    "VIDEO Eurobasket, Italia-Serbia 94-86: gli highlights- Video Gazzetta.it": "La partita che l’Italia voleva evitare diventa il capolavoro di una squadra con anima, cuore e coraggio e l’adrenalina e del suo condottiero Pozzecco. La Serbia favorita va ko col suo totem Jokic. Azzurri ai quarti, ancora una volta bestia nera dello squadrone serbo. Spissu eroico, Melli da cinema, Fontecchio da Nba. Tutti meritano applausi.",
    "Serbia e Kosovo si contendono il lago artificiale di Gazivoda": "Serbia e Kosovo si contendono il lago artificiale di Gazivoda\n\nBacino strategico. Pattugliato dalla forze di Priština, Belgrado teme l’occupazione del Nord\n\nstefano giantin",
    "Italia – Serbia: visita a Belgrado del Segretario Generale della Farnesina, Ambasciatore Ettore Sequi – Ministero degli Affari Esteri e della Cooperazione Internazionale": "Il Segretario Generale della Farnesina, Ambasciatore Ettore Sequi, ha svolto oggi una visita a Belgrado dove ha incontrato il Segretario di Stato del Ministero degli Esteri serbo Nemanja Starovic.\n\nL’incontro ha consentito di fare il punto sulla cooperazione bilaterale tra Italia e Serbia con particolare riguardo all’opportunità di intensificare quella economica anche in nuovi settori ad alto contenuto tecnologico come agri-tech, transizione verde, digitalizzazione ed intelligenza artificiale. Affrontate anche le tematiche regionali a cominciare dal Dialogo Belgrado Pristina facilitato dall’Unione Europea e dall’iniziativa Open Balkan.\n\nL’Ambasciatore Sequi ha sottolineato “l’importanza del rapporto bilaterale tra l’Italia e la Serbia confermata anche dal pieno sostegno dell’Italia al processo di integrazione europea di Belgrado”.",
    "Basket, Europei 2022: la Serbia domina la Finlandia e scappa via nel gruppo D": "Si è appena conclusa la quinta giornata della fase a gironi dell’EuroBasket 2022. Per il gruppo D (Praga) si sono affrontate Serbia e Finlandia in un match importante per definire le gerarchie playoff del gruppo. Andiamo a riepilogare quanto accaduto.\n\nSERBIA-FINLANDIA 100-70\n\nBuona partenza per la Finlandia, che nella prima metà del primo quarto controlla la forte Serbia, ne limita il più possibile l’attacco e con Maxhuni e Markkanen vola anche in vantaggio per 15-10 quasi a metà quarto. Poi, però, cambia marcia la Serbia e cambia la partita. Un parziale di 14-0 spegne i sogni finlandesi e si va al primo stop con i serbi avanti 33-22.\n\nNon cambia la musica nel secondo quarto, dove il terzetto formato da Micic, Lucic e Kalinic domina sul parquet. In attacco la Finlandia non trova soluzioni, mentre dall’altra parte la Serbia allunga senza grossi problemi. Rispetto al primo quarto non deve neanche aspettare la seconda metà del parziale per scappare via con decisione. I parziali sono netti, le percentuali parlano di un 86% da due punti e un 72% dal campo per la Serbia che va al riposo con un vantaggio nettissimo e match già chiuso sul 62-34.\n\nSecondo tempo che, dunque, è un lunghissimo garbage time con la Serbia che può controllare il match per portare a casa comodamente la terza vittoria consecutiva e scappare via nel gruppo D. Questo nonostante la Finlandia provi a inizio ripresa a ridurre almeno un po’ il gap ampissimo. Ma è una fiammata, con le percentuali che sono scese nettamente e terzo quarto che si chiude 76-48. Ultimi dieci minuti solo per le statistiche e Serbia che si impone 100-70.\n\nTOP SCORER\n\nSERBIA – Nedovic 14, Micic 14, Jokic 13, Kalinic 13\n\nFINLANDIA – Markkanen 16, Maxhuni 10, Valtonen 10\n\nFoto: fiba.basketball",
    "Balcani: al via lavori sezione autostrada Serbia-Bosnia - Infrastrutture - Nuova Europa": "Balcani: al via lavori sezione autostrada Serbia-Bosnia A cerimonia Vucic, Dodik e Cvijanovic\n\n(ANSA) - BELGRADO, 15 SET - Il presidente serbo Aleksandar Vucic, il leader serbo bosniaco membro della presidenza bosniaca tripartita Milorad Dodik e la presidentessa dell'entità serbo bosniaca in Bosnia, la Republika Srpska, Zeljka Cvijanovic hanno partecipato oggi all'inaugurazione dei lavori su un tratto di autostrada tra Bijeljina, in Bosnia, a Raca, in Serbia , parte del futuro collegamento stradale tra Belgrado a Sarajevo. \"Vi chiedo di parlare con i bosgnacchi\" per convincerli a \"costruire un'autostrada per Tuzla, e poi per Sarajevo, spero che alcuni lo vogliano\", ha detto Vucic durante la cerimonia. (ANSA).\n\n\n\n\n\n© Copyright ANSA - Tutti i diritti riservati",
    "Coppa Davis: la Serbia vince ancora, Francia a un passo dall'eliminazione": "Lajovic e Kecmanovic firmano il successo sulla Sud Corea. Stati Uniti a un passo dai quarti. Dalla sfida tra Gran Bretagna e Olanda la probabile avversaria dell'Italia\n\nLuigi Ansaloni\n\nLa terza giornata delle Finals a gironi di Davis Cup è stata, inevitabilmente, oscurata dalla notizia dell’addio al tennis di Roger Federer (che un'Insalatiera l'ha vinta, nel 2014), ma la vita va avanti così come il tennis, anche se per molti non sarà più la stessa cosa.\n\nGruppo B — Nel gruppo B vittoria della Serbia sulla Corea del Sud per 2-1, grazie ai successi di Lajovic e Kecmanovic su Chan e Kwon (agli asiatici il doppio), mentre nel gruppo C la Francia è veramente nei guai, ad un passo dall’eliminazione, dopo la seconda sconfitta di fila (dopo quella contro la Germania) subita dall’Australia. Gasquet aveva fatto il suo dovere contro Kubler ma De Minaur ha pareggiato i conti dopo la vittoria contro Bonzi e alla fine il doppio Matthew Ebden/Max Purcell ha avuto la meglio su Nicolas Mahut/Arthur Rinderknech, consegnando la vittoria (la seconda del girone) agli Aussie, che al contrario dei transalpini hanno invece un piede dentro la qualificazione.\n\nLEGGI ANCHE\n\nBene gli Usa — Ad un passo dai quarti di finale anche gli Stati Uniti dopo la vittoria contro il Kazakhistan: dopo i successi iniziali Tommy Paul e Taylor Fritz rispettivamente ai danni di Mikhail Kukushkin e Alexandr Bublik, che al solito riesce a fare partita pari contro il campione di Indian Wells in carica, il doppio va ai kazaki. La probabile avversaria dell’Italia si decide con ogni probabilità oggi, nella sfida tra Gran Bretagna e Olanda: chi vince sarà secondo nel gruppo D e sfiderà gli azzurri nei quarti di finale di novembre, sempre che vincano il loro girone, cosa possibile a questo punto, tranne scivoloni non augurabili e francamente inattesi a questo punto.",
    "Serbia: il consorzio Media Freedom Rapid Response a sostegno di OK Radio": "Le intimidazioni e le minacce subite dall'emittente OK Radio di Vranje da parte di Dejan Nikolić Kantar, un influente uomo d'affari, non possono restare impunite. Il consorzio europeo MFRR chiede l’intervento della autorità serbe a difesa dei giornalisti sotto attacco\n\nLe organizzazioni partner del consorzio Media Freedom Rapid Response (MFRR) esprimono oggi sostegno e solidarietà all’emittente OK Radio , attualmente sotto attacco, e si appellano alle forze dell'ordine serbe affinché mettano fine alla pericolosa campagna vessatoria e alla pressione esercitata su questa testata da parte di un influente uomo d’affari locale.\n\nNel corso degli ultimi mesi, OK Radio, una delle principali emittenti radiofoniche indipendenti ad occuparsi di giornalismo locale nella città di Vranje nel sud della Serbia, ha subito un’ondata di attacchi violenti ed intimidazioni da parte di Dejan Nikolić Kantar, influente imprenditore impegnato nel business del gioco di azzardo. La pressione sul mezzo di informazione ed il proprio staff è cominciata a farsi sentire nel marzo del 2022, in seguito ad un esposto presentato alle forze dell’ordine circa la progettazione di una sala scommesse adiacente alla sede della stazione radiofonica, edificazione finanziata da un’azienda collegata a Kantar.\n\nIn un primo momento, la proprietaria della stazione radiofonica Olivera Vladković aveva denunciato alla polizia le minacce telefoniche ricevute da Kantar, il quale le intimava di concedere il suo consenso per la costruzione a meno che non volesse incorrere in “difficoltà”. Dopo che OK Radio si era rifiutata di desistere, lo scorso aprile alcuni individui dal volto coperto hanno mandato in frantumi le vetrine della caffetteria “No Comment”, bar annesso alla stazione radio, e una delle sue principali fonti di profitto, anch’esso di proprietà di Vladković.\n\nAll’inizio di giugno, la costruzione della sala scommesse è continuata seppure senza permessi, spingendosi fino a murare una delle finestre della stazione radio durante la notte. OK Radio ha riferito sull’episodio, condividendo le foto dell’accaduto. Pochi giorni dopo, la caffetteria è stata vandalizzata con vernice, come dimostrato dalle riprese della telecamera del bar che hanno immortalato un uomo alle prese con una bomboletta spray. Successivamente, un individuo ha fatto il suo ingresso nella caffetteria impugnando un cellulare: attraverso il vivavoce ha trasmesso le minacce rivolte allo staff ed ai giornalisti di OK Radio che Kantar stava urlando dall’altro capo del telefono.\n\nQuando infine le peripezie della stazione radio hanno raggiunto l’attenzione mediatica nazionale a metà giugno, i rappresentanti del gruppo di lavoro permanente per la sicurezza dei giornalisti in Serbia hanno visitato Vranje per accordare il proprio sostegno ad OK Radio. Durante la notte le strade della cittadina serba sono state tappezzate di manifesti raffiguranti falsi mandati di arresto nei confronti di Veran Matić, uno dei membri principali del gruppo di lavoro. In merito a questi incidenti quattro uomini sono stati recentemente processati ma ritenuti non colpevoli di aver minacciato l’incolumità di Matić.\n\nIl 16 giugno, secondo quanto riportato, dopo essersi recato alla caffetteria ed aver minacciato i giornalisti di OK Radio, Kantar è stato arrestato per comportamento violento. Altri due sospetti, presumibilmente coinvolti nei precedenti attacchi per suo conto, sono stati anch’essi trattenuti dalla polizia. Tutti e tre devono rispondere di accuse penali e tutti e tre hanno negato il proprio coinvolgimento nelle accuse. Come riferito da alcune testate , Kantar, figura di spicco del business delle scommesse e delle costruzioni nella zona, sta attualmente scontando diverse pene, non correlate al caso OK Radio, per comportamento violento e scommesse illegali. Nonostante l’ispettorato urbanistico abbia decretato la demolizione della costruzione abusiva, le compagnie locali si sono rifiutate di intraprenderne la demolizione per timore di rappresaglie.\n\nLo scorso 16 agosto, in sede di udienza durante il processo all’uomo d’affari serbo, Kantar si è rivolto esplicitamente ai proprietari della stazione radio minacciandoli: “Il fatto che abbiate dichiarato in aula di essere intimoriti, avete ragione, la vostra paura è fondata, e non mi fermerò…”. Come riferito dai resoconti dell’udienza, Kantar avrebbe mosso una velata minaccia di morte, imitando il suono di uno sparo di arma da fuoco e riferendosi alle uccisioni commesse nel campo di concentramento di Jasenovac nel 1941.\n\nIl consorzio Media Freedom Rapid Response identifica queste azioni come un tentativo sfacciato da parte di un uomo forte della regione di mettere a tacere un mezzo di informazione, metterne in pericolo lo staff, ed allo stesso tempo intimidire altri giornalisti affinché rinuncino a redigere articoli dai toni critici nei confronti di Kantar e dei suoi interessi commerciali. Purtroppo, in Serbia queste tattiche sono troppo frequentemente utilizzate da potenti portatori di interessi commerciali, i quali sono convinti di poter minacciare i media senza doverne assumere le conseguenze.\n\nEsortiamo le autorità serbe a garantire la sicurezza dei giornalisti e dello staff di OK Radio e di dimostrare che questo tipo di attacchi nei confronti dei giornalisti non rimarrà impunito. Apprezziamo il sostegno risoluto accordato ad OK Radio da parte dei rappresentanti dei media del gruppo di lavoro permanente per la sicurezza dei giornalisti, così come quello della comunità di giornalisti in Serbia. Le nostre organizzazioni continueranno a monitorare attentamente la situazione e seguiranno con attenzione la prossima udienza nel processo sugli attacchi subiti da OK Radio, fissata per il 30 settembre.\n\nFirmato:\n\nARTICLE 19 Europe\n\nInternational Press Institute (IPI)\n\nEuropean Federation of Journalists (EFJ)\n\nEuropean Centre for Press and Media Freedom (ECPMF)\n\nFree Press Unlimited (FPU)\n\nOBC Transeuropa",
    "Italia-Serbia 3-0 nell'ultima amichevole prima dei Mondiali. Egonu, Bosetti e Danesi scatenate": "L’Italia ha travolto la Serbia con uno schiacciante 3-0 (25-14; 25-22; 25-18) nell’ultima amichevole prima dei Mondiali di volley femminile, che andranno in scena tra Polonia e Olanda dal 23 settembre al 15 ottobre. Le campionesse d’Europa hanno demolito le campionesse del mondo davanti ai 4mila spettatori del PalaVesuvio di Napoli. Le ragazze del ct Davide Mazzanti hanno offerto uno splendido gioco nel remake della finale dell’ultima rassegna iridata e di quella continentale. Si tratta di un’ottima iniezione in vista della rassegna iridata, sabato verranno diramate le convocazioni e lunedì il gruppo tricolore partirà per l’Olanda.\n\nLa nostra Nazionale ha bissato il successo ottenuto ieri contro la Polonia per 3-1, ma all’esordio aveva perso contro la Turchia che ha infatti vinto il quadrangolare nel capoluogo campano. La regista Alessia Orro ha mandato in doppia cifra l’opposto Paola Egonu (15 punti), la schiacciatrice Caterina Bosetti (13) e la centrale Anna Danesi (12), 8 punti per l’altro martello Miriam Sylla e 6 per l’altra centrale Cristina Chirichella, Monica De Gennaro il libero. Questa è nei fatti la formazione tipo che in estate ha vinto la Nations League e che cercherà l’assalto al titolo iridato. Alle serbe non è bastato la fuoriclasse Tijana Boskovic, autrice di 12 punti.\n\nAd\n\nMondiali donne Italia-Belgio, 1° big match mondiale: quando e dove vederlo UN' ORA FA\n\nIl tabellino\n\nITALIA-SERBIA 3-0 (25-14, 25-22, 25-18)\n\nITALIA: Danesi 12, Egonu 15, Bosetti 13, Chirichella 6, Orro 2, Sylla 8, De Gennaro (L). Lubian 1. N.e: Gennari, Bonifacio, Malinov, Fersino, Pietrini, Nwakalor. All. Mazzanti\n\nSERBIA: Zivkovic 1, Mihajlovic 3, Popovic 4, Boskovic 12, Milenkovic, Stevanovic 3, Pusic (L). Busa 6, Lazovic, Lozo 6, Bjelica, Jegdic. N.e: Mirkovic, Aleksic. All. Santarelli\n\nArbitri: Pasciari (ITA), Capolongo (ITA).\n\nDurata set: 24’, 30’, 23’.\n\nEgonu devastante col VakifBank: ecco i suoi punti più belli\n\nMondiali donne L'Italia soffre tantissimo, ma batte 3-0 anche Porto Rico 3 ORE FA",
    "VIDEO : Visite reciproche fra Serbia e Kosovo per la pacificazione": "",
    "Coppa Davis 2022, Serbia-Canada 2-1: vittoria dei balcanici grazie al ritiro del doppio canadese. Nordamericani ai quarti": "Un epilogo un po’ “strano” a Valencia, sede del Gruppo B della fase a gironi delle Finali di Coppa Davis 2022. Sul veloce indoor iberico, di scena il confronto tra Canada e Serbia, volto a definire gli equilibri del raggruppamento, in attesa della sfida di domani tra la Spagna e la Corea del Sud.\n\nEbbene, sono stati i serbi, privi di Novak Djokovic, a imporsi 2-1. Grande prestazione di Laslo Djere (n.66 del ranking) che ha regolato con il score di 6-2 6-2 Gabriel Diallo (n.334 ATP). Nel secondo singolare Felix Auger-Aliassime, vincitore ieri dello scontro con Carlos Alcaraz (n.1 del mondo), ha sconfitto per 6-3 6-4 Miomir Kecmanovic (n.33 del mondo).\n\nIl successo del n.13 del ranking ha messo in una condizione di forza i canadesi, già certi della qualificazione ai quarti di finale. Per questo il doppio ha avuto una storia molto breve con una chiamata del fisioterapista che ha riguardato entrambe le coppie, ma con i canadesi e nel caso specifico Vasek Pospisil a precedere tutti nel ritiro quando Kecmanovic e Filip Krajinovic conducevano 2-1 nel primo set.\n\nUna conclusione un po’ “particolare” che sicuramente farà parlare…\n\nFoto: LaPresse"
}