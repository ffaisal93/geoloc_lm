{
    "Regno Unito: corona e geopolitica": "Le esequie di Elisabetta II Windsor, regina di Gran Bretagna, sovrana del Commonwealth, capo supremo della Chiesa d’Inghilterra, hanno concluso un lungo, ad un tempo solenne e popolare addio, trionfo della tradizione, dell’immagine, dell’eleganza. “Devo essere vista per essere creduta” disse lei una volta a un suo cortigiano. L’imperativo ha funzionato anche con la sua bara.\n\n“La Gran Bretagna non ha ancora trovato un ruolo”\n\nStabilendo molti primati, il lunghissimo regno di una donna ha vestito di grande dignità lo storico declino di quello che ha il nome di Regno Unito. Nel 1962, dieci anni esatti dopo l’incoronazione della giovanissima Elisabetta, Dean Acheson, allora Segretario di Stato americano, osservò famosamente: “La Gran Bretagna ha perso un impero ma non ha ancora trovato un ruolo”. La constatazione, che al momento fece scalpore fra molti sudditi di Sua Maestà, sembra poter essere riaffermata altri sessant’anni esatti dopo. Senza grande scalpore.\n\nNel frattempo, ferme restando alcune posizioni di prestigio mondiale, come il seggio permanente al Consiglio di sicurezza dell’Onu o come lo status di potenza nucleare riconosciuta – pur entrambe caratterizzate in prevalenza da valore simbolico – il contesto geopolitico in cui si collocava questo grande protagonista della storia si è andato restringendo fino al tempo presente, quasi a ricollocarlo nella sua insularità.\n\nQuel composito arrangiamento con cui Londra ha cercato di tenere in piedi un simil-impero, il Commonwealth, ha perso nel tempo qualche componente. Ma soprattutto ha perso rilevanza in un contesto internazionale in forte mutamento, spesso affidandosi, per dar segno di sé, a cerimonie in cui la famiglia reale era in maggiore evidenza proprio per compensare la limitata consistenza politica. Di recente si è poi fatta sentire una scuola storica (e anche un po’ una moda) che ci ricorda le violenze coloniali e razziali, di cui si resero responsabili le forze armate britanniche, per lo più prima di questa Elisabetta, ma in qualche caso anche durante il suo regno.\n\nI sì agli Stati Uniti e i no all’Europa\n\nIl rapporto privilegiato della Gran Bretagna con gli Stati Uniti vincitori della Seconda Guerra Mondiale, sancito dalla riunione di Attlee con Truman e Stalin a Potsdam nel 1945, ebbe nome di “special relations”, anche se più nel discorso inglese che in quello americano. Dopo, il suo collocarsi nella più ampia Alleanza Atlantica, comprensiva dell’Europa continentale occidentale per poter prevalere anche nella seguente guerra, quella “fredda” con il blocco sovietico, ne ha cancellato la specialità.\n\nIl che ci porta alla dimensione europea del ruolo post-imperiale, di cui Londra sarebbe alla ricerca. Per tre quarti di secolo tale dimensione è stata marcata dal no-sì-no. No al progetto di una comunità europea di difesa (poi affossato dal parlamento francese), malgrado il favore inziale di Churchill (1950), No alla Comunità economica europea dei Sei (1953), preceduta dalla Conferenza diplomatica di Messina, da dove il rappresentante inglese telegrafò al Foreign Office che non ne sarebbe venuto fuori niente. Sì a un ripensamento, visto il grande successo del Common Market, e accesso alla CEE dopo l’uscita di scena del generale De Gaulle, che aveva detto no al ripensamento (1973). A seguire un faticoso sì al mercato unico (1986), i più no che sì ai vari tentativi di integrare difesa e sicurezza nella neo-costituita Unione Europea e il no alla moneta comune (2002).\n\nPer finire, un sì per dire no: quello al quesito referendario del 2016, che chiedeva ai cittadini britannici se volevano uscire dall’UE, che al momento era composta da ventotto membri e che non aveva visto fino ad allora alcuna defezione. La Brexit è stata espressione della volontà di una ridotta maggioranza di britannici, per lo più provinciali e rurali, spinti dall’insicurezza e sedotti dalle fake-news di un ritorno alla potenza mondiale, contro le preferenze dei cittadini più urbani e più istruiti.",
    "Nel Regno Unito si è tornati a discutere della violenza della polizia": "Caricamento player\n\nBenché sia stato notevolmente oscurato dall’enorme attenzione suscitata dalla morte della regina Elisabetta II, nel Regno Unito nelle ultime settimane si è riaperto il dibattito pubblico sul problema della violenza della polizia, che già l’anno scorso aveva provocato grosse proteste dopo il femminicidio di Sarah Everard, compiuto da un poliziotto.\n\nQuesta volta le critiche riguardano l’omicidio di Chris Kaba, un 24enne britannico nero ucciso a Londra a inizio settembre da un poliziotto che gli ha sparato dopo averlo fermato mentre guidava. L’episodio non è stato il primo di questo tipo e ha provocato partecipate proteste in diverse città: la polizia britannica è stata duramente criticata e accusata di avere al suo interno un grosso problema di razzismo sistemico e di abuso di potere.\n\nKaba è stato ucciso lunedì 5 settembre intorno alle 10 di sera su Streatham Hill, un’ampia strada del distretto di Lambeth, nel sud di Londra.\n\nLa polizia avrebbe cercato di fermarlo dopo aver identificato dalla targa la sua automobile, un’Audi che risultava collegata a un non meglio specificato reato compiuto con arma da fuoco nei giorni precedenti. Dopo un breve inseguimento la polizia avrebbe affiancato e bruscamente fermato l’automobile di Kaba: pochi istanti dopo un poliziotto si sarebbe avvicinato al finestrino e avrebbe sparato in testa all’uomo, morto un paio d’ore dopo in ospedale. Dopo la morte di Kaba si è saputo che l’automobile che stava guidando non era intestata a lui e che al suo interno non erano presenti armi da fuoco.\n\nCi sono diverse cose ancora non chiare sulle circostanze dell’uccisione di Kaba. L’Independent Office for Police Conduct (IOPC), organo indipendente che si occupa di reclami contro la polizia in Inghilterra e in Galles, ha già avviato un’indagine per omicidio. Soprattutto, l’IOPC ha fatto sapere che nell’ambito della sua indagine ha intenzione di valutare se l’uccisione di Kaba abbia avuto o meno motivazioni razziste, cioè se e come il colore della pelle di Kaba abbia eventualmente influenzato il comportamento del poliziotto.\n\n– Leggi anche: La misoginia istituzionale della polizia britannica\n\nLa decisione dell’IOPC è stata presa forse anche in risposta alle pressioni della famiglia di Kaba e alle numerose proteste organizzate dopo il suo omicidio. La famiglia ha definito la Metropolitan Police, la polizia di Londra, «totalmente razzista» e ha sostenuto che se Kaba non fosse stato nero magari sarebbe stato comunque fermato, ma non sarebbe stato ucciso.\n\nCon le stesse accuse, centinaia di manifestanti hanno organizzato proteste contro la polizia sia a Londra che in altre città del Regno Unito, tra cui Brighton, Oxford, Southampton, Coventry, Manchester e Cardiff. Molti dei manifestanti hanno esposto cartelli e scritte contro il razzismo e citato il movimento Black Lives Matter, quello che protesta contro la violenza della polizia sugli afroamericani. È un movimento nato nel 2013 negli Stati Uniti, dove il problema del razzismo sistemico della polizia è molto radicato e discusso ormai da decenni.\n\nNell’ultimo anno le proteste contro la polizia organizzate nel Regno Unito avevano riguardato soprattutto il suo sessismo, in particolare a causa del rapimento, dello stupro e dell’uccisione di Sarah Everard a Londra a marzo del 2021, per cui un agente della Metropolitan Police era stato condannato all’ergastolo. Con l’omicidio di Kaba è invece tornato al centro dell’attenzione il problema del razzismo sistemico, cioè connaturato nelle istituzioni, in questo caso della polizia britannica.\n\nNel Regno Unito è un problema ampiamente discusso da almeno vent’anni, cioè da dopo la pubblicazione del cosiddetto «rapporto MacPherson» del 1999. Il rapporto, commissionato dal governo inglese, riguardava l’omicidio del 19enne nero Stephen Lawrence, compiuto nel 1993 a Londra da un gruppo di ragazzi bianchi: secondo gli autori i numerosi fallimenti e mancanze della polizia britannica nell’indagare sui responsabili dell’omicidio erano dovuti al «razzismo istituzionale» della stessa polizia.\n\nCol passare degli anni il problema era stato nuovamente analizzato da associazioni e rapporti governativi, e come per altre polizie nel mondo era tornato al centro dell’attenzione con le enormi proteste negli Stati Uniti provocate dall’omicidio di George Floyd, l’uomo afroamericano ucciso da un poliziotto bianco a maggio del 2020 durante un arresto.\n\nPer quanto riguarda il caso di Kaba, l’IOPC ha detto che per portare a termine la sua indagine dovrebbero volerci dai sei ai nove mesi, un tempo che i legali della famiglia di Kaba considerano troppo lungo. Nel frattempo, il poliziotto che aveva ucciso Kaba è stato sospeso dai suoi incarichi.",
    "Ecco perché il Regno Unito potrebbe scomparire tra vent'anni": "Dopo i funerali della regina Elisabetta II in Gran Bretagna si chiude un’epoca, e i rapporti internazionali entrano in una nuova fase, che Carlo III e la premier Liz Truss dovranno gestire: per capire quale sia, abbiamo fatto 5 domande a Dario Fabbri, analista geopolitico e direttore della rivista Domino (che forse spesso avete visto nello studio della Maratona Mentana).\n\n\n\n1. Come ha fatto la regina Elisabetta II a mantenere il prestigio della monarchia nel mondo, dall’impero coloniale al Commonwealth?\n\n«Detto che Elisabetta II non è stata protagonista ma testimone della Storia, al di là delle qualità personali, ha avuto il grande merito della longevità: 70 anni al suo posto senza gaffe clamorose, o comunque rarissime. Questo ha consentito, all’interno del Regno Unito e nei Paesi più importanti che ancora sono legati alla Gran Bretagna come l’Australia o il Canada, di superare le differenze gigantesche che esistono tra le popolazioni che abitano questi territori».\n\n\n\n2. La Corona è oggi a capo di 14 dei 56 Paesi del Commonwealth. In alcuni Stati caraibici, da Antigua alla Giamaica, è forte la spinta repubblicana. Perché?\n\n«In alcuni Paesi del Commonwealth il monarca è il capo dello Stato ma solo simbolicamente, sono indipendenti dalla Corona. Nel caso dei Caraibi si tratta di ex colonie che hanno una storia di schiavitù e di odio nei confronti della Gran Bretagna, la monarchia non può che prenderne atto – Carlo, da principe, andò alla cerimonia per il distacco di Barbados lo scorso anno».\n\n3. La Gran Bretagna ha cercato negli ultimi anni di espandersi commercialmente in Africa. Sta funzionando?\n\n«La “Global Britain”, come la chiamano loro, va male. In cima a questo tipo di accordi avevano messo l’India, che sebbene resti legata all’Inghilterra, è un’ex colonia che la detesta. Il tentativo di ampliare la sfera d’influenza in Africa fa tenerezza: la Cina, che è un colosso, è lì da vent’anni a costruire infrastrutture, e in cambio a prendere risorse, ha praticamente il monopolio dell’area subsahariana, mentre al Nord contano più i francesi. Non c’è gara».\n\n\n\n4. Parlando di politica interna: i separatismi di Irlanda del Nord e Scozia devono preoccupare Liz Truss e Carlo III?\n\n«Sì perché il Regno Unito non è una nazione, a differenza dell’Italia, che pur non si sente tale. È abitato da una popolazione inglese, nettamente maggioritaria, che è germanica, che convive con altre popolazioni di origini celtiche. Queste ultime al referendum sulla Brexit votarono per restare nell’Unione Europea, mentre gli inglesi per uscire – a esclusione di Londra che però è un unicum nel Paese. La teoria dei brexiteers era infatti che restando si favorivano i separatismi, ed era meglio uscire, ma tutti insieme. Liz Truss ha il vantaggio di essere percepita “meno inglese” di\n\nJohnson, e deve mostrarsi più ecumenica, ma che il Regno Unito tra vent’anni esista ancora non è per nulla detto. Dovrà sicuramente sfruttare la monarchia, che ha ancora un peso in Scozia».\n\n\n\n5. In molti hanno notato la commozione scozzese per la morte della regina come antitesi al sentimento separatista. È d’accordo?\n\n«La regina Elisabetta II piaceva agli scozzesi perché si mimetizzava. Solo prima del referendum indipendentista si è espressa in modo sibillino, invitando gli scozzesi a “pensarci bene”. E, a fine anni ’90, ha benedetto gli accordi del Venerdì Santo in Irlanda del Nord, nonostante prevedessero che quando i cattolici dell’Irlanda del Nord sarebbero prevalsi in numero, cosa che sta succedendo, avrebbero avuto diritto a un referendum per la secessione. Insomma, Elisabetta II non si intrometteva. Bisogna capire se Carlo III saprà essere così delicato, per ora è un’incognita».",
    "Regno Unito, 60 miliardi per famiglie e imprese. I mercati non credono ai tagli fiscali di Truss, sterlina sui minimi del 1984": "Liz Truss e il governo Regno Unito è pronto a pagare 60 miliardi di sterline per sostenere il piano di aiuti per l'energia. A svelarlo è il nuovo cancelliere dello Scacchiere, Kwasi Kwarteng, che parlando davanti la camera dei Comuni ha delineato gli obiettivi del cosiddetto Mini-Budget, il piano inglese che definirà una serie di tagli fiscali per stimolare la crescita nel bel mezzo della crisi sul caro vita.\n\nIl piano di tagli fiscali messo a punto dal governo Truss\n\n\n\nContenere le finanze pubbliche, riformare il lato dell'offerta dell'economia e tagliare le tasse per stimolare la crescita. Questi i tre punti fondamentali su cui il Regno Unito intende lavorare. In questo schema, Kwarteng ha confermato la garanzia del prezzo dell'energia, che limita le bollette energetiche per le famiglie a una media di 2.500 sterline all'anno da ottobre.\n\nIl governo inglese annullerà, inoltre, l'imposta sulle società che farà risparmiare alle imprese una somma complessiva di 19 miliardi, che potranno reinvestire sul mercato per creare posti di lavoro, aumentare i salari o pagare i dividendi. Il governo insieme alla Banca d'Inghilterra, fornirà una garanzia alle banche per offrire liquidità di emergenza alle imprese energetiche.\n\nDal 2023, il governo inglese abolirà l'aliquota fiscale aggiuntiva del 45%. Invece, ci sarà un'unica aliquota più alta di imposta sul reddito del 40%. Secondo Kwarteng questo semplificherà il sistema fiscale e renderà la Gran Bretagna più competitiva. Anche l'aliquota base dell'imposta sul reddito sarà ridotta a 19 pence nell'aprile 2023, con un anno di anticipo, questo significherà un taglio delle tasse per oltre 31 milioni di persone. Il governo taglierà inoltre l'imposta di bollo. Attualmente, non c'è imposta di bollo da pagare sulle 125 mila sterline del valore di una proprietà. Questo sarà raddoppiato alla somma 250 mila. Il piano passa poi anche per una riforma del sistema previdenziale e nuove leggi per accelerare i progetti infrastrutturali, il taglio dei costi dell'assicurazione sanitaria per 28 milioni di persone che restituirà alle famiglie circa 330 sterline all'anno.\n\nI mercati non credono ai tagli fiscali del governo inglese\n\nIl mercato inglese continua a navigare in acque burrascose. La sterlina continua il suo deprezzamento toccando nella mattinata del 23 settembre un nuovo minimo trattando a 1,11 dollari (complice anche il dato sull'indice pmi), un valore che non toccava dal 1984. Anche la fiducia dei consumatori è scesa a un nuovo minimo storico a settembre (-49 punti), mentre a Londra il Ftse 100 perde terreno (-1,51%) restando sul filo di 7.000 punti. I rendimenti dei Gilt (i titoli di Stato inglesi) hanno guidato il sell-off in Europa continuando a salire al 3,77% e lasciando convinti gli analisti che possa anche toccare la soglia del 4%.\n\nNeanche il rialzo dei tassi della Bank of England, inferiore alle attese, di 50 punti base (i mercati prezzavano 70 punti base prima della riunione) non è riuscito a fornire alcun sollievo ai Gilt. La curva swap continua a prezzare un tasso terminale vicino al 5% e la reazione istintiva della curva è stata quella di invertire ulteriormente. Nella sua ultima riunione la BoE ha sottolineato che per contrastare l'inflazione inizierà a vendere 80 miliardi di sterline di titoli di Stato britannici al fine di ridurre il portafoglio titoli entro i prossimi due anni a 758 miliardi di sterline. Secondo la Bank of England nel breve periodo le misure della nuova premier inglese, Liz Truss, per contrastare la crisi energetica freneranno l'inflazione (all'11% a ottobre dal 13% precedentemente previsto).\n\nSecondo gli economisti, con la valuta che scende e i rendimenti che salgono praticamente ogni giorno, segnalano sicuramente un forte disagio economico. \"Gli ostacoli che dovrà affrontare il nuovo team per l'economia del Regno Unito sono molto elevati e il mercato al momento non crede che Liz Truss e Kwasi Kwarteng possano presentare una risposta coerente\", afferma David Dowsett, global head of Iinvestments di Gam Investments. (riproduzione riservata)",
    "Prime sanzioni contro i referendum farsa nel Donbass, parte il Regno Unito: gli Usa pronti a seguire": "Il governo britannico di Liz Truss ha sanzionato 92 funzionari russi coinvolti nell’organizzazione dei «referendum farsa» nelle regioni ucraine sotto il controllo di Mosca. Ad annunciarlo è il ministro degli Esteri, James Cleverly, secondo cui le consultazioni di questi giorni non possono essere considerate «né libere né eque». Una decisione che potrebbe essere seguita a ruota anche dagli Stati Uniti. La portavoce della Casa Bianca Karine Jean-Pierre ha detto che il governo americano è «pronto a imporre nuovi costi» alla Russia e, come il Regno Unito, «non riconoscerà mai» i risultati dei referendum. Dal 23 al 27 settembre, i cittadini delle regioni di Lugansk, Donetsk, Zaporizhzhia e Cherson – tutte occupate dai russi – sono stati chiamati a esprimersi sulla possibile annessione di quei territori alla Federazione Russa. Un’operazione in aperto contrasto con le norme previste dalla Carta delle Nazione Unite, che ha suscitato lo sdegno di tutta la comunità internazionale.\n\nLinea dura contro Mosca\n\nLe 92 sanzioni economiche annunciate oggi dal Regno Unito confermano la volontà del governo conservatore di Liz Truss di mantenere una linea dura e intransigente nei confronti di Mosca. «I referendum farsa che si svolgono con un fucile puntato addosso non possono essere né liberi né equi e noi non ne riconosceremo mai un risultato», ha spiegato il ministro James Cleverly. Si tratta, secondo il governo britannico, di un «chiaro schema di violenza, intimidazione, tortura e deportazioni forzate». Tra i bersagli delle sanzioni annunciate oggi ci sono anche alcune autorità locali delle province occupate. Si tratta di Sergei Yeliseyev, governatore di Cherson appoggiato dai russi, Ivan Kusov, ministro all’Istruzione dell’autoproclamata repubblica di Lugansk, Yevhen Balytskyi, attuale governatore russo della regione di Zaporizhzhia, e Evgeniy Solntsev, vicepresidente dell’autoproclamata repubblica di Donetsk. Le sanzioni, che comprendono anche alcuni oligarchi con un patrimonio complessivo di 6,3 miliardi di sterline, avranno tre conseguenze principali: il congelamento delle risorse economiche, il divieto di ingresso – o di permanenza – nel Regno Unito e il divieto di sorvolare il Paese o atterrare con un proprio velivolo. Ad oggi, si legge sul sito del governo britannico, il Regno Unito ha sanzionato complessivamente oltre 1.200 individui e 120 oligarchi, con un patrimonio netto complessivo di 130 miliardi di sterline.\n\nContinua a leggere su Open\n\nLeggi anche:",
    "Il budget militare del Regno Unito punta al 3% del Pil. La mossa di Truss": "Il segretario alla Difesa del Regno Unito, Ben Wallace, ha dichiarato che la spesa militare raddoppierà rispetto al livello attuale, raggiungendo i 100 miliardi di sterline nel 2030, grazie all’impegno della nuova premier britannica Liz Truss di aumentare il bilancio delle forze armate al 3% del Pil. Nel frattempo aumenta l’impegno inglese nell’Indo-Pacifico in chiave anti-cinese\n\nIl Regno Unito si dice pronto ad aumentare il suo budget della Difesa, con la previsione di raddoppiarlo. Saranno 100 i miliardi di sterline dedicati al comparto entro il 2030 secondo le conferme del segretario alla Difesa del Paese, Ben Wallace, in un’intervista rilasciata al Sunday Telegraph. Impegno già anticipato dalla nuova prima ministra britannica, Liz Truss, che in campagna elettorale aveva dichiarato di voler aumentare il budget delle Forze armate al 3% del Pil, cifra ben superiore alle richieste del 2% provenienti dalla Nato. Truss aveva infatti espresso l’intenzione di procedere a una revisione della review strategica di sicurezza, difesa e politica estera del Regno Unito e l’aumento delle spese militari sembra proprio andare in questa direzione. Andando così a superare il documento precedente, il “Global Britain in a competitive age”, a firma di Boris Johnson, pubblicato appena un anno e mezzo fa, prima dell’invasione russa dell’Ucraina. Di fronte alla minaccia di Mosca, l’intenzione di Truss è infatti riportare l’attenzione di Londra sullo scacchiere europeo e della competizione con i regimi autoritari, allontanandosi dall’approccio maggiormente orientato verso l’Asia del documento di Johnson.\n\nL’aumento del budget per la Difesa\n\nIl governo britannico intende raddoppiare il budget della difesa portandolo a 100 miliardi di sterline (pari a circa 112 miliardi di euro) entro la fine del decennio. “Se non cambia nulla, allora ci stiamo muovendo verso il 2% del Pil destinato alla Difesa. Tuttavia, secondo le attuali previsioni, si tratta di un budget per la difesa di 100 miliardi di sterline entro il 2029-2030”, ha spiegato Wallace. “Per otto anni, si tratta di una cifra importante, dal momento che attualmente siamo a 48 miliardi di sterline” (circa 53 miliardi di euro), ha ammesso il ministro, ma rappresenta “una delle chiare priorità del primo ministro investire e spendere più soldi per la difesa”. È infatti un piano ambizioso, che supera anche il precedente impegno di Johnson che aspirava a un 2,5% del Pil per la Difesa. Nella sua intervista Wallace racconta che le Forze armate inglesi cresceranno per la prima volta dalla fine della guerra fredda con un tale aumento del budget, anche se non è ancora stato invertito il taglio di 10mila unità previsto all’organico dell’Esercito entro il 2025. Il segretario della difesa britannico, infatti, non si è ancora espresso in merito a quali comparti dell’Esercito beneficeranno di tali fondi. In parallelo ha suggerito una possibile espansione nella guerra anti-drone, nell’Intelligence e nell’artiglieria. I droni si sono dimostrati cruciali anche nel conflitto russo-ucraino, soprattutto ai fini di ricognizione.\n\nNuovi focus per la politica estera e di Difesa\n\nLa revisione del precedente documento di Johnson e l’aggiornamento della revenue garantiranno “che l’architettura diplomatica, militare e di sicurezza del Regno Unito sia al passo con l’evoluzione delle minacce poste da nazioni ostili”, a cominciare dalla Russia di Vladimir Putin, ha affermato Truss. Questo si tradurrà secondo la prima ministra in un focus sull’Ucraina, come confermato dalla stessa in occasione dell’ultima seduto dall’Assemblea generale delle Nazioni Unite e in uno stop alla precedente impostazione che voleva un “tilt to Asia”, versione britannica del “pivot to Asia” a stelle e strisce. L’invasione dell’Ucraina richiede ripensamento.\n\nLa questione di Taiwan\n\nA conferma di questo, il Regno Unito si è detto essere determinato a lavorare con i suoi alleati per fare in modo che Taiwan abbia le capacità di difendersi dalla minaccia di Pechino che rivendica il territorio insulare come appartenente al proprio territorio. Lo ha dichiarato Truss nel corso di un’intervista concessa alla Cnn, in riferimento alle attività militari che la Cina ha intensificato negli ultimi mesi nel territorio dello Stretto di Taiwan e nei pressi dell’isola. Per Truss “è necessario imparare dalla lezione ucraina”, rispetto alla quale “il mondo libero” non ha agito con sufficiente tempestività. In questa direzione va anche l’impegno della premier britannica nel voler intensificare ancor di più la collaborazione con Stati Uniti, Giappone, Canada e gli alleati del G7 per ridurre la dipendenza strategica dalla Cina. Garantendo in questo modo una “risposta comune” alla minaccia d’aggressione militare da parte del Dragone. Una presa di posizione che ha incontrato subito il favore del governo di Taiwan. La portavoce del ministero degli Affari esteri dell’isola, Joanne Ou, ha infatti espresso gratitudine a Truss per il suo sostegno, aggiungendo poi che l’isola continuerà a lavorare con “i Paesi che la pensano allo stesso modo” per mantenere l’Indo-Pacifico aperto e libero.",
    "La regina Elisabetta II santa? Nel Regno Unito è più di un’ipotesi": "Canonizzare la Regina Elisabetta. È questa l’ultima proposta in arrivo dal Regno Unito. E sul settimanale The Spectator, il giornalista Charles Moore ha spiegato come e perché non sarebbe un’utopia. “Se la Chiesa anglicana volesse davvero farlo questo sarebbe il miglior momento per iniziare la procedura”, ha scritto. L’ipotesi, dunque, sarebbe più che concreta. Il reporter ha sottolineato come la sovrana, deceduta lo scorso 8 settembre a 96 anni, possieda già le due caratteristiche per essere santificata: la virtù eroica riconosciuta dalla Chiesa anglicana del passato e due miracoli riconosciuti. Secondo Moore non sarebbe difficile trovare qualcuno pronto a testimoniare: “Il mondo è pieno di persone che credono che la regina li abbia guariti in qualche modo”. E finché crescerà il culto, aumenteranno gli esempi dei suoi prodigi. La Chiesa d’Inghilterra, di cui il monarca è capo, accetta le canonizzazioni pre-riforma, ma non ne ha mai proposte di nuove. Che sia il momento giusto per farlo? D’altronde, la regina Elisabetta è molto amata nel Regno Unito e le è riconosciuto il merito di aver rappresentato il collante tra Corona e Paese. “La fedeltà per tutta la vita alle promesse di servizio – la sua attenzione agli altri prima che a sé stessa – così come la sua onestà, integrità e modestia personale sono diventate un fulgido esempio per coloro che fanno parte della vita pubblica, e sulla scia della sua morte è una sensazione diffusa in Gran Bretagna che tutti possiamo essere ispirati dal suo esempio”, ha dichiarato lo storico e giornalista Matthew Dennison in un’intervista a FanPage. Santa Elisabetta II: diverrà più di una semplice proposta?",
    "Proteste, scioperi, boicottaggi: nel Regno Unito si moltiplicano le mobilitazioni": "12 min lettura\n\nIl 5 settembre è stato nominato il nuovo leader del partito Conservatore britannico. A succedere a Boris Johnson è Liz Truss, che ha battuto l’ex ministro dell’Economia Rishi Sunak. Truss ha poi ricevuto ufficialmente l’incarico di premier dalla regina, il giorno successivo - ultimo atto ufficiale di Elisabetta II prima della morte.\n\nLa campagna tra i due candidati ha visto entrambi mostrare un repertorio di promesse legate a tagli fiscali, liberalizzazioni e stretta sui diritti. Tra le varie promesse, Truss ha parlato di pugno duro contro l’immigrazione e di rivedere l’adesione del Regno Unito alla CEDU. Ha scongiurato qualunque tassa “una tantum” per le compagnie del settore energetico perché darebbe un “messaggio negativo agli investitori”, e si è detta disposta a rivedere l’obiettivo Net Zero.\n\nCome già dicevamo quando Johnson ha annunciato le proprie dimissioni, il partito Conservatore ha dunque scelto di proseguire a testa bassa verso la direzione intrapresa negli ultimi anni. La Brexit, del resto, è stata soprattutto una chiave di volta per avere le mani libere nelle deregolamentazioni, una volta venuti meno i vincoli imposti da Bruxelles.\n\nMa fuori dalla consistente bolla conservatrice e dall’ampia maggioranza in Parlamento, è ormai chiaro a chiunque segua la politica del Regno Unito che i Tory non sono più maggioranza del paese - anche per i sondaggi. Inflazione, conseguenze della Brexit e della pandemia, rincari dell’energia: sono tutti fattori che, negli ultimi mesi, hanno via via mobilitato sindacati e cittadini, con scioperi, proteste e campagne di boicottaggio dal basso. Come scritto ad agosto dal Guardian, i sindacati sono diventati “la nuova opposizione ufficiale nel Regno Unito”.\n\nScioperi\n\nUno dei momenti chiave delle mobilitazioni sindacali si è avuto a giugno, quando sono entrati in sciopero i lavoratori del settore trasporti. Al principale sindacato, la National Union of Rail, Maritime and Transport Workers (RMT) si sono poi unite altre sigle minori. Per il mese di settembre sono previsti ancora scioperi a catena dei treni.\n\nPer il settore, il blocco dei trasporti ferroviari organizzato a giugno è stata la mobilitazione più grande nel Regno Unito degli ultimi 30 anni. A far scattare le proteste è stato, oltre alla minaccia di licenziamento di circa 2000 dipendenti (più di 2500 secondo il sindacato), il rifiuto di adeguare i salari all’aumento del costo della vita. Troppo bassa la percentuale offerta da Network Rail, la società britannica che gestisce le ferrovie.\n\nGli scioperi hanno portato alla ribalta Mickael Lynch, il leader sindacale della RMT. Col suo stile serafico e la parlata schietta ha saputo più volte mostrare i nervi scoperti della stampa nel trattare le questioni delle classi lavoratrici. In particolare nel trattare gli scioperi come qualcosa che crea “disagi alle persone”, o persino foriero di violenza. Il noto conduttore Piers Morgan, in un segmento alquanto surreale, ha cercato di metterlo alle strette attraverso la foto profilo Facebook del sindacalista, che ritrae il cattivo della vecchia serie Thunderbird.\n\nThis is absolutely in the gutter ‘journalism’ trying to masquerade as a big gotcha moment. And like Kay Burley, there’s a desperation to try and paint Mick Lynch as being ‘flustered’ or ‘irritated’ when he’s just dismayed at the low quality of interview pic.twitter.com/avQ7v7v2sS — Nooruddean (@BeardedGenius) June 22, 2022\n\nMobilitazioni analoghe stanno coinvolgendo anche il settore delle telecomunicazioni con tecnici e lavoratori dei call centre di BT Group in sciopero per la prima volta dopo 35 anni. A guidare gli scioperi è il sindacato dei lavoratori delle comunicazioni (CWU). Alla fine di luglio gli scioperi hanno visto l’adesione di 40 mila persone per protestare contro gli aumenti proposti, ritenuti insufficienti a fronte dell’inflazione crescente. Come fatto notare dal sito Novara Media, il direttore esecutivo di BT Group nel 2021 ha ottenuto un aumento del 32%, portando il suo stipendio a 3 milioni e mezzo di sterline all’anno. Ai lavoratori è stato invece offerto un aumento di 1500 sterline annue.\n\nSempre la CWU ha organizzato una serie di scioperi per i lavoratori del servizio postale, la Royal mail. Secondo il sindacato circa il 96% dei votanti tra gli iscritti si è espresso in favore dell’agitazione sindacale. La partecipazione per le 4 giornate di sciopero, divise tra agosto settembre, è state di oltre 115 mila lavoratori. Anche i manager del Royal mail group, a fronte di un taglio di 700 posti di lavoro, hanno scioperato lo scorso luglio. Il sindacato promotore, Unite the Union, lamenta inoltre migliaia di ore non pagate: la prospettiva di tagli implicherebbe quindi turni ancora più massacranti e ulteriori disagi nelle retribuzioni.\n\nUnite the Union, sindacato che conta oltre un milione di iscritti, è anche il principale finanziatore del partito Laburista inglese. Le due organizzazioni sono arrivate allo scontro a febbraio, quando Sharon Graham, segretaria generale del sindacato, ha minacciato di sospendere il finanziamento al partito Laburista. Oggetto della disputa, lo sciopero degli autisti della nettezza urbana a Conventry. La città, amministrata dai laburisti, per far fronte all’interruzione del servizio aveva aperto siti temporanei per la raccolta di rifiuti, e assunto autisti di camion della spazzatura per sostituire gli scioperanti.\n\nGraham è un’altra figura che si sta imponendo a sinistra nel panorama politico del Regno Unito: da quando ha assunto il comando del sindacato, l’organizzazione - secondo quanto dichiarato - ha vinto l’80% delle dispute e rimesso circa 150 milioni di sterline nelle tasche dei suoi iscritti. Dal canto suo, il partito Laburista fatica a trovare una bussola in questa tempesa di mobilitazioni. A luglio, infatti, Keir Starmer, leader del partito, ha tolto l’incarico di ministro ombra per il lavoro a Sam Tarry. La colpa di Tarry - ufficialmente - è stata quella di aver concesso un’intervista mentre aderiva a un picchetto di protesta dei ferrovieri. Partecipando al picchetto, tuttavia, Tarry è andato contro la decisione di Starmer e del suo team di tenere lontano i membri del governo ombra da manifestazioni e picchetti.\n\nQuello degli operatori ecologici è uno dei settori che sta provocando i maggiori disagi a causa degli scioperi. Nella capitale scozzese di Edimburgo, per esempio, lo sciopero a oltranza indetto dal 18 agosto è piombato direttamente durante la stagione degli importanti festival che si tengono in città. In tutta la Scozia la categoria ha scioperato nelle principali città nella settimana dal 24 al 31 agosto, facendo temere possibili infestazioni di topi. Per ora gli scioperi sono stati sospesi per discutere una proposta di aumento.\n\nUn altro settore chiave che si è mobilitato è quello della sanità, già stressato dalla pessima gestione della pandemia del governo Johnson, e dalle politiche di austerità. Il personale infermieristico a fronte della mancanza di personale e delle condizioni di lavoro usuranti, ha rifiutato gli aumenti proposti e minaccia scioperi in Gran Bretagna e Irlanda del Nord.\n\nAnche settori generalmente associati a buone retribuzioni e migliori condizioni di lavoro si sono mobilitati. È il caso degli avvocati penalisti in Inghilterra e Galles, che sono impegnati in un braccio di ferro iniziato ad aprile ora è culminato con l’annuncio di scioperi a oltranza. L’associazione di categoria (la Criminal Barrister Association) chiede un aumento per gli avvocati praticanti (i junior barrister) e un incremento del 25% della retribuzione prevista per chi concede il gratuito patrocinio, assumendo la difesa degli imputati che non possono permettersi di pagare spese legali.\n\nAnche il personale universitario ha dato vita negli scorsi mesi a numerosi scioperi, in Inghilterra, Galles e Scozia, per chiedere un aumento dei salari. Secondo l’University and College Union è dal 2016 che il settore non conosce un’agitazione sindacale su così larga scala. Secondo un rapporto pubblicato nel luglio di quest’anno, nei college inglesi 8 dipendenti su 10 rischiano gravi contraccolpi economici dall’attuale crisi.\n\nA fronte di un quadro ancora più vasto di quanto descritto finora, c’è da registrare come in questa ondata di agitazione si sommino vari fattori. Oltre al quadro economico, c’è una schiera di leader sindacali che ha perfettamente il polso della situazione, dei conflitti rimasti sotto traccia per troppo tempo. Ma, come spiegato da Frances Lorraine O'Grady, segretaria generale del Congresso sindacale britannico (TUM), tra i fattori decisivi di queste mobilitazioni c’è anche “l’aver scoperto cosa sta accadendo nei consigli di amministrazione\". Il divario tra i profitti al rialzo di chi decide tagli e licenziamenti, i bonus che vengono incassati mentre i giornali magari consigliano come risparmiare sul cibo o l’energia è diventato un argomento fin troppo efficace.\n\nBoicottaggi e proteste per gli aumenti di luce e gas\n\nIn un simile clima, il governo Johnson ha latitato rispetto alle principali incombenze. Rimasto formalmente in carica dopo le dimissioni, in attesa che la regina nominasse il successore alla carica di Primo ministro una volta terminate le primarie di partito, Johnson si è fatto notare soprattutto per i periodi di vacanza. Fonti vicine a Downing Street hanno parlato persino di “governo zombie”, quando il premier uscente si è rifiutato di partecipare un incontro di emergenza con le compagnie energetiche. Lo stesso parlamento è rimasto praticamente fermo questa estate, e la situazione probabilmente non migliorerà fino a ottobre.\n\nWestminster insiders fear Parliament may not sit immediately after Monday’s state funeral and could take until next Thursday to resume its business.\n\n\n\nIf the recess wasn’t shortened, that would mean Commons only had 5 ‘normal’ sitting days over the course of almost three months. — Dan Bloom (@danbloom1) September 14, 2022\n\nLa crisi energitica non ha però fatto altrettanto, ad agosto l’OFGEM (l’ufficio per i mercati di gas ed energia) ha annunciato per ottobre un incremento del tetto delle bollette, con una spesa media di circa 3.500 sterline per nucleo familiare, pari all’80% in più. Per gennaio, invece, l’OFGEM ha previsto un ulteriore aumento, e il prospetto attuale prevede che i prezzi delle bollette saliranno alle stelle.\n\nIl quadro delineato da questi aumenti è a dir poco drammatico. Si prevede che la metà delle famiglie andrà incontro a seri problemi nel riscaldare casa, con conseguente impatto sulla salute fisica e mentale.\n\nSe a luglio il governo aveva previsto un programma di bonus per far fronte ai precedenti scaglioni di aumenti, è probabile che l’attuale regime di costi per luce e gas renderà comunqe insufficienti i bonus previsti. Per questo motivo i partiti di opposizione stanno chiedendo un congelamento delle tariffe.\n\nHow do consumers’ energy bills compare across Europe? UK consumers hardest hit: pic.twitter.com/slK0rj3ccG — Anne-Sylvaine Chassany (@ChassNews) September 7, 2022\n\nQuali che saranno i provvedimenti presi da Liz Truss, sono partite mobilitazioni e proteste anche sul versante bollette. Il 26 agosto, a Glasgow, fuori dalla sede della OFGEM alcuni attivisti hanno dato fuoco alle bollette. La protesta fa parte della campagna Power to the people, lanciata dal consigliere comunale laburista Matt Kerr e dalla sindacalista Frances Curran. “C’è questa sensazione, che in questo momento la nostra politica, nel senso più ampio del termine, stia deludendo le persone. L'idea che l'aumento dei costi dell'energia sia tutto fuorché una scelta politica è piuttosto sciocca”, ha dichiarato Kerr a STV News.\n\nA livello nazionale, invece, sta facendo discutere la campagna Don’t pay UK, lanciata a giugno proprio in previsione della comunicazione di OFGEM prevista per agosto - quando già si sapeva che ci sarebbero stati rincari, ma senza conoscerne l’entità. L’obiettivo dichiarato sul sito è di portare almeno un milione di persone a boicottare le compagnie energetiche, sospendendo l’addebito diretto delle bollette di ottobre: ciò per chiedere naturalmente tariffe compatibili con il costo della vita.\n\nFormalmente gli organizzatori si descrivono come “un gruppo di amici” che, preoccupato dagli aumenti, confrontandosi e parlando con le proprie famiglie e le proprie comunità ha compreso di dover fare qualcosa. Di questo nucleo fa parte Jake Cable, che intervistato durante il programma televisivo Good morning Britain ha spiegato perché stanno chiedendo alle persone di “rubare l’elettricità” non pagando le compagnie.\n\nMore than 100,000 people have pledged to cancel their direct debits for gas & electricity from October in protest against rocketing energy prices, according to Don’t Pay UK\n\n\n\nDon't Pay UK's Jake Cable responds to questions about the route the campaign group is choosing to go down. pic.twitter.com/bkIJYMxHDc — Good Morning Britain (@GMB) August 12, 2022\n\nOltre al materiale divulgativo e promozionale per diffondere la campagna, sul sito di Don’t pay UK sono presenti inoltre dettagliate informazioni su come comportarsi con le compagnie per evitare problemi di morosità, distacchi di luce, o di finire nelle liste di cattivi pagatori. Sono cioè spiegati tutti i rischi cui va incontro chi partecipa al boicottaggio e le strategie adottabili per minimizzare i danni. Naturalmente una larga adesione renderebbe impossibile alle compagnie rivalersi di ogni morosità.\n\n\n\nÈ difficile valutare se si tratti di una campagna di cittadini che si mobilitano, oppure di astroturfing - ovvero una campagna pianificata da un’organizzazione che finge di essere spontanea e nata dal basso. Su Vice UK, Emma Garland si è chiesta se Don’t Pay UK possa effettivamente raggiungere l’obiettivo di fare pressione attraverso il boicottaggio su larga scala. Esiste un precedente degli anni ‘90, quello della Poll Tax, tassa introdotta durante l’era Thatcher e fortemente osteggiata dalla popolazione. Si trattava di una quota fissa da pagare al proprio comune, indipendentemente dalla composizione del nucleo familiare, dalla situazione patrimoniale e dal reddito. Allora 17 milioni di persone, tra il 1990 e il 1993, si rifiutò di pagare la tassa, portando a un sovraccarico del sistema legale. Di fatto diventò impossibile la sua applicazione, e il suo fallimento fu tra le cause delle dimissioni della Thatcher. A circa 30 anni di distanza da quella campagna, insomma, una parte consistente di popolazione pensa che la storia potrebbe ripetersi, e non è certo il caso di sottovalutarla.\n\nIn questo clima incandescente è arrivata la notizia della morte della regina Elisabetta II. A ridosso dei concitati momenti in cui tutto il mondo è rimasto col fiato sospeso al susseguirsi di aggiornamenti sulle condizioni di salute della monarca, Liz Truss aveva annunciato i primi interventi contro i rincari energetici. In attesa di conoscere i dettagli, sembra che i prezzi saranno congelati, purché i consumi rimangano entro una certa soglia. Secondo il think-tank Resolution Foundation, la proposta favorirà le famiglie più ricche, complici i contestuali sgravi fiscali e l'assenza di tasse ad hoc sui grandi capitali.\n\nDio salverà il re?\n\nLa morte di Elisabetta II ha di fatto bloccato il paese in una sorta di lutto nazionale prolungato, tanto che gli scioperi previsti per questi giorni sono stati rinviati. Per il Regno Unito l'evento rappresenta \"la fine di un'era\": non è tanto un'importante leader politica a essere morta, o una figura istituzionale di primo piano. È come se fosse venuto meno un archetipo, qualcosa che da sempre ha sublimato e cementificato l'establishment britannico. L'elaborazione di questa perdita passerà probabilmente per l'elaborazione di un vuoto che l'attuale classe dirigente, così come il successore al trono difficilmente riuscirà a colmare, almeno nel breve periodo. Come scritto dall'editorialista Nesrine Malik:\n\nQuando i vostri politici sono bugiardi e avete un disperato bisogno di credere nei vostri superiori, quando i vostri punti di riferimento culturali comuni sono segmentati in un milione di fornitori di contenuti e quando le vostre famiglie allargate sono frammentate, la gente vuole qualcosa di sacro. La gente vuole la certezza e la sicurezza di potervi rimproverare e dire: sì, tutto il resto della Gran Bretagna moderna può essere messo in palio, ma non questo. Ma nulla è sacro. Non la Regina, né la sua famiglia, che negli ultimi anni è stata scossa da accuse, fermamente smentite, di coinvolgimento del Principe Andrea con una minorenne vittima di traffico sessuale e di investimenti immobiliari in fondi discutibili. E non il paese, per il quale ha rappresentato per troppo tempo non un ponte ma un alibi.\n\nNel clima di lutto che sta attraversando il paese, hanno infatti trovato spazio contestazioni, e persino arresti di chi ha contestato. Del resto tutto sta lavorando per ricordare ai cittadini britannici che prima di tutto sono sudditi. Per le esequie della regina saranno per esempio sospesi trattamenti medici non urgenti. Tra i principali telegiornali, quasi tutti hanno dedicato in questi giorni ore e ore di servizi alla famiglia reale e alle cerimonie che gli elaborati protocolli prevedono, come se non esistesse altro, nel paese.\n\nA Edimburgo, durante una delle cerimonie per la proclamazione di Carlo III, ci sono state dimostrazioni di protesta. Una donna è stata arrestata per aver esposto un cartello con scritto \"fanculo l'imperialismo - aboliamo la monarchia\". La stessa cerimonia è stata fischiata e ha ricevuto i classici \"buuu\" all'annuncio del \"Dio salvi il re\". Un altro arresto è avvenuto a Oxford, quando un'attivista ha domandato a voce alta \"e chi lo avrebbe eletto?\" in risposta all'annuncio della proclamazione del nuovo re. Secondo AJ+ sono almeno quattro i contestatori finora arrestati. A Cardiff l'auto che trasportava i reali verso il castello è stata accolta poco festosamente.\n\nSome members of the crowd can be heard booing as King Charles and the Queen Consort arrive at Cardiff Castle.\n\n\n\nFollow live updates here: https://t.co/zri53jSvDB pic.twitter.com/s0Y7OuVG2Z — ITV Wales News (@ITVWales) September 16, 2022\n\nL'ex calciatore della nazionale inglese, Trevor Sinclair, è stato invece costretto a cancellare un tweet dove aveva criticato il regno della regina Elisabetta II e il razzismo imperante nel paese. L'emittente radio per cui Sinclair lavora, TalkSport, ha annunciato un'inchiesta interna sull'episodio.\n\nIl 10 settembre, infine, si è tenuta una marcia di protesta con migliaia di persone che hanno sfilato a Londra urlando il nome di \"Chris Kaba\". Kaba, 24 anni, è stato ucciso il 5 settembre da un colpo di pistola sparato da un ufficiale di polizia, in seguito sospeso, mentre era disarmato e al volante della propria auto. A margine della manifestazione, ci sono state polemiche per la copertura di Sky News. Uno dei conduttori, infatti, ha parlato della protesta come di una marcia di cordoglio per la morte della Regina. L'emittente si è in seguito scusata.\n\nCome si può intuire, dopo il 19 settembre, giorno per cui sono previsti i funerali della Regina, è molto difficile pensare che i proclami patriottici o alla coesione nazionale possano tenere insieme le molte parti che compongono la nazione. Né si intravedono all'orizzonte nemici di comodo da agitare come spauracchio e diversivo, in chiave sciovinista: prima della Brexit questo ruolo è stato ricoperto dagli immigrati e dall'Unione europea, ma ora questo repertorio appare superato. Lo stesso Johnson, prima di passare il testimone, in un articolo per il Mail ha chiesto alle persone di stringersi insieme per far fronte alle difficoltà, additando la Russia come capro espiatorio dell'aumento del costo delle bollette. Nessuno sembra però averlo preso sul serio, mantenendo l'attenzione sui profitti delle compagnie energetiche e sulle speculazioni. Se un'era è finita, il passaggio alla successiva appare tutt'altro che pacifico e indolore.\n\nImmagine in anteprima: le proteste nel Regno Unito lo scorso giugno – frame video EFE",
    "Regno Unito: peggiora crollo dei bond dopo le promesse di Kwarteng Da Investing.com": "© Reuters.\n\nGBP/USD +0,04% Aggiungi/Rimuovi dal Portafoglio GB2YT... +0,22% Aggiungi/Rimuovi dal Portafoglio GB5YT... +0,88% Aggiungi/Rimuovi dal Portafoglio GB10Y... +0,80% Aggiungi/Rimuovi dal Portafoglio\n\nDi Geoffrey Smith\n\nInvesting.com - Il tonfo della e dei mercati dei bond britannici peggiora questo lunedì, con gli investitori spaventati per i nuovi radicali tagli alle tasse non finanziati.\n\nNegli scambi londinesi di metà mattina, i rendimenti dei Gilt sono schizzati, con i mercati che hanno messo in conto ulteriori di interesse da parte della Banca d’Inghilterra in risposta ad un mini-budget considerato da molti analisti inflazionario. Le aspettative di una forte reazione di politica monetaria hanno aiutato la sterlina a recuperare gran parte del terreno perso in apertura, quando era crollata ad un nuovo minimo storico contro il dollaro.\n\nE questo dopo le parole di ieri del Cancelliere dello Scacchiere Kwasi Kwarteng, secondo cui ci sarà “altro in arrivo” dal governo, oltre al taglio delle tasse da 161 miliardi di sterline (173 miliardi di dollari) annunciato venerdì.\n\nGli analisti hanno definito la mossa un giudizio schiacciante sul cambio di rotta del nuovo governo, che ha fatto dietrofront rispetto alle tasse più alte ed alla riduzione del deficit di bilancio promosse da Boris Johnson.\n\n“Il governo britannico ha piantato una foresta di magici alberi da denaro e il mercato dei bond li ha segati tutti”, ha affermato Paul Donovan, capo economista di UBS Global Wealth Management.\n\nLa decisione si è fatta sentire sui mercati dei bond di tutto il mondo nei primi scambi in Europa di questo lunedì, alimentando i timori che i problemi del Regno Unito possano essere un segnale di quello che succederà alle economie avanzate, che cercano di contenere le conseguenze dello shock dei prezzi degli energetici di quest’anno. I tagli delle tasse annunciati da Kwarteng venerdì sono, in effetti, minori del costo stimato degli incentivi energetici per imprese e famiglie annunciati la scorsa settimana.\n\nAlle 11:35 CEST, il rendimento dei Gilt e sale di mezzo punto al 4,49% e 4,56% rispettivamente, mentre il rendimento dei Gilt sale di 34 punti base al 4,17%.\n\n“Sebbene il tonfo della sterlina catturi l’attenzione, è il brusco aumento dei costi di prestito la cosa importante”, spiega Donovan, affermando che il tonfo alimenta le affermazioni della cosiddetta “Teoria Monetaria Moderna” che incoraggia maggiori prestiti governativi nella convinzione che lo stato abbia tutti gli strumenti necessari per controllare l’inflazione che genera.\n\n“La Teoria Monetaria Moderna è stata portata in un angolo oscuro dai mercati dei bond e malmenata”, aggiunge Donovan.\n\nAltri avvertono che il mercato forse si aspetta troppo dalla Banca d’Inghilterra, che la scorsa settimana ha reso noto che non modificherà ulteriormente la sua politica prima del vertice di novembre. Il Governatore Andrew Bailey ha ammesso che il mini-budget potrebbe avere il potenziale di alterare significativamente le prospettive per la crescita e l’inflazione.\n\n“Pensiamo che i mercati stiano sopravvalutando le probabilità che il Governatore Bailey convochi una riunione straordinaria questa settimana”, scrive in una nota ai clienti Samuel Tombs di Pantheon Macroeconomics. “Bailey probabilmente teme che un aumento di emergenza innescato dai movimenti dei mercati finanziari crei un pericoloso precedente”.\n\nAggiunge che la banca è già sotto pressione politica e potrebbe non voler ostacolare il governo con una mossa che potrebbe essere interpretata come una chiara sfida alla sua autorità.\n\nDi conseguenza, Tombs avverte che la sterlina probabilmente scenderà ancora sul breve periodo.",
    "Il Regno Unito revoca la moratoria sulla devastante pratica del fracking": "Il Regno Unito, alla fine, ha realmente revocato la moratoria sull’estrazione fossile tramite fracking – fratturazione idraulica – una pratica altamente impattante in termini climatici e ambientali. Le prime indiscrezioni, al riguardo, le aveva rilasciate la stessa premier, Liz Truss, da sempre scettica sulla questione climatica. La moratoria, in vigore dal 2019, impediva alle aziende petrolifere di ricorrere al fracking per estrarre idrocarburi fossili. Ora, in particolare, l’estrazione di gas di scisto tramite la dibattuta pratica estrattiva è invece di nuovo concessa su tutto il territorio britannico, laddove – ha precisato la Truss – ci sia il supporto delle comunità coinvolte. L’obiettivo sarebbe quello di far fronte alla crisi energetica che non ha risparmiato nemmeno il Regno Unito. La decisione, controversa è dir poco, rientra infatti in una serie di misure straordinarie volute dal nuovo governo britannico. Al vaglio, tra le altre cose, ci sarebbe un’accelerazione sull’estrazione delle fonti fossili come non accadeva da almeno due decenni. Nel Mare del Nord, ad esempio, il nuovo esecutivo conservatore potrebbe rilasciare fino a 130 nuovi permessi per l’esplorazione e lo sfruttamento di giacimenti di idrocarburi.\n\nIl cambio di rotta sulla questione del fracking sarebbe invece stato favorito da una procedura di rivalutazione tecnica in mano al governo da luglio. Il rapporto finale, forse non a caso emerso proprio mentre il governo si è detto favorevole a riportare la pratica di estrazione in auge, ha sottolineato che non si dispongono di dati sufficienti per trarre delle conclusioni scientificamente valide sull’impatto della fratturazione idraulica. Sicuramente, il documento non ha però prodotto nessun dato a favore della tecnica e non avrebbe nemmeno sminuito il rischio di terremoti che da questa derivano. Ad oggi, nel Regno Unito è in vigore una soglia di attività sismica oltre la quale le operazioni di fracking devono essere interrotte. Un limite, fissato a 0.5 gradi della scala Richter, che sarà tuttavia aumentato, come ha annunciato Jacob Rees-Mogg, il ministro britannico dell’Economia e dell’Energia. Ad ogni modo, la maggiore attività sismica in relazione alle pratiche di fratturazione idraulica, la motivazione che ha spinto l’allora governo UK ad imporre la moratoria, non è l’unica conseguenza del fracking.\n\nLa fratturazione idraulica è un’attività estrattiva, promossa dagli Stati Uniti fin dai primi anni 2000, finalizzata a ricavare petrolio e gas di scisto da rocce argillose nel sottosuolo. La tecnica consiste in una prima perforazione finalizzata a raggiungere i giacimenti nei quali, successivamente, si inietta ad alta pressione una miscela di acqua, sabbia e prodotti chimici di sintesi allo scopo di facilitare la fuoriuscita degli idrocarburi. Ad oggi, le criticità legate a questa pratica, oltre all’appurato aumentato rischio sismico, sono almeno altre due. In primo luogo, alla luce delle grandi quantità di acqua richieste, va citato l’enorme spreco idrico: basti pensare che ogni pozzo avrebbe bisogno tra i 100 mila e i 27 milioni di litri d’acqua. Segue la potenziale contaminazione delle falde acquifere e del suolo poiché gran parte del liquido iniettato, contenente in media 14 differenti additivi chimici, non riemerge. Secondo un rapporto dell’Agenzia per la protezione ambientale degli Stati Uniti, le compagnie petrolifere possono utilizzare fino a 700 sostanze diverse: acido cloridrico, metanolo e distillati del petrolio sono le più frequenti, ma non mancano prodotti biocidi ed altri solventi. Senza contare poi le conseguenze climatiche: la riapertura al fracking comporterà l’estrazione di una maggior quantità di gas fossile, il cui utilizzo implicherà l’inevitabile rilascio di gas ad effetto serra, i quali, a loro volta, contribuiranno ulteriormente ad accelerare il riscaldamento globale in corso.\n\n[di Simone Valeri]",
    "Aprire una impresa nel Regno Unito: ecco cosa sapere": "Aprire un’attività nel Regno Unito è una procedura che richiede un’attenta progettazione, e che potrai eseguire online.\n\nè una procedura che richiede un’attenta progettazione, e che potrai eseguire online. Dovrai scegliere la tipologia di società adatta al tuo business ed effettuare la registrazione presso la Companies House .\n\n. I costi per l’apertura di una società in Inghilterra variano dai 10£ ai 100£, con una tassazione che è pari al 19% e un regime IVA che varia da un’aliquota del 20% allo 0%.\n\nIn un momento di instabilità economica e di crisi finanziaria, l’economia inglese con quasi 3 trilioni di dollari continua ad essere una valida opportunità se vuoi aprire un’attività nel Regno Unito. Infatti, sono sempre di più gli imprenditori attirati da un sistema burocratico semplificato e dai costi ridotti, per l’avviamento di un’impresa e per ciò che riguarda la tassazione sugli utili.\n\nTuttavia, avviare un’azienda in Inghilterra non è semplice, dato che è necessario conoscere quale società aprire per il proprio business, valutare quando richiedere la Partita IVA inglese (VAT) e soprattutto porre attenzione alla tassazione.\n\nSe hai in progetto di creare un’impresa nel Regno Unito, nella nostra guida avrai a disposizione i sei principali passaggi per avviare la tua attività imprenditoriale, in modo sicuro e in poco tempo.\n\nCome aprire un’attività nel Regno Unito: 6 passaggi\n\nPerché scegliere di avviare la tua attività imprenditoriale in Inghilterra anche dopo la Brexit? La risposta a questo quesito è strettamente connessa a un sistema burocratico inglese, che tende a semplificare tutti i processi legati all’apertura di un’impresa.\n\nAd esempio, in Italia per aprire una società, devi disporre di un numero di soci, in base alla forma che hai scelto, creare un atto costitutivo innanzi a un commercialista o a un notaio e aprire Partita IVA. Successivamente devi registrate la tua attività e scegliere la tipologia di regime fiscale tra quelli ordinari e le forme agevolate come il sistema forfettario.\n\nInvece, se decidi di avviare un’attività in UK, i passaggi sono ridotti. Ad esempio, non devi obbligatoriamente disporre di Partita IVA, che in questo stato è chiamata VAT, e inoltre la costituzione della società non avviene davanti ad un notaio.\n\nSi tratta di fattori che riducono i costi e rendono più veloci i tempi di avvio di un’impresa: elementi fondamentali per il successo di un business. Andiamo ad analizzare quali sono i 6 step di base per iniziare la tua attività in Gran Bretagna:\n\ncreare un’idea vincente: il business plan; scegliere la tipologia di società; aprire e registrare la società; aprire Partita IVA inglese (VAT) se necessaria; valutare i costi e la tassazione in Inghilterra; trovare i fondi per la tua attività d’impresa.\n\nCome creare un’idea vincente in UK: il business plan\n\nIl primo passo per aprire un’attività nel Regno Unito è quello di creare un progetto di business. Potrai realizzare un’idea innovativa, oppure rielaborare un sistema già collaudato in modo più efficiente e produttivo.\n\nIn ogni caso dovrai valutare se la tua idea è fattibile e si adatta al mercato inglese. In questa prospettiva diventa utili redigere un business plan. Con questo termine si considera un documento, in cui andrai ad effettuare una serie di operazioni per realizzare la tua impresa:\n\nprogettare;\n\nprogrammare;\n\ndescrivere;\n\nvalutare.\n\nInfatti, andrai a progettare ogni aspetto della tua iniziativa, dalla tipologia di società di cui avrai bisogno, alla presenza di un locale, fino ai costi di investimento e alle possibile entrate. Inoltre, il business plan prevede una programmazione in base alla quale seguire una serie di passaggi che ti permetteranno di realizzare la tua idea.\n\nA questo si affianca una descrizione dettagliata di quali sono i pro e i contro dell’attività, molto utile se vuoi attirare investitori in Inghilterra. Infine, avrai a disposizione tutti i dati al fine di valutare la fattibilità del progetto e quali sono i punti forti e deboli rispetto alla concorrenza.\n\nAprire un’attività nel Regno Unito: scegliere la tipologia di società\n\nVediamo nella tabella seguente quali sono le diverse tipologie di società che si possono aprire nel Regno Unito, in base alle caratteristiche specifiche che le contraddistinguono.\n\nTipologia di società Equivalente in Italia Caratteristiche Private Limited Company (LTD) S.r.l (società a responsabilità limitata) Può essere una ditta individuale oppure con più soci. Prevede un amministratore e una divisione tra il patrimonio dell’azienda e quello dei soci Public Limited Company (PLC) S.p.a. (Società per azioni) Società di grandi dimensioni, da scegliere se vuoi quotare in borsa la tua idea Limited Liability Partnership (LLP) Non prevista Può essere costituita da soli due soci e prevede una divisone tra il patrimonio degli azionisti e quello della società Unlimited Company Società di persone in nome collettivo Simile alla LLP, ma non vi è separazione di responsabilità nel patrimonio\n\nOra che hai sviluppato il progetto della tua idea, il passo successivo è quello di scegliere la tipologia di società da aprire nel Regno Unito. Una valutazione che andrà ad influenzare tutto il tuo business, sia per ciò che riguarda i costi, sia ai fini fiscali.\n\nInoltre, in base alla tipologia di impresa, andrai incontro anche a forme di responsabilità personali in caso di difficoltà economiche. Vediamo le caratteristiche specifiche delle diverse società.\n\nPrivate Limited Company (LTD)\n\nConosciuta anche con l’acronimo Ltd, può essere assimilata in Italia a un S.r.l (Società a responsabilità limitata). È tra le forme più diffuse in Inghilterra, basta considerare che il 56,7% delle società inglesi nel 2021 era composta dalle Private Limited Company.\n\nPuoi aprirla come socio unico oppure insieme ad altri soci. La sua caratteristica è quella di prevedere una divisone di quote, in azioni, che saranno distribuite tra i vari soggetti partecipanti. A questo si aggiungono le seguenti caratteristiche:\n\nla gestione economica dell’azienda è separata da quella dei soci che la gestiscono;\n\npuoi aprirla senza la presenza dell’intera compagine sociale;\n\nè previsto un pagamento di tasse indipendentemente dal tuo patrimonio personale;\n\nnon si applica IVA fino alla soglia degli 85.000£;\n\ni soci possono essere persone fisiche o altre società;\n\npotrai aprila anche con un capitale sociale minimo.\n\nSe vuoi conoscere tutte le caratteristiche di questa società ti invitiamo a leggere la nostra guida completa su come aprire una LTD a Londra.\n\nPublic Limited Company (PLC)\n\nLa Public Limited Company, anche communente definita Plc, è equiparabile alle S.p.a. italiane, ovvero le società per azioni. È una forma di impresa che potrai scegliere se vuoi creare un’azienda di grandi dimensioni.\n\nInfatti, prevede un capitale sociale iniziale minimo di 50.000£ di cui dovrai versare il 25% e potrai quotarla in borsa, anche se questo non è obbligatorio. Rispetto alla versione Ltd devi indicare, al momento della registrazione, il suffisso PLC o l’acronimo per esteso, public limited company.\n\nLimited Liability Partnership (LLP)\n\nÈ una società di persone a responsabilità limitata. Una forma nuova, non esistente nel sistema italiano, che prevede l’obbligo di una compagine sociale con almeno due soci.\n\nRispetto alle altre tipologie di società, non dovrai registrare lo statuto presso la Companies House, come vedremo più avanti, ma rimane privata. Il vantaggio di questa forma è quella di prevedere un numero ridotto di soci con una separazione del tuo patrimonio personale da quello dell’azienda.\n\nUnlimited Company\n\nÈ assimilabile alla nostra società di persone in nome collettivo. Rispetto alla versione Limited Liability Partnership, non vi è separazione tra il patrimonio dei soci e quello della società.\n\nQuesto vuol dire che ogni socio risponde con il proprio patrimonio personale per le obbligazioni sociali, in modo illimitato. Si tratta di una forma societaria piuttosto rischiosa, per le nuove imprese.\n\nCome aprire e registrare un’attività in Inghilterra\n\nPuoi aprire una società in Inghilterra direttamente online presso il sito della Companies House, che può essere paragonata alle nostre Camere di Commercio. Prima di iniziare la procedura la tua società dovrà rispettare una serie di requisiti:\n\ndevi avere una sede legale in Inghilterra con un indirizzo reale;\n\ndisporre di un amministratore con residenza nel Regno Unito, nel caso tu non lo abbia;\n\ndevi avere un’e-mail e un recapito telefonico, quest’ultimo del Regno Unito;\n\nti verrà richiesto di aprire un conto corrente aziendale.\n\nA questo punto devi accedere al sito della Company House online ed effettuare la registrazione. Con questa procedura potrai creare la tua società e al contempo registrala presso l’organo competente. Ecco i principali passaggi:\n\ninserisci il nome della società a cui dovrai aggiungere il relativo acronimo per identificarne la forma, come LTD, LLP, PLC;\n\na cui dovrai aggiungere il relativo acronimo per identificarne la forma, come LTD, LLP, PLC; inserisci le figure giuridiche, dall’amministratore ai soci, allegando i loro dati;\n\ndefinisci il capitale sociale versato;\n\ncrea lo statuto online, inserendo quali sono gli scopi della società;\n\nesegui il pagamento della relativa registrazione, variabile in base alla tipologia di società.\n\nIn linea di massima i tempi di aperura vanno da un minimo di 12 ore a un massimo di 24 ore.\n\nAprire un’attività nel Regno Unito: quando è necessaria la Partita IVA inglese\n\nUno degli aspetti che può genare confusione, nel momento in cui decidi di aprire un’attività nel Regno Unito, riguarda la Value Added Tax (VAT) ovvero la Partita IVA inglese. L’errore si crea dato che in UK il codice IVA non è obbligatorio, ma si applica solo nel seguente caso:\n\nimporto del reddito annuale della società superiore a 85.000£.\n\nInfatti, potrai aprire liberamente una LTD senza disporre del VAT, se dichiari un fatturato annuo che non superi la quota degli 85.000£. Come noti è un valore molto elevato rispetto a quello previsto in Italia per le attività che sono esenti d’IVA come nel caso della prestazione occasionale o dei regimi agevolati i quali prevedono rispettivamente un importo massimo di 65.000€.\n\nRiprendendo l’esempio della LTD, potrai aprire senza il VAT la tua società, la quale verrà identificata come Small Limited Company. Ciò comporta la possibilità di avere una franchigia IVA nelle fatture in entrata e in quelle d’uscita. Se a fine anno l’importo del tuo fatturato supera quello previsto, dovrai pagare un 10% come compensazione sul tuo reddito ed effettuare l’apertura della Partita IVA inglese.\n\nCome funziona l’apertura del VAT\n\nLa richiesta del VAT potrà essere fatta online. Dovrai accedere al sito dell’HMRC (Her Majesty’s Reveane and Customs) ovvero l’ufficio delle Entrate e delle Dogane di sua Maestà. Ecco quali sono i passaggi principali:\n\ninserisci i dati della tua società inglese;\n\navvia la richiesta del VAT Number;\n\nallega le informazioni riguardanti lo statuto, il numero dei soci e il capitale versato;\n\ncompila il modello di riferimento in rapporto all’attività economica della tua azienda\n\nattendi la conferma di registrazione da parte del HMRC.\n\nA questo punto ti verrà inviato un codice alfanumerico che dovrai inserire nelle fatture per effettuare ed eseguire i pagamenti. La compilazione del VAT avviene quasi sempre per via telematica, ma vi sono delle eccezioni in cui sarai obbligato a scaricare i moduli online e inviarli via posta. Inoltre, dovrai fare attenzione alla compilazione dei diversi modelli:\n\nVAT1A: previsto per le attività con sede in Italia e che effettuano vendite nel Regno Unito;\n\nprevisto per le attività con sede in Italia e che effettuano vendite nel Regno Unito; VAT1B: necessario se effettui importazioni di merci per un valore superiore agli 85.000£;\n\nnecessario se effettui importazioni di merci per un valore superiore agli 85.000£; modello VAT1C: in caso di cessione di beni con rimborsi.\n\nCome noti sono diversi i fattori da valutare nell’apertura del VAT. Inoltre, disporre di una Partita IVA inglese può essere indispensabile se la tua attività prevede una serie di operazioni che devi svolgere all’estero, come nel caso in cui apri un negozio fisico collegato a un e-commerce online. In questa prospettiva al fine di non commettere errori può essere utile rivolgersi a uno studio di consulenti o di commercialisti.\n\nAprire un’attività in Inghilterra: i costi\n\nLe spese per l’apertura della tua attività d’impresa si suddividono in tre categorie:\n\ncosti di apertura delle società;\n\ntassazione annuale;\n\nIVA.\n\nPer aprire un’impresa è richiesto un costo di registrazione alla Companies House. Questo varierà in base alla tipologia di società che andrai ad adottare. Nel caso delle Private Limited Company (Ltd) il costo è di soli 12£, mentre per una Limited Liability Partnership (LLP) la spesa di base è di 10£.\n\nNel caso delle Public Limited Company (Plc) il costo è leggermente più alto dato che oscillerà tra i 15£ e i 100£ oltre alla necessità di versare un capitale sociale pari a un minimo di 50.000£. Tieni presenti i costi che abbiamo elencato in tabella.\n\nTipologia di spesa Costo Apertura società Dai 10£ ai 100£ Tassazione sulla società 19% sugli utili IVA Dal 20% allo 0%\n\nTassazione e IVA sulle attività d’impresa in Inghilterra\n\nPer ciò che riguarda la tassazione, le principali spese che devi considerare sono:\n\nCorporation tax;\n\nNational Insurance.\n\nLa Corporation tax è un imposta unica pari al 19% che si applica sugli utili ottenuti dalla società indipendentemente se sono stati distribuiti oppure no. Inoltre, è utile precisare che rispetto all’Italia, per le società in Inghilterra, non sono presenti altre tipologie di aliquote fiscali come l’IRAP.\n\nA questo si aggiunge la National Insurance, una registrazione che devi effettuare come persona fisica per lavorare nel Regno Unito, attraverso cui avverranno i versamenti contributivi e quelli fiscali, come socio o amministratore.\n\nInfine, un discorso diverso riguarda l’IVA. Infatti, uno dei vantaggi del regime fiscale inglese è quello di prevedere un pagamento dell’IVA che va da un massimo del 20% a un valore pari a 0%. Dovrai distinguere tre tipologie di aliquote:\n\nIVA ordinaria: pari al 20% si applica a tutte le aziende con un fatturato superiore agli 85.000£ per la vendita di qualunque prodotto o servizio;\n\npari al 20% si applica a tutte le aziende con un fatturato superiore agli 85.000£ per la vendita di qualunque prodotto o servizio; IVA al 5%: è un’imposta sul valore aggiunto ridotta, utilizzata per la vendita di particolari tipologie di prodotti, come i beni per i bambini, gli articoli sanitari o aziende specifiche come le imprese legate all’energia e alla salute;\n\nè un’imposta sul valore aggiunto ridotta, utilizzata per la vendita di particolari tipologie di prodotti, come i beni per i bambini, gli articoli sanitari o aziende specifiche come le imprese legate all’energia e alla salute; franchigia IVA (0%): l’IVA non è prevista per le aziende con un fatturato annuo al di sotto degli 85.000£ e per i prodotti educativi, gli alimenti per bambini, i beni alimentari di prima necessità o quelli specifici per i disabili.\n\nAprire un’attività nel Regno Unito: finanziamenti e agevolazioni\n\nOra che disponi di una società registrata, un passo importante è quello di trovare i fondi necessari per avviare l’attività d’impresa. Anche in questo caso avrai un numero di opportunità maggiore rispetto all’Italia.\n\nCiò non significa che ti basterà presentare il tuo progetto a una banca o a un investitore privato in Gran Bretagna per ottenere subito i fondi. L’idea dovrà essere realizzabile e il business plan creato in modo attento. Per questo può essere indispensabile farsi affiancare, nelle varie fasi di apertura e sviluppo, da uno studio di commercialisti.\n\nSe la tua attività si fonda su un’idea innovativa, tra le possibili soluzioni puoi rivolgersi a un business angel. Sono investitori privati o società che decidono di puntare su aziende che hanno una componente tecnologica elevata.\n\nUn’altra opportunità è quella di ottenere fondi utilizzando il crowdfunding. Si tratta di un sistema sviluppato proprio in Inghilterra e che permette a più investitori di partecipare con i propri capitali a un’unica iniziativa. Infine, potrai accedere a una serie di finanziamenti agevolati. Tra quelli più interessanti per le nuove imprese vi sono:\n\nR&D Tax Relief: puoi ottenere un credito per l’innovazione tecnologica della tua impresa;\n\npuoi ottenere un credito per l’innovazione tecnologica della tua impresa; Star Up Loas: sono una serie di agevolazioni che si rivolgono alle imprese costituite ex novo;\n\nsono una serie di agevolazioni che si rivolgono alle imprese costituite ex novo; Patent Box: puoi ottenere una riduzione sull’aliquota fiscale su quelle attività che prevedono una proprietà intellettuale.\n\npuoi ottenere una riduzione sull’aliquota fiscale su quelle attività che prevedono una proprietà intellettuale. Franchigia IVA: disporrai della possibilità di non pagare l’aliquota se rientri in alcuni requisiti societari.\n\nPrecisiamo che per disporre delle agevolazioni, la tua attività dovrà avere sede nel Regno Unito.\n\nAprire un’attività nel Regno Unito – Domande frequenti",
    "Il declino senza fine del Regno Unito": "In Verso Bisanzio, una delle sue ultime opere, il poeta William Butler Yeats si lamentava del fatto che la sua anima, intrappolata in un corpo sempre più decrepito, fosse “legata a un animale morente”. Con la nomina di Liz Truss alla guida del governo britannico si fa più forte la sensazione che anche l’Irlanda sia incatenata a una creatura moribonda. In una democrazia in salute, Truss non avrebbe mai potuto neppure immaginare di diventare prima ministra del Regno Unito. È una Theresa May senza serietà e un Boris Johnson senza carisma, una miscela d’ingredienti messi insieme da un cuoco pazzo. Con lei il Partito conservatore ha scelto di chiudere gli occhi di fronte a una realtà sempre più fosca e di rilanciare al gioco del “facciamo finta che”. Con Johnson “facevamo finta che sia il 1940 e che lui sia Winston Churchill”. Con Truss “facciamo finta che sia il 1980 e che lei sia Margaret Thatcher”. Con entrambi si gioca a fare finta che i problemi del paese siano causati dall’Unione europea e che il bulldog britannico, ormai senza guinzaglio, sia pronto a scorrazzare sugli altipiani di una nuova epoca d’oro.\n\nMa bugie così grandi servono a nascondere qualcosa di altrettanto ingombrante: il declino del Regno Unito. Pensando alla lenta decadenza del paese, il termine di paragone più ricorrente è l’ascesa della Cina. Per avere, però, un termine di paragone migliore basta guardare molto più vicino, ovvero al piccolo paese dall’altra parte del mare d’Irlanda. L’Irlanda ha problemi gravi, nella maggior parte dei casi ben radicati nella sua particolare combinazione di ipersviluppo e sottosviluppo. Ma se la sta cavando meglio del Regno Unito. Venticinque anni fa era più povera, più corrotta e più soggetta al nazionalismo reazionario. Oggi la situazione si è capovolta.\n\nIn una democrazia in salute, Liz Truss non avrebbe mai potuto diventare la prima ministra britannica. È una Theresa May senza serietà, un Boris Johnson senza carisma\n\nLa vera misura del declino o del progresso di un paese è data dagli standard di vita delle persone comuni. Per secoli gli irlandesi sono emigrati verso le terre britanniche perché lì le condizioni di vita erano migliori. Ora non è più così. In questo secolo si è registrato un drammatico declino della crescita dei redditi delle famiglie del Regno Unito.\n\nMa ripercorriamo alcuni dei momenti più memorabili della campagna elettorale di Liz Truss. I conservatori sono tornati al potere nel 2010. Nel corso di questo ininterrotto periodo al governo, il reddito medio delle famiglie britanniche ha rallentato la sua crescita. Solo due paesi europei hanno fatto peggio: Grecia e Cipro. Così, mentre Truss e la setta di cui fa parte raccontano che il Regno Unito è stato ostacolato da Bruxelles, la verità è che quasi tutti gli altri paesi dell’Unione europea se la sono cavata molto meglio del Regno Unito, compresa l’Irlanda. Tra il 2007 e il 2018 il reddito medio è salito del 34 per cento in Francia e del 27 per cento in Germania. Nel Regno Unito è diminuito del 2 per cento. E i redditi delle persone comuni in Irlanda sono più alti del 6 per cento rispetto a quelli britannici. È difficile sopravvalutare la natura storica di questo rovesciamento.\n\nMa non si tratta solo di economia. Se all’inizio di questo secolo vi avessero predetto l’arrivo di una pandemia che avrebbe obbligato i governi a spendere moltissimi soldi pubblici per materiale medico, avreste pensato che i britannici l’avrebbero fatto in modo onesto, mentre gli irlandesi avrebbero concluso accordi poco trasparenti facendo arricchire amici e compari. In realtà è successo il contrario.\n\nDublino non è un’isola di santi, ma sembra meno corrotta sul piano politico rispetto a Londra. Infine l’Irlanda è meno folle e meno esposta ai colpi di testa del nazionalismo reazionario. Chi potrebbe immaginarsi un governo irlandese che propone qualcosa di così crudele come spedire i richiedenti asilo in Ruanda a bordo di un aereo?\n\nA un patriota inglese d’altri tempi, abituato a guardare dall’alto in basso l’Irlanda come se fosse un posto strano e arretrato, questi paragoni appariranno preoccupanti. Va bene il confronto con i tedeschi, ma essere superati dagli irlandesi dev’essere molto umiliante.\n\nPer poter fare i conti con la realtà però bisognerebbe prima farlo con l’eredità di un partito conservatore che cerca di ripartire da capo in modo ossessivo, cambiando leader al cambiare delle stagioni. E ogni volta ne sforna uno peggiore, in modo che il disastro precedente appaia sotto una luce più favorevole. Truss otterrà di sicuro questo risultato. Farà sembrare Boris Johnson un genio politico, Theresa May una maestra di empatia e David Cameron un faro di sincerità. È un chiaro sintomo di qualcosa che non va.\n\nLegata al destino del suo vicino, che le piaccia o meno, l’Irlanda dovrà sperare che questo rantolo non duri troppo a lungo. Forse l’arrivo di Liz Truss al potere è un ultimo rito, una danza di fantasmi di una tribù disperata. Forse dopo di lei il Regno Unito sarà costretto a fare i conti con la realtà. ◆ gim",
    "Regno Unito in lutto per Elisabetta, oggi re Carlo a Londra - Ultima Ora": "(ANSA) - LONDRA, 09 SET - Mentre i resti mortali di Elisabetta II riposano per ora nell'intimità familiare della residenza scozzese di Balmoral, il Regno Unito si risveglia listato a lutto sotto shock, orfano dopo 70 anni della sua regina, spirata ieri 96enne. L'afflusso di gente decisa a renderle omaggio è ripreso con intensità dalle prime ore del mattino nei luoghi simbolo della monarchia, a cominciare dai cancelli di Buckingham Palace; mentre l'immagine della sovrana domina i media e molte attività pubbliche o d'intrattenimento entrano in una fase come di sospensione.\n\nIl centro della scena torna oggi a Londra, dove è in programma l'arrivo di Carlo, in veste di nuovo re, con accanto la neo regina consorte Camilla. E' previsto che Carlo III riceva la premier Liz Truss - designata appena tre giorni fa da Elisabetta come ultimo atto di un regno improntato al senso del dovere - e che diffonda un messaggio televisivo alla Paese in serata. Spetterà a lui approvare inoltre il programma definitivo delle commemorazioni che gli verrà sottoposto in giornata dal Duca di Norfolk, maestro di cerimonie di corte. Le indicazioni sono quelle di un periodo di lutto nazionale di 12 giorni, che va sancito dal governo, durante il quale il feretro di Elisabetta sarà esposto all'ossequio popolare nel Palazzo di Westminster (come capitò per ultima 20 anni fa sua madre, la Queen Mom, morta ultracentenaria nel 2002) e che i funerali solenni si svolgano nell'abbazia di Westminster il 12esimo giorno. Fin da oggi le bandiere nazionali con le insegne dell'Union Jack sono a mezz'asta ovunque nel Paese, con le campane della cattedrale di St. Paul (dove nel pomeriggio si terrà anche un primo servizio religioso in memoria della sovrana dinanzi a vertici del governo, esponenti politici e autorità varie), destinate più tardi a suonare a morto come a Westminster, nel castello di Windsor e altrove, accompagnate dall'eco di 96 salve di cannone che verranno sparate da Hyde Park.\n\nLa proclamazione formale di Carlo è attesa invece domani, con il giuramento di lealtà dei parlamentari nelle sue mani. Mentre per l'incoronazione solenne, i tempi saranno più lunghi: tra alcuni mesi, dopo la fase del lutto. (ANSA).\n\n",
    "Caro-bollette, nel Regno Unito spuntano i centri per riscaldarsi: porte aperte a chi non ce la fa a pagare": "Caro-bollette, nel Regno Unito spuntano i centri per riscaldarsi: porte aperte a chi non ce la fa a pagare dal nostro corrispondente Antonello Guerrera\n\nLa situazione delle famiglie è sempre più critica: alcune città stanno allestendo degli \"heat hub\" dove trovare calore, ricarica per i cellulari, wifi. Sempre più comunità riadattano biblioteche ed edifici pubblici a questa emergenza, mentre le associazioni nate durante il Covid si convertono alle nuove esigenze",
    "Il Sudafrica chiede al Regno Unito la restituzione della Grande Stella d’Africa": "Dopo la morte della regina Elisabetta II sui social si è creato da subito un forte dibattito. Se inizialmente ad emergere è stata l’insofferenza di molti africani e afrodiscendenti per il clima di ossequio e devozione nei confronti della monarchia britannica, a pochi giorni dai funerali di Stato incalza dal Sudafrica una nuova richiesta dal forte valore simbolico, politico e storico: si chiede la restituzione della Grande Stella d’Africa, il più grande diamante di taglio netto conosciuto, consegnato alla famiglia reale britannica dai governanti delle colonie dell’Africa\n\nNoto come “Cullinan I”, in onore di Sir Thomas Cullinan, il proprietario della miniera di diamanti in cui è stato trovato, è stato tagliato dalla gemma più grande estratta in Sudafrica nel 1905, come riporta la CNN. Si tratta di uno dei diamanti di attuale proprietà della corona britannica e montato sullo scettro reale. Il Sudafrica non è l’unico ad aver avanzato questa richiesta, ma altri Paesi si stanno unendo all’appello per chiedere indietro altri diamanti e gioielli.\n\nLa Grande Stella è stata consegnata alla famiglia reale britannica dai governanti delle colonie dell’Africa nel 1905 e la sua restituzione è invocata a gran voce in questi giorni dagli attivisti sudafricani. “Il Cullinan Diamond deve essere restituito al Sud Africa con effetto immediato”, ha detto l’attivista Thanduxolo Sabelo ai media locali. “I minerali del nostro Paese e di altri Paesi continuano a avvantaggiare la Gran Bretagna a spese del nostro popolo”.\n\nUna petizione online è stata lanciata su change.org per la restituzione del diamante ed è stata firmata da oltre 7.000 persone. Vuyolwethu Zungula, un membro del parlamento sudafricano, ha pubblicato un tweet chiedendo “risarcimenti per tutto il danno fatto dalla Gran Bretagna” e “restituzione di tutto l’oro, i diamanti rubati dalla Gran Bretagna”.\n\nSui social si è creato un vero fermento tra cittadini e attivisti che si stanno mobilitando per chiedere la restituzione nei rispettivi Paesi di diversi diamanti attualmente in possesso della famiglia reale nel Regno Unito.",
    "Regno Unito: sulle spalle di Carlo III il futuro della monarchia": "Avevamo tutti ormai pensato che fosse eterna, invece non lo era nemmeno la Regina Elisabetta II. Dopo la sua morte la storia corre veloce, sul trono d’Inghilterra siede già un nuovo re. E, in parallelo con il programma di lutto e cordoglio per la Regina scomparsa, l’agenda di Carlo III è fitta di impegni istituzionali.\n\nAmbientalismo e semplificazione a Buckingham Palace?\n\nDomanda legittima già ora dunque: che regno sarà il suo? Rispetto ad altre successioni, nel caso di Carlo si possono già rintracciare alcune linee costanti, considerato da quanto tempo si è preparato a questo ruolo. Il principe ambientalista, antesignano di battaglie ecologiste che poi sono diventate patrimonio comune, che fossero l’agricoltura biologica o la lotta al riscaldamento globale, oppure ancora le battaglie contro tanti scempi dell’architettura contemporanea. Passioni che lo hanno spinto in passato a esprimersi pubblicamente o privatamente con lettere a ministri e deputati, tanto da essere criticato per il suo interventismo. Ebbene, ora dovrà mettere da parte tutto questo. Il suo ruolo richiede di essere imparziale arbitro della vita pubblica e istituzionale del Regno Unito. Questa ispirazione ambientalista che l’ha sempre animato rimarrà, anche se sottotraccia, tanto più ora che questi sono temi e obiettivi largamente condivisi.\n\nSi sa poi che da principe era stato fautore di una monarchia più snella, tanto da non avere esitazioni nell'estromettere da ogni impegno ufficiale e privare di onorificenze e gradi militari il fratello Andrea, finito nella storiaccia degli abusi sessuali del suo amico, troppo amico Jeffrey Epstein. Come fuori è stato messo subito il figlio Harry, dopo la clamorosa uscita dalla famiglia reale e il trasferimento in California. Da re, dunque, Carlo continuerà probabilmente questa opera di semplificazione, limitando l’istituto monarchico a se stesso (ovviamente), alla regina consorte, all’erede al trono William e alla moglie Katherine, prontamente nominati principi del Galles, oltre a pochissimi altri membri che ricoprono dignitosamente incarichi ufficiali, dalla principessa Anna al figlio Edoardo e moglie Sophie.\n\nInsomma, una monarchia non certo ‘borghese’ come quelle scandinave, ma meno soggetta alle temperie, agli scandali e al gossip che hanno scosso la famiglia allargata dei Windsor. L’incognita Camilla, detestata e vituperata dai sudditi ai tempi del divorzio di Carlo e poi della morte di Diana, sembra essere ormai risolta con una pacifica riabilitazione collettiva. Non solo perché è evidente che la vera storia d’amore nella vita del nuovo re è sempre stata quella con l’amica e amante giovanile Camilla Shand. Ma anche grazie alla sapienza della Regina Elisabetta, che ha accompagnato l’ingresso della nuova moglie di Carlo nella vita familiare ed istituzionale, sanzionando pochi mesi fa il riconoscimento di Camilla con il proprio sigillo, quando Elisabetta disse: “E’ mio sincero desiderio che diventi regina consorte”.\n\nCommonwealth e Regno Unito: dissoluzione all’orizzonte?\n\nTutto è bene quel che finisce bene? Sul fronte coniugale forse. Ma su quello internazionale e all’interno del Regno le sfide saranno enormi. Riuscirà il nuovo re a mantenere vivo il Commonwealth, l'organizzazione ideata da Churchill che probabilmente è stata il maggiore successo del regno di Elisabetta? Riuscire cioè a mantenere legami, anche leggeri, tra le ex colonie e il Regno, nonostante gli attriti, le tensioni e i risentimenti sacrosanti degli ex colonizzati, nel post colonialismo della dissoluzione dell’Impero? Tuttora, su 56 nazioni aderenti al Commonwealth, 15 riconoscono il monarca inglese come proprio Capo dello Stato. Con Carlo le tendenze centrifughe aumenteranno? Un primo segnale è arrivato subito. Proprio nel giorno della proclamazione del nuovo re, il Premier di Antigua ha preannunciato un referendum per diventare repubblica. Altre nazioni sceglieranno la stessa strada, ripudiando il sovrano? Elisabetta è stata una figura di continuità nei cambiamenti profondi del Dopoguerra e dei decenni successivi. Carlo non ha la stessa storia personale e nemmeno lo stesso carisma.\n\nLe spinte centrifughe poi sono in agguato anche all’interno del Regno, che rischia di diventare sempre meno unito. Re Carlo III sale al trono nel pieno delle scosse di assestamento del dopo Brexit, che hanno rimesso in discussione l’equilibrio tra le quattro nazioni che formano il Regno. La Scozia non voleva staccarsi dall’Unione europea. Gli scozzesi hanno subito l’esito del referendum del 2016 come una autolesionistica scelta della maggioranza inglese. I suoi governanti, membri dello Scottish National Party, chiedono di nuovo un referendum sull’indipendenza, come nel 2014. L’Ulster poi sta sperimentando le conseguenze negative dell’uscita dall’UE, che ha lasciato le sei contee britanniche del Nordirlanda come un ibrido, mezzo dentro e mezzo fuori. Sono in molti ormai a Belfast a pensare e ad auspicare che alla fine si faccia anche qui un altro referendum, questa volta per l'unificazione con la Repubblica d’Irlanda, quella di Dublino.\n\nInsomma, scenari da far tremare i polsi, mentre re Carlo ha già una età in cui anche i più accaniti stakanovisti cedono alla pensione. Ma l’adrenalina di essere finalmente arrivato al traguardo lo sostiene brillantemente, come si è visto in queste prime giornate. Il suo regno non potrà essere lungo come quello della madre, e William si è rivelato un giudizioso e rispettato erede al trono. Kate finora non ha sbagliato un colpo, sostenendo brillantemente anche il difficile confronto con l’arrembante nuova arrivata Meghan, e uscendone nel giro di poco tempo vincitrice grazie alla solidità dell’impegno nello svolgere bene la sua parte, senza strafare e senza sbavature. Ora è Kate la Principessa del Galles, pesantissima eredità della ancora amata Diana.\n\nLa storia corre veloce, le nuove generazioni già si preparano, Long live the King, Dio salvi re Carlo III.",
    "Il Regno Unito sul viale del tramonto?": "A voler fare i nostalgici, la morte della regina Elisabetta II, con tutti i rigidi formalismi che ne conseguono, sembra suonare il gong su un tempo che non tornerà più. Forse perché giunge nel bel mezzo di un biennio mondiale complesso e doloroso, a pochi giorni dalla dipartita di un altro gigante del Novecento: Mikhail Gorbačëv. Nei fatti, però, la morte dell’inossidabile sovrana trascina il Regno Unito prepotentemente nel Terzo Millennio in fatto di immagine ma soprattutto di politica.\n\nUna sovrana simbolo\n\nNegli ultimi mesi è risultato più evidente che mai che le relazioni diplomatiche passano anche dalle relazioni personali tra potenti: poco importa che la Regina regnasse senza governare: sta di fatto che, nel giro di qualche ora, l’algida Albione si è ritrovata senza la sua storica guida e con una nuova prima ministra neofita, Lizz Truss, tra i grandi del mondo. Secondo il New York Times, la sua morte “segna sia la perdita di un venerato monarca… sia la fine di una figura che servì da collegamento vivente alle glorie della Gran Bretagna della seconda guerra mondiale, presiedendo il suo adattamento incostante all’era post- coloniale, post-imperiale e l’ha vista attraverso il suo amaro divorzio dall’Unione Europea”. Un collante, un simbolo unificante, uno strumento utile alla sindrome del rally under the flag che adesso rischia di saltare. Carlo, re anziano e fragile, esule da una vita da tabloid, non sembra essere l’immagine del polso di ferro che ci si aspetta dalla corona britannica.\n\nI suoi figli, giovani e à la page, incarnano alla perfezione la lotta fratricida, solo in maniera più affettata e a suon di cerimoniale di corte. Nove britannici su dieci sono nati dopo l’incoronazione della regina Elisabetta e in quel mito sono cresciuti e si sono formati: anche i repubblicani più convinti, nel Regno Unito, hanno sempre guardato alla sovrana come un elegante fossile di un’era con le regine, i suoi fanti, i suoi re. Un monarca con tale polso, con un’influenza così pervasiva nelle politica interna ed estera sarà difficile che torni. E sebbene il Regno Unito sia da secoli una monarchia parlamentare, tra le più antiche del mondo, oggi sembra avviarsi verso un repubblicanesimo di fatto, dove tutte le ritualità ancestrali andranno a poco a poco scemando. Londra diventerà una monarchia in stile nordico? Chissà.\n\nA nessuno però sfugge la coincidenza temporale con un momento critico per il Paese. Elisabetta trascorse i suoi primi anni come regina tentando di assicurarsi il punto d’appoggio simbolico della Gran Bretagna in un mondo in rapido cambiamento. Dopo la sua incoronazione, lei e Filippo intrapresero un tour di sei mesi in giro per il mondo che attraversò 13 paesi del Commonwealth delle Nazioni. Sebbene sottolineò la distanza tra quel sistema e l’imperialismo vecchio stile, il Commonwealth non ha fatto altro che riproporre in maniera elegante quei legami di interdipendenza tipici del mondo coloniale.\n\nOggi l’organizzazione si barcamena tra scandali, inefficienze varie e una sequela di imbarazzanti report sul rispetto dei diritti umani in loco. Più di qualche nazione del gruppo ha pensato bene di abbandonare la sudditanza verso la regina, scegliendo un proprio capo di Stato (come Barbados). Lo stesso re Carlo, all’epoca ancora solo “principe”, qualche mese fa aveva suscitato scalpore con un suo discorso nel quale affermava senza pudore che il Commonwealth fosse nato sulla prevaricazione razziale e sul razzismo coloniale.\n\nUna famiglia litigiosa e spendacciona\n\nNon si può nemmeno dimenticare che l’uscita di scena di “The Queen”, solleva definitivamente il velo di Maya sulla famiglia reale, come in qualsiasi famiglia borghese che perde il suo capostipite. Se il 1997 rappresentò l’anno più complicato per la famiglia reale, è dagli anni Novanta che il vaso di Pandora era ormai aperto. Nel 1997, la regina ha attirato critiche sulla stampa per la sua risposta pubblica alla morte di sua nuora, la principessa Diana. Più di due decenni dopo, il figlio di Diana, il principe Harry, e sua moglie, l’attrice americana Meghan Markle, hanno descritto come una cultura del razzismo nella famiglia reale abbia portato alla loro eventuale partenza dall'”azienda reale” in un’intervista con Oprah Winfrey. Le vicende del figlio Andrea, collegato al caso giudiziario di Jeffrey Epstein, e la soluzione extragiudiziale con la quale ne è venuto fuori, hanno fatto il resto. A Buckingham Palace volano gli stracci da tempo e c’è ragione di pensare che nessun’altra virago potrà nascere con simili doti: la monarchia inglese ha davvero fatto il suo tempo.\n\nTra l’altro, in un periodo di crisi economica, sempre più britannici virano verso la disaffezione verso la casa reale per un senso di fastidio e anacronismo nei confronti dalla royal family spendacciona. I contribuenti del Regno Unito pagheranno ulteriori 27,3 milioni di sterline nei prossimi due anni per colmare una lacuna finanziaria volta a coprire un calo dei profitti presso la Crown Estate, che aiuta a pagare le loro spese. Se Boris Johnson era giunto a Downing Street con la promessa di pompare l’economia britannica, anche e soprattutto attraverso la Brexit, tre anni, una pandemia e una guerra in Ucraina dopo, il premier ha lasciato Londra sull’orlo della recessione. Il costo della vita sta accelerando al tasso annuo più rapido degli ultimi quarant’anni.\n\nCade il “mito inglese”\n\nLa radiografia del Regno Unito non restituisce un quadro di salute ottimale. L’isola non è più un luogo appetibile per le giovani generazioni europee, che non ci stanno ad esibire il passaporto per studiare e lavorare in un luogo che hanno sempre considerato il cortile di casa europeo. E in patria, quasi la metà dei giovani tra i 18 e i 24 anni chiede la Repubblica e un capo di Stato eletto. A dover loro delle risposte, la politica britannica, che vede da anni i due principali partiti in crisi e che ci sta abituando a continui cambi della guardia a Downing Street. Qualcuno ha parlato di una “summer of misery” per il Paese, alle prese con il suo amato servizio sanitario in tilt, l’inflazione alle stelle, gli scioperi che fermano i treni. Nel frattempo, il governo non si vede da nessuna parte. Tantomeno una vera leadership.\n\nNel Regno dis-Unito, le spinte indipendentiste si fanno sempre più virulente e minacciano costantemente lo status-quo: a poco servirà il viaggio del neo-orfano re Carlo III per presentarsi ai suoi sudditi, soprattutto in Scozia, l’angolo più europeo del suo regno.\n\nLondon bridge is down? Ancora no, ma di certo è più traballante che mai.",
    "Regno Unito, la BoE alza i tassi di interesse di 50 punti. Le misure del governo faranno scendere l'inflazione": "La Banca centrale inglese ha messo in campo il suo settimo rialzo consecutivo, decidendo di alzare i tassi di interesse di 50 punti base, portando così il tasso di riferimento al 2,25% dall'1,75% precedente. Il rialzo per cui la banca oltremanica ha optato è il secondo di 50 punti base, una mossa che porta il ciclo di aumenti a essere il più lungo dalla fine degli anni '90.\n\nBoE: le misure del governo contro il caro-energia placheranno l'inflazione\n\n\"Da agosto, i prezzi all'ingrosso del gas sono stati altamente volatili e ci sono stati grandi movimenti nei mercati finanziari, tra cui un forte aumento dei rendimenti dei titoli di Stato a livello globale\", hanno notato i membri del Comitato della banca cenyrale, ricordando tra questi anche l'ampio deprezzamento della sterlina nel corso dell'ultimo periodo.\n\nL'incertezza sulle prospettive per i prezzi dell'energia al dettaglio nel Regno Unito è tuttavia diminuita, stando all'analisi della banca, a seguito degli annunci del governo britannico di misure di sostegno tra cui una garanzia dei prezzi dell'energia. \"È probabile che la garanzia limiti in modo significativo ulteriori aumenti dell'inflazione e riduca la sua volatilità, sostenendo al contempo la domanda privata aggregata rispetto alle proiezioni di agosto del Comitato\", ha sottolineato la BoE.\n\nUn ulteriore annuncio del piano di crescita è previsto poco dopo la riunione della BoE del 22 settembre e, secondo il Comitato, dovrebbe fornire ulteriore sostegno fiscale. \"È probabile che contenga notizie rilevanti per le prospettive economiche. Il Comitato farà una valutazione completa dell'impatto sulla domanda e sull'inflazione di tutti questi annunci nella riunione di novembre, quando determinerà ulteriori implicazioni per la politica monetaria\", ha aggiunto la Bank of England.\n\nLa BoE lima la stima sull'inflazione a ottobre all'11% dal 13%\n\nA fronte, però, delle attuali misure del governo, la Banca d'Inghilterra ha stimato che l'inflazione nel mese di ottobre toccherà un picco dell'11% e non del 13% come precedente previsto. \"Tuttavia\", ha concluso il board, \"le bollette energetiche continueranno a salire e, in combinazione con gli effetti indiretti dei maggiori costi energetici, l'inflazione dovrebbe rimanere al di sopra del 10% nei prossimi mesi, prima di iniziare a diminuire\". (riproduzione riservata)",
    "Regno Unito, proteste per gli arresti di anti-monarchici: \"Un danno alla democrazia\"": "Regno Unito, proteste per gli arresti di anti-monarchici: \"Un danno alla democrazia\" dal nostro inviato Antonello Guerrera\n\n(reuters)\n\nNel Paese in lutto per la morte della regina Elisabetta, la polizia arresta i manifestanti appellandosi al Public Order Act, che prevede simili interventi quando si possano creare tensioni in eventi così sentiti, ma è ovvio che è anche un duro colpo al dissenso",
    "Il Regno Unito fissa un tetto per 2 anni alle bollette. E rilancia il fracking": "Il Regno Unito \"copia\" la Spagna e annuncia l'introduzione di un tetto alle bollette energetiche che durerà 2 anni. Come spiegato dalla neo premier Liz Truss, le famiglie britanniche, in media, non pagheranno più di 2.500 sterline l'anno, circa 2.800 euro. Il risparmio, rispetto alle previsioni, è di poco più di 1.000 euro all'anno.\n\nA pagare la differenza, come avviene in Spagna e Portogallo, sarà lo Stato. Solo che il meccanismo pensato da Londra avrà un peso nettamente maggiore sui conti pubblici. Le misure di sostegno, che comprendono anche una revoca temporanea delle tasse sull'energia destinate a finanziare la transizione verso la carbon neutrality, la cosiddetta \"green tax\", non sono state quantificate, ma secondo i media britannici sarebbero superiori ai 100 miliardi di sterline (115 miliardi di euro).\n\nTale esborso sarà finanziato tramite il ricorso all'indebitamento pubblico visto che Truss ha escluso una tassazione ulteriore dei profitti extra delle società energetiche, come invece chiede l'opposizione laburista. Il piano energetico, oltre alla creazione di una task force che dovrà rinegoziare con i vari gestori e le aziende del settore i costi delle forniture di energia agli utenti britannici, prevede anche l'ambizioso obiettivo di far diventare il Regno Unito esportatore netto di energia entro il 2040.\n\n\n\nA tal fine, Truss ha annunciato lo stop al divieto del fracking, la controversa tecnica di estrazione di gas e petrolio la cui efficienza e il cui impatto ambientale sono oggetto di forti polemiche. Inoltre, fra le misure, ci sono 100 nuove licenze di trivellazione nel Mare del Nord, e un potenziamento della produzione di energia nucleare.\n\nCritiche al piano sono arrivate dall'opposizione laburista, che ha attaccato la mancata tassazione dei colossi energetici per far ricadere invece sui contribuenti il costo delle nuove misure. Annullando così lo sconto in bolletta.",
    "Gas, il Regno Unito taglia a metà la bolletta delle imprese, un piano da 45 miliardi di euro": "Il governo britannico ha presentato mercoledì un piano di salvataggio importante per aiutare le società a sostenere bollette energetiche miliardarie questo inverno mentre il prezzo del gas è decuplicato nel giro di un anno. Oggi la materia prima è tornata a correre oltre i 200 euro il megawatt all'ora minacciando di mettere in ginocchio diversi settori dell'economia nella giornata in cui il governo tedesco ha annunciato che acquisirà il 98,5% di Uniper (per 8 miliardi di euro), il più grande importatore di gas del Paese, per salvare il gruppo dalla bancarotta.\n\nIl piano messo a punto dal nuovo premier inglese Elizabeth Truss è stato stimato in 40 miliardi di sterline (45 miliardi di euro) e prevede che il governo ponga, per un arco di sei mesi, un tetto ai prezzi all'ingrosso dell'energia che alimentano i contratti di gas ed elettricità destinati alle imprese.\n\nUn taglio del 50% circa delle bollette alle imprese\n\nDopo il periodo in questione verrà effettuata una revisione per determinare se è necessario un supporto continuo per specifici settori. Il limite per le imprese è stato fissato a 21,1 pence per kilowattora per l'elettricità e 7,5 pence per il gas. Si tratta di uno sconto di circa il 50% sui prezzi all'ingrosso nell'ultimo periodo in media, secondo calcoli degli analisti di Bloomberg, dipende da quando è stato firmato il contratto in vigore da parte delle società.\n\nIl governo sta cercando di proteggere le aziende dallo scenario peggiore (un inverno al freddo, senza energia) dopo che i prezzi della materia prima sono aumentati vertiginosamente da quando la Russia ha chiuso Nord Stream 1, il gasdotto che collega la Siberia alla Germania dopo essere stata sanzionata per l'invasione dell'Ucraina. Bloomberg ha stimato due settimane fa che il pacchetto in arrivo potrebbe costare fra 21 e 42 miliardi di sterline al governo britannico in un arco di sei mesi. È un progetto parallelo e separato rispetto al piano di aiuti da 130 miliardi di sterline presentato in precedenza che va incontro alle bollette delle famiglie.\n\n\"Esiste il pericolo reale che, prima di mettere in atto il nostro progetto di aiuti, bar, pub e negozi potrebbero chiudere e semplicemente non potevamo permettere che ciò accadesse\", ha spiegato la premier Liz Truss alla stampa durante un volo a New York. \"Ecco perché è giusto che il governo prenda una decisione a sostegno delle attività economiche\".\n\nNel Regno Unito i costi energetici non prevedono un limite di prezzo imposto dal regolatore Ofgem o dal Garante sul Prezzo dell'Energia, con la conseguenza molte piccole imprese hanno già deciso di chiudere prima che inizi l'inverno termico a ottobre. E già le temperature quest'anno sono più basse in media di due gradi rispetto a settembre 2021. (riproduzione riservata)",
    "Nel Regno Unito da ottobre le banconote saranno solo di plastica": "I britannici hanno solo un mese per spendere le vecchie banconote di carta da 20 e 50 sterline prima che finiscano fuori corso. Siamo infatti al completamento di quella 'rivoluzione' per passare al contante di plastica, fatto di polimeri, intrapresa dalla Bank of England nel 2016. Il Regno Unito è uno dei primi Paesi al mondo in questo tipo di transizione iniziata col taglio da 5 sterline ed esteso a tutti gli altri. Dal primo ottobre si potranno usare solo le banconote plastificate mentre quelle di carta dovranno essere spese o cambiate in banca e in certi uffici postali autorizzati. Ne restano comunque ancora molte in circolazione da 20 e 50 sterline: si stima qualcosa come 13-14 miliardi di pound in controvalore.\n\nIl nuovo materiale\n\nLe nuove banconote sono più sicure rispetto alla contraffazione e resistenti ai lavaggi in lavatrice. Il nuovo tipo di polimero è stato studiato per essere più resistente della carta e più difficile da contraffare. Il materiale plastico ha anche altri vantaggi: le nuove banconote saranno più pulite, durature ed eco-friendly rispetto a quelle in carta; inoltre resisteranno all’acqua e non temeranno quindi il lavaggio in lavatrice, tipico di quando ci si dimentica una banconota nelle tasche dei jeans. Il Regno Unito non è il primo paese ad utilizzare la plastica per la sua valuta, ma segue l’esempio dell’Australia, che ha iniziato a stampare il suo dollaro su plastica nel 1988, seguita da altri 30 paesi tra cui Canada, Fiji, Mauritius, Nuova Zelanda, Papua Nuova Guinea, Romania, Polonia e Vietnam.",
    "Per il Regno Unito inizia il “dopo Elisabetta”": "Elisabetta II ha interpretato alla perfezione il ruolo di regina nei limiti di una monarchia costituzionale. Dopo il momento del lutto, molto esibito, la Gran Bretagna dovrà affrontare una transizione che potrebbe portare alla fine della monarchia.\n\nLutto costoso per una brava regina\n\nÈ stata, sicuramente, la persona più famosa della storia. Seconda solo al Re Sole nella lunghezza del regno, Elisabetta II ha esercitato per 70 anni, negli stretti limiti di una monarchia costituzionale, un calmo potere informale che ha portato sia il Regno Unito sia i paesi dell’impero della bisnonna Vittoria dal XIX secolo al XXI ad un passo talmente impercettibile da essere accettabile anche ai più reazionari dei suoi sudditi, senza mai nascondere né un sorriso, né il fatto di voler avere una vita privata. Va anche annoverata fra le persone che hanno commesso meno errori nella sua attività professionale. Anche i più severi anti-monarchici sono pronti ad ammettere che ha sempre mantenuto una disciplina e un’autorevolezza che l’hanno resa completamente immune a critiche. Per 86 anni, dall’11 dicembre 1936 in cui divenne erede al trono in seguito all’abdicazione dello zio Edoardo, ha coperto un ruolo in cui ogni pubblica parola e ogni sussurro a portata di microfono sono stati scrutinati e sviscerati a non finire, ciononostante, ha fatto pochissimi passi falsi, mai perdendo l’occasione per stare zitta. Silenzio forse eccessivo, al punto che molti considerano proprio il suo imbarazzato mutismo dopo la tragica morte della principessa Diana il momento più nero del suo regno.\n\nAll’imperturbabile serenità di Elisabetta II, la nazione ha risposto con una pacchiana isteria, esibendo segni di dolore e lutto tanto stravaganti quanto assurdi, in una sorta di macabra gara di esibizionismo del cordoglio dove vince chi sfoggia le più eccentriche forme di condoglianze e simpatia. E colgo l’occasione per offrire ai lettori un’opportunità di valutare la loro capacità di identificare fake news con un piccolo vero/falso quiz (le risposte nei commenti): (a) una catena nazionale di supermercati ha eliminato il “beep” al self service delle casse in segno di rispetto; (b) una catena nazionale di pub ha sospeso le vendite nei distributori automatici di preservativi nei bagni maschili in segno di rispetto; (c) il consiglio comunale di una grande città ha chiuso i suoi parcheggi per biciclette in segno di rispetto; (g) tutte le partite di calcio del fine settimana scorso sono state posticipate in segno di rispetto; (e) l’associazione nazionale dentisti ha chiesto al pubblico di non lavarsi i denti durante il funerale in segno di rispetto; (f) l’aeroporto di Heathrow ha modificato l’orario di partenze e decolli per evitare le ore del funerale in segno di rispetto.\n\nGli inglesi sono famosi per la loro passione per mettersi in coda, ma quando la coda per l’ingresso (e immediata uscita) alla camera ardente è stata giudicata eccessiva, il governo ha imposto una pausa, creando, si presume, una coda per entrare in coda (una coda quadrata?). Più serie sono le restrizioni alle libertà individuali: una donna è stata allontanata perché ha alzato un cartello con la scritta “not my king”, e un uomo arrestato per aver urlato insulti al principe Andrea, terzogenito della regina, coinvolto in ambienti pedofili.\n\nIl costo, monetario e non, di questo “rispetto” è immane. Quello immediato per attività specifiche per il funerale – polizia, servizi d’ordine e di vigilanza, servizi medici per il pubblico, noleggio coni stradali e transenne – è stimato tra i 5 e gli 8 milioni di sterline. Ma è una frazione del vero costo, che deve tener conto di tutte le attività produttive che vengono spiazzate dalle cerimonie. Fabbriche, scuole, uffici restano chiusi il 19 settembre, giorno del funerale, dichiarato vacanza nazionale, con la conseguente perdita di output e Pil (il fatto che i lavoratori vengano pagati anche se stanno a casa si cancella con la riduzione di profitto dei datori di lavoro). Molte altre attività che si svolgono nei giorni di vacanza, dalle visite ai parchi divertimenti, ai pranzi di famiglia al ristorante, alle serate al pub, non avverranno in segno di rispetto: la gente starà in casa a guardare la processione (anche perché le televisioni trasmetteranno poco altro, e comunque sempre in tema reale).\n\nIl futuro della monarchia\n\nNon è chiaro quale sarà il futuro dell’istituzione monarchica. A caldo, è difficile districare l’apparente rispetto per la monarchia della popolazione dall’ammirazione e dall’affetto per la persona che la rappresenta. Al contrario di sua madre, che durante la guerra riparava camion militari, e che, nel giorno della resa dei nazisti, assieme alla sorella minore, chiese ai genitori di poter andare anonima a mescolarsi con il pubblico nella festa nelle strade di Londra, il nuovo re non ha quel nonsoché che genera rispetto anche in chi è contrario alla monarchia. Carlo ha sempre dato l’impressione di muoversi con l’aria di chi ha l’intraducibile “sense of entitlement”: è difficile immaginare che possa mai liberarsi dell’alone di schizzinosa alterigia che lo circonda: non lo aiuteranno certamente i momenti di stizza diretti a segretari o a stilografiche. La mancanza del tocco umano potrebbe essere ignorata se Carlo III riuscirà a resistere alla tentazione di utilizzare il suo ruolo per cercare di influenzare scelte pubbliche, e attenersi invece al motto di sua madre, “non lamentarsi mai, non spiegare mai niente” (never complain, never explain). Le rare volte in cui ha lasciato sospettare cosa pensasse Elisabetta lo ha fatto con il guardaroba e l’arredamento: il caso senza dubbio più memorabile fu il disegno del cappellino con cui lesse in parlamento il programma legislativo dove “il mio governo” prometteva di completare entro l’anno il processo di divorzio dall’Unione europea: giudichi il lettore se la somiglianza con la bandiera europea sia solo nell’immaginazione dei filo-europei, desiderosi di attribuirle una preferenza europeista.\n\nIl passato non promette bene: da principe di Galles, Carlo ha utilizzato la sua posizione per cercare di imporre al governo le sue preferenze in temi disparati come il trattamento dei tassi (i mammiferi), l’equipaggiamento dell’esercito, la gestione delle scuole statali, il finanziamento pubblico alla protezione del moro della Patagonia (il pesce Dissostichus eleginoides), la disponibilità di cure omeopatiche nel servizio sanitario pubblico, la protezione di edifici storici, senza omettere un trattamento speciale per la sua proprietà personale. Ora ha promesso che resterà fuori dalla politica e alcuni ex-premier gli credono, ma il lupo, si sa, perde il pelo ma non il vizio.\n\nStaremo a vedere. Anche se la monarchia porta indubbi benefici al paese, dal rispetto internazionale, non solo nel Commonwealth, al reddito dovuto al turismo, al piacere personale di chi è presente quando un membro della famiglia reale partecipa alla cerimonia per l’apertura di un ospedale, di un centro culturale, di un campo di calcio in quartieri di periferia o città di provincia, davvero non scommetterei che, alla fine del secolo, Londra sarà ancora la capitale di una monarchia.\n\nLe risposte al quiz\n\n(a) vero, Morrison; (b) falso anche se la notizia è circolata sui social, al punto che la catena, Weatherspoon, ha emesso un comunicato stampa per smentirla; (c) vero, Norwich; (d) vero; (e) falso, l’ho inventato io; (f) vero.",
    "Re e regine del Regno Unito: tutti i sovrani della storia, da Giacomo VI di Scozia a Carlo III. FOTO": "1/19 Wikipedia e Ansa\n\nDa Elisabetta a Elisabetta. La corona non ha sempre vegliato sulle isole britanniche come le conosciamo oggi. L’ultima a vigilare sull’attuale regno, che però allora era diviso, fu un’omonima della sovrana recentemente scomparsa, Elisabetta I, figlia di Enrico VIII e tra le regine più longeve della storia britannica. Sotto il suo regno non era presente la Scozia, guidata da Maria Stuarda. Alla morte di Elisabetta I, nacque più o meno il Regno Unito come lo conosciamo e sul quale oggi regna re Carlo III\n\nGUARDA IL VIDEO: La proclamazione di re Carlo III",
    "Il Regno Unito ripristina lo shopping tax free": "Kwasi Kwarteng, il Cancelliere dello Scacchiere britannico, ha annunciato che il Regno Unito ripristinerà gli acquisti esentasse per i visitatori stranieri per rafforzare il settore della vendita al dettaglio, in declino del Paese. La notizia è stata diffusa dalle principali agenzie economiche. “La Gran Bretagna accoglie milioni di turisti ogni anno e voglio che le nostre strade e i nostri aeroporti, i nostri porti e i nostri centri commerciali ne sentano il vantaggio economico. Quindi abbiamo deciso di introdurre lo shopping esente da Iva per i visitatori stranieri”, ha dichiarato Kwarteng al parlamento inglese.\n\nLondra aveva scelto di rinunciare al tax free nel 2020, quando il governo di Boris Johnson aveva parlato di “un’agevolazione trasmessa solo ai passeggeri e che, in alcuni casi, è uno sgravio non coerente con i princìpi fiscali internazionali”, decidendo di porre fine alle vendite esentasse all’interno di aeroporti, porti e stazioni Eurostar dall’inizio del 2021.\n\nLinda Ellett, responsabile dei mercati di consumo, vendita al dettaglio e leisure di Kpmg nel Regno Unito, ha spiegato a Reuters che la mossa di Kwarteng e della nuova premier conservatrice Liz Truss potrebbe aumentare la competitività del Regno Unito, nello specifico la sua capacità di attirare visitatori internazionali. “Questo è ancora più fondamentale in un momento in cui cerchiamo di trovare modi per creare crescita economica, riportare il turismo internazionale ai volumi pre-pandemici e resistere all’aumento dell’inflazione nelle high streets”, ha affermato Ellett.",
    "In Irlanda del Nord più cattolici che protestanti, il Regno Unito scricchiola sempre più": "In Irlanda del Nord i cittadini di fede cattolica sono ormai più dei protestanti. Si tratta di una svolta che, insieme alla tanto odiata Brexit nella regione, fa scricchiolare sempre di più l'unità del Regno Unito. Il cambiamento, registrato dall'ultimo censimento, arriva un secolo dopo la creazione della nazione, con capitale Belfast, fatta nascere nell'isola con l'obiettivo di mantenere una maggioranza 'unionista', filo-britannica e protestante come contrappeso al nuovo Stato irlandese indipendente, prevalentemente cattolico, situato a sud e con capitale a Dublino.\n\nA quel tempo la popolazione era formata da circa due terzi di protestanti e un terzo di cattolici. I dati del censimento del 2021 mostrano un quadro ben diverso, con il 45,7% degli intervistati che si identificava invece come cattolico o era stato educato in modo cattolico, rispetto al 43,5% che si identificava come protestante. Il precedente censimento del 2011 mostrava che i protestanti superavano i cattolici per 48% a 45%.\n\n\"I risultati di oggi sono un'altra chiara indicazione del cambiamento storico che sta avvenendo in tutta l'isola\", ha dichiarato Michelle O'Neill, leader dei nazionalisti irlandesi dello Sinn Fein, e possibile futura premier. Il partito repubblicano ha aumentato le richieste di referendum sull'indipendenza della Gran Bretagna dopo la vittoria della Brexit 2016, con il 56% degli elettori nordirlandesi che si era opposto al divorzio. Da allora ha anche aumentato i suoi consensi elettorali, arrivando ad essere a maggio, a sorpresa e per la prima volta, il rimo partito alle urne con il 29% dei consensi, contro il 21,3 degli unionisti del Dup e il 13,5 dei centristi del Partito dell'Alleanza. Da allora si è creato uno stallo politico, ma il colpo per gli unionisti è stato forte, e i dati del censimento non possono fare altro che peggiorare le cose per loro.\n\nIl cambiamento \"era nell'aria da tempo. Hanno già assistito alla perdita della loro supremazia politica. Vedere la perdita della loro supremazia numerica è un altro colpo\", ha detto al Guardian Diarmaid Ferriter, storico e autore. Le tensioni tra le due fazioni restano alte, nonostante la fine dei Troubles. Prima dell'Accordo di Pace del Venerdì Santo, nel 1998, più di 3mila persone sono morte durante tre decenni di combattimenti tra i militanti repubblicani irlandesi, per lo più cattolici, che volevano l'unità con l'Eire, i lealisti protestanti filo-britannici e l'esercito britannico.\n\nIn realtà anche se i cattolici tendono a votare per i partiti nazionalisti irlandesi e a sostenere l'Irlanda unita, l'aumento della popolazione cattolica non significa necessariamente che una indipendenza è sicura, non solo perché un referendum in materia dovrebbe essere concesso da Londra, ma anche perché i sondaggi continuano a mostrare una maggioranza che vorrebbe restare nel Regno Unito, non solo per una questione di nazionalismo, ma anche perché lì si pagano meno tasse e per l'Nhs, il sistema sanitario completamente gratuito del Paese. Negli ultimi anni poi una minoranza significativa di elettori cattolici e protestanti, soprattutto giovani che non hanno vissuto gli anni dei Troubles, sta iniziando a sostenere i centristi dell'Alleanza intercomunitaria, che ha raddoppiato il numero di seggi alle elezioni di maggio.",
    "TikTok rischia 30 milioni di multa nel Regno Unito": "Il social network TikTok rischia di subire una multa di 27 milioni di sterline (30 milioni di euro) da parte delle autorità britanniche per non aver protetto a sufficienza i dati personali degli utenti minorenni. È quanto si legge in un comunicato dell’Information Commissioner’s Office, l’agenzia di protezione dei dati nel Regno Unito, che ha condotto una indagine nei confronti di TikTok.\n\n\"La società – scrive l’agenzia – potrebbe aver violato la legge sulla protezione dei dati\" tra il maggio 2018 e il luglio 2020. In particolare si fa riferimento alle informazioni personali riguardanti i minori di 13 anni, che sarebbero state trattate senza il consenso dei genitori e senza utilizzare un linguaggio conciso, trasparente e di facile comprensione come viene richiesto dalla normativa vigente. È stato quindi emesso un avviso per la potenziale sanzione in attesa di valutare le spiegazioni da parte del social network cinese.",
    "Regno Unito e il futuro della monarchia: le nuove spinte indipendentiste minacciano l’unità": "Regno Unito e il futuro della monarchia: le nuove spinte indipendentiste minacciano l’unità\n\nMolti Paesi vogliono tagliare i rapporti con l’ex impero. Carlo potrebbe trovarsi sovrano di un regno dimezzato\n\nAlessandra Rizzo",
    "Covid, il Regno Unito ha sconsigliato le vaccinazioni in gravidanza e allattamento?": "Negli ultimi giorni in molte chat sta girando la notizia, ripresa anche da alcuni siti ad ampia circolazione, secondo la quale il Regno Unito avrebbe fatto dietrofront sulle vaccinazioni alle donne in gravidanza e durante l’allattamento, giudicandole non sicure. In realtà il documento in questione esiste già dal dicembre 2020 e l’aggiornamento riguarderebbe gli over 18 che ricevono una dose di richiamo eterologa, ma il caso è piuttosto intricato e di difficile comprensione.\n\nEffettivamente le ultime linee guida riportate sul sito del ministero della Salute britannico, nell’ultimo aggiornamento del 16 agosto 2022, sconsigliano la vaccinazione alle donne in gravidanza e in fase di allattamento. Tuttavia, come ha spiegato su Twitter la dottoressa Victoria Male, docente di Immunologia riproduttiva all’Imperial College di Londra, il paragrafo sulle conclusioni di tossicità è quello fornito nel dicembre 2020 da Pfizer all’agenzia inglese per i medicinali e che da allora non è mai stato aggiornato.\n\nInoltre, la revisione di agosto cozza con il documento ministeriale dell’11 aprile 2022, in cui le autorità sanitarie britanniche raccomandavano “fortemente la vaccinazione per donne incinte e in fase di allattamento” e lo stesso era sostenuto, fino all’aggiornamento del mese scorso, anche dal National Health Service (NHS), il sistema sanitario nazionale del Regno Unito.\n\nLe linee guida ministeriali britanniche, ancora presenti nell’ultimo aggiornamento di agosto 2022, però parlano chiaro (tradotto): “Nel contesto dell’offerta ai sensi del regolamento 174, si ritiene che al momento non sia possibile fornire sufficienti rassicurazioni sull’uso sicuro del vaccino nelle donne in gravidanza: tuttavia, l’uso in donne in età fertile potrebbe essere sostenuto a condizione che gli operatori sanitari siano invitati a escludere una gravidanza nota o sospetta prima della vaccinazione. Anche le donne che allattano al seno non dovrebbero essere vaccinate. Queste sentenze riflettono l’assenza di dati al momento attuale e non riflettono una specifica constatazione di preoccupazione.”\n\nNon ci resta che capire, in quest’assordante confusione e sovrainformazione, quale sia il pensiero della scienza ad oggi. Se effettivamente la vaccinazione è raccomandata alle donne in gravidanza e in fase di allattamento, perché l’ultimo aggiornamento delle linee guida ministeriali britanniche sostiene ancora il contrario? E quali sono gli studi scientifici ed i trial clinici che giustificano la posizione? Ancora oggi l’Agenzia del Farmaco Italiano (AIFA) specifica sul proprio sito che “le sperimentazioni cliniche sui vaccini non hanno coinvolto donne in gravidanza”, pur riportando la sintesi di risultati di studi che “nonostante alcune limitazioni nei dati” dovrebbero rassicurare le future mamme.\n\nSe invece vaccinare i soggetti in questione non è ritenuto ancora sicuro – come riportato dalle autorità britanniche – su quali basi scientifiche le vaccinazioni per le donne incinte sono state raccomandate in tutta Europa ed in Italia, oltretutto, sono state rese indirettamente obbligatorie attraverso lo strumento del green pass?\n\n[di Iris Paganessi]",
    "«God save the King»: come cambia l’inno nazionale del Regno Unito dopo la morte di Elisabetta II": "L’inno nazionale del Regno Unito cambia dopo la morte di Elisabetta II. Visto che il nuovo re è Carlo d’Inghilterra, la parola “Queen” sarà sostituita da “King” e tutti i pronomi saranno declinati al maschile. L’inno sarà declamato pubblicamente in via ufficiale durante la proclamazione. Il Guardian ha pubblicato un video che mostra la folla che si è riunita ieri sera davanti a Buckingham Palace proprio per cantare le due versioni dell’inno. La prima per dire addio alla regina, la seconda per salutare il nuovo re. L’inno si suona dal 1744 e viene adottato anche da alcune nazioni del Commonwealth e dai territori inglese oltreoceano. L’ultima volta che venne suonato «God save the King» fu nel 1951 in occasione di un incontro amichevole di calcio tra Inghilterra – Austria. A regnare era Giorgio VI che morì nel febbraio successivo. Dal 1952 ai giorni nostri si suona «God Save The Queen».\n\nContinua a leggere su Open\n\nLeggi anche:",
    "Supermercati del Regno Unito: i dipendenti guadagneranno di più, nonostante la crisi": "di Luca Venturino 23 Settembre 2022\n\nIl Regno Unito è ancora alle prese con una delle crisi del costo della vita più gravi degli ultimi decenni: il tasso di inflazione ha ormai abbondantemente superato la doppia cifra, raggiungendo i livelli più alti mai visti in 40 anni; l’autunno si preannuncia tragico con consumi ridotti allo stretto indispensabile e le voci di una potenziale recessione cominciano ad apparire sempre più veritiere. In questo contesto, diverse catene di supermercati hanno deciso di fare un tentativo aumentando la retribuzione dei propri dipendenti in modo da attirare più personale e scongiurare il pericolo di eventuali scioperi o altri disordini sociali innescati dalle tensioni economiche.\n\nTra i vari brand, segnaliamo che ad esempio Lidl ha dichiarato che a partire dal primo di ottobre pagherà i propri dipendenti fuori da Londra con un minimo di 10,90 sterline all’ora (un aumento di ottanta centesimi sull’attuale stipendio) e i lavoratori della City un minimo di 11,95 (rispetto invece a 11,30 sterline). In questi termini, l’aumento annuale è rispettivamente del 10 e del 14,5%; mentre il gruppo Aldi ha dichiarato che pagherà un minimo di 10,50 sterline e 11,95 sterline a Londra – aumenti rispettivamente del 4% e del 3,5% – a partire da settembre. Altre catene, come ad esempio Tesco, hanno invece deciso di non ritoccare i salari ma introdurre invece vantaggi come cibo o altri generi di prima necessità gratuiti.",
    "Chi è Liz Truss, la nuova premier del Regno Unito che fa infuriare Europa e Cina": "Populista come Boris Johnson, ma in una versione molto più di destra. È la definizione di Liz Truss, la nuova premier del Regno Unito, su cui concordano gli esperti di politica britannica. Ma un conto è l'ideologia liberista professata finora, anche a costo di tacciare di pigrizia i suoi concittadini, un'altra è la realtà, durissima, nella quale si muoverà la nuova coinquilina di Downing Street, tra guerra in Ucraina e inflazione alle stelle. Un contesto storico che potrebbe spingere l'ormai ex ministra degli Esteri a politiche più vicine alla sinistra che ai difensori della mano invisibile dell'economia. Mentre sul fronte dei rapporti internazionali, la strada sembra segnata: la strategia di Londra potrebbe essere sempre più anti-Ue e anti-Cina.\n\nDa dieci anni ministra\n\nNata a Oxford nel 1975 e cresciuta in Scozia da una famiglia di sinistra, Liz Truss si è fin da giovane appassionata di politica militando prima tra le file dei liberldemocratici, e poi nei conservatori. Dopo una carriera da manager nel settore privato, è stata eletta consigliere comunale nel sud-est di Londra nel 2006 per poi entrare alla Camera dei comuni nel 2010 in quota Tory. Passano due anni, e l'allora premier David Cameron la nomina Segretario di Stato per l'Ambiente. Passa poi a Giustizia, Tesoro, Commercio, e infine, nel 2021, agli Affari esteri. Una serie di incarichi cui accede nonostante i cambi di leadership tra i conservatori: prima il già citato Cameron, poi Theresa May e infine Johnson, al quale resta fedele fino alla fine, anche quando una fronda interna al partito lo azzoppa e lo costringe alle dimissioni.\n\nUna fedeltà che sembra averla premiata, consentendole di avere la meglio sull'altro candidato alla successione di Johnson, il più accreditato, almeno all'inizio della corsa al trono, Rishi Sunak. E pensare che nel 2016, quando i britannici furono chiamati al voto per la Brexit, Sunak si espresse a favore dell'uscita dall'Unione europea, sposando la grande battaglia di Johnson, mentre Truss votò contro. Proprio questo precedente cambio di casacca ideologico, viene visto oggi come un indizio per le future scelte di politica econimica di Truss, che potrebbe essere meno rigida nel venir meno ai suoi principi neoliberisti.\n\nUna nuova Thatcher?\n\nFinora, Truss ha cercato di costruirsi un'immagine di neoliberista intransigente e dal pugno di ferro facendo continui riferimenti a Margaret Thatcher, non solo nei discorsi pubblici. Per esempio, ha posato in uniforme militare in un carro armato durante un viaggio in Estonia nel novembre 2021, una scelta comunicativa che ha ricordato la visita di Thatcher alle truppe britanniche di stanza nella Germania occidentale nel 1986. E come la Thatcher, vede come un pugno nell'occhio le rivendicazioni sindacali e le richieste di maggiori diritti da parte delle organizzazioni di lavoratori.\n\nA metà agosto, una conversazione privata riportata Guardian ha illustrato la sua visione dell'economia: “Se vogliamo diventare un Paese più ricco e prospero, (...) quello che devi fare è lavorare di più. (...) Ma non credo che le persone siano pronte a farlo\", avrebbe detto facendo riferimento alla necessità di aumentare la produttività del lavoro nel Paese, e tacciando di pigrizia i suoi connazionali.\n\nDurante la campagna per la corsa alla successione di Johnson, Truss si è distinta dal suo avversario in particolare sulle questioni economiche promettendo tagli alle tasse, di mantenere bassa l'imposta sulle società e di trovare un sistema fiscale più semplice ed equo, almeno a suo giudizio. Già, perché \"il suo senso di equità solleva interrogativi\", scrive Le Soir. Ad esempio, \"propone di annullare l'aumento dei contributi previdenziali messo in atto da Rishi Sunak per finanziare la salute e l'assistenza agli anziani\". Tuttavia, secondo il Tony Blair Institute For Global Change, think thnak dell'ex premier laburista, la proposta di Truss favorirebbe solo i più ricchi, e non le fasce a più basso reddito della società.\n\nInflazione e crisi energetica\n\nLa promessa di tasse più basse, secondo gli analisti, si scontra però con l'altra, forse più impellente, di dare risposte a famiglie e imprese sull'aumento del costo della vita e dei prezzi energetici. L'inverno alle porte rischia di essere terribile sotto questo profilo, e Truss, durante la campagna contro Suniak, ha promesso che una volta installatasi a Downing Street, avrebbe messo a punto un pacchetto di sussidi per aiutare i britannici a far fronte al caro-bollette. I dettagli di tale piano non li ha mai rivelati. In queste ore, sui media britannici circolano ricostruzioni sul possibile congelamento dei prezzi dell'energia per alcune fasce di reddito della popolazione. Ma sia gli aiuti anti-inflazione, sia il tetto alle bollette costano, e tanto. Come conciliare questo e la promessa di tasse più basse con la stabilità dei conti e il non interventismo dello Stato in economia?\n\nKwasi Kwarteng, considerato dai bookmaker il prossimo responsabile delle Finanze nel governo Truss (oltre che il primo cancelliere dello scacchiere di colore), ha scritto un editoriale sul Financial Times, la bibbia della City di Londra, in cui invita il prossimo esecutivo a essere \"spudoratamente\" a favore della crescita. Pur concordando sulla necessità di un'economia a tasse più basse e a bassa regolamentazione, Kwarteng ha sottolineato l'importanza di dare risposte alle famiglie, mettendo da parte il rigore: \"Il rapporto tra debito e prodotto interno lordo del Regno Unito è inferiore a quello di qualsiasi altro Paese del G7 ad eccezione della Germania, quindi non abbiamo bisogno di un'eccessiva stretta fiscale\", ha scritto.\n\nI rapporti con l'Ue\n\nSi vedrà se l'inflessibile Truss sarà flessibile in tal senso. Diverso invece il discorso sulla politica estera e quella commerciale. Qui, gli esperti prevedono poche sorprese. Il che non è una buona notizia sul fronte dei rapporti con l'Unione europea, per esempio. Da ministro del Commercio internazionale, la neo premier si è occupata di costruire quella che lei stessa ha definito la \"rete di libertà\" del Regno Unito, ossia la stipula degli accordi commerciali con 60 Paesi extra-Ue. Questa rete, nei piani di Truss, dovrebbe consentire a Londra di smarcarsi dalla dipendenza verso il Vecchio Continente, rivedendo anche l'accordo commerciale post-Brexit con Bruxelles.\n\nUn segnale di questa possibile strategia sono le dichiarazioni sulla Francia. Lo scorso 25 agosto, alla domanda di un giornalista che le chiedeva se considerasse il presidente francese Emmanuel Macron \"un amico o un nemico\", Truss ha risposto freddamente che \"lo giudicherà in base alle sue azioni e non alle sue parole\". Una dichiarazione che ha suscitato le proteste di Parigi. \"Andiamo incontro a seri problemi\", ha ammonito Macron. \"Penso che odi davvero l'Europa\", dice di lei Russell Foster, docente di politica britannica ed europea al King's College di Londra. \"Penso che presto ci mancherà Boris Johnson\", aggiunge.\n\nLa Cina, la Russia e la Difesa\n\nTruss, nei suoi interventi in campagna elettorale, non ha fatto arrabbiare solo la Francia. In linea con le mosse degli Stati Uniti nel Pacifico, da ministra degli Esteri ha di recente definito la Cina una \"minaccia ufficiale\" per il Regno Unito, facendo scattare la risposta irata del governo cinese. Da premier, in molti si aspettano che l'asse Londra-Pechino sarà bollente. Di sicuro, lo resterà quello con Mosca: Truss ha annunciato che il primo leader mondiale che chiamerà una volta ufficializzata la sua nomina a primo ministro, sarà il presidente ucraino Volodymyr Zelensky.\n\nÈ in questo contesto che va letta un'altra sua promessa, ossia l'aumento del bilancio della difesa al 2,5% del Pil entro il 2026 e al 3% entro il 2030. Questo aumento servirà a sostenere lo sforzo bellico in Ucraina, ma anche a prepararsi a ogni eventualità dinanzi al deterioramento delle relazioni con la Cina. Anche qui, però, scatta un problema: più armi, più sussidi anti-rincari, ma anche meno tasse. Il suo avversario nel partito Suniak ha definito tutto ciò un libro della favole.",
    "Il 17enne arrestato nel Regno Unito è l’hacker di UBER e di GTA?": "Un diciassettenne è stato arrestato ieri nell’Oxfordshire, nel Regno Unito, secondo un’indagine su attività di hacking. Secondo la polizia, l’adolescente è ancora in custodia, anche se nessun dettaglio è stato rivelato ufficialmente.\n\nTuttavia, il giornalista di Reuters Matthew Keys afferma che delle fonti sconosciute riportano che si tratti dell’hacker “collegato agli incidenti della Rockstar Games e forse di Uber”.\n\nL’hacker arrestato sarebbe legato a un gruppo chiamato Lapsus$, più volte incontrato sulle pagine di Red Hot Cyber.\n\nCiò è in linea con le precedenti affermazioni dell’amministratore di Breach Forums pompompurin che ha affermato che l’hacker era un sedicenne che si fa chiamare White (come condiviso da @LegacyKillaHD).\n\nAdvertisements\n\nSecondo Pompompurin, White ha condiviso la prova di essere dietro le perdite di GTA 6 tramite Telegram poco prima di rimuovere completamente le prove. Hanno anche affermato che White era stato precedentemente arrestato per legami con Lapsus$, qualcosa che Keys afferma anche dalle sue fonti.\n\nIl messaggio sul forum Breach Forum da parte dell’amministratore Pompompurin\n\n“White”, il presunto hacker, era stato precedentemente arrestato nel dicembre 2021 con l’accusa di aver violato Microsoft, Nvidia e Samsung dopo che i loro ex soci li avevano doxxati.\n\nPer quanto riguarda i nuovi hack, sono stati condivisi da teapottuberhacker – che si presume sia la stessa persona di White – su GTAForums.\n\nHanno anche affermato di aver violato Uber, qualcosa menzionato anche da fonti di Keys.\n\nAdvertisements\n\nA seguito delle perdite di GTA 6, Insider Gaming ha parlato con diversi modder e hacker che hanno affermato che esiste un “ragionevole grado di certezza” che il codice sorgente di GTA 5 sia stato rubato e forse anche condiviso o venduto ad altri.\n\nRockstar e Uber hanno riconosciuto le fughe di notizie e gli hack e hanno affermato che l’FBI è coinvolta. Tuttavia, non c’è una parola ufficiale sul fatto che l’arresto nel Regno Unito sia legato agli hack di Rockstar o Uber.",
    "Regno Unito, Truss annuncia un piano da 150 miliardi contro il caro-energia. Dal tetto annuo alle bollette alle estrazioni: le misure": "Una speranza per famiglie ed imprese britanniche, un banco di prova per la leader Tory Liz Truss che nella sua prima mossa da premier ha annunciato ai Comuni l’attesissimo piano d’emergenza contro il caro energia. Una corsa contro il tempo per evitare che dal 1° ottobre le bollette aumentino dell’80% forzando alla povertà energetica 28 milioni di famiglie e minacciando la chiusura di 50mila aziende britanniche.\n\nL’intervento della Truss prevede ora il congelamento delle bollette ad un tetto massimo di 2500 sterline annue (contro le oltre 3500 che si attendevano) per due anni (sei mesi per le aziende) ‘fino a che il mercato dell’energia non si sarà stabilizzato” ha specificato Truss, comunque fin dopo le elezioni politiche del 2024. La misura vale un risparmio di 1000 sterline annue per le famiglie mentre sono confermate le 400 sterline di aiuti già previste dal programma di sostegno energetico del suo predecessore Boris Johnson, oltre agli aiuti economici ai settori produttivi più vulnerabili come i pub.\n\nLa Banca d’Inghilterra, inoltre, predisporrà un fondo liquidità di 40 miliardi di sterline per le compagnie energetiche per gestire la volatilità dei prezzi mentre un no deciso arriva dalla Truss alla cosiddetta windfall tax, il prelievo fiscale sui profitti delle imprese che gestiscono l’energia. “È straordinario che la nuova primo ministro Tory si rifiuti di chiedere ai giganti del petrolio di pagare di più durante questa crisi energetica – ha attaccato il leader dell’opposizione laburista Keir Starmer – Per loro sul tavolo di sono 170 miliardi di sterline in profitti inaspettati nel corso dei prossimi due anni, e la conseguenza è che a pagare il conto (della manovra energetica ndr) saranno i lavoratori britannici”.\n\nLa Truss, al contrario, è stata tassativa sul creare le condizioni per favorire gli investimenti e spingere la ripresa dell’economia attraverso il taglio delle tasse e il congelamento delle bollette, ma resta l’incognita della copertura economica per questa manovra stimata attorno a 150 miliardi di sterline, che verrà specificata solo tra qualche settimana nella finanziaria presentata dal nuovo Cancelliere dello Scacchiere Kwasi Kwarten. “Non vogliamo essere vulnerabili alla volatilità del mercato globale e dipendenti dai dittatori“ ha detto la nuova lady di ferro che ha rilanciato il programma per potenziare le forniture energetiche domestiche attraverso nucleare, rinnovabili, oltre 100 nuove licenze di estrazione dal Mare del Nord ed il ritorno al fracking, il cui bando verrà revocato.",
    "Regno Unito: aeroplani arancioni, 500 realtà sociali ed ecclesiali contro la deportazione dei rifugiati in Rwanda": "(Foto Jesuit Refugee Service UK)\n\nÈ un aereo di cartone arancione fatto a mano con la scritta “Insieme ci battiamo contro lo schema di deportazione in Rwanda. Riempi i cieli di speranza”. Sarà lanciata domani in tutto il Regno Unito, in piazze, scuole, musei ed edifici l’ultima iniziativa cattolica contro il programma avviato dal governo britannico lo scorso aprile che prevede che il Paese africano accolga migliaia di richiedenti asilo in cambio di 120 milioni di sterline, circa 140 milioni di euro. La campagna si chiama “Together with refugees”, “Insieme ai rifugiati”, e durerà fino al 9 novembre quando gli aerei arancioni verranno consegnati ai deputati del parlamento di Westminster. A promuoverla sono cinquecento organizzazioni tra le quali anche il “Jesuit Refugee Service”, il servizio di accoglienza dei migranti gestito dai Gesuiti. La giornata di domani è stata designata “Day of action”, un giorno speciale per ottenere dalla nuova premier Liz Truss che fermi le deportazioni in Rwanda. Domenica, poi, giornata mondiale del migrante e del rifugiato nella Chiesa cattolica, nelle parrocchie di Inghilterra e Galles verrà letto un messaggio del vescovo Paul McAleenan responsabile di questo settore per la Conferenza episcopale di Inghilterra e Galles. “Vediamo che la migrazione è una realtà”, dice, tra l’altro, il vescovo. “Senza sminuire la nostra cultura, dobbiamo essere aperti ai tesori e alla varietà di doni che i migranti e i rifugiati portano nelle nostre comunità”.",
    "Regno Unito: la favorita Liz Truss e la crisi che verrà": "Tutti i pronostici dicono Elizabeth Truss, detta Liz. Secondo i sondaggi concordi sarà lei la nuova Premier del Regno Unito, quando lunedì 5 settembre sarà annunciato il risultato del voto tra i Conservatori britannici. Da settimane gode di un vantaggio che sembra davvero incolmabile da parte dell’altro candidato, Rishi Sunak.\n\nTruss, 48 anni, attuale Ministra degli Esteri, diventerebbe così la nuova leader del partito, terza donna nella storia dopo Margaret Thatcher e Theresa May. E anche Premier, nominata dalla Regina, con la formazione del nuovo governo e un veloce passaggio in Parlamento, dove i Tories godono di una ampia maggioranza.\n\nSe la sfida sembra dunque ormai senza sorprese, tra le righe incuriosiscono altri aspetti. Il più clamoroso: se fosse stato per gli iscritti al partito Boris Johnson sarebbe ancora a Downing street. Sondaggi inequivocabili. Nonostante partygate e altri scandali e scandaletti, nonostante l’incerta iniziale gestione della pandemia, l’esplosione del debito pubblico, l’economia a pezzi, il 49% dei Conservatori avrebbe lasciato Boris al suo posto. Gradimento maggiore di quello dei due sfidanti messi insieme (39%, 12% indecisi. Fonte: YouGov).\n\nOpinione della base che vuol dire due cose. Condanna implicita del colpo di palazzo consumato all’interno del gruppo parlamentare Tory alla Camera dei Comuni. E scarsa considerazione per i candidati che si sono contesa la leadership, entrambi considerati “lightweight”, pesi leggeri, senza particolare storia politica né carisma.\n\nSolo buon viso a cattivo gioco dunque, se alla fine sceglieranno Truss. Visto che comunque hanno dovuto scegliere il successore a Johnson, i 160 mila iscritti (dato non ufficiale) i più hanno prevedibilmente votato per la Ministra, nonostante un curriculum di medio livello e giravolte ideologiche sulla Brexit che pesano tuttora.\n\nRishi Sunak, infatti, si porta dietro lo stigma di essere stato il pugnalatore di Johnson. Fu lui (assieme a Sajid Javid alla Sanità), il primo esponente di peso del governo (era Cancelliere dello Scacchiere) a dimettersi ai primi di luglio, dando il via alla valanga di defezioni che costrinsero Johnson a gettare la spugna.\n\nTra un traditore e una scialba esecutrice, meglio la seconda.\n\nSe questo è il passato, in che direzione la probabile Premier porterebbe il Paese in questa fase difficile, che si preannuncia ancora più drammatica nei prossimi mesi?\n\nDifficile dirlo e il motivo è semplice: finora Truss ha parlato solo alla base del partito perché aveva bisogno dei loro voti. Una base che numericamente rappresenta solo lo 0,4% dell’elettorato britannico. Campione irrilevante dunque, anagraficamente anziano, socialmente ricco, very British e bianco, residente nel sud del Paese. Questo però è stato il target che nelle settimane di “Hustings”, comizi e campagna elettorale, la Truss ha dovuto compiacere.\n\nSolo così si spiega la sua insistenza nel promettere un taglio immediato delle tasse, totalmente irrealistico – come le ricordava l’ex cancelliere Sunak – in tempi di inflazione a due cifre e di economia alle soglie della recessione. Ma la base ha gradito, rassicurata anche dal pugno di ferro promesso da Truss sull’immigrazione (progetto Ruanda in testa), contro gli scioperi nei servizi pubblici, contro i fannulloni nella pubblica amministrazione e nell’NHS. E ovviamente graditissimi sono stati i toni da Lady di ferro sull’Ucraina.\n\nInsomma, finora Truss ha suonato la musica di un conservatorismo estremo, liberista e radicale, sicura ricetta per ottenere il gradimento dei propri iscritti. Ma se davvero si troverà a governare la ricetta potrebbe cambiare. Non a caso la neo leader si è tenuta finora le mani libere sulle misure urgenti per alleviare l’impatto dei costi dell’energia e in generale del carovita. Ha ripetuto che ci sarà un “Emergency budget” senza entrare nel merito. Certamente rientrerebbe così dalla finestra quel pacchetto di aiuti che Sunak prometteva e lei ha finora sempre escluso.\n\nDi fronte all’inflazione al 13%(BOE) ma indirizzata oltre il 18% (Citigroup-Resolution Foundation) e al crollo del potere d’acquisto (meno 2,25% l’anno prossimo – secondo la Bank of England – mai successo dagli anni Sessanta) il nuovo governo non potrà limitarsi a concedere un taglio delle tasse, se mai lo approverà. Gli effetti si vedrebbero solo nel medio periodo. Nell’immediato ci sarebbero invece lacrime e sangue per larghe fasce della popolazione. Né potrà solo condannare gli scioperi, mentre si stanno trasformando in vera rivolta sociale, come si è visto nelle scorse settimane. Se insistesse su questa linea avrebbe probabilmente ragione uno dei tanti ex ministri che Truss si troverà ora come oppositore tra i “Backbenchers” conservatori: Dominic Raab, che ha definito i suoi piani “una promessa di suicidio elettorale”.\n\nAlla scadenza del 2024 (se non prima) i conservatori dovranno infatti fare i conti non con la propria base ma con i 47 milioni di elettori britannici. I sondaggi estivi sono impietosi: avere lasciato il Paese senza governo per due mesi a causa della faida interna dei conservatori ha fatto balzare i Laburisti in testa nelle preferenze di voto, con scarti che non si vedevano da un decennio.\n\nElizabeth Truss, detta Liz, nella migliore delle ipotesi ha meno di due anni per recuperare, affrontando una congiuntura economica e di politica estera difficilissima, una fronda interna al partito agguerrita e un sornione Johnson che non farà certo mancare la sua voce nemmeno da semplice deputato. La nuova Thatcher rischia di aver vinto solo la battaglia dei Tories, non la guerra del Paese.",
    "Il governo del Regno Unito rinvia l'entrata in vigore delle norme sull'etichettatura degli alimenti": "Il governo inglese ha annunciato un rinvio dei restanti controlli sulle importazioni di merci dell'Ue che entrano in Gran Bretagna, in considerazione del significativo impatto sulla catena di approvvigionamento dovuto all'invasione illegale dell'Ucraina da parte della Russia e al recente aumento dei costi energetici globali. Il governo ha concluso che, in questo contesto, sarebbe sbagliato imporre nuovi requisiti amministrativi alle imprese che potrebbero scaricare i costi associati sui consumatori, già sottoposti a pressioni sulle loro finanze.\n\nIn linea con l'obiettivo di proteggere i consumatori da costi inutili, le norme sull'etichettatura degli alimenti applicabili dal 1° ottobre 2022 entreranno in vigore il 1° gennaio 2024.\n\nIn generale, il rinvio di questi requisiti di etichettatura significherà che alcuni termini di etichettatura e indirizzi dell'Ue (in relazione al requisito di indirizzo dell'importatore o FBO) continueranno a essere consentiti sul mercato britannico per altri 15 mesi. Per aiutare ulteriormente le imprese britanniche è stato deciso di prorogare il termine per l'utilizzo dei marchi di identificazione \"UK/EC\" sul mercato britannico al 1° gennaio 2024.\n\nIn seguito alle decisioni prese in Galles e Scozia, queste modifiche si applicheranno a tutta la Gran Bretagna.\n\nClicca qui per avere più informazioni sul periodo di proroga.\n\nFonte: bfff.co.uk",
    "Le elezioni nel Regno Unito in un clima «terrificante»": "Questo articolo è pubblicato sul numero 36 di Vanity Fair in edicola fino al 6 settembre 2022\n\nÈ strano essere cittadina italo-britannica e avere il governo nel limbo in entrambe le mie nazioni. Ma mentre tutti gli elettori italiani, inclusi i residenti all’estero, potranno andare alle urne, nel Regno Unito la scelta per il nuovo premier sarà fatta da poco più di 160 mila persone – lo 0,3% dell’elettorato – iscritte al partito conservatore. Il partito non rivela chi siano esattamente i loro membri, ma stiamo sicuramente parlando di persone più anziane e più benestanti della popolazione media. Non sorprende che due terzi di loro abbiano votato a favore della Brexit nel 2016. La gara per sostituire Boris Johnson è da settimane fra Rishi Sunak, l’ex ministro del Tesoro, e la ministra degli Esteri Liz Truss, di gran lunga la favorita, premiata per essere rimasta fedele a Johnson quando le dimissioni di Sunak si rivelarono fatali per l’ex premier. Sul tema tradizionalmente più caro ai Tories, le tasse, Truss è pronta a tagliare, mentre Sunak – che ha gestito le finanze durante la pandemia – vorrebbe aspettare un momento migliore. Intanto non mancano i commenti controversi per accattivarsi i conservatori più puri. Sunak ha dichiarato che durante il covid il governo ha dato troppo potere agli scienziati sul lockdown. Mentre Truss alla domanda se il presidente francese Macron fosse un «amico o un nemico» risponde che è «ancora tutto da vedere», commento che ulteriormente incrina le relazioni fra i due vicini, infiammate dalla Brexit e dal protocollo dell’Irlanda del Nord. Il dibattito (e le realtà) sulla Brexit e sulle relazioni con l’UE, per quanto corrosivo, è almeno familiare. Scioccante è invece la previsione di un’inflazione al 18% per il 2023, dato che già fomenta gli scioperi di questa cosiddetta «estate del malcontento»: treni e metropolitana, ma anche avvocati, insegnanti, servizi postali, infermieri, operatori delle telecomunicazioni, portuali e netturbini. Il fattore più preoccupante rimane l’impennata dei costi energetici, il cui tetto è salito dell’80% in meno di un anno. Un aumento insostenibile per molte famiglie. Al punto che è nato il movimento di società civile Don’t Pay UK che minaccia il «non pagamento» di massa delle bollette. Il freddo inverno britannico è alle porte – non è inusuale accendere il riscaldamento a settembre. Intanto il governo è in campagna elettorale fra due candidati dello stesso partito. Il vincitore, che sarà annunciato il 5 settembre, avrà un paio di settimane per concretizzare i sostegni necessari per preparare il Paese a quello che sarà un inverno doloroso. C’è una parola che continuo a sentire da amici e colleghi per descrivere la situazione: terrifying. Terrificante. La combinazione del covid, la guerra in Ucraina e la Brexit ha reso il Regno Unito vulnerabile. In trent’anni in questo Paese non ho mai percepito un simile senso di insicurezza. Il mandato di questo nuovo premier, chiunque sia, potrebbe passare alla storia per tutte le ragioni sbagliate.\n\nPer abbonarvi a Vanity Fair, cliccate qui.",
    "Il nuovo Governo del Regno Unito alla prova della sanità": "Il nuovo Governo del Regno Unito alla prova della sanità\n\nTante le sfide per la neo Ministra Therese Coffey. Il problema della forza lavoro nel NHS si trascina ormai da anni e occorrono provvedimenti strutturali sulle risorse umane in sanità, sennò il prossimo inverno si presenterà assai critico, non solo per avere una visita dal medico di base, ma anche se vi sarà la necessità di usare i pronto soccorso ospedalieri dove la situazione è altrettanto critica. Il governo precedente di Boris Johnson le ha lasciato una pessima eredità.\n\n22 SET\n\ndi Grazia Labate\n\nLiz Truss è stata nominata Primo Ministro del Regno Unito, il 5 settembre, con 80.000 voti dal partito conservatore. Nella sua prima settimana in carica, Truss ha indicato le sue priorità: l'economia, la crisi energetica e il servizio sanitario nazionale (NHS). Ha nominato una sua fedele alleata, Therese Coffey, sua vice e segretaria di stato alla salute. Il suo governo appena formato dovrà affrontare non poche difficoltà del popolo britannico. Il Regno Unito sta attraversando un periodo particolarmente cupo: in lutto per la regina Elisabetta II, celebrato lo storico funerale di Stato, ora si trova ad affrontare una lunga recessione e un'inflazione a due cifre. I suoi primi 100 giorni in carica saranno cruciali per definire la direzione di marcia e le sue priorità. Occorrerà concentrarsi sulla salute pubblica e sui suoi determinanti più ampi, per decidere le priorità del nuovo governo.\n\nIn primo luogo, il nuovo governo dovrà proteggere e rafforzare il sistema sanitario. La forza lavoro del SSN è esausta e demoralizzata e attualmente si trova ad affrontare una carenza di personale fino a un posto su dieci vacante in Inghilterra.\n\nTale carenza influisce sulla capacità di cura e sulla sicurezza dei pazienti. Attualmente ci sono 6,7 milioni di persone in attesa di cure ospedaliere e ritardi inaccettabili nel ricovero in pronto soccorso, fino a 12ore. C'è un'esigenza inequivocabile di formare e occupare stabilmente gli infermieri. C'è anche una chiara necessità di investire nell'assistenza sociale che è stata molto carente durante il governo di Boris Johnson. Ma Naturalmente questa necessità non può avvenire a spese del SSN. Sarebbe una decisione miope e pericolosa spostare i 13 miliardi di sterline di spesa sanitaria stanziata per il SSN in assistenza sociale. Il governo dovrà elaborare rapidamente un piano per finanziare l'assistenza sociale senza intaccare le risorse del già fragile SSN.\n\nIn secondo luogo, il governo dovrà affrontare la crisi economica che si abbatte sul costo della vita e a sua volta sui determinanti socioeconomici della salute.\n\nÈ fondamentale agire sulla crisi economica immediatamente, ma è altrettanto importante ridurre le disuguaglianze sanitarie a lungo termine. La crisi energetica è più di una crisi della bolletta del carburante, è una crisi di salute pubblica in divenire che minaccia di degenerare in un'emergenza sanitaria che amplierà le disuguaglianze e ridurrà la qualità della vita. Il rapporto “Povertà di carburante, case fredde e disuguaglianze sanitarie nel Regno Unito” pubblicato il 1 settembre dall'UCL (Institute of Health Equity) illustra come il freddo e la povertà peggiorino la salute e aumentino le disuguaglianze sanitarie. Le famiglie che devono vivere in case fredde soffrono anche di scarsa qualità dell'aria interna, umidità e muffa. Le case fredde sono associate a un aumentato rischio di malattie respiratorie e cardiovascolari, cattiva salute mentale e qualità di vita soprattutto per la popolazione anziana e fragile. Si stima che il trattamento delle malattie legate al freddo, all'umidità e alle case insicure costerà al SSN 2,5 miliardi di sterline all'anno. I bambini, gli anziani e quelli con condizioni di salute preesistenti e croniche sono a maggior rischio. Si stima che una famiglia su cinque nel Regno Unito con bambini abbia sperimentato la povertà di carburante nel 2020. La povertà di carburante e le case fredde possono anche influenzare l'istruzione dei bambini: i bambini del Regno Unito perdono più giorni di scuola a causa di malattie associate all'umidità rispetto ad altri paesi europei, secondo il rapporto.\n\nLe disuguaglianze sanitarie per tutta la vita si radicano nell'infanzia: dovrebbe essere prioritario sostenere i più vulnerabili per ridurre lo stress e gli shock socioeconomici, sia per i cittadini britannici che per i rifugiati. Infatti, lo studio di Line Bager e colleghi, pubblicato in questo numero di The Lancet Public Health, ha esaminato l'esperienza delle avversità (inclusa la povertà) nei figli di genitori migranti in un paese ad alto reddito. Lo studio evidenzia come questioni come la trasmissione intergenerazionale di traumi e condizioni socioeconomiche siano interconnesse. Per questi bambini, il peso delle avversità e dello stress può essere profondo e dovrebbe avere implicazioni per le politiche. Le scuole sono un luogo importante per sostenere i bambini, identificare e affrontare le vulnerabilità e investire nella loro salute e nel loro futuro. L'istruzione è un potente determinante del benessere, in quanto tale, dovrebbe essere un pilastro fondamentale dei piani di investimento del governo.\n\nGli effetti della povertà e delle esperienze negative dell'infanzia sulla salute sono sempre più documentati e le cattive condizioni di salute associate nell'età adulta dovrebbero essere fonte di preoccupazione per il nuovo governo del Regno Unito. Le loro scelte e politiche avranno conseguenze a lungo termine. I primi 100 giorni del governo Truss dovranno affrontare un'agenda ambiziosa per la salute pubblica incentrata sul rafforzamento del sistema sanitario e di assistenza sociale, non in modo antagonistico. La lotta alla povertà, alle precarie avversità infantili e alla fragilità della popolazione anziana chiedono azioni immediate di investimento per affermare il futuro dei bambini e degli anziani in una società che esce dalle vicende pandemiche e deve affrontare una recessione ed una crisi energetica senza precedenti.\n\nLa Camera dei Comuni si riunirà oggi e Thérèse Coffey , il nuovo segretario alla salute e vice primo ministro, farà una dichiarazione sui piani per migliorare il SSN. Liz Truss ha affermato che, all'inizio della sua carica di premier, vuole concentrarsi su tre priorità: salute, taglio delle tasse ed energia. Coffey presenterà \"la sua linea di lavoro” e cioè che tutti coloro che ne hanno bisogno dovrebbero ottenere un appuntamento presso un ambulatorio medico entro due settimane\". I cittadini più anziani potrebbero ricordarle che circa 20 anni fa il governo laburista aveva l'obiettivo che tutti potessero vedere un medico di famiglia entro due giorni, non due settimane.\n\nFinora i leader dei medici non si sono, pronunciati perché affermano che Coffey non sta affrontando il problema principale, il vero problema del NHS, che è la carenza di personale per il carico di lavoro che devono affrontare.\n\nIl professor Martin Marshall, presidente del Royal College of GPs , ha dichiarato: “Appesantire un servizio in difficoltà con più aspettative, senza un piano su come fornirle, servirà solo ad aumentare l'intenso carico di lavoro e le pressioni della forza lavoro che i medici di famiglia e i nostri team stanno affrontando, avendo anche un impatto minimo sulle cure che i pazienti ricevono”.\n\nE la dottoressa Farah Jameel, presidente del comitato di medicina generale della British Medical Association per l'Inghilterra, ha dichiarato: “L'obiettivo dei medici di base che ora offrono appuntamenti entro due settimane è semplicemente un'altra aggiunta alla cultura burocratico organizzativa che evidenzia un approccio del governo sbagliato quando si tratta di coloro che forniscono il servizio sul campo.\n\nI medici di base devono essere liberati per fornire le cure di cui sappiamo che i pazienti hanno così disperatamente bisogno, il che significa che abbiamo bisogno di una vera strategia per affrontare la crisi della forza lavoro. Semplicemente non ci sono abbastanza medici e personale per fornire le cure di cui i nostri pazienti hanno bisogno e meritano.I dati odierni sulla forza lavoro dei medici di base mostrano che tra agosto 2021 e agosto 2022 abbiamo perso l'equivalente di 314 medici di base a tempo pieno. Ora abbiamo l'equivalente di 1.850 medici a tempo pieno qualificati in meno rispetto al 2015, con il 16% in più di pazienti per medico. Stiamo perdendo più medici di quanti ne possiamo reclutare e questo, combinato con le pressioni sul costo della vita, sta iniziando a segnare la fine delle pratiche di medicina generale come le conosciamo...\n\nSe il nuovo segretario di stato alla salute si fosse incontrato con noi prima di questo annuncio, avremmo potuto suggerire una strategia praticabile per affrontare la crisi in corso davanti a noi per questo inverno e oltre – invece si propongono misure propagandistiche di piccolo cabotaggio che non risolvono le necessità dei cittadini inglesi”.\n\nCaro sottosegretario Coffey il problema della forza lavoro nel NHS si trascina ormai da anni e occorrono provvedimenti strutturali sulle risorse umane in sanità, sennò il prossimo inverno si presenterà assai critico, non solo per avere una visita dal medico di base, ma anche se vi sarà la necessità di usare i pronto soccorso ospedalieri dove la situazione è altrettanto critica. Il governo precedente di Boris Johnson le ha lasciato una pessima eredità, In ogni caso, buon lavoro e buona salute a tutti.\n\nGrazia Labate\n\nRicercatrice in economia sanitaria, già sottosegretaria alla sanità\n\n22 settembre 2022\n\n© Riproduzione riservata\n\n\n\nAltri articoli in Studi e Analisi\n\n",
    "Regno Unito: la recessione sarà lunga e non sarà indolore": "Ascolta qui download\n\nSecondo Goldman Sachs, nel Regno Unito la recessione, che sta già iniziando, sarà lunga e tormentata da caro energia e inflazione, almeno fino al 2024, per poi normalizzarsi l’anno seguente.\n\nRegno Unito e Germania, i Paesi maggiormente colpiti dalla recessione\n\nSecondo Goldman Sachs, Regno Unito e Germania saranno i Paesi ad avere un impatto maggiore nella fase iniziale di questa recessione.\n\nAcclarato che la recessione ci sarà e non farà sconti a nessuno, si tratta di verificare come e quando colpirà.\n\nLa famosa banca d’affari ritiene che il Regno Unito entrerà in recessione dal Q4 2022 e che durerà tra i cinque e i sette trimestri.\n\nIl reddito delle famiglie britanniche, al netto delle tasse, scenderà drasticamente nel quarto trimestre del 2022 e sarà così anche per tutto il 2023, lo stesso avverrà per i consumi che si ridurranno di molto.\n\nLa Bank Of England ha tagliato le prospettive di crescita del Paese ed ha stimato che il PIL scenderà di circa l’1% fino a metà dell’anno prossimo.\n\nPer far fronte a un’inflazione, che si stima avrà il suo picco al 13,3% ad ottobre, e che non subirà grandi flessioni nel 2023, la Banca Centrale del Paese ha dovuto adottare il pugno di ferro attuando il sesto rialzo consecutivo dei tassi che ora si attestano all′1,75%.\n\nL’aumento di mezzo punto percentuale dell’ultimo intervento, è stato il più alto in un unica soluzione dal 1997 ad oggi.\n\nGli economisti di Goldman Sachs, capeggiati da Sven Jari Stehn, hanno riportato una nota secondo la quale:\n\n“Le preoccupazioni per le pressioni sul costo della vita nel Regno Unito hanno continuato a intensificarsi a causa dell’aggravarsi della crisi energetica. È probabile che i consumi reali diminuiranno ancora in modo significativo”.\n\nL’istituto ritiene che la propensione al risparmio delle famiglie britanniche calerà drasticamente arrivando al minimo storico del 3,5% nel Q2 del prossimo anno mentre i redditi scenderanno del 2,9% e i consumi reali dell’1,4% sempre nel 2023.\n\nSterlina e rendimenti obbligazionari\n\nLa sterlina oggi ha toccato quota 1,17 Euro, mentre il rendimento dei titoli di Stato del Regno Unito a 10 anni è arrivato al 2,62%.\n\nSecondo la Bank Of England, la preoccupazione che si può tramutare in incubo per le famiglie inglesi è che:\n\n“Un periodo più lungo di inflazione dei prezzi generata dall’esterno porti a pressioni sui prezzi e salari interni più durature”.\n\nLe bollette dell’energia hanno già subito aumenti dell’80% per circa 3.500 sterline all’anno e spinto dalle copiose richieste di aiuto da parte di cittadini e imprese ormai con l’acqua alla gola il Paese che si trovava a dover fare i conti con un governo dimissionario dovrà correre ai ripari.\n\nLe proposte per far fronte a tutta questa mole di rincari sono tra le più varie e passano dal taglio di 5 punti percentuali dell’Iva, all’esenzione di tasse sotto un certo reddito, o ancora dilazioni e blocco delle accise per lo stato in situazioni gravi.",
    "Elezioni, dal Cremlino a Orban fino a Usa e Regno Unito: le reazioni internazionali alla vittoria del centrodestra": "«Siamo impazienti di lavorare con qualsiasi governo esca dalle elezioni italiane per avanzare i nostri valori comuni». Dagli Usa arriva il primo commento alle elezioni politiche italiane che ha visto la coalizione di centrodestra ottenere una netta vittoria alle urne. A dichiarare intenti di collaborazione è stato il portavoce del dipartimento di Stato Ned Price rispondendo ad una domanda di Ansa nell’incontro quotidiano con i giornalisti. «Italia e Usa sono stretti alleati e vantano relazioni diplomatiche di 160 anni», ha continuato Price, «e vogliamo ringraziare il premier italiano uscente Mario Draghi per la sua leadership forte e visionaria in un momento difficile per la storia italiana, europea e del mondo». L’elogio a Mario Draghi è andato avanti: «Lo ringraziamo anche per la sua dedizione ai valori che i nostri Paesi hanno condiviso per cosi tanto tempo». Dal mondo continuano ad arrivare commenti sulla giornata elettorale italiana del 25 settembre. Anche la neo premier del Regno Unito Liz Truss, che ha scelto di rivolgersi direttamente alla leader di Fratelli d’Italia: «Congratulazioni a Giorgia Meloni per il successo del suo partito alle elezioni italiane», ha scritto in un tweet. «Da sostegno all’Ucraina, all’affrontare le sfide economiche globali, il Regno Unito e l’Italia sono stretti alleati».\n\nDalla Russia alla Cina, il benvenuto al nuovo governo\n\nSono passate poche ore da quando Fratelli d’Italia è stato incoronato primo partito del Paese dagli elettori, ma le questioni geopolitiche bussano già alla porta. Dal conflitto in Ucraina alle tensioni a Taiwan, il prossimo governo sarà chiamato a compiere decisioni importanti che avranno conseguenze sull’economia e sulle relazioni internazionali del Paese. Dal Cremlino Dmitry Peskov, portavoce del presidente russo Vladimir Putin, ha detto: «Siamo pronti a dare il benvenuto a qualsiasi forza politica in grado di mostrarsi maggiormente costruttiva nei rapporti con la Russia». Il primo benvenuto da parte di una grande potenza al nuovo esecutivo, invece, è arrivato da Pechino, che non ha mancato di evidenziare i punti di contatto che sono stati creati negli ultimi anni. Cina e Italia «sono partner strategici globali», ha detto il portavoce del ministro degli Esteri cinese Wang Yi, «lo sviluppo sano e stabile delle relazioni bilaterali è nell’interesse di entrambe le parti». Per questo motivo, continuano dal ministero, «ci auguriamo che il nuovo governo italiano continui ad aderire a una politica positiva e pragmatica nei confronti della Cina, collaborando e sostenendo lo spirito di rispetto e di fiducia reciproca». Alcuni giorni fa Giorgia Meloni, la vincitrice indiscussa delle elezioni e principale candidata a prossima presidente del Consiglio, aveva definito «inaccettabile» la condotta di Pechino nei confronti di Taipei in un’intervista rilasciata a Cna. Parole che non sono passate inosservate e per questo motivo dalla Cina arriva l’invito a riconoscere «l’elevata sensibilità della questione di Taiwan», evitando di inviare «segnali sbagliati» alle forze secessioniste.\n\nOcse: «Felici di lavorare con il nuovo governo»\n\nPiù cauta, invece, la reazione dell’Organizzazione per la cooperazione e lo sviluppo economico. «Attendiamo la formazione del nuovo governo», ha detto il segretario generale Mathias Cormann: «Quando avremo un nuovo governo in Italia saremo felici di lavorare con loro per avere politiche volte ad una vita migliore». In questo caso, il riferimento è al conflitto in Ucraina che sta costringendo l’Unione europea e gli altri membri dell’Ocse a fronteggiare crisi sia energetiche che economiche. «Nel contesto attuale conviene avere una forte solidarietà sul lungo termine in Europa», ha sottolineato Cormann.\n\n«Bravo, Giorgia!»\n\nTornando in Europa, la Commissione europea ribadisce: «Non commentiamo mai l’esito delle elezioni nazionali. La presidente von der Leyen lavora con tutti i governi che escono dalle urne». Poi, anche da Bruxelles, arriva l’augurio per una «collaborazione costruttiva», in attesa di un governo che «deve ancora formarsi». Tra i Paesi membri, invece, spicca un post pubblicato dal premier ungherese Viktor Orban. Una foto che lo ritrae seduto su degli scalini accanto a Meloni e sopra di loro la scritta: «Bravo, Giorgia!». Il premier nelle scorse ore ha inviato una lettera ai leader del centrodestra italiana: «Attendo con ansia la nostra futura collaborazione – ha scritto – per preservare la pace nei nostri Paesi e in Europa, per far ripartire l’economia europea e per alleviare la crisi energetica».\n\nAlla fredda reazione da parte dei vertici Ue si accompagna un commento più caldo proveniente da oltreoceano, dove il segretario di Stato americano Antony Blinken ha twittato: «Dopo le elezioni italiane di ieri, siamo ansiosi di lavorare con il governo italiano sui nostri obiettivi condivisi: sostenere un’Ucraina libera e indipendente, rispettare i diritti umani e costruire un futuro economico sostenibile. L’Italia è un alleato fondamentale, una democrazia forte e un partner prezioso».\n\nNelle scorse ore si sono susseguiti i messaggi dei vari leader e partiti europei, primo fra tutti quello guidato da Marine Le Pen. Il suo eurodeputato, Jordan Bardella, ha scritto su Twitter come questi risultati «hanno dato una lezione d’umiltà all’Unione europea». Non sono mancati, poi, i complimenti dal premier polacco Mateusz Morawiecki, e nemmeno da Vox, il partito di ultradestra spagnolo guidato da Santiago Abascal. Più pessimista, invece, il ministro degli Esteri José Manuel Albares: «In tempi di incertezza, i populismi crescono e finiscono sempre nello stesso modo, con una catastrofe».\n\n«Un’ombra sul progetto europeo»\n\nTra chi ha lasciato trapelare meno entusiasmo c’è sicuramente la Cnn, tra i primi siti d’informazione estera a dare la notizia della vittoria di FdI intitolando: «Meloni sarà la presidente di Consiglio più a destra dall’epoca di Mussolini». Interpretazione poi ripresa, tra gli altri, anche dal tedesco Tagesspiegel e il francese Le Figaro. Le Monde, invece, dedica un editoriale a Meloni dal titolo: «Dopo la vittoria dell’estrema destra in Italia, un’ombra sul progetto europeo», descrivendola come una minaccia in considerazione anche del recente successo dei Democratici svedesi e del Rassemblement National alle legislative. Proprio dalla Francia, la prima ministra Elisabeth Borne ha assicurato che saranno più attenti al «rispetto» dei diritti umani e dell’aborto in Italia. Preoccupazione condivisa da l’ex presidente socialista, François Hollande, che afferma: «La vittoria dell’estrema destra in Italia è sia una minaccia per i diritti fondamentali e un rischio di paralisi per l’Europa».\n\nContinua a leggere su Open\n\nLeggi anche:",
    "Il principe Harry e Meghan Markle hanno lasciato il Regno Unito": "Il principe Harry e Meghan Markle hanno lasciato il Regno Unito. Secondo quanto riferisce il magazine Hallo! i duchi di Sussex sono decollati alla volta della California martedì mattina dall’aeroporto di Heathrow dopo 17 giorni di permanenza su suolo britannico.\n\nLa coppia era infatti arrivata in Europa il 3 settembre per partecipare a un tour legato alle loro associazioni di beneficenza che li avrebbe portati a Manchester, poi in Germania, e quindi di nuovo in Gran Bretagna, a Londra. Ma proprio il giorno in cui dovevano presenziare a un evento nella capitale, il principe Harry era stato chiamato di corsa in Scozia per l’aggravarsi delle condizioni di salute di sua nonna. Era l’8 settembre, il giorno in cui è morta la regina Elisabetta.\n\nQuel giorno Meghan era rimasta a Windsor, dove si era rifugiata nel loro Frogmore Cottage mentre il marito raggiungeva la famiglia a Balmoral, ma nei giorni successivi avevano condiviso la settimana di lutto, partecipando agli impegni previsti dalla royal family anche insieme ai principi del Galles William e Kate Middleton.\n\nNon era la prima volta che i Sussex rientravano in Gran Bretagna da quando avevano rinunciato al loro ruolo di working members della famiglia reale: erano tornati per il Giubileo, con i figli Archie e Lilibet, che aveva conosciuto la bisnonna proprio in quell’occasione. Ma a giugno si erano trattenuti solo pochi giorni ed erano addirittura ripartiti prima del previsto senza incontrare nessuno della famiglia, a parte la sovrana e l’allora principe Carlo. Questa volta invece, oltre naturalmente ad attendere la data del funerale, entrambi hanno avuto modo di confrontarsi con zii, cugini e soprattutto con William e Kate, facendo sperare in una riconciliazione tra i due fratelli. Che però non sembra sia avvenuta.\n\nSecondo quanto riportato dal Times, Harry avrebbe chiesto di non distogliere l’attenzione dalla Regina occupandosi dei dissapori tra lui e suo fratello: «Le persone devono concentrarsi su mia nonna», avrebbe detto ad un amico, «e smettere di parlare di tutte le altre cose». Mentre pare che Meghan Markle abbia scritto una lettera al suocero Carlo per chiedergli un’udienza personale. L’indiscrezione è partita dall’esperto di reali Neil Sean, in un video su YouTube, e poi è rimbalzata sui media di tutto il mondo, ma non ha trovato nessuna conferma.\n\nChe questo incontro sia avvenuto subito dopo la tumulazione della Regina a Windsor, lunedì pomeriggio, è difficile crederlo. Il mattino dopo, poi, i Sussex sono già ripartiti per tornare dai figli, e non si sa se torneranno almeno per l’incoronazione di Carlo l’anno prossimo. Ora la Storia è tutta da scrivere.\n\nAltre storie di Vanity Fair che ti possono interessare:\n\nHarry, tra lutto e famiglia: il triste compleanno a Londra\n\nTutta la Gran Bretagna piange la regina Elisabetta\n\nIl principe Harry, che non è riuscito a salutare la nonna\n\nPer ricevere la newsletter dedicata ai Windsor e alle altre famiglie reale, iscrivetevi a Vanity Royal Watch",
    "Nel Regno Unito il nuovo governo vuole modificare la linea anti-obesità": "La nuova premier del Regno Unito Liz Truss potrebbe modificare il programma contro l’obesità messo punto dal governo precedente di Boris Johnson per cercare di modificare lo stile alimentare delle persone abituate a mangiare cibo spazzatura. Secondo il Guardian la premier ha dato manato per revocare il divieto di esposizione di prodotti zuccherati (snack, torte, dolci e dessert) davanti alle casse dei supermercati, come pure l’uso delle formule “compra 2 e paghi 1”. Il pacchetto prevede anche l’eliminazione delle restrizioni pubblicitarie televisive per alcuni prodotti prima dei programmi di prima serata. Secondo il nuovo primo ministro la decisione di modificare le regole è collegata alla ‘deregolamentazione’ che dovrebbe ridurre gli oneri per le imprese e aiutare i consumatori ad affrontare meglio il continuo incremento del costo della vita.\n\nBoris Johnson ha deciso di fare della lotta contro i cibi ricchi di grassi, sale o zucchero una priorità personale a seguito della sua stessa ammissione in terapia intensiva con Covid-19 nell’aprile 2020. La grande maggioranza delle persone che hanno avuto bisogno di cure salvavita dopo essere state infettate durante la pandemia ha avuto alti livelli di eccesso di peso, gli studi hanno dimostrato.\n\nLe modifiche riguardano anche la norma sul conteggio delle calorie nei menu delle catene di bar, ristoranti e fast-food. Si tratta di un provvedimento entrato in vigore quest’anno che nelle intenzioni del governo di Boris Johnson doveva e aiutare i clienti a scegliere piatti meno calorici. La revisione potrebbe interessare anche la tassa sullo zucchero adottata nel 2018 per le bevande analcoliche.\n\nIl Guardian riferisce che i funzionari dell’Office for Health Improvement and Disparities adibiti all’elaborazione di politiche per affrontare i problemi di salute pubblica, sono molto perplessi su una revisione in aperto contrasto con le politiche del governo precedente guidato dallo stesso partito di Liz Truss.\n\n© Riproduzione riservata; Foto: AdobeStock, Fotolia\n\nDa 12 anni Ilfattoalimentare racconta cosa succede nel mondo dei supermercati, quali sono le insidie nelle etichette, pubblica le sentenze sulle pubblicità ingannevoli oltre che segnalare il lavoro delle lobby che operano contro gli interessi dei consumatori.\n\n\n\nIl nostro è un sito indipendente senza un editore, senza conflitti di interesse e senza contributi pubblici. Questo è possibile grazie ai banner delle aziende e alle migliaia di lettori che ogni giorno ci leggono e ci permettono di sfiorare 20 milioni di visualizzazioni l'anno, senza farcire gli articoli con pubblicità invasive. Ilfattoalimentare dà l'accesso gratuito a tutti gli articoli.\n\nSostienici, basta un minuto clicca qui. Se vuoi puoi anche farlo con un versamento mensile.\n\n\n\nRoberto La Pira Dona ora",
    "Aumento della mortalità con le esternalizzazioni: la lezione del Regno Unito": "Aumento della mortalità con le esternalizzazioni: la lezione del Regno Unito\n\n23 SET\n\n23 settembre 2022\n\n© Riproduzione riservata\n\n\n\nAltri articoli in Lettere al direttore\n\n\n\ndi Gabriele Gallone e Chiara Rivetti- Gentile Direttore,al termine di questa ennesima sguaiata campagna elettorale avremmo voluto sentire il parere del nostro Sistema Sanitario Nazionale. Se il nostro Ssn potesse tramutarsi per qualche minuto in un essere senziente esso allargherebbe le braccia, ammutolito dalla bassezza del dibattito politico.In Italia il Sistema Sanitario Nazionale ha goduto di una ottima fama solo per pochi mesi, inneggiato dai balconi nostrani drappeggiati dalle bandiere italiche e dai cori nazionalpopolari.Una popolarità che è durata poco più di quella di un mediocre cantante a San Remo.Poi è subentrata l’indifferenza o peggio la recriminazione e la rabbia di molti pazienti che non trovavano un posto letto o una prenotazione per una visita specialistica.E’ sopravvissuta, melensa e stucchevole, una gratitudine di maniera da parte delle istituzioni che, a conti fatti, è una classica presa per i fondelli.I tagli dei finanziamenti, l’assenza di programmazione, la vetustà edilizia, l’imbuto formativo, i licenziamenti dei sanitari dalle strutture ospedaliere e le conseguenze che tutto questo determina sul SSN non sono più di primaria importanza.O meglio, non sono mai state tali.E come già avviene in molte Regioni italiane, la pratica delle esternalizzazioni torna prepotente: si esternalizza sempre più personale, letti, diagnostica, servizi.Non solo il privato sta metastatizzando i nostri Pronti Soccorso con cooperative che offrono personale sanitario a costi sempre più elevati ma addirittura si infiltra nelle strutture ospedaliere offrendo pacchetti gestionali per il personale di interi reparti “all inclusive”, servizi territoriali, procedure diagnostiche invasive e sale operatorie, letti, TAC, dialisi, praticamente tutto.Niente di male a proporre soluzioni alternative.Nessuna preclusione ideologica.Però esiste una dimostrazione che il privato funzioni meglio?Una dimostrazione esiste.Ma afferma tutto il contrario.Sul Lancetè stato recentemente pubblicato uno studio basato su un database enorme in cui si sono esaminate le esternalizzazioni a soggetti privati di diversi servizi sanitari nell’arco di 8 anni nel Regno Unito (1 aprile 2013-29 febbraio 2020).La esternalizzazione a soggetti privati nel Regno Unito è un fenomeno in continua ascesa.La ricerca aveva lo scopo di confrontare la mortalità dei pazienti tra questo tipo di servizi e quelli erogati dal sistema pubblico.Il risultato non è per nulla incoraggiante: per ogni unità percentuale di aumento di cessione di attività pubbliche al privato vi è un incremento di mortalità pari a 0,38 decessi per 100.000 abitanti.Negli anni esaminati vi sono stati pertanto circa 600 decessi evitabili in più.Sembrano pochi?Cedendo il 10% delle attività sanitarie pubbliche al privato arriveremmo quasi a 6.000 decessi evitabili.La spiegazione dei ricercatori è duplice:- il privato tende a ridurre i costi per massimizzare i profitti- il privato seleziona i casi meno complessi concentrando i casi più complicati al settore pubblico che però ha insufficienti risorse e carenze croniche di personale.E questo, sulla testa (e spesso anche contro) i colleghi che nel privato lavorano, e che non hanno alcuna voce in capitolo sulle scelte gestionali.Da parte nostra e per molti anni queste due motivazioni sono state ripetute in tutte le salse ai politici nostrani.Sono state ignorate o additate come “ideologiche”.Eppure la “mortalità evitabile” era stata oggetto anche di un articolo scientifico pubblicato dai ricercatori italiani dell’Università di Sienanel 2013.I dati erano anche qui concordi e affermavano che aumentando la spesa sanitaria pubblica si riduceva la mortalità.Per essere più chiari l’articolo affermava che per ogni 100 euro spesi in più per il sistema pubblico si riduceva dell’1,47% il tasso di mortalità evitabile.Ma aumentando la spesa privata si otteneva l’effetto contrario.E i decessi sono solo la punta dell’iceberg in quanto sono solo gli eventi più catastrofici. Se i decessi evitabili aumentano, quanti sono i casi dei pazienti non adeguatamente gestiti?Quali conseguenze per pazienti e famiglie in seguito ad un peggioramento della qualità delle cure?Per molti politici che propugnano la primazìa del privato sul sistema sanitario pubblico conviene analizzare i dati e le ricerche scientifiche.L’ideologia alberga sempre tra coloro che rifiutano le dimostrazioni e le analisi serie.Comportarsi come negazionisti delle evidenze per favorire il privato a prescindere dalla verifica delle qualità delle cure porta a conseguenze molto serie.Molti morti in più.Ecco cosa direbbe il nostro Sistema Sanitario Nazionale se potesse parlare.Esperto di Statistica ed EpidemiologiaSegretaria Regionale Anaao Assomed PiemonteGoodair B, Reeves A. Outsourcing health-care services to the private sector and treatable mortality rates in England, 2013-20: an observational study of NHS privatisation. Lancet Public Health. 2022 Jul;7(7):e638-e646. doi: 10.1016/S2468-2667(22)00133-5. PMID: 35779546.Quercioli C, Messina G, Basu S, McKee M, Nante N, Stuckler D. The effect of healthcare delivery privatisation on avoidable mortality: longitudinal cross-regional results from Italy, 1993-2003. J Epidemiol Community Health. 2013 Feb;67(2):132-8. doi: 10.1136/jech-2011-200640. Epub 2012 Sep 29. PMID: 23024258.",
    "Carlo proclamato formalmente re del Regno Unito - Mondo": "Carlo proclamato formalmente re del Regno Unito\n\n10 settembre, 15:06\n\nLa cerimonia trasmessa per la prima volta in diretta tv. Nuovo tributo alla Regina",
    "Regno Unito, il 41% dei lavoratori neri e di etnia minoritaria vittima di razzismo sul lavoro": "Negli ultimi 5 anni, il 41% di lavoratori neri e di etnia minoritaria nel Regno Unito afferma di aver affrontato sul posto di lavoro il problema del razzismo. E’ quanto emerso in uno studio pubblicato su un rapporto dal Trades Union Congress, una federazione di sindacati.\n\nI numeri preoccupanti per i giovani lavoratori\n\nTra i lavoratori giovani, i numeri sono ancora più preoccupanti. Circa il 52% dei lavoratori, di età compresa tra 25 e 34 anni, ha riferito di aver sofferto di razzismo, mentre il 58% di età compresa tra 18 e 24 anni ha detto lo stesso.\n\nbullismo o molestie. Lo studio ha anche rilevato che i lavoratori sono riluttanti a segnalare gli incidenti. Circa il 44%, infatti, ha rivelato di non averli segnalati perché “non credeva di essere preso sul serio”. Gli episodi razzisti includevano battute, l’essere sottoposti a stereotipi o a commenti sull’apparenza e il ricevere atti di. Lo studio ha anche rilevato che i lavoratori sono riluttanti a segnalare gli incidenti. Circa il, infatti, ha rivelato diperché “non credeva di essere preso sul serio”.\n\n“Questo rapporto solleva il tema del razzismo nei luoghi di lavoro del Regno Unito. Fa luce sull’enorme problema di discriminazione strutturale e istituzionale che i lavoratori neri o minoritari devono affrontare. Molti ci hanno detto di aver subito bullismo di genere razzista, molestie o peggio. E in modo allarmante, la stragrande maggioranza non lo ha segnalato al proprio datore di lavoro”, ha detto la segretaria generale del TUC, centro nazionale dei sindacati, Frances O’Grady.\n\n“C’è ancora tanta strada da fare per affrontare l’uguaglianza razziale ed etnica”",
    "Regno Unito, i segreti nascosti nella lapide della Regina Elisabetta": "Regina Elisabetta\n\nNella giornata di oggi ha iniziato a circolare online, su vari social network, la foto della lapide della Regina Elisabetta. Buckingham Palace ha, infatti, deciso di rendere pubblico qualche scatto del luogo dove è seppellita l’amatissima Elisabetta II.\n\nLa sepoltura della Regina Elisabetta\n\nDopo la sua morte, avvenuta l’8 settembre, e i dieci giorni di lutto nazionale nel Regno Unito, culminati con i funerali reali, la Regina Elisabetta II ha raggiunto il suo luogo di sepoltura. La sovrana giace ora presso la Cappella commemorativa di San Giorgio, a fianco del marito, il Principe Filippo e ai genitori Giorgio VI ed Elisabetta, la Regina Madre.\n\nRegno Unito, i segreti nascosti nella lapide della Regina Elisabetta\n\nDalle immagini che sono circolate della lapide della Regina, ci si può fare un’idea del luogo di sepoltura. La sua lapide è una semplice lastra di marmo nero realizzato con materiale proveniente dal Belgio. Su di essa sono posti i nomi di Giorgio VI, Elisabetta, Filippo e Elisabetta II, con a fianco le date di nascita e di morte. Molte persone avranno notato che tra i primi due nomi e i secondi due è presente una stella di metallo. Non si tratta, ovviamente, di un simbolo causale, ma della Stella Giarrettiera, simbolo del più antico e nobile ordine cavalleresco del Regno Unito, di cui i quattro facevano parte.",
    "Regno Unito, il primo ministro avrà un’Audi.": "LONDRA - Alla faccia della Brexit: il prossimo primo ministro inglese - che sia il flemmatico Rishi Sunak o la battagliera Liz Truss, la risposta definitiva l'avremo il prossimo 5 settembre - viaggerà a bordo di una auto tedesca. La Jaguar XJS, tradizionalmente in dotazione al capo del governo, infatti, va in pensione e a sostituirla sarà una versione blindata della Audi A8. A sostenerlo il tabloid - solitamente non molto credibile - Sun che ha realizzato uno speciale sull’argomento. Pronta è arrivata la smentita, a sua volta non proprio convincente, degli uffici preposti a Downing Street che hanno rimandato la scelta alla Polizia che si occupa della sicurezza dell'esponente politico.\n\nSecondo la testata, la scelta - giustificata ufficialmente dal rallentamento della produzione da parte del costruttore delle Midlands di proprietà del gruppo indiano Tata Motors - ha creato parecchio sconcerto (un membro del governo nascosto dietro l’anonimato ha accusato oscuri e non meglio identificati “funzionari anti-Brexit” di aver tramato questo colpo) e molta ironia tra gli utenti britannici di Twitter. Per un Paese alle prese con una grave difficoltà economica (Goldman-Sachs prevede l'inflazione al 22% per Natale) e alle soglie di un inverno che si preannuncia difficile, quantomeno una boccata di buon umore.\n\nTra lacrime e sorrisi\n\nLe reazioni alle rivelazioni del Sun - che parla di generale sentimento negativo della opinione pubblica per la scelta - vanno infatti dallo stizzito al divertito. L’anchorman della Gb News Alastair Stewart ha parlato di “globalizzazione a quattro ruote” e suggerito che il nuovo primo ministro dovrebbe viaggiare su una Morgan, un’auto fatta al 100% al di qua della Manica.\n\nIl presentatore tv Darren Grimes si chiede “quale sia il messaggio che l’esecutivo manda all’industria automobilistica del nostro Paese”. L’opinionista di Bloomberg Chris Bryant - che lavora per la testata economica da Berlino - ha ironizzato parlando di scelta molto poco in stile “Brexit” e ha scherzato riproponendo la frase “Vorsprung durch Brexit” che riprende il ben noto slogan pubblicitario del costruttore tedesco.\n\nNaomi Smith, ceo dell’organizzazione “Best of Britain” - un gruppo trasversale ai partiti che si batte per ridurre gli effetti dell’addio della Gran Bretagna all’Europa, ha ironizzato (con tanto di faccina che ride): “I Brexiters nel governo sembrano un po' arrabbiati per questo. Hanno davvero ripreso il controllo”.",
    "Regno Unito, il sindacato dei trasporti annuncia uno sciopero": "La protesta è stata indetta contro le attuali condizioni salariali e includerà anche le attività delle Ferrovie nazionali\n\nLa sigla sindacale Tssa, che rappresenta i lavoratori britannici del settore del trasporti, ha annunciato 24 ore di sciopero a settembre. Gli operatori di nove compagnie dei trasporti si fermeranno in tutto il Regno Unito a partire da mezzogiorno del 26 settembre. La protesta è stata indetta contro le attuali condizioni salariali e includerà anche le attività delle Ferrovie nazionali.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Immagine EO della Settimana: Ondate di caldo nel Regno Unito": "Questa estate, ondate di caldo hanno colpito Europa, Nord Africa, Stati Uniti e Asia con temperature che in alcune località hanno raggiunto oltre 40°C, superando molti record di lunga data. Le immagini dalla missione Copernicus Sentinel-3 mostrano la portata dell'ondata di caldo in Gran Bretagna, che ha raggiunto temperature estreme nel mese di agosto.\n\nL'immagine, acquisita il 12 agosto 2022, mostra il territorio in precedenza verde del Regno Unito apparire di colore marrone (in particolare nel sud-est) nel mezzo delle torride condizioni. Le ondate di caldo arrivano dopo mesi di temperature estreme e di basse precipitazioni che hanno reso arido il paesaggio. Le condizioni asciutte sono visibili anche in zone della Francia, del Belgio e dei Paesi Bassi.\n\nLe forti ondate di caldo riscontrate in tutta Europa questa estate costituiscono un duro monito di ciò che è in serbo per il futuro. Eventi meteorologici estremi si verificheranno sempre più frequentemente e con maggiore intensità in futuro secondo quanto riferito dall'IPCC (Intergovernmental Panel on Climate Change). Questa tendenza è destinata a peggiorare a meno che non si affronti il problema dell'aumento delle emissioni, causate dalle attività umane, di gas serra in atmosfera.\n\nI satelliti che orbitano intorno al nostro pianeta giocano un ruolo importante nella distribuzione di dati per comprendere e monitorare come sta cambiando il nostro pianeta. Le loro osservazioni e i dati acquisiti sono fondamentali per migliorare i modelli di previsione del nostro clima futuro, per le strategie di mitigazione e per i processi decisionali.\n\nLa missione Copernicus Sentinel-3 non solo fornisce dati ottici di copertura globale su due giorni, ma trasporta anche uno strumento denominato 'Sea and Land Surface Temperature Radiometer' che misura la temperatura della superficie terrestre (quanto risulterebbe effettivamente calda la superficie al tatto). Nel corso del mese di agosto 2022, la missione Sentinel-3 ha registrato temperature estreme della superficie terrestre superiori ai 45°C nel Regno Unito, ai 50°C in Francia e ai 60°C in Spagna.\n\nI dati di Sentinel-3 sono stati anche integrati con le osservazioni satellitari di archivio per realizzare un rapporto, recentemente pubblicato, di 25 anni di temperature globali di superficie (dal 1995 al 2020), sviluppato dall'Ufficio Climate Change Initiative dell'ESA insieme ai maggiori scienziati del clima in Europa. Questa registrazione di dati mostra un aumento stabile della temperatura della superficie terrestre globale di 0.2°C per decennio, con una forte variabilità regionale.\n\nIl monitoraggio delle temperature della superficie terrestre è utile agli scienziati in quanto il calore che sale dalla superficie terrestre influenza i modelli meteorologici e climatici. Queste misurazioni sono particolarmente importanti per gli agricoltori nella valutazione della quantità di acqua necessaria per le loro coltivazioni e per gli urbanisti allo scopo di migliorare le strategie di mitigazione del calore. Per saperne di più su Copernicus Sentinel-3."
}