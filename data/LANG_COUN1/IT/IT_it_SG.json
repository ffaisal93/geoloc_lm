{
    "Formula 1, GP Singapore: orari e programma a Marina Bay": "Dopo una settimana di sosta, si torna in pista per la gara di Marina Bay che mancava da tre stagioni: solo 6 GP al termine del Mondiale e un titolo che potrebbe già essere assegnato al leader del campionato Max Verstappen. Ma la Ferrari non mollerà fino alla fine. Tutto il weekend live su Sky e in streaming su NOW\n\nLa Formula 1 torna in pista dopo una settimana di pausa e soprattutto torna a Singapore, sulla pista di Marina Bay, dopo un'assenza di tre stagioni. Il Mondiale non fa infatti tappa qui dal 2019 quando a vincere fu Sebastian Vettel con la doppietta Ferrari completata dal secondo posto di Charles Leclerc. Il GP di domenica, che scatterà alle 14 italiane, sarà anche il primo match point mondiale per il leader della classifica Max Verstappen. Il pilota olandese della Red Bull ha attualmente un vantaggio di 116 punti su Leclerc. Tutto il weekend è come sempre live su Sky Sport F1, Sky Sport Uno e in streaming su NOW. Qui, su Skysport.it, tutti gli aggiornamenti in tempo reale.",
    "F1, la Ferrari con il nuovo fondo a Singapore: si vuol rovinare la festa a Max Verstappen": "Rovinare la festa a Max Verstappen. Sarà questo l’obiettivo della Ferrari a Singapore, prossimo appuntamento del Mondiale 2022 di F1. Dopo la sosta in calendario dovuta alla cancellazione del GP di Russia, il Circus torna in scena sul tracciato asiatico e la Rossa andrà a caccia di una vittoria che manca dall’appuntamento in Austria, al fine come detto di non consentire all’olandese di laurearsi campione del mondo già nel weekend.\n\nLa scuderia di Maranello, dopo aver sofferto non poco nei round in Belgio e in Olanda, ha ritrovato un po’ la retta via a Monza, con il secondo posto del monegasco Charles Leclerc a dimostrarlo. Certo, il target sarebbe stato il successo, ma il passo gara espresso da Verstappen è stato decisamente fuori dalla portata di Charles.\n\nPer il fine-settimana a Marina Bay, il team del Cavallino Rampante introdurrà un nuovo fondo sulla propria monoposto con accorgimenti specifici per il cittadino orientale e, come riportato da Motorsport.com, vi dovrebbe essere un sostanzioso pacchetto di aggiornamenti aerodinamici, con novità nelle bocche dei canali Venturi, allo scopo di mitigare il drag di cui risente la F1-75.\n\nInoltre si cercherà anche di avere una gestione degli pneumatici più efficace, aspetto con cui la Red Bull ha fatto spesso la differenza. E’ anche vero che su una pista cittadina, come quella di Singapore, le qualifiche potrebbero dare una mano, qualora la Rossa confermasse le sue attitudini sul giro secco. Da considerare, altresì, la pioggia che potrebbe essere una variabile sia sabato che domenica.\n\nFoto: LaPresse",
    "Tabellone power unit: Penalità in vista per il GP di Singapore?": "Dopo le numerose penalità applicate tra Spa e Monza, vedremo nuove componenti anche a Marina Bay? Esaminiamo il tabellone delle Power Unit utilizzate dai team prima della tappa F1 di Singapore.\n\nL’affidabilità delle power unit è fondamentale nella gestione delle performance di una monoposto. Dopo aver visto una pioggia di penalità nel trittico di gare appena trascorso, è probabile il debutto di nuove power unit nel gran premio F1 di Singapore. Ricordiamo ogni pilota, prima di scontare penalità, ha a disposizione 3 unità per le componenti legate al motore endotermico e 2 per quelle elettroniche.\n\nFerrari rimane la più fragile, altre penalità in vista?\n\nNella tappa di casa, la squadra di Maranello ha deciso di equipaggiare la vettura nr. 55 con una nuova PU, dotata delle componenti elettriche aggiornate. La gara dello spagnolo ha permesso agli ingegneri di capire fino in fondo il funzionamento delle novità. Infatti, dopo aver visto la rimonta realizzata da Sainz, sembra che la nuova unità motrice abbia guadagnato qualcosa in termini di resistenza. Anche la PU utilizzata da Leclerc, già impiegata a Spa, ha reagito bene durante il gran premio di casa. Ma la fragilità dello 066/7 è sempre presente e anche le squadre clienti ne soffrono. In Olanda Bottas è stato costretto al ritiro e gli altri piloti potrebbero montare nuove componenti nelle ultime gare della stagione.\n\nRed Bull fa scorta di Power Unit\n\nLa RedBull sembrava intenzionata a coprire le 22 tappe del campionato utilizzando le sole tre Power Unit regolamentari. Al ritorno dalla pausa estiva, i tecnici hanno deciso però di mettersi al riparo e sbloccare nuove unità, permettendo una rotazione di queste nelle restanti tappe. Situazione leggermente differente in casa AlphaTauri, il team faentino infatti da inizio anno ha accusato alcuni problemi con l’unità motrice di casa Honda.\n\nMercedes si conferma il più affidabile, Alpine con alcuni dubbi Le unità di potenza realizzate dal team di Brackley appaiono le più resistenti. Per il momento solo 2 piloti su 8 hanno sostituito l’intera PU, con Hamilton costretto a farlo dopo l’impatto a 45G che lo ha visto coinvolto nel GP del Belgio. Nel GP brianzolo c’è stato però un campanello d’allarme con Vettel e Ricciardo costretti al ritiro, rispettivamente nelle fasi iniziali e finali della gara. Per il tedesco il ritiro sembrerebbe causato da problemi alla power unit e se il team deciderà di montare una nuova unità a Singapore, per Vettel sarà una gara in salita. Situazione leggermente differente per Ricciardo, il suo ritiro infatti sembrerebbe causato da un guasto idraulico. Piccola menzione per la Power Unit Alpine; al ritorno dalla pausa estiva le vetture hanno disputato due buone gare in Belgio e Olanda. Ciò però non si è ripetuto in Italia, dove solo Ocon è giunto al traguardo, dopo che Alonso si è dovuto ritirare per un malfunzionamento alla PU. Vedremo se anche la squadra di Enstone deciderà di sostituire il propulsore allo spagnolo in occasione del GP di Singapore. Seguici anche sui social: Telegram – Instagram – Facebook – Twitter\n\nPlease enable JavaScript to view the comments powered by Disqus.",
    "Attraversare lo Stretto di Singapore, tra traffico e pirateria": "Scritto da (PNo Editorial Board), lunedì 26 settembre 2022 16:25:50\n\nUltimo aggiornamento lunedì 26 settembre 2022 16:25:50\n\nDi Salvatore Barra*\n\nSecondo i regolamenti, una nave si dice \"in navigazione\" quando non ha alcun collegamento con la terra ferma, ad esempio un cavo di ormeggio, la catena con l'ancora o in caso di incaglio. La nave è pronta a partire, tutti gli uomini sono ai posti di manovra a prua, a poppa ed in plancia di comando. Gli ormeggiatori sulla banchina cominciano ad alleggerire gli ormeggi. Poi, dalla plancia arriva il comando perentorio: \"Molla tutto!\". Gli Ufficiali dei posti di manovra di prua e di poppa lascano («riducono la presa», ndr) i cavi e dopo qualche istante annunciano via radio: \"prua liberi dagli ormeggi!\", \"Poppa libera dagli ormeggi!\", \"Elica libera!\". Da questo momento si può avviare il motore evitando che i cavi di ormeggio si possano incattivare ed attorcigliarsi come le spire di un serpente nell'elica. Quando capita sono dolori.\n\nIl momento della partenza è sempre un qualcosa di emozionante: vedere questa grande nave scostarsi dalla terra con l'aiuto di potenti rimorchiatori, poi la banchina allontanarsi sempre più, gli uomini, ormeggiatori e portuali, rimpicciolirsi sempre più, man mano che ci allontaniamo, piccoli fino ad assumere le sembianze di formichine, per poi sparire del tutto.\n\nCome stabilisce la legge, prima della partenza imbarca il pilota che ci guida fino all'uscita del porto. Successivamente, appena sbarcato il pilota, si dà il \"Finito posto di manovra, rassettare!\", si rizzano le ancore, si chiude tutta la portelleria stagna, si mette la nave in assetto di navigazione; tutto il personale rientra dai posti di manovra e raggiunge il suo posto di guardia, di lavoro o altro, se liberi dal servizio di guardia.\n\nIl porto di Singapore (dove il capitano di Amalfi si trova nel momento in cui scrive, ndr) è il secondo porto più grande del Mondo dopo quello di Shanghai; costituisce certamente la maggiore entrata economica della Città-Stato di Singapore. L'attività portuale, tra impieghi diretti ed indotto, crea occupazione lavorativa per centinaia di migliaia di persone: basti pensare ai tantissimi terminal per container, petroliferi, gassiere, carboniere, passeggeri, porta macchine... E poi c'è il personale impiegato per lavori da effettuare su navi bisognose di riparazioni, bacini di carenaggio, bacini galleggianti, ci sono i lavoratori portuali, come stivatori, gruisti, autisti di camion, ormeggiatori, tecnici, fornitori di derrate alimentari, pezzi di ricambio, operatori ecologici, rifornitori di nafta, spedizionieri, agenzie raccomandatarie, tassisti, personale dell'Autorità Marittima, Ispettori della Capitaneria... Insomma, un esercito di uomini che lavorano con le attività portuali. In Italia non si è mai data la giusta e dovuta importanza, salvo pochi casi, alle attività portuali.\n\nNel frattempo, ci siamo immessi nello schema di separazione del traffico dello Stretto di Singapore, una sorta di autostrada del mare a doppio senso di circolazione. Lo stretto di Singapore è ad alta densità di traffico, limitato nelle dimensioni, condizionato dalle forti correnti marine, con tratti di bassi fondali e, per non farci mancare niente, aggiungiamo anche la piaga della pirateria che rende ancora più pericoloso il transito.\n\nIl traffico dello stretto è costituito sia dalle grandi navi, sia al naviglio minore, come rimorchiatori, pescherecci, traghetti da e per l'Indonesia e Malesia, pattugliatori militari atti a prevenire attacchi di pirati malesi ed indonesiani, sempre in agguato. È buona norma procedere in questo tratto di mare con velocità di sicurezza, con la massima attenzione e con guardia rinforzata.\n\nIntanto, cominciano a calare le prime ombre della sera, in plancia regnano il buio assoluto, si notano soltanto i led delle apparecchiature elettroniche, che brillano come lucciole, ed il silenzio assoluto, rotto dagli ordini impartiti al timoniere e dal gracchiare della Radio VHF di bordo. I Radar ci sono di grande aiuto sempre. In particolare nella navigazione notturna o con scarsa visibilità. Intorno alla mezzanotte, siamo fuori dallo stretto, mettiamo il telegrafo di macchina su \"Avanti Tutta\". La navigazione prosegue nel Mare Cinese Meridionale, in Rotta per Vung Tau (Vietnam).\n\nTutto il personale libero dalla guardia può andare a riposare. Un altro giorno è passato.\n\n*Capitano Superiore di Lungo Corso",
    "Il piano di Singapore per diventare una città-stato green": "Fonte: iStock Panorama di Singapore con vista su Sentosa e Keppel Bay\n\nSingapore, sin dalla sua proclamazione come città-stato indipendente, ha legato il suo progresso economico e sociale a una promessa di sviluppo sostenibile. Non è un caso, infatti, che attualmente sia la numero 8 al mondo nella classifica delle città più verdi del 2022 secondo le analisi di Resonance, una società di consulenza attiva nell’ambito immobiliare, del turismo e dello sviluppo economico.\n\nUn indice che ci mostra come uno degli stati più piccoli dell’intero pianeta possa diventare un esempio per il resto del globo. Ma nonostante ciò, Singapore non è soddisfatta, e per questo si è posta ulteriori obiettivi da raggiungere per essere una città-stato ancora più green.\n\nCome ha fatto Singapore a diventare green\n\nNon è stato di certo stato un lavoro facile quello fatto su Singapore. Infatti, inizialmente aveva diversi problemi nella gestione delle acque reflue. Ma non solo. Molti dei suoi fiumi erano inquinati, le foreste erano state in gran parte abbattute e le risorse naturali del territorio erano scarse.\n\nPer questo motivo, sono stati messi a punto piani chiari e sempre più integrati per l’edilizia abitativa, lasciando però ampio spazio agli spazi pubblici verdi. Nonostante i traguardi raggiunti, Singapore ora punta alla fase successiva: da città giardino vuole diventare città nella natura.\n\nIl piano di Singapore\n\nGli obiettivi a breve termine prevedono lo sviluppo di più di 300 acri di nuovi parchi in modo da garantire a ogni famiglia di trovarsi, ovunque essa sia, a massimo 10 minuti a piedi da uno spazio verde. Si vuole, inoltre, triplicare il numero di piste ciclabili, puntare sullo sviluppo di un’economia circolare e richiedere che tutte le nuove auto siano veicoli a energia pulita, quindi elettriche.\n\nA lungo termine, invece, il piano prevede il finanziamento di programmi di formazione per futuri lavori nell’edilizia sostenibile e nella tecnologia solare. Il tutto entro il 2030.\n\nL’aeroporto anti-Covid e a impatto quasi zero\n\nMa il 2030 sarà anche l’anno in cui entrerà in funzione il nuovo terminal 5 dell’aeroporto di Singapore che è stato pensato per rispondere al meglio alle esigenze della crisi climatica e a quelle di una possibile nuova epidemia.\n\nUna struttura che sarà completamente innovativa a livello ecologico, a tal punto che la certificazione Green Mark Platinum Super Low Energy Building assicura che il terminal sarà quasi a impatto zero.\n\nInfatti, l’energia necessaria per il suo funzionamento sarà prodotta quasi per intero da un enorme sistema di pannelli fotovoltaici. In più, il lavoro combinato di intelligenza artificiale, teleriscaldamento e stoccaggio di energia termica garantirà un abbattimento quasi totale degli sprechi. E poi c’è la novità più grande in assoluto: il terminal sarà predisposto per accogliere aeromobili e veicoli terrestri che funzionano con carburanti alternativi.\n\nFonte: iStock - Ph: gollykim\n\nMa non è finita qui. Come tutti sappiamo, la crisi sanitaria mondiale dovuta alla diffusione del Covid-19 ha fatto comprendere che c’è una grande necessità di rivedere gli spazi e i luoghi adibiti al traporto pubblico. Per questo, il nuovo terminal dell’aeroporto di Singapore è stato pensato per essere più efficiente in caso di nuove epidemie e pandemie.\n\nTutto ciò sarà possibile grazie a sistemi di ventilazione all’avanguardia, costruzione di sotto-terminal più piccoli da aprire e chiudere secondo le esigenze, e che possano essere riconvertibili in aree per la quarantena o a disposizione dei servizi sanitari.\n\nRitorna la Grand Prix Season Singapore\n\nA prescindere dai virtuosi obiettivi in ambito ecologico, la verità è che questi sono giorni di fermento per Singapore. Dopo una pausa di due anni, il Grand Prix Season Singapore torna dal 23 settembre al 2 ottobre con una serie di attività innovative collaterali pensate per tutte le età e per ogni tipo di interesse. Eventi che andranno a completare l’esperienza del Gran Premio di Singapore di Formula 1, invitando i visitatori a esplorare e godere di ciò che Singapore ha da offrire.\n\nLe feste di quartiere torneranno in quattro angoli della città per tutto il periodo del Grand Premio: ogni distretto ospiterà diverse attività ed eventi a tema F1. L’isola di Sentos, per esempio, ospiterà alcune esperienze esclusive rivolte alle famiglie e agli amanti delle “beach vibes”. Da queste parti i visitatori potranno immergersi in spettacoli musicali al Central Beach Bazaar, o provare i simulatori di corsa per una Ultimate Red Bull Racing Experience, per poi di rilassarsi con proiezioni di film ispirati al Gran Premio.\n\nPresso Orchard Road, invece, i viaggiatori potranno fare acquisti in un mercatino delle pulci a tema automobilistico, ma anche partecipare a sfide a tema all’Heineken Silver Smooooth Pit Stop. Esibizioni di percussionisti e flash mob animeranno l’area commerciale della città, insieme a spettacoli visivi.\n\nIn occasione della F1, il coloratissimo Clarke Quay darà vita a una vivace vita notturna caratterizzata da feste tematiche, come la Retro Rocks e la Girls’ Night Out, durante le quali si esibiranno famosi DJ locali. Per aumentare l’entusiasmo ci saranno delle sfilate di moda ispirate alle corse e anche un carnevale a tema.\n\nFonte: iStock\n\nNel quartiere di Kampong Gelam, infine, ci si potrà immergere in un’atmosfera più culturale: le vie saranno animate di esibizioni teatrali di artisti locali, mentre all’inaugurazione del Food Yard si potrà respirare un’aria carnevalesca. Gli amanti dell’adrenalina, invece, potranno assistere alle sfide di street dance All-Style e alle competizioni di freestyle sulle BMX, ma anche provare le emozioni del Gran Premio grazie ad un camion itinerante di F1.\n\nLe possibilità, ovviamente, non si esauriscono di certo qui. Si potrà partecipare, infatti, anche al primo raduno al mondo di supercar McLaren, ma anche ammirare una replica a grandezza naturale dell’elegante auto da corsa Technic McLaren Formula 1TM Race Car, costruita con circa 288.000 mattoncini LEGO® e in quasi 1.900 ore di lavoro. La cosa più particolare? Che proprio come nella realtà i visitatori potranno sedersi al suo interno.\n\nPrima del Gran Premio, inoltre, il team britannico di Formula 1 Williams Racing sarà al Suntec City per offrire un’esperienza immersiva ed emozionante a tutti i fan, che potranno incontrare dal vivo i piloti Alexander Albon e Nicholas Latifi. Poi l’HyperDrive Cities 2022, un evento ibrido inaugurale dove sarà possibile vivere esperienze, sia online che offline, come le corse simulate e il karting elettrico.\n\nInfine, l’iconico programma GPSS di 1-Altitude “The Circuit” si svolgerà presso l’altissimo 1-Arden, che sarà trasformato in un vero e proprio circuito automobilistico con pit stop e anche un photobooth sul podio.\n\nInsomma, Singapore – in questi giorni ed entro il 2030 – mostrerà a tutti il suo nuovo e meraviglioso volto.",
    "F1 - Competitività e resistenza fisica: elementi chiave per il GP di Singapore": "Ed eccoci giunti ad un lunedì che sa di F1 race week, finalmente. Mai come quest’anno l’appuntamento “cittadino” con il gran premio di Singapore risulta ancora più atteso del solito, in quanto grande assente durante le ultime stagioni a causa delle normative per arginare la pandemia da CoVid-19.\n\nSin da sempre il fine settimana asiatico è sinonimo di grande impegno e sforzo fisico per i piloti, a causa del suo clima molto particolare: sebbene difatti sia una delle gare più affascinanti poiché in notturna (con appuntamenti di qualifiche e gara ad orari locali rispettivamente ore 21 e 20), ciò non significa necessariamente gareggiare in un clima differente dalle temperature diurne.\n\nIl circuito cittadino di di Marina Bay, Singapore\n\nAnzi, per i piloti tali condizioni si traducono in un allenamento pre-gara ben diverso da quello che di consueto effettuano in vista di una qualsiasi altra tappa: le esigenze della pista sono ben precise, e quindi occorre arrivarci necessariamente pronti e ben focalizzati.\n\nF1. Cosa rende Singapore così particolare?\n\nDunque il problema dell’intero weekend non sarà solamente la gara in sé, ma anche riuscire a portare il proprio fisico a sfidare determinati dettami climatici. Basti pensare che il tasso di umidità durante il giorno arriva a toccare punte di circa 95-96%, mentre a sole tramontato si giunge ad “appena” un 80% circa;\n\nimmaginate che all’interno di una qualunque monoposto, dato lo spazio evidentemente ristretto e tutti i meccanismi che le consentono di funzionare in maniera così performante, la temperatura percepita arriva addirittura a sfiorare la cinquantina di gradi.\n\nIl circuito cittadino di Marina Bay (Singapore)\n\nUna bella sfida per i piloti, che però quest’anno potrebbero dover tenere presente anche la variabile non calcolabile delle reazioni della nuova generazione di monoposto in pista: ricordiamo quanto il fenomeno del porpoising abbia fatto soffrire alcuni di loro (specialmente Lewis Hamilton o George Russell), e sebbene la normativa TD039 sia oramai entrata in vigore a campionato ripreso, è chiaro che potrebbero comunque palesarsi nuovi imprevisti in condizioni così particolari.\n\nDunque non solo un’assodata difficoltà già messa in conto dai vari team, ma anche una certa imprevedibilità dovuta alle condizioni reattive delle monoposto in un tracciato così tortuoso ed anche mostruosamente afoso: un layout decisamente sui generis ed estremamente lungo, per un totale di 61 giri e 23 curve, condite da ben 3 zone DRS.\n\nF1. Il punto di vista dei piloti su Marina Bay\n\nSulla carta potrebbe quasi essere un parco divertimenti per i piloti, ma nella pratica sarà tutt’altro che facile pensare a godersi la gara come in alcuni tracciati talvolta succede. Tuttavia non tutti sono eccessivamente “intimoriti” (ammesso e non concesso che questo sia il termine corretto) dall’imminente appuntamento a Marina Bay: alcuni driver come Pierre Gasly (Alpha Tauri) sono quasi affascinati da tracciati di questo calibro, con un coefficiente di difficoltà aggiunto dovuto alle condizioni estreme.\n\nEsteban Ocon (Alpine) e Pierre Gasly (Alpha Tauri)\n\nQuasi sulla medesima lunghezza d’onda anche Esteban Ocon (Alpine), il quale sebbene abbia definito tale layout un’ardua sfida a livello fisico, ammette anche che questo circuito non rientri propriamente tra i suoi appuntamenti gara preferiti.\n\nD’altro canto c’è anche chi spera di giungere a Singapore in condizioni fisiche migliori: ricordiamo a tal proposito, Alexander Albon (Williams) aver subìto durante il weekend di Monza un fulmineo intervento di appendicectomia. L’operazione chirurgica avvenuta in laparoscopia sembrava essere andata bene, ma la crisi respiratoria subentrata immediatamente dopo ha complicato le cose. Fortunatamente non sono pervenuti ulteriori segnali preoccupanti, per cui Alexander spera di poter rimettere il suo fisico rapidamente in forze dopo la convalescenza.\n\nCerto, basti pensare che i piloti siano già impensieriti da tale appuntamento in condizioni fisiche standard, figurarsi aggiungere la consapevolezza di avere anche il peso di un intervento sulle spalle.\n\nEd a proposito di “peso”, un riferimento a Max Verstappen: l’ex numero 33 della F1 giunge a Marina Bay con l’intento di laurearsi campione del mondo per una seconda volta proprio in questa circostanza. Tale “dovere” potrebbe forse rappresentare un’incombenza dovuta al fatto di non essere il favorito su questo tracciato? Difficile dirlo.\n\nUn esultante Max Verstappen (Oracle Red Bull Racing F1)\n\nLe condizioni sarebbero più a vantaggio della Scuderia Ferrari e non della Red Bull, ma è chiaro che con una posta in gioco così alta potrebbero sempre orchestrare un gran premio impeccabile al netto delle loro possibilità; d’altronde non è la prima volta che la RB18 approcci una tappa da potenzialmente seconda, concludendo poi in maniera gloriosa.\n\nDunque ci resta che attendere: secondo voi, Singapore potrà già essere il notturno palcoscenico perfetto per l’incoronazione bis di Max?\n\nF1 Autore: Silvia Napoletano – @silvianap13\n\nFoto: F1, Marina Bay Street Circuit, Oracle Red Bull Racing",
    "F1 | Haas, esordio a Singapore per Mick Schumacher": "Il futuro di Mick Schumacher in Formula 1 è sempre più incerto. Il tedesco, che sembrava fuori totalmente dal programma Haas è comunque ancora in lizza per un sedile nella prossima stagione, stando quantomeno alle parole in merito di Guenther Steiner. Per lui sarà la prima esperienza a Singapore, pista molto fisica e per la quale ci vorrebbe una preparazione specifica per non andare in difficoltà specialmente nella seconda parte di gara.\n\n“Sono stato solo una volta a Singapore, in aeroporto per una sosta – ha detto Mick. Sono contento di provare questa pista per la prima volta, molti dicono che sia difficile per l’umidità e le caratteristiche del tracciato. E’ difficile giudicarla non avendoci mai corso, quindi non so che tipo di preparazione ci voglia, ma volendo non cambia molto da gara a gara. Penso di potermi adattare facilmente, mangerò quando avrò fame, non ho orari fissi, sono un tipo piuttosto semplice”.",
    "F1. Fernando Alonso pronto a far festa, a Singapore il suo 351° GP. Diventa il nuovo “decano” del Circus e non solo!": "A meno di spiacevoli e inaspettati imprevisti nei prossimi giorni, domenica 2 ottobre Fernando Alonso taglierà un significativo traguardo. Statistico e non solo. Prendendo il via nel Gran Premio di Singapore 2022, lo spagnolo toccherà quota 351 GP in carriera, diventando così il pilota più presente nella storia della Formula 1. Attualmente, l’iberico condivide il primato con Kimi Räikkönen, arrivato a 350 gare prima di appendere il casco al chiodo.\n\nLa longevità agonistica del quarantunenne asturiano è incredibile, soprattutto considerando come, dopo un inizio di stagione povero di risultati, abbia cominciato a fare sistematicamente meglio del compagno di squadra Esteban Ocon, ex pupillo Mercedes e di quindici anni più giovane! Va peraltro sottolineato come Nando, che ha messo piede in F1 ancora teenager, abbia avuto anche degli iati nell’arco della sua attività nel Circus. Bisogna ricordare come nel 2002 non abbia corso alcuna gara, in quanto Renault lo impiegò nel ruolo di collaudatore, allo scopo di permettergli di “farsi le ossa” prima di promuoverlo titolare nel 2003. Inoltre esiste la “pausa” del 2019-2020, quando si è dedicato ad altre esperienze (Mondiale Endurance, 500 miglia di Indianapolis, Dakar).\n\nInsomma, se non ci fosse stata alcuna soluzione di continuità, Alonso avrebbe già superato i 400 GP in carriera! Chissà che la pietra miliare non possa essere raggiunta comunque. Nel 2023 sarà ancora in pista con Aston Martin e, considerati i maxi-calendari dell’attuale F1, essere della partita anche nel 2024 dovrebbe permettergli di diventare il primo uomo di sempre a tagliare un traguardo sensazionale. Conoscendo lo spagnolo, però, difficilmente si accontenterà di fare atto di presenza, ma resterà in azione solo se avrà la consapevolezza di poter essere protagonista.\n\nL’iberico, il prossimo anno, si troverà a condividere il tracciato con chi non era neppure nato nel giorno in cui lui fece il suo esordio in F1! Oscar Piastri, infatti, è venuto al mondo il 6 aprile 2001, poco più di un mese dopo il 4 marzo 2001, quando l’asturiano si cimentò per la prima volta in un Gran Premio. La connessione è peraltro meravigliosa, perché entrambe le storie cominciano a Melbourne. La capitale dello stato del Victoria ha dato il via alla carriera di Alonso ed è, al tempo stesso, il luogo dove è nato Piastri. Quanto a lungo i due resteranno in pista assieme? Si spera il più a lungo possibile. Intanto lo spagnolo diventerà il nuovo decano del Circus, succedendo a Graham Hill (1971-1986), Jacques Laffite (1986-1988), Riccardo Patrese (1989-2008), Rubens Barrichello (2008-2020) e, appunto, Kimi Räikkönen.\n\nFoto: @RACINGPICTURE",
    "Allestimento Stefano Boeri alla Singapore Design Week": "Dimensione testo Stefano Boeri Interiors_The Italian Design Futures Capsule Stefano Boeri Interiors – fondato dagli architetti Stefano Boeri e Giorgio Donà – l’allestimento “The Italian Design Future Capsule” il nuovo concept espositivo del Made in Italy per FIND - Design Fair Asia, l’evento asiatico di riferimento per il settore del design e dell’arredamento tenutosi quest’anno a Singapore dal 22 al 24 settembre.\n\n\n\nDopo il successo del format del “supersalone” durante il Salone del Mobile 2021, Stefano Boeri Interiors si è trovato a confrontarsi con l’evento asiatico di riferimento per il settore dell’arredamento, degli interni e del design, organizzato da Fiera Milano in joint venture con dmg events, che richiama architetti, interior designer, rivenditori, esperti e appassionati di design da tutta l’Asia in un momento di scambio tra Oriente e Occidente.\n\n\n\nL’allestimento si caratterizza per il layout circolare, un impianto concentrico studiato in sostituzione del tipico layout a griglia, che mira a favorire un flusso dinamico e libero all’interno del padiglione, permettendone l’entrata da qualsiasi lato e garantendo così equa visibilità a tutti gli espositori. Lo spazio si sviluppa intorno ad una ‘piazza’ simbolica che rappresenta un luogo d’incontro dedito allo scambio e alla condivisione di visioni e progetti, cuore pulsante dell’intero allestimento, verso cui confluiscono naturalmente i visitatori per assistere alle diverse masterclass o per visitare la mostra organizzata da ADI (Associazione per il Disegno Industriale) dedicata al Compasso d’Oro con una riflessione attorno al tema dello “sviluppo sostenibile responsabile”.\n\n\n\nAll’interno di “The Italian Design Futures Capsule” anche gli spazi espositivi delle aziende assumono una nuova identità e definizione: non più chiusi sui 4/6 lati come nell’impostazione tradizionale, ma aperti, si presentano come una successione di piccoli palchi in cui ciascun’azienda ha la possibilità di esporre i propri prodotti sia sulle pareti verticali, in condivisione (per grafica e comunicazione delle aziende) tra gli espositori, che su superfici orizzontali, entrambe modulari. Tale disposizione crea un’experience diversa, dando ai visitatori l’impressione di aggirarsi all’interno di un grande archivio della creatività e eccellenza italiana.\n\n\n\n“Abbiamo voluto dare continuità in Asia, nell’ambito di FIND, al lavoro di ricerca avviato lo scorso anno a Milano con l’evento speciale del supersalone. Grazie a The Italian Design Futures Capsule abbiamo rinnovato la sperimentazione di nuovi concetti allestitivi, in grado di rappresentare in modo semplice e funzionale l’italianità del mondo, affinché le creazioni esposte abbiano sempre un ruolo da protagoniste” dichiara Stefano Boeri, co-founder di Stefano Boeri Interiors.\n\n\n\n“L’allestimento che abbiamo pensato per The Italian Design Futures Capsule vuole mettere al centro del sistema espositivo l'utente, per questo abbiamo progettato uno spazio che fosse in grado di lasciare al visitatore la libertà di muoversi liberamente avendo l’opportunità di aprirsi a nuove e sempre più dirette esperienze e interazioni con le aziende, i prodotti e le novità del Made in Italy.” dichiara Giorgio Donà, co-founder e director di Stefano Boeri Interiors.\n\n\n\nStefano Boeri Interiors_The Italian Design Futures Capsule\n\n\n\nStefano Boeri Interiors_The Italian Design Futures Capsule\n\n\n\nStefano Boeri Interiors_The Italian Design Futures Capsule\n\n\n\nStefano Boeri Interiors_The Italian Design Futures Capsule\n\nConsiglia questa notizia ai tuoi amici\n\nPer In Clicca qui Utilizza il mio account Facebook",
    "Singapore Airlines Cargo torna a Malpensa dopo molti anni. Volo per Ferrari e Red Bull": "Ieri a Milano Malpensa + giunto per un volo charter cargo la Singapore Airlines Cargo con questo Boeing 747-412F.\n\nIl quadrigetto ha caricato i materili necessari alle scuderie di Formula Uno Ferrari e Red Bull per la corsa di singapore.\n\nL’aereo è giunto come SQ7393 da Londra Heathrow ed è ripartito per Sharjah come SQ7393 e poi SQ7323 per Singapore.\n\nNon è la prima volta che la compgnia aerea opera su Milano Malpensa. Bisogna infatti ritornare indietro ai tempi dell’eruzione del vulcano islandese nel 2010. A quei tempi ne arrivarono dirottati uno da Londra LHR, un altro da Amsterdam e un altro da Parigi CDG. Così ci ricorda Roberto Picco, una delle memorie storiche dello sclo lombardo.\n\nLe immagini sono di Nicholas Moneta che h colto l’aereo all’arrivo e al rullaggio.",
    "Newsletter Singapore: novità e attrazioni da segnare in agenda": "Collectors\n\nAutentico shopping singaporiano\n\nUna delle principali caratteristiche di Singapore è quella di essere un vero melting pot di culture: dall’indiana alla cinese, fino a quella araba e malesiana. Gli acquisti migliori che si possano fare sono i souvenir, simboli delle numerose culture ed etnie che animano la città e ricordi senza tempo da portare a casa per continuare a rivivere la vacanza trascorsa a Singapore.\n\nhttps://www.visitsingapore.com/editorials/iconic-souvenirs-of-singapore/#singapore-shopping\n\nAction Seekers\n\nBike & Bites Tour\n\nUn modo alternativo di visitare Singapore? In bici! Grazie a questo tour, è possibile scoprire i vari distretti della città mentre si fa attività fisica. Durante le tre ore in giro per la Città del Leone, sarà possibile assaporare anche dei piatti tipici, come pollo alla salsa di soia e il thosai, una frittella indiana a base di riso fermentato e pastella di lenticchie.\n\nCulture Shapers\n\nIl 50° anniversario della statua Merlion\n\nLa statua del Merlion compie 50 anni, confermandosi uno dei simboli di Singapore e una delle principali attrazioni del Paese. Dal 15 Settembre al 2 Ottobre, la statua sarà illuminata anche nelle ore serali per permettere a tutti i visitatori di scattare un selfie perfetto con il festeggiato. La città offre inoltre la possibilità di celebrare il 50° anniversario con oltre 20 esperienze ed eventi che avranno luogo in diversi punti del centro abitato.\n\nhttps://www.visitsingapore.com/see-do-singapore/recreation-leisure/viewpoints/merlion-park/\n\nExplorers\n\nGarden Pod: il pop-up hotel a Gardens by the Bay\n\nSituato nel cuore di Gardens by the Bay, il Garden Pod è nuovo pop-up hotel progettato dal vincitore del President’s Design Award LAUD Architects seguendo i principi di sostenibilità ed ecologia. Questo hotel, composto da quattro suite, offre una vista privilegiata su Singapore, circondati dalla pace e dalla tranquillità che offre il Serene Garden.\n\nhttps://shippingcontainerhotel.com/garden-pod\n\nFoodies\n\nCelebrare l’International Coffee Day con il Kopi\n\nIl 1 Ottobre si celebra l’International Coffee Day, una delle bevande più consumate in tutto il mondo. A Singapore in questa giornata non si può non ordinare un Kopi, il caffè tipico singaporiano, fortemente radicato nella cultura alimentare e disponibile in tantissime varianti.\n\nhttps://www.visitsingapore.com/editorials/order-kopi-like-a-local/\n\nSocialisers\n\nIl nuovo rooftop 1-Altitude Coast\n\n1-Altitude Coast è il nuovo rooftop del The Outpost Hotel di Sentosa: un luogo che merita una visita da tutti coloro che sono alla ricerca di nuove aperture cool. Da qui, comodamente seduti all’interno di una cabana privata, è possibile godersi la vista sullo stretto di Singapore mentre si assapora del delizioso cibo fusion moderno e si sorseggiano cocktail ricercati. Di sera, invece, la terrazza si anima con DJ set elettrizzanti che vi faranno ballare fino a notte fonda.\n\nhttps://www.1-altitudecoast.sg",
    "Singapore: oltre 60 aziende italiane alla Fiera Food&Hotel – Ministero degli Affari Esteri e della Cooperazione Internazionale": "L’Italia partecipa a Singapore alla fiera Food&Hotel Asia 2022, il più importante evento in Asia dedicato all’accoglienza turistica e ai settori dei prodotti alimentari e delle bevande, dove si incontrano professionisti e aziende da tutto il mondo. Oltre 60 aziende italiane sono presenti al Padiglione Italia organizzato da ICE-Agenzia in collaborazione con l’Ambasciata d’Italia a Singapore.\n\nAd aprire il programma degli eventi è stato l’Ambasciatore d’Italia a Singapore, Mario Vattani, che ha dato il via a Cucina Italia, uno show cooking con più di 31 incontri nei quali 8 chef italiani e non preparano piatti italiani con ingredienti forniti da 14 aziende italiane. E’ inoltre presente un’area dedicata al vino, dove si tengono masterclass e degustazioni dei migliori vini italiani. “Anno dopo anno – ha detto Vattani – i singaporeani apprezzano sempre di più l’enogastronomia italiana. Le esportazioni italiane di prodotti alimentari e di bevande a Singapore sono cresciute di oltre il 15% nel 2021 rispetto al 2020”.\n\n“Non è solo pasta, salsa di pomodoro o olio d’oliva. I driver di questa crescita sono stati vini italiani” ha spiegato l’Ambasciatore, aggiungendo che “I nostri vini incarnano lo spirito del nostro territorio, la varietà delle nostre regioni e le radici della nostra storia millenaria. Oltre 60 aziende italiane sono presenti alla Fiera per garantire che la cultura italiana continui a crescere a Singapore, davvero una delle capitali mondiali del cibo”.",
    "Longevità, a Singapore la prima clinica per prolungare gli anni di vita sani": "È ormai risaputo che l’età della popolazione mondiale andrà via via ad alzarsi, con la longevità - o invecchiamento - che andrà a ribaltare le statistiche odierne. Entro il 2050, infatti, la popolazione mondiale di anziani sarà più che raddoppiata, e ci saranno più persone al di sopra dei 60 anni che bambini al di sotto dei 5. Come intervenire? Da Singapore arrivano alcune idee .\n\nUna popolazione sempre più anziana\n\napprofondimento\n\nAnziani: più longevi con una camminata di 10 minuti al giorno\n\nEntro il 2050 la popolazione mondiale di anziani raggiungerà i 2,1 miliardi. Al fine di contrastare il rapido invecchiamento della sua popolazione, a Singapore è stato aperto un centro sulla longevità all'interno dell' Alexandra Hospital, il cui scopo è quello di mantenere le funzionalità e un’alta qualità di vita al fine di prolungare gli anni di vita sani per le persone anziane. Mettendo a disposizione interventi all’avanguardia, strategie innovative e funzionalità, il centro si avvale di esperti internazionali e locali appartenenti al mondo della longevità. Il lavoro sarà strutturato con piani personalizzati al fine di rallentare l’invecchiamento e l’insorgere di malattie, con gli interessati che verranno affiancati con consigli sul tipo di attività fisica da svolgere e dieta da seguire. Attraverso una serie di esami del sangue, e altri test per controllare le articolazioni, la funzionalità polmonare, cardiaca e altro ancora, verrà misurata l’età biologica.\n\n\n\nLe parole degli esperti\n\nIn un’intervista al The Straits Times, il professor Andrea Maier, co-direttore del National University Health System (NUHS) Center for Healthy Longevity ha dichiarato: “Sarà la prima clinica ambulatoriale finanziata con fondi pubblici in medicina della longevità a Singapore e forse nel mondo”. Maier, presidente fondatore dell'International Longevity Medicine Society, istituita il mese scorso, ha inoltre affermato: \"L'invecchiamento segue una traiettoria, con un declino che si verifica dal 20° al 30° compleanno. Tale traiettoria può essere misurata, come viene misurato il peso e l'altezza di una persona\", ha concluso. Oltre alla longevità, appare evidente, bisognerebbe preoccuparsi di come alzare la soglia della natalità: in Italia servirebbero incentivi, sostegni alle famiglie e maggiori sicurezze. In un mondo sempre più vecchio, non bisogna scordarsi dei più giovani.\n\n",
    "Apre a Singapore la mostra Substance, l'italian green design - News dalle Ambasciate": "(ANSA) - SINGAPORE, 16 SET - L'Ambasciata d'Italia a Singapore annuncia l'apertura della mostra SUBSTANCE - Italian Green Design Innovation, realizzata in collaborazione con l'Agenzia ICE e il supporto di DesignSingapore Council, Faci Asia Pacific e Italian Women Group, nell'ambito del community programme durante la prossima Singapore Design Week 2022.\n\nL'iniziativa, curata da Giulia Poli, è ospitata presso il National Design Centre dal 16 al 25 settembre 2022 e presenta soluzioni innovative nel campo del green design. Tecnologie e nuovi materiali per creare innovativi oggetti di design, riducendo l'impatto sull'ambiente naturale con i progetti del pluripremiato duo di design Studio Formafantasma, giovani designer contemporanei come Carolina Georgiani ed Eleonora Rombolà e startup all'avanguardia come Mixcycling, Verabuccia, Mogu e Nazena.\n\nIl titolo Substance si riferisce alla materialità dei prodotti, ma ha anche il doppio significato dell'importanza e serietà della questione. La mostra allestita dall'architetto Raffaele Rogaia conduce il visitatore lungo sezioni tematiche (dai rifiuti all'arte, Sostenibilità sociale, Reimmaginare l'industria della moda, Design ispirato dalla natura, Ripensare il design dei prodotti di uso quotidiano e Rifiuti elettronici) presentando fruttuose soluzioni ed esplorando nuove famiglie di materiali sviluppati da rifiuti di scarto, o interamente bio-based e biodegradabili che influenzeranno il design del futuro.\n\nNello specifico, i designer indagano sui materiali ricavati dagli scarti di alcune industrie trasformando rifiuti che sarebbero stati scartati in oggetti nuovi, dimostrando che lo sviluppo di nuove tecnologie di lavorazione può portare il design verso un'economia circolare. Ne è un esempio Nazena, start-up innovativa che trasforma gli scarti tessili industriali e gli abiti logori in nuovi prodotti (il mondo del fast fashion è una delle industrie più inquinanti con una media del 10% delle emissioni globali di CO2).\n\n\"Tenevamo molto a che l'Italia fosse partner di eccellenza di Singapore in questa design week, e per questo siamo lieti che la nostra esposizione Substance sia ospitata all'interno del design Center, dove i nostri designer e aziende innovative italiane mostrano soluzioni che uniscono natura design e scienza, sempre con una speciale attenzione allo stile e all'estetica\", ha sottolineato l'ambasciatore italiano a Singapore e Brunei, Mario Andrea Vattani.\n\nLa Vice-Direttrice di ICE-Agenzia di Singapore, Ilaria Piccinni ha commentato: \"ICE-Agenzia è felice di aver collaborato alla realizzazione di questa importante iniziativa dedicata al design sostenibile all'interno della programmazione della Singapore Design week. Abbiamo una rappresentanza di aziende italiane di prestigio e con prodotti altamente innovativi e creativi in mostra e per noi questo è un motivo di orgoglio. Singapore è una vetrina importante per prodotti del design italiano e siamo sicuri che il mercato di Singapore ne riconosca la qualità\".\n\nAlcuni di questi prodotti ispirati dalla natura saranno esposti in mostra, come quelli realizzati da Mogu ed Eleonora Rombolà, completamente derivati dalle alghe e dal micelio dei funghi.\n\n(ANSA).\n\n",
    "FIND – Design Fair Asia 2022: Singapore diventa un hub del design": "Dal 22 al 24 Settembre Singapore ospiterà la prima edizione di FIND – Design Fair Asia, organizzata da Fiera Milano in joint venture con dmg Events e MP Singapore.\n\nFIND: The Italian Design Future Capsule by Stefano Boeri Interiors\n\nDal 22 al 24 Settembre, Singapore si animerà con la prima edizione di FIND – acronimo di Forniture, Interiors e Design –, la fiera ufficiale del Singapore Design Festival organizzata da Fiera Milano in joint venture con dmg Events e MP Singapore.\n\nOltre ad inserire l’Asia nel circuito del design globale, questo evento contribuirà a rafforzare la posizione della città-stato come hub di riferimento per eventi internazionali nell’area del Sud-Est asiatico, confermandola al contempo come destinazione apprezzata a livello mondiale. Rappresenta inoltre un’importante opportunità di scambio e di ispirazione tra Occidente e Oriente, due mondi diversi ma che si influenzano l’un l’altro, non solo culturalmente ma anche con le tendenze nel settore dell’arredamento.\n\nL’edizione inaugurale di FIND – Design Fair Asia vede protagonisti sei pilastri olistici come fil rouge della fiera e dei prodotti esposti: sviluppo sostenibile, ospitalità post-pandemica, movimento del design biofilo, futuro del benessere, progettazione del metaverso e creatività, commercio e comunicazione.\n\nGrazie ad una partnership con il Singapore Tourism Board, FIND – Design Fair Asia collaborerà con il DesignSingapore Council per portare per la prima volta nella Città del Leone la più grande collezione accuratamente selezionata di marchi internazionali di mobili, interni e design da tutto il mondo: saranno oltre 500 le aziende di riferimento nel settore che potranno esporre le proprie novità all’interno dei padiglioni disposti su una superficie di 10.000mq all’interno del Marina Bay Sands Expo & Convention Centre.\n\nAnche 60 brand indipendenti potranno promuovere i loro prodotti, il proprio portfolio e i nuovi lanci sul mercato: sarà infatti previsto EMERGE @ FIND, uno spazio espositivo creato ad hoc per una selezione di designer emergenti del sud-est asiatico (Indonesia, Malesia, Singapore, Thailandia, Filippine e Vietnam) che permetterà di valorizzarne il ricco patrimonio artistico.\n\nNello spazio espositivo, saranno presenti padiglioni suddivisi per Paese, ognuno dei quali metterà in mostra la propria cultura e il design che caratterizza la nazione.\n\nLa fiera potrà inoltre beneficiare di importanti collaborazioni con eccellenze del design italiano in grado di promuovere e valorizzare il Made in Italy nel mondo.\n\nSarà infatti l’occasione per Stefano Boeri, architetto e urbanista rinomato a livello internazionale, e Giorgio Donà, entrambi co-fondatori dello studio multidisciplinare Stefano Boeri Interiors, di progettare insieme a FIND un’area esclusiva che sarà rinominata “The Italian Design Future Capsule“, in grado di celebrare la creatività, l’artigianato e il “design thinking” dell’Italia. Lo spazio, che ospiterà fino a 50 brand italiani – tra cui i prestigiosi Agglotech, Aina Kari, Ernestomeda, Italian Texstyle, Nahoor Limelight, Ovo, Tabu e Terzani –, sarà realizzato dando particolare attenzione all’innovazione, all’impatto ambientale, alla creatività, allo scambio culturale e alle esperienze digitali.\n\nIl padiglione sarà al contempo un luogo espositivo ma anche di scambio: saranno presenti, infatti, arene per talk, lounge dedicate ad incontri commerciali e di business, ma anche aree riservate a giovani studenti di scuole di design e molto altro ancora.\n\nPer la sua prima edizione, l’evento vanterà anche una forte partnership con il magazine Interni, una delle più importanti testate di design nel panorama italiano. La rivista creerà una sala stampa all’interno del Marina Bay Sands Expo & Convention Centre per accogliere i giornalisti internazionali che interverranno all’evento e che vorranno approfondire la storia dei brand esposti. Inoltre, Gilda Bojardi, Direttrice della rivista, condurrà anche alcune masterclass nel padiglione realizzato da Boeri.\n\nDurante i tre giorni di fiera sono previste più di 15.000 presenze di addetti ai lavori: architetti, interior designer, rivenditori ed esperti e appassionati provenienti da tutta l’Asia, che potranno trarre ispirazione e fare networking.\n\nUna piattaforma digitale, attiva per tutto l’anno, sarà a disposizione di coloro che, anche a distanza, desidereranno rimanere aggiornati su tutte le ultime tendenze del mondo dell’arredamento.\n\nPer maggiori informazioni: https://www.designfairasia.com",
    "ORANFRIZER SUI MERCATI INTERNAZIONALI, DALL’ITALIA A SINGAPORE, MADRID E SHANGHAI.": "Pubblicato il 22 settembre 2022 emanuele di Condividi\n\nOranfrizer ritorna ad essere presente nelle fiere internazionali dove ricominciano a registrarsi grandi numeri di partecipazione, come quelli dell’evento Food and Hotel Asia (FHA) – Food & Beverage 2022, la più grande fiera B2B che si è appena conclusa attirando il comparto in quattro giorni dal 5 all’8 settembre 2022 all’EXPO di Singapore.\n\nOranfrizer ha preso parte all’esposizione con oltre 2.000 brand del settore F&B, radunati in questo primo incontro fisico dall’inizio della pandemia in 50 padiglioni su 60.000 metri quadrati di spazio espositivo.\n\nOranfrizer è specializzata nella produzione di agrumi e spremute in Italia, e insieme al Gruppo Unifrutti di cui fa parte, punta con questo e i prossimi eventi all’estero ad ampliare i confini d’esportazione e aprire a nuovi mercati per la commercializzazione di questi prodotti unici.\n\nIn seno all’evento di Singapore, la sempre crescente attenzione della domanda asiatica per le spremute 100% non da concentrato: succhi ottenuti dalla spremitura di arance rosse e di altri eccellenti agrumi coltivati in Sicilia, noti e molto apprezzati per la loro alta qualità.\n\nOranfrizer ha completo controllo sulla trasformazione delle materie prime destinate alla spremitura: le arance rosse, le arance bionde, i mandarini e i limoni provengono da coltivazioni esclusivamente localizzate in Sicilia, si tratta di agrumeti curati da una filiera sempre più ampia, corta e consolidata da oltre cinquant’anni di esperienza.\n\nA incuriosire i buyer asiatici sono principalmente l’origine, il sapore, il colore e l’apporto nutrizionale delle spremute di Sicilia, succhi molto gradevoli che al palato mantengono l’autentica naturalezza dei frutti italiani dai quali provengono.\n\nTra gli operatori più interessati a questi prodotti al Food and Hotel Asia (FHA) – Food & Beverage 2022 si sono distinti alcuni rappresentanti dei mercati emergenti del Myanmar, Malesia e Singapore alla ricerca di nuove specialties.\n\nOranfrizer e Unifrutti si preparano ora all’apertura della nuova stagione agrumaria 2022/23, continuando ad esplorare nuovi posizionamenti sui mercati, sarà presente al Fruit Attraction di Madrid dal 4 al 6 Ottobre e al China International Import Expo 2022 (CIIE) di Shanghai dal 5 al 10 novembre.",
    "Oltre 60 aziende italiane alla Fiera Food&Hotel Asia a Singapore - News dalle Ambasciate": "(ANSA) - SINGAPORE, 06 SET - È iniziata all'Expo di Singapore la fiera Food&Hotel Asia (FHA) 2022, il più importante evento in Asia dedicato all'accoglienza turistica, e ai settori dei prodotti alimentari e delle bevande, dove si incontrano professionisti nonché aziende da tutto il mondo.\n\nL'ICE-Agenzia in collaborazione con l'Ambasciata d'Italia a Singapore, ha organizzato il Padiglione ITALIA e la mostra ProWine Asia 2022. Il discorso di benvenuto dell'Ambasciatore d'Italia a Singapore e Brunei Mario Vattani ha dato il via a Cucina Italia, uno show cooking che prevede più di 31 eventi nei quali 8 chef italiani e non preparano piatti italiani con ingredienti forniti da 14 aziende italiane.\n\nNel padiglione PROWINE 2022 si tengono wine tasting, e wine masterclass, con un'agenda intensa dove i migliori vini italiani sono i protagonisti. Inoltre un'area dello stand dedica una vetrina ai distillati italiani, con il coinvolgimento e il supporto degli importatori locali.\n\nCommentando il ritorno di Food & Hotel Asia 2022, l'ambasciatore Vattani ha sottolineato come \"anno dopo anno, i singaporeani apprezzano sempre di più l' enogastronomia italiana. Le esportazioni italiane di prodotti alimentari e di bevande a Singapore sono cresciute di oltre il 15% nel 2021 rispetto al 2020\". Nel periodo gennaio-aprile 2022 l'Italia ha confermato questa posizione con un valore di export nel settore alimentare e bevande a Singapore di 37 milioni di euro, con un aumento del 12% rispetto allo stesso periodo del 2021.\n\nL'Italia detiene, inoltre, il record di esportazione tra i Paesi dell'UE a Singapore di prodotti da forno, salsa di pomodoro e pasta.\n\n\"Non è solo pasta, salsa di pomodoro o olio d'oliva. I driver di questa crescita sono stati vini italiani. Questo ci dice molto di più su come i singaporeani stanno imparando sulla storia, varietà insuperabile, gusti distinti e qualità superiore dei vini italiani. I nostri vini incarnano lo spirito del nostro territorio, la varietà delle nostre regioni e le radici della nostra storia millenaria. Oltre 60 aziende italiane sono presenti in modo indipendente alla FHA per garantire che la cultura italiana continui a crescere a Singapore, davvero una delle capitali mondiali del cibo\" aggiunge l'ambasciatore.\n\nNel 2021 il valore di mercato del vino in Italia è stato di 14,2 miliardi di euro ed è rimasto con ciò il più grande produttore mondiale di vino.\n\nIlaria Piccinni, Vice-Direttrice di ICE -Agenzia di Singapore ha spiegato che \"dalla pandemia, ci siamo dovuti adattare per ospitare nuovi eventi su supporto fisico, digitale e formati ibridi: il tutto creando preziose connessioni con i nostri clienti, pubblico e parti interessate. Siamo molto entusiasti di vedere il ritorno di eventi su larga scala, in particolare con la crescente domanda di prodotti della cucina italiana. Crediamo che gli eventi offriranno una solido piattaforma per gli espositori per attingere all'ampia gamma di fornitori generando allo stesso tempo più valore al mercato italiano\".\n\nIl settore F&B a Singapore rappresenta un settore chiave per l'Italia, un'opportunità per molte aziende italiane di dare il via alle loro attività di promozione dei loro prodotti enogastronomici. Per l'Italia, Singapore continua ad essere una destinazione importante come hub finanziario, commerciale e logistico ma anche come punto di accesso a tutti gli altri paesi dell'ASEAN. (ANSA).\n\n",
    "Dopo la Germania, anche Singapore riciclerà con il metodo del deposito cauzionale… e l’Italia?": "Ridurre la dispersione dei rifiuti di plastica nell’ambiente è fondamentale per preservare l’eco-sostenibilità ambientale e rispettare la vita degli ecosistemi. Aiutare il pianeta a contrastare l’inquinamento atmosferico è ormai un obiettivo importante nell’agenda dei governi europei e nel nostro quotidiano, per cui ciascuno di noi è tenuto ad adottare, anche solo per senso civico, alcune regole e abitudini quotidiane al fine di smaltire responsabilmente la plastica. A questo proposito, risulta esemplare l’esempio della Germania, tra i primi paesi ad aver introdotto il metodo del deposito cauzionale, il “Pfand” (o normativa Dpg Deutsche Pfandsystem GmbH) che si può tradurre in italiano con “vuoto a rendere”, un moderno sistema di riciclaggio di plastica e vetro.\n\nIl “Pfand”, in vigore dal 2003, è un sistema di deposito che prevede di versare una sorta di “pegno” sul prodotto acquistato dal cliente, il quale poi, nel momento in cui restituisce il contenitore vuoto presso uno degli appositi punti di raccolta, ottiene un buono equivalente al valore dei vuoti resi, che può sfruttare per fare altri acquisti.\n\nComprando, per esempio, una bottiglia d’acqua, si pagherà un prezzo leggermente maggiorato che si recupererà successivamente, facilitando in questo modo il corretto smaltimento di quei rifiuti. In Germania chi consuma una bevanda per strada, invece di gettare la bottiglia, la lascia ben accessibile in modo tale che chi ne ha bisogno possa ottenere qualche euro per fare la spesa, attraverso il riciclo consapevole.\n\nA partire dal primo gennaio 2022 il sistema di deposito cauzionale in Germania è stato ampliato in modo da includere anche le tipologie di bevande che ne erano precedentemente escluse, come i succhi. Restano ancora fuori, almeno sino al 2024, i contenitori per latticini.\n\nSi stima che questo ampliamento del sistema cauzionale tedesco possa portare il volume totale di imballaggi recuperati tramite a circa 500.000 tonnellate annue. Come previsto anche in Italia, le bottiglie in Pet prodotte a partire dal 2025 dovranno essere composte almeno dal 25% di plastica riciclata, mentre dal 2030 questa percentuale salirà al 30%, come previsto dalla Direttiva europea Sup (Single use plastics) del 2019. Inoltre, chiunque importi beni confezionati, avrà l’obbligo di verificare che i venditori da cui ricevono siano iscritti al registro degli imballaggi (LUCID), e che facciano la raccolta differenziata.\n\nUn programma per ridurre gli sprechi verrà introdotto presto anche a Singapore: si tratterebbe di un’iniziativa che dovrebbe essere lanciata entro la metà del 2024 e che farà in modo di far riscattare i depositi ai consumatori al momento della restituzione delle bottiglie e delle lattine vuote presso i punti predisposti, perlopiù nei supermercati superiori ai 200 mq e nei centri comunitari locali. Il programma di restituzione dei contenitori per bevande mira a ridurre la quantità di rifiuti inviati in discarica pro capite al giorno del 20% entro il 2026 e del 30% entro il 2030.\n\nSulla scia di questi esempi positivi, anche l’Italia sembrerebbe cominciare a considerare un metodo intelligente per controllare l’impatto della plastica sull’ambiente. Sarebbe necessario, come affermato anche da Alberto Bertone, fondatore dell’acqua Sant’Anna, introdurre il deposito su cauzione e dei raccoglitori “smart” per leggere le etichette delle bottiglie, azione necessaria al consumatore per essere a conoscenza di ciò che sta riciclando.\n\nDegli esperimenti simili al metodo tedesco sono stati testati in Italia con successo, come gli eco compattatori per la raccolta e il riciclo delle bottiglie ad uso alimentare in PET (polietilene tereftalato) adottati in alcuni supermercati. L’anno scorso anche Esselunga ha installato degli eco compattatori in cui inserire le bottiglie di plastica in cambio dei punti spesa, mentre recentemente Carrefour, in collaborazione con il Consorzio volontario per riciclo del PET (Coripet), ha introdotto una virtuosa iniziativa per sostenere l’economia circolare “bottle to bottle”.\n\nQueste iniziative con incentivo economico possono effettivamente sensibilizzare maggiormente i consumatori al riciclo e, inoltre, possono contribuire a ridurre anche i rifiuti abbandonati per strada, migliorando le condizioni igienico-sanitarie di molte città, in particolare relativamente alle zone tipiche della movida.\n\nTu cosa ne pensi? Scrivi un commento (0)",
    "Singapore: Sainz teme il ritorno del porpoising": "La gara di Monza ha scritto la parola fine sulla stagione ‘europea’ della Formula 1. Per arrivare alla conclusione del campionato però mancano ancora sei gare che si disputeranno tutte tra l’Asia e il continente americano. A destare particolare curiosità negli addetti ai lavori e negli appassionati sono però in particolare le prossime due tappe del calendario, previste a Singapore e Suzuka. I due circuiti asiatici infatti non hanno più fatto parte del calendario nel biennio 2020-2021 a causa della pandemia. L’ultima volta che il Circus si era recato in questi due paesi era ancora il 2019. Il tracciato di Marina Bay, poi, è notoriamente considerato dalla maggioranza dei piloti uno dei più complicati dell’intero calendario, per la sua lunghezza e per il grande caldo che di solito attanaglia quella zona del mondo anche nelle ore notturne. Questo fattore, unito alla maggiore fisicità delle monoposto 2022 rispetto a quelle del passato, rendono particolarmente atteso – e anche temuto – il prossimo appuntamento iridato.\n\nParlando di quelle che potranno essere le aspettative per il ritorno della F1 a Singapore, Carlos Sainz non ha nascosto di immaginare un fine settimana molto intenso: “Sarà una gara dura, sia mentalmente che fisicamente – ha avvertito il portacolori della Ferrari – con tutti i bump che ci sono, il caldo e i saltellamenti. Credo che sarà la gara più dura dell’anno“. Anche il tanto temuto porpoising, scomparso nelle ultime gare, secondo lo spagnolo potrebbe ripresentarsi nelle stradine di Marina Bay: “Sarà una sfida enorme mettere insieme un giro in qualifica ed essere costanti in gara con la quantità di rimbalzi che ci sono nelle auto“, ha ammesso il madrileno.\n\nSulla stessa linea di pensiero di Sainz si è mostrato anche Pierre Gasly. Il francese a Monza aveva saltato le attività con la stampa del giovedì perché costretto a letto dalla febbre. Il suo auspicio è che nella trasferta presso la città-stato non gli si ripresenti alcun malessere: “Dovrò dormire bene e tornare fisicamente in forma per quella gara – ha dichiarato il francese, come riportato dal sito RaceFans – sappiamo che si svolge in condizioni estreme. Ma è una pista che adoro, onestamente. Mi piace tanto quel posto, mi è mancato negli ultimi anni e non vedo l’ora di tornarci”, ha concluso Gasly.",
    "Do Kwon non è a Singapore, secondo la polizia, dopo che un giudice sudcoreano ha emesso un ordine di arresto per lui": "Secondo la polizia di Singapore (SPF), il creatore dei Terraform Labs Kwon Do-Hyung non si trova attualmente in città.\n\nLa polizia ha affermato in un messaggio di posta elettronica a una richiesta dell’AFP che Do Kwon non è presente a Singapore. L’SPF aiuterà l’Agenzia nazionale di polizia coreana (KNPA) a rispettare le leggi locali e gli impegni internazionali.\n\nKwon ha dichiarato più volte su Twitter di essere stato a Singapore. Il suo visto di lavoro a Singapore sarebbe scaduto il 7 dicembre, come riportato dal quotidiano Straits Times.\n\nTi piacciono le crypto e vuoi cominciare a fare trading? Sulla piattaforma di eToro puoi scambiare oltre 60 diverse criptovalute!\n\nUn rappresentante dei procuratori sudcoreani ha dichiarato la scorsa settimana che sono stati emessi mandati di arresto per sei persone, tra cui Kwon, che vive a Singapore. Kwon è stato accusato di frode per la scomparsa della criptovaluta luna (ora nota come luna classic (LUNC)) e della stablecoin terrausd (UST). Inoltre, il Ministero degli Affari Internazionali del Paese sta valutando la possibilità di annullare il suo passaporto.\n\nAnche la SEC negli Stati Uniti starebbe indagando su Terraform Labs e sul crollo della stablecoin UST. In alcune recenti dichiarazioni, Kwon ha rivelato di essere “costernato” per il fallimento della sua impresa di criptovalute.\n\nSabato Kwon ha affrontato la sua condizione in diversi tweet. Ha sottolineato che non è “in fuga” o qualcosa del genere – ogni agenzia governativa che ha espresso interesse a comunicare sta collaborando pienamente, e non abbiamo nulla da nascondere.\n\nIn un altro tweet, ha dichiarato che si sta rappresentando in molte giurisdizioni, che si è attenuto a uno standard di onestà straordinariamente elevato e che si aspetta di spiegare i fatti nei prossimi mesi.",
    "Singapore, torna l’Italian Film Festival": "Torna a Singapore l’Italian Film Festival IFF 2022 e quest’anno – dal 14 al 25 settembre – festeggia la sua ventesima edizione come riportato dal Giornale Diplomatico. La manifestazione è stata presentata dall’Ambasciata d’Italia a Singapore, che per l’occasione ha voluto la partecipazione in presenza dei Manetti Bros, (Marco e Antonio Manetti), con il loro “Diabolik” come film di apertura.\n\n“Il cinema italiano”, ha dichiarato l’Ambasciatore Mario Vattani, “è in rapida evoluzione, e con l’Italian Film Festival di quest’anno abbiamo voluto raccontarlo così. Sarà una selezione molto ampia degli ultimi successi del cinema italiano. Apriremo con i Manetti Bros. che verranno a Singapore. Tredici film, per quasi due settimane il pubblico di Singapore potrà godersi il meglio del nostro cinema con azione, noir, drammatici, commedie, e abbiamo voluto anche l’horror.”\n\nIn effetti il Festival di Singapore conterà su una selezione d’eccellenza dei più noti maestri italiani, da Giuseppe Tornatore a Sergio Castellitto, Mario Martone, Paolo Genovese, Dario Argento, e poi Jonas Carpignano e Giuseppe Bonito, e con l’apertura del 14 settembre riservata ai Manetti Bros.\n\nPer più di una settimana, il pubblico di Singapore avrà quindi l’opportunità di vedere i migliori film italiani che hanno partecipato con successo a Venezia, a Roma, a Cannes, a Berlino e negli altri importanti festival internazionali.\n\n“Grazie alla crescente curiosità dei singaporeani per il cinema italiano”, ha spiegato L’amb. Vattani, “l’Italian Film Festival di quest’anno è anche un omaggio agli sforzi delle nuove generazioni di registi e produttori, per questo li abbiamo voluti qui con noi, anche per trovare nuove opportunità in un mercato davvero molto ricco”. Saranno infatti presenti a Singapore anche Gabriele Costa e Gianni Russo, i produttori con la loro Piano B dell’acclamatissimo documentario “Ennio” di Giuseppe Tornatore.\n\nLe proiezioni di “Diabolik” e di “Ennio” saranno seguite da incontri con il pubblico, moderati dal presidente della Singapore Film Society, Kenneth Tan. E poi ci saranno gli incontri nella scuola di cinema del Politecnico di Ngee Ann, la School of Film & Media Studies, e la Puttnam School of Film and Animation (nella Facoltà di Belle Arti, Media e industrie creative di Lasalle) con molti rappresentanti del cinema locale.\n\nPresentato dall’Ambasciata d’Italia a Singapore, in collaborazione con The Projector, con la Singapore Film Society e l’Asian Film Festival di Roma, l’Italian Film Festival di Singapore ha come main sponsor Triumph Singapore, che ha recentemente aperto la sua sede nella Città-Stato per ampliare ulteriormente la sua presenza nel sud-est asiatico.\n\nCome sponsor tecnico ci sarà anche Campari, che in quel periodo organizzerà la International Negroni Week per celebrare l’iconico cocktail, e proporrà una raffinata selezione di cocktail d’autore da abbinare alle proiezioni.",
    "Singapore regina del cloud. Poi l’Europa del nord. Sorprendono gli Usa": "Il cloud è diventato un’infrastruttura chiave per supportare il business sia privato sia pubblico. In Italia stiamo assistendo ad un forte sforzo da parte del Governo per trasferire tutti i servizi pubblici (e relativi dati/processi) in un unico cloud (virtuale) entro il 2027.\n\nTuttavia, per fare ciò sarà sempre più necessaria una visione olistica del cloud – come si evince anche dal recente Global Cloud Ecosystem Index 2022 – in termini di: infrastruttura; adozione di un ecosistema strutturato; sicurezza e garanzia; disponibilità di talenti e adeguate competenze tecniche.\n\nGlobal Cloud Ecosystem Index 2022\n\nIl Global Cloud Ecosystem Index fornisce una classifica di 76 paesi ed aree geografiche basata sull’ analisi dei dati macroeconomici di lavoro, di commercio e di geoeconomia.\n\n17 novembre, milano Spalanca le porte all’innovazione digitale! Partecipa a MADE IN DIGItaly\n\nInoltre, l’indice analizza, a livello paese, la qualità dei servizi cloud nel settore sia pubblico sia privato in termini di tecnologia, normative e pratiche digitali.\n\nAncora, dal rapporto si evince che il cloud è diventato sempre più una componente fondamentale di quasi tutte le economie nazionali che intraprendono un cammino verso una maggiore efficienza produttiva ed organizzativa.\n\nInoltre, le funzionalità digitali abilitate dal cloud sono sempre più pervasive, consentendo a governi, aziende e cittadini di condurre transazioni in modo efficiente. Ovvero: il cloud fornisce un insieme di risorse di funzionalità digitali che accelera il progresso economico di un paese e aumenta il grado di equità e di sostenibilità.\n\nI Paesi presenti nell’indice sono stati analizzati e valutati in base a quattro parametri.\n\nInfrastruttura\n\nQuesto parametro è costituito da vari aspetti, tra cui la disponibilità di reti di telecomunicazioni e di risorse di calcolo, che consentono modelli di produzione incentrati sul cloud.\n\nOltre a un indicatore complessivo della capacità delle telecomunicazioni valutato dalle Nazioni Unite, si fa riferimento a metriche quali: il numero di data center e di server sicuri; gli indirizzi di protocollo Internet univoci in ciascun Paese vs. la popolazione; la velocità media di Internet a banda larga del paese; la copertura della rete elettrica. Il parametro Infrastruttura rappresenta il 15% del punteggio complessivo del Global Cloud Ecosystem Index 2022 di ciascun Paese.\n\nAdozione di un ecosistema\n\nSi tratta di misurare, a livello Paese, l’accesso ai risultati delle applicazioni e dei servizi cloud nei settori pubblico e privato. Tra gli indicatori: misure di adozione di servizi digitali; partecipazione ai servizi online nel settore pubblico; crescita dei ricavi software-as-a-service (SaaS); innovazione; prezzo dei servizi a banda larga rispetto al prodotto interno lordo. Questo pilastro rappresenta il 35%, del punteggio totale dell’Indice.\n\nSicurezza e garanzia\n\nOgni Paese è valutato in base ad indicatori, quali: la qualità del suo regime il livello di cyber security, l’efficacia del suo quadro normativo; la libertà di stampa a comprovare come sia importante garantire la fiducia ai cittadini in una società sempre più digitale. Questo pilastro rappresenta il 25% del punteggio totale dell’Indice.\n\nTalento e competenze adeguate\n\nGli indicatori di questo parametro misurano le risorse in termini di capitale umano di ciascun Paese che può contribuire a un’economia digitale basata sul cloud. Ovvero, includono valutazioni in termini di: produttività del capitale umano del Paese; adeguatezza delle competenze ingegneristiche e matematiche; alfabetizzazione digitale generale. Questo pilastro rappresenta il 25% del punteggio totale dell’Indice.\n\nI numeri del Global cloud ecosystem\n\nCome si evince dalla figura di seguito riportata, al primo posto dell’Index troviamo Singapore che, a partire dal 2018, ha attuato un importante progetto governativo di trasformazione digitale “cloud-first” per migrare la maggior parte delle risorse IT governative all’infrastruttura cloud pubblica.\n\nSeguono nella classifica i Paesi della EU. In primis i cinque Paesi scandinavi, ovvero, i paesi leader europei nell’impego del cloud che hanno creato una società digitale che crea fiducia nelle sue istituzioni ed è in grado di garantire un vantaggio competitivo. Basti pensare al Lussemburgo (10 ° posto) che ha fatto leva sull’hosting di data center e di servizi di sicurezza informatica sul cloud a potenziamento del suo ruolo tradizionale di hub finanziario e di servizi alle imprese.\n\nIn termini di punteggio si riscontra che:\n\nI primi 10 leader hanno una media di punteggio pari al 8,2 .\n\n. La media del punteggio dei successivi 20 Paesi (i.e. Paesi europei, alcune nazioni asiatiche e nordamericane – che includono mercati tecnologici innovativi quali Stati Uniti, Giappone, Corea del Sud e Taiwan – e Paesi con governi progressisti del cloud, quale Australia, Nuova Zelanda ed Emirati Arabi Uniti) si attesta sul 7,5 .\n\n(i.e. Paesi europei, alcune nazioni asiatiche e nordamericane – che includono mercati tecnologici innovativi quali Stati Uniti, Giappone, Corea del Sud e Taiwan – e Paesi con governi progressisti del cloud, quale Australia, Nuova Zelanda ed Emirati Arabi Uniti) . Dal 21° al 68° posto troviamo alcuni Paesi dell’Asia, America Latina e Africa caratterizzati da ecosistemi ridotti e quadri politici deboli .\n\n. i Paesi con un punteggio medio del 3,6 occupano le ultime posizioni dell’indice a causa della loro scarsa infrastruttura digitale.\n\nInteressante notare come gli Stati Uniti siano solo 17° posto, dopo l’Irlanda; mentre il nostro Paese si trova al 23° posto.\n\nPrincipali tendenze cloud nel 2023\n\nIl mercato del cloud non mostra segni di rallentamento e gli avanzamenti tecnologici del settore costringono le organizzazioni a stare al passo.\n\nIl 2023, secondo gli analisti del settore, sarà caratterizzato dai seguenti trend che le organizzazioni dovranno attentamente valutare in modo da identificare la soluzione più idonea al conseguimento dei propri obiettivi aziendali.\n\nArtificial Intelligence (AI)\n\nLa maggior parte dell’AI “quotidiana” (i.e. dalla Ricerca Google ai filtri di Instagram, ecc.) si trova nel cloud, dove l’apprendimento automatico viene utilizzato per gestire l’infrastruttura di archiviazione e instradare il traffico dai data center ai nostri dispositivi. Il 2023 e gli anni a venire saranno caratterizzati sempre più dall’interdipendenza tra cloud computing e AI per: la modellazione del linguaggio, che migliora la precisione con cui le macchine possono interpretare i linguaggi umani; gli algoritmi “creativi”; l’apprendimento automatico generativo in grado di produrre qualsiasi cosa, i.e. dall’arte ai dati sintetici per addestrare AI aggiuntive.\n\nPertanto, ne consegue che il ruolo del cloud computing sarà senza dubbio cruciale sia per fornire questi servizi ai clienti sia per creare l’infrastruttura necessaria.\n\nCrescita del Cloud serverless\n\nUn nuovo concetto di cloud, noto come “functions-as-a-service” (funzioni come servizio) che permetterà alle organizzazioni di non essere vincolate a noleggiare server o pagare quantità fisse di spazio di archiviazione o larghezza di banda. Ovvero un modello di cloud che consente di creare e di eseguire applicazioni senza entrare in contatto con il server sottostante.\n\nPertanto, acquistando servizi back-end da un vendor serverless, l’organizzazione riceve un addebito sulla base delle elaborazioni evitando di prefissare e pagare per una determinata larghezza di banda o un determinato numero di server, essendo il servizio scalabile automaticamente. Ne consegue che quando una app non è in uso, nessuna risorsa viene consumata e il costo finale è basato solo sulle risorse utilizzate.\n\nCloud ibrido\n\nIl mercato di questa tipologia di cloud è destinato a crescere ulteriormente. Molte organizzazioni scelgono un approccio di cloud ibrido, combinando servizi di cloud pubblico con la creazione di un cloud privato dedicato a una singola organizzazione. Si tratta soprattutto di organizzazioni che raccolgono dati sensibili o operano in settori altamente regolamentati in cui la privacy dei dati ricopre un ruolo fondamentale.\n\nUna soluzione ibrida è strategica in quanto da un lato fornisce il livello di controllo richiesto e dall’altro lato consente alle organizzazioni di innovare e scalare in caso di implementazione di nuovi servizi per i propri clienti.\n\nPiattaforma IoT\n\nUno degli sviluppi più noti del cloud computing nella società iperconnessa di oggi è l’ascesa delle piattaforme IoT. Una piattaforma IoT è una piattaforma abilitante al cloud che funziona con dispositivi comuni per abilitare applicazioni e amministrazioni basate su cloud. L’IoT funge da intermediario, raccogliendo dati da più dispositivi attraverso la configurazione remota del dispositivo e la gestione di più dispositivi intelligenti.\n\nAttualmente, secondo quanto affermato dalla società di consulenza Deloitte, vi sono 7 miliardi di dispositivi IoT installati in tutto il mondo. Tale numero dovrebbe crescere considerevolmente e superare i 30 miliardi entro il 2025.\n\nAutomazione\n\nÈ un fattore cruciale per l’adozione del cloud, soprattutto quando si tratta di aumentare l’efficienza delle operazioni aziendali. Le organizzazioni che consolidano i propri dati e sistemi sul cloud possono automatizzare molte delle proprie procedure interne (ad esempio: consolidamento dei dati da più sedi e generazione di dashboard di business intelligence).\n\nInoltre, in futuro le organizzazioni rafforzeranno sempre più le connessioni tra i diversi software in modo tale da gestire meglio le loro impronte cloud in espansione e, al contempo, garantire che le soluzioni di diversi fornitori funzionino sinergicamente.\n\nSecure Access Service Edge (SASE)\n\nSi fa riferimento ad un concetto di sicurezza informatica che stabilisce un collegamento sicuro tra applicazioni/servizi ed entità organizzative come persone, sistemi e dispositivi. Il SASE è un framework per l’integrazione dei servizi di sicurezza della rete; esso offre inoltre ampie funzionalità Wide Area Network (WAN) per supportare le organizzazioni digitali in tutto il mondo. Di conseguenza, gli analisti del settore ritengono che il SASE possa aiutare le aziende a difendersi dalle minacce informatiche.\n\nDi fatto, le organizzazioni che opteranno per un’architettura SASE potranno beneficiare di servizi di sicurezza di rete basati su cloud come gateway sicuri, firewall, accesso alla rete zero-trust e altro ancora.\n\nCloud Disaster Recovery (CDR)\n\nSi tratta di una soluzione basata sul cloud che integra una serie di metodologie e servizi di backup per proteggere risorse aziendali quali: dati, programmi e configurazione. Le organizzazioni – a fronte di una crisi o di un incidente o di un evento dirompente – possono ripristinare i dati strategici e riavviare le normali operazioni grazie ai backup sul cloud oltre a considerare di sviluppare una soluzione di Cloud Disaster Recovery dedicata e personalizzata.\n\nEdge computing\n\nSi tratta di una tecnica per migliorare la struttura della rete di elaborazione distribuita, garantendo l’elaborazione delle informazioni ai margini dell’organizzazione e vicino alla fonte delle informazioni stesse. Ciò riduce al minimo la latenza consentendo anche l’uso di dispositivi periferici.\n\nDesktop cloud virtuali\n\nNoto anche come desktop-as-a-service, è un servizio basato sul cloud che invia l’intero sistema operativo desktop e le applicazioni software direttamente a un laptop, desktop o un altro dispositivo. Alle aziende viene semplicemente addebitato il tempo impiegato dai dipendenti per accedere ai propri dispositivi senza dover affrontare i costi per gli aggiornamenti hardware.\n\nI desktop cloud virtuali possono anche essere gestiti secondo le necessità aziendali, assicurando che le organizzazioni dispongano sempre delle licenze e dei dispositivi di cui hanno bisogno.\n\nInoltre, da quanto risulta dall’ultimo report sul cloud della società di ricerche americana IDC, entro il 2025:\n\nLa maggior parte delle applicazioni legacy saranno “modernizzate” grazie a servizi cloud utilizzati dal 65% delle applicazioni in modo tale da estendere la loro funzionalità e migliorarne l’efficienza.\n\nIl 60% delle organizzazioni disporrà di servizi cloud dedicati per rispondere a requisiti di prestazioni, sicurezza e conformità.\n\nIl 75% delle organizzazioni utilizzerà soluzioni multi-cloud per l’acquisizione, la migrazione, la sicurezza e la protezione dei dati. Ne consegue che le organizzazioni dovranno rivalutare o mettere in atto politiche relative alla conservazione dei dati, alla sicurezza e alla garanzia della coerenza su più cloud.\n\nConclusione\n\nIl modo con cui i consumatori e le aziende utilizzano oggigiorno il cloud contribuisce ad accelerare la trasformazione digitale di un Paese e ad alimentare nuove applicazioni potenziate dall’AI. Ovvero, le piattaforme e le risorse cloud possono aiutare i responsabili delle decisioni aziendali e governative a generare efficienze operative.\n\nLa sfide prosssime venture\n\nTuttavia, man mano che la maggior parte delle risorse informatiche globali e delle applicazioni digitali si spostano inesorabilmente sul cloud, sarà sempre più fondamentale riuscire a gestire da un lato le sfide della privacy e della localizzazione dei dati – dato che possono creare alcuni vincoli prima che il settore trovi il suo equilibrio – e, dall’altro lato, evitare la concentrazione del mercato da parte delle big tech e garantire un mercato più equo e “democratico”.\n\nNonostante il cloud computing sia una componente essenziale della strategia di networking aziendale da oltre un decennio, esso continua a comportare rischi di cui le organizzazioni devono essere ben consapevoli, in primis la privacy dei dati.\n\nLa centralità della cyber security\n\nÈ doveroso notare che i governi di tutto il mondo stanno lavorando per creare un quadro normativo per l’archiviazione e l’utilizzo dei dati dei consumatori e per richiedere alle organizzazioni una maggiore attenzione alla conformità.\n\nInoltre, le organizzazioni dovranno essere in grado di gestire i crescenti attacchi informatici incentrati sul cloud, garantendo adeguate strategie di protezione, ripristino e formazione del personale in modo tale da scongiurare impatti finanziari, legali e reputazionali.\n\nNon dimentichiamo che la cybersecurity è un cammino sine die che ha inizio con la conoscenza dei contesti e degli asset hardware e software per: acquisire la consapevolezza dei rischi e dei punti di cedimento delle nostre infrastrutture digitali; individuare le strategie necessarie per garantirne la resilienza; mantenere in continuo aggiornamento i piani di gestione dei rischi, della continuità e cyber security a fronte di contesti erratici ed in continuo divenire.\n\nUn approccio strategico – quale calibrata sintesi dell’implementazione dei principi di risk management, business continuity e cybersecurity – unitamente alla presa in considerazione dei vari standard di settore/linee guideline/framework relative al cloud può aiutare le organizzazioni a gestirne le sfide di cyber security.\n\nWHITEPAPER Valorizza i dati del tuo cloud e scopri i benefici per la tua azienda! Big Data Cloud\n\n@RIPRODUZIONE RISERVATA",
    "Mondo Asean – Singapore contende a Hong Kong il ruolo di hub finanziario globale": "Il ruolo finanziario di Hong Kong sta cambiando e sembra che Singapore ne trarrà vantaggio. Poi il ruolo dell’ASEAN tra IPEF di Biden e summit con la Cina. Le principali notizie della settimana dal Sud-Est asiatico\n\nL’Associazione Italia-Asean nasce nel 2015. La sua missione è quella di rafforzare il legame e rendere più evidenti le reciproche opportunità, sia per le imprese che per le istituzioni. Qui pubblichiamo la newsletter Italia-Asean del 16 settembre\n\nPer la prima volta Singapore ha superato Hong Kong nell’ultima classifica delle giurisdizioni globali di Vistra. Più di 600 dirigenti di servizi aziendali hanno valutato l’importanza dei principali centri finanziari. Hong Kong e Singapore si contendono da tempo il primato di hub finanziari midshore, che fungono anche da accesso per l’Asia. Dal 2010, quando Vistra ha avviato l’elaborazione della classifica, Hong Kong è sempre stata predominante. Quest’anno Singapore è salita al primo posto insieme a Regno Unito e Stati Uniti, mentre Hong Kong è scivolata in quarta posizione.\n\nAnche se si tratterebbe di un vantaggio marginale, – il 46% degli intervistati ha preferito Singapore come centro finanziario per la propria organizzazione, contro il 43% che ha affermato lo stesso di Hong Kong – è il capovolgimento delle sorti dei due rivali ad essere di fondamentale importanza per comprendere la traiettoria futura di ciascuno.\n\nLa turbolenza politica che affligge Hong Kong è sicuramente uno dei fattori più favorevoli per Singapore, ma la sua ascesa è dovuta specificamente alle azioni governative in ambito finanziario. Singapore è stata proattiva nell’aumentare la sua attrattività finanziaria, in particolare la gestione di fondi e la pianificazione patrimoniale. Nel 2018 Singapore ha introdotto una nuova struttura di fondi di investimento, la Variable Capital Company (VCC), per far aumentare il domicilio di fondi alternativi. Il VCC offre maggiore flessibilità agli investitori, risparmi sui costi operativi e vantaggi fiscali, entrando in sfida con i principali domicili di fondi come le Isole Cayman. Negli ultimi anni, Singapore sta attirando anche un’importante quota di clienti asiatici con un patrimonio netto in crescita. Le sue trust law offrono riservatezza a migranti e beneficiari, nonché esenzioni fiscali. Attratti da aliquote fiscali favorevoli e da un contesto normativo stabile, sempre più imprenditori miliardari decidono di stabilire family office nella città-stato. L’Autorità Monetaria di Singapore ha approvato più di cento domande di family office nei primi quattro mesi di quest’anno. Oltre al capitale portato a Singapore, questi investitori richiedono anche servizi finanziari sofisticati, creando posti di lavoro per i gestori patrimoniali. L’accumulo di capitale finanziario e umano contribuisce ad aumentare la competitività di Singapore come hub finanziario.\n\nLo sviluppo economico regionale è un altro aspetto vincente. Le politiche zero-COVID della Cina hanno spinto i produttori a spostare le catene di approvvigionamento verso il Sud-Est asiatico. Singapore può facilitare tali spostamenti grazie alla sua duratura presenza commerciale nella regione e alla familiarità con i processi cinesi. Le istituzioni finanziarie mettono in contatto i clienti con gli investitori, gli studi legali supportano l’apertura di nuove filiali e le società di consulenza forniscono indicazioni sull’approvvigionamento dei fornitori regionali e provvedono alla formazione del personale.\n\nOltre a quello finanziario, Singapore e Hong Kong si contendono anche il primato delle proprietà commerciali ecologiche. Entrambe attraggono importanti finanziamenti per sostenere lo sviluppo di progetti urbani ecocompatibili. La città-stato si è classificata al primo posto nell’ultimo indice di sostenibilità per l’Asia-Pacifico, elaborato dalla società di consulenza immobiliare Knight Frank. Shenzhen e Hong Kong sono state le successive città asiatiche meglio classificate, appena sotto Australia e Nuova Zelanda, con le città di Sydney e Wellington. Tokyo ha completato la top 10. La classifica di Knight Frank considera come fattori principali il numero di edifici verdi e la volontà dei governi locali di spingere verso un’urbanizzazione sostenibile, guardando anche al mercato degli asset verdi investibili. Il report di Knight Frank ha evidenziato il piano singaporiano “80-80-80 nel 2030”, con l’obiettivo di avere l’80% degli edifici con caratteristiche eco-compatibili, l’80% dei nuovi edifici a risparmio energetico, e per quelli che sono già leader nella sostenibilità ambientale è previsto un ulteriore efficientamento energetico dal 65% all’80%. Singapore, come Hong Kong, sta lottando anche per il finanziamento verde nel settore immobiliare. L’anno scorso, le società immobiliari City Developments e MCL Land hanno annunciato di aver ottenuto prestiti verdi per un importo di 610 milioni di dollari per finanziare due progetti nella città-stato nell’ambito di una joint venture.\n\nLa distanza tra Singapore e Hong Kong come hub finanziari si sta riducendo. La percezione globale di Hong Kong è stata indubbiamente alterata e ora deve adattarsi a una nuova realtà, ma in quanto porta d’ingresso alla Cina e storico centro finanziario globale, continuerà a mantenere un ruolo importante a livello internazionale.\n\nA cura di Annalisa Manzo\n\nSummit economico per l’ASEAN\n\nLa Cambogia è impegnata a ospitare la 54° riunione dei Ministri dell’Economia (AEM) dell’ASEAN, che si tiene dall’11 al 18 settembre nella provincia di Siem Reap. Per il Sottosegretario di Stato e portavoce del ministero del Commercio Penn Sovicheat si tratta di un’altra occasione storica per la Cambogia, che ha il ruolo di accogliere i partecipanti all’AEM per la terza volta da quando il Regno si è unito all’ASEAN nel 1999. Secondo un alto funzionario di Phnom Penh, l’obiettivo dell’incontro dell’AEM è quello di portare vantaggi economici e una più stretta cooperazione tra tutti i paesi coinvolti. Nell’alveo di questo summit si svolgono anche i colloqui sul Partenariato Economico Globale Regionale (RCEP) e il vertice dell’Asia orientale. I principali temi da affrontare sono lo stadio dell’integrazione della Comunità economica dell’ASEAN, ripresa economica post-pandemia e le relazioni economiche esterne dell’Associazione delle Nazioni del Sud-Est asiatico. Altri argomenti all’ordine del giorno sono quattro questioni strategiche: connettività digitale, della scienza e della tecnologia; ridurre i divari di sviluppo dei Paesi ASEAN; promuovere un’integrazione più inclusiva, resiliente e competitiva; rafforzare il ruolo globale dell’Associazione. Joseph Matthews, docente presso la BELTEI International University di Phnom Penh, ha affermato che la cooperazione economica dell’ASEAN ha registrato progressi costanti negli anni, come dimostra l’entrata in vigore della RCEP all’inizio di quest’anno, che rappresenta una grande opportunità di crescita per la regione nel suo complesso. Dal 16 al 18 settembre sono previste poi altre consultazioni tra i Ministri dell’Economia dell’ASEAN e i partner di dialogo, tra cui Cina, India, Russia, Corea del Sud, Giappone, ministri del partenariato economico globale regionale (RCEP) e ministri dell’economia del vertice dell’Asia orientale (EAS). Un ricercatore dell’Asian Vision Institute ha encomiato gli sforzi di cooperazione del blocco, affermando che “il futuro dell’ASEAN è più luminoso e chiaro di prima, grazie alla crescita costante dell’economia degli Stati membri e all’interconnettività tra di loro”.\n\nLe relazioni tra ASEAN e Russia\n\nI rapporti commerciali tra i Paesi dell’ASEAN e la Russia hanno subito un rallentamento nel corso del 2022. Dopo che nel 2021 il commercio tra Mosca e il blocco dei Paesi del Sud-Est asiatico è cresciuto del 34% nel 2021, quest’anno appare difficile il raggiungimento dei 20 miliardi di dollari di interscambio dell’anno passato. Tuttavia, l’invasione dell’Ucraina da parte di Mosca e le ampie sanzioni imposte da Europa e Stati Uniti non hanno frenato i Paesi del Sud-Est asiatico nel mantenimento dei legami con Mosca, nella speranza di frenare l’inflazione e stimolare la ripresa economica post pandemica. Gli esempi di cooperazione sono numerosi. Per la Thailandia, per esempio, la Russia è fondamentale per il settore turistico. Bangkok ha dichiarato che la compagnia di bandiera russa Aeroflot riprenderà il servizio regolare tra Mosca e Phuket alla fine di ottobre. Thailandia e Russia hanno anche concordato di espandere il commercio bilaterale, con l’obiettivo di raggiungere i 10 miliardi di dollari nel 2023, quasi quattro volte di più rispetto al 2021. Lo stesso traguardo concordato col Vietnam. Dopo il calo delle spedizioni di grano verso Hanoi verificatosi nell’ultimo triennio, il governo russo ha dichiarato che intende invertire la rotta. Il governo militare del Myanmar ha invece iniziato da questo mese a importare olio combustibile russo nel tentativo di frenare l’inflazione. Singapore è invece l’unico membro dell’ASEAN ad aver imposto sanzioni a Mosca e per questo figura nell’elenco dei Paesi “non amici” stilato dal Cremlino. Un altro settore di cooperazione è quello dei meccanismi di pagamento. È in discussione la possibilità per i Paesi dell’ASEAN di accedere al sistema di carte di pagamento MIR della Russia, in collaborazione con i vari sistemi di carte di pagamento nazionali dell’ASEAN. Il Vietnam ha già aperto la strada ma nel 2023 è possibile che altri Paesi raggiungano accordi in tal senso. Nel frattempo, si attende la partecipazione di Vladimir Putin al summit del G20, ospitato quest’anno dall’Indonesia a Bali.",
    "IPC di Singapore sale più del previsto ad agosto Da Investing.com": "© Reuters.\n\nDi Ambar Warrick\n\nInvesting.com - L’inflazione a Singapore è aumentata più del previsto ad agosto: è quanto mostrano i dati rilasciati questo venerdì, mentre lo stato insulare continua a lottare con le importazioni di materie prime più costose e l’aumento dei prezzi dei prodotti alimentari.\n\nL’ (IPC), l’indicatore dell’inflazione preferito dall’Autorità Monetaria di Singapore (MAS), è cresciuto ad agosto ad un tasso annualizzato del 5,1%, oltre le aspettative di un aumento del 5% e al di sopra della lettura di luglio del 4,80%.\n\nIncludendo le voci volatili come le spere di alloggio e trasporto privato, l’ di Singapore è aumentato del 7,5% in agosto, oltre le aspettative del 7,2% e al di sopra della lettura del 7,0% del mese scorso.\n\nI costi alimentari e di trasporto sono stati i maggiori responsabili delle pressioni sui prezzi ad agosto, dato che lo Stato insulare importa quasi tutto il carburante e i cereali.\n\nI dati avvalorano la tesi di un possibile inasprimento della politica monetaria durante il prossimo vertice di ottobre. La banca centrale ha previsto che l’IPC core terminerà l’anno tra il 3% e il 4%, mentre l’inflazione complessiva si attesterà tra il 5% e il 6%.\n\nSingapore è stata duramente colpita dall’aumento dei prezzi delle materie prime quest’anno, data la grande dipendenza della città dalle importazioni. Secondo il MAS, questa tendenza è destinata a continuare a causa dell’aumento dell’inflazione nella maggior parte dei suoi partner commerciali.\n\nLe prospettive per l’hub finanziario del sud-est asiatico sono peggiorate quest’anno, in gran parte a causa dell’aumento delle importazioni di materie prime. Anche la debolezza economica della Cina, il suo principale partner commerciale, ha pesato sulle previsioni di crescita.\n\nIl MAS ha inasprito la politica monetaria tre volte quest’anno e probabilmente continuerà a farlo per compensare le crescenti pressioni inflazionistiche.\n\nTuttavia, un secondo report ha mostrato che la produzione industriale di Singapore ha registrato una forte ripresa ad agosto, indicando che alcuni aspetti dell’economia sono rimasti stabili nonostante le pressioni sui prezzi.",
    "Regina: l'omaggio del premier di Singapore Lee Hsien Loong - Asia": "(ANSA) - SINGAPORE, 09 SET - Il primo ministro di Singapore Lee Hsien Loong ha reso omaggio alla regina Elisabetta II dopo la sua morte, dicendo che sarà sempre ricordata con affetto e come una grande leader mondiale.\n\nLa città-Stato fa parte del Commonwealth. (ANSA).\n\n",
    "Formula 1, GP Singapore: Verstappen campione se.... Tutte le combinazioni": "Sei gare al termine della stagione e nella prossima tappa, a Singapore, Verstappen potrebbe già laurearsi per la seconda volta campione del mondo. Sono 116 i punti di vantaggio sul ferrarista Leclerc. Ecco tutte le combinazioni. Tutto il weekend allo Street Circuit è live su Sky Sport F1, Sky Sport Uno, in 4K e in streaming su NOW\n\nHIGHLIGHTS - LE FOTO DEL GP - CLASSIFICHE DEL MONDIALE",
    "GP Singapore - Mercedes: obiettivo vincere, parola di Wolff": "In casa Mercedes credono nel potenziale della W13 per il GP di Singapore e il team principal Toto Wolff punta alla vittoria\n\nIn casa Mercedes credono nel potenziale della W13 per il GP di Singapore e puntano alla vittoria. Toto Wolff, il team principal del team tedesco, si è detto fiducioso in vista della prossima gara che si terrà sul circuito cittadino di Marina Bay. Il manager austriaco ritiene che la W13 dovrebbe ben comportarsi nelle strade di Singapore e spera di conquistare almeno una vittoria in questa stagione. La W13, nonostante le enormi difficoltà incontrate ad inizio stagione, è cresciuta riuscendo più volte a salire sul podio; ora l’obiettivo è tornare sul gradino più alto.\n\n“Dopo Spa, una vittoria quest’anno sembrava impossibile, ma a Zandvoort eravamo molto vicini alla vittoria. Singapore dovrebbe adattarsi bene alla nostra macchina, anche se i dossi ci penalizzano visto quello che è successo all’inizio dell’anno. Tuttavia, crediamo che sarà uno dei circuiti migliori per noi“, ha affermato Wolff in un’intervista concessa ad Auto Motor und Sport.\n\nIl team principal Mercedes ha aggiunto: “Il raggiungimento di almeno una vittoria deve rimanere la nostra più alta ambizione per quest’anno, anche se gli sforzi sono già concentrati per il 2023. Allo stesso tempo, vogliamo essere cauti quando parliamo di previsioni. La cosa positiva è che i nostri maggiori progressi vengono dalla comprensione della macchina”.\n\nPiù cauto invece George Russell. Il pilota inglese è consapevole delle difficoltà della W13, ad inizio stagione, nei circuiti con asfalto irregolare e non vuole illudersi. “In teoria, Singapore dovrebbe adattarsi bene alla nostra macchina. Intendiamoci, quando guardo indietro ai circuiti cittadini, non siamo andati bene con così tanti dossi, quindi non sono troppo sicuro di come lavoreremo. Dobbiamo continua a spingere e sono felice che ora abbiamo una chiara direzione da prendere. Anche Austin potrebbe adattarsi bene alla nostra vettura”, ha chiosato Russell. Seguici anche sui social: Telegram – Instagram – Facebook – Twitter\n\nPlease enable JavaScript to view the comments powered by Disqus.",
    "17 settembre 2017: il disastro Ferrari a Singapore": "La doppietta conquistata dalla Mercedes nel Gran Premio d’Italia di cinque anni fa, ossia nella stagione 2017, stabilì una situazione di classifica iridata piloti decisamente aperta ed equilibrata: con il successo a Monza, Lewis Hamilton mantenne la leadership del mondiale a soli 3 punti di vantaggio dalla Ferrari di Sebastian Vettel, il tutto a sette appuntamenti dalla conclusione del campionato. Archiviata la prova in Italia, dunque, la prima sfida diretta tra i due si presentò con il Gran Premio di Singapore 2017, il 17 settembre. Un testa a testa che, in modo del tutto clamoroso, ebbe poi modo di sorridere ad Hamilton sul circuito di Marina Bay, senza particolari sforzi profusi dal britannico.\n\nPer capire meglio cosa accadde, è dunque necessario fare un salto indietro. In quella stagione, il numero 44 della Mercedes si ritrovò per la prima volta Valtteri Bottas come compagno di squadra, chiamato dalla Williams per sostituire la figura di Nico Rosberg, ritiratosi dalle competizioni dopo la vittoria del titolo l’anno precedente. Al contrario, la Ferrari confermò la coppia costituita da Vettel e Kimi Raikkonen, con il tedesco in piena lotta per la conquista del quinto sigillo iridato, corrispondente al primo con la rossa.\n\nAlla vigilia del weekend asiatico, la McLaren annunciò la fine del rapporto con i motori Honda per il 2018, con il team inglese che ufficializzò un nuovo ed inedito accordo con la Renault. Al tempo stesso, la casa giapponese siglò una nuova partnership con la Toro Rosso, sempre dal 2018, mentre il mercato piloti venne caratterizzato del passaggio di Carlos Sainz dallo stesso team di Faenza alla Renault, in questo caso al posto di Jolyon Palmer.\n\nIn tutto ciò, a dominare la scena delle prove libere fu in assoluto la Red Bull: il team anglo-austriaco, infatti, chiuse al comando tutte e tre le sessioni, in due casi con Daniel Ricciardo ed in uno con Max Verstappen. Con queste premesse, la qualifica sembrò riservare un esito favorevole ad uno dei due piloti di Milton Keynes, cosa che invece non si rivelò tale: la lotta per la pole position premiò infatti un ex Red Bull come Sebastian Vettel, proprio davanti alle due RB14 ed al proprio compagno di squadra Raikkonen, a sua volta in vantaggio su Hamilton.\n\nCon il 5° posto dell’inglese, dunque, la partenza al palo del tedesco poté dunque essere sfruttata come l’occasione d’oro per mantenere la leadership anche in gara, provando un controsorpasso nel mondiale: un obiettivo, tuttavia, letteralmente distrutto al via. All’accensione del semaforo verde, il numero 5 ferrarista chiuse alla propria sinistra Verstappen, a sua volta affiancato dall’altro lato della pista da Raikkonen. Quest’ultimo, nel tentativo di superare l’olandese, entrò in contatto con il numero 33, perdendo il controllo della vettura ed andando ad urtare contro il proprio compagno di squadra. Verstappen nelle interviste nel post-gara commentò così l’episodio: “Sono contento che si siano ritirati anche i due piloti della Ferrari e non solo io”, ponendo l’accento sulla sua incolpevolezza essendosi ritrovato stretto in un ‘panino’ dai due piloti della Scuderia di Maranello.\n\nCon questo clamoroso doppio K.O. del team di Maranello, ad approfittarne nel migliore dei modi fu Lewis Hamilton, che prese la leadership della corsa davanti a Daniel Ricciardo, con Valtteri Bottas poi autore di una rimonta fino al 3° posto finale. Complice la collisione al via, il GP di Singapore ebbe poi pesanti ripercussioni anche sul mondiale della Ferrari e di Vettel. L’inglese, autore di altre due vittorie nel finale di stagione, ebbe così l’opportunità di vincere il suo quarto titolo mondiale, così come la Mercedes si affermò nel campionato costruttori.",
    "Singapore, i Manetti Bros. aprono l’Italian Film Festival – Ministero degli Affari Esteri e della Cooperazione Internazionale": "Torna a Singapore l’appuntamento con l’Italian Film Festival, manifestazione cinematografica presentata dall’Ambasciata d’Italia, in calendario dal 14 al 25 settembre. Film di apertura della kermesse, che quest’anno festeggia la sua ventesima edizione, sarà “Diabolik” dei registi Marco e Antonio Manetti (Manetti Bros).\n\n“Grazie alla crescente curiosità dei singaporeani per il cinema italiano – ha dichiarato l’Ambasciatore Mario Vattani – l’Italian Film Festival di quest’anno è anche un omaggio agli sforzi delle nuove generazioni di registi e produttori, per questo li abbiamo voluti qui con noi, anche per trovare nuove opportunità in un mercato davvero molto ricco”. Il festival – ha spiegato Vattani – “sarà una selezione molto ampia degli ultimi successi del cinema italiano. Apriremo con i Manetti Bros. che verranno a Singapore. Tredici film, per quasi due settimane durante le quali il pubblico di Singapore potrà godersi il meglio del nostro cinema con azione, noir, drammatici, commedie ed horror”.\n\nNel corso della rassegna cinematografica saranno proiettati film dei più noti maestri italiani: da Giuseppe Tornatore a Sergio Castellitto, Mario Martone, Paolo Genovese, Dario Argento, e poi Jonas Carpignano e Giuseppe Bonito. Sono anche in programma incontri con il pubblico.",
    "Italia e Singapore collaborano sulla sicurezza marittima - News dalle Ambasciate": "Si è tenuta in questi giorni una speciale riunione VTC tra l'Information Fusion Centre della Marina Militare di Singapore e il Force Headquarter di AGENOR - l'Operazione marittima nata dall'iniziativa europea denominata EMASoH (European-led Maritime Awareness in the Strait of Hormuz), in collegamento con l'ultima nave consegnata alla Marina Militare Italiana, la Thaon di Revel, della nuovissima classe PPA (pattugliatore d'altura polivalente). L'evento è stato aperto da un intervento dell'ambasciatore d'Italia a Singapore, Mario Vattani.\n\n\"Questo programma - ha spiegato Vattani - ha non solo un significato strategico, ma è anche un segnale concreto della volontà dell'Italia, insieme agli altri partner europei, di essere più presente d'ora in poi in questa regione, in linea con la Strategia Europea per l'Indo-Pacifico in cui l'Italia ha avuto un ruolo importante, grazie al lavoro fatto negli ultimi anni dalla Farnesina\".\n\nIl tema, molto attuale alla luce delle crescenti minacce alla navigazione marittima, è l'opportunità di migliorare la collaborazione a livello transregionale, e stabilire procedure operative standard per la condivisione delle informazioni sullo shipping civile, in modo tale da estendere la conoscenza marittima all'intera regione indo-pacifica, e quindi la sicurezza dei mari.\n\n\"Fa piacere constatare - ha sottolineato l'ambasciatore Vattani - che lo staff multinazionale europeo dell'Operazione AGENOR si imbarcherà per i prossimi 4 mesi a bordo di questa nostra modernissima nave d'altura polivalente, un concentrato di tecnologia d'avanguardia, che mostra le altissime capacità delle nostre industrie della Difesa (in particolare Fincantieri, Leonardo ed Elettronica), ben note nel Sud Est asiatico e in tutto il mondo\".\n\nIl comandante della Task Force 474, Contrammiraglio Stefano Costantino (Comandante della Forza Tattica dell'Operazione AGENOR, assegnato per la prima volta all'Italia) ha promosso a sua volta la cooperazione a livello multilaterale in settori di interesse comune con Singapore grazie al coinvolgimento dell'addetto alla Difesa dell'ambasciata a Singapore, comandante Armando Simi.\n\n\"Lo Stretto di Hormuz e lo Stretto di Malacca sono punti di strozzatura apparentemente distanti, ma sono uniti da fattori cruciali\", ha dichiarato l'ammiraglio Costantino, \"e evidenziano l'importanza e la vulnerabilità delle linee di comunicazione marittime, sulle quali viaggia oggi il 90% delle merci mondiali, vitali per le industrie di trasformazione europee e nazionali così voraci di materie prime ed energia\". Di qui l'importanza di collaborare con altri stakeholder, come l'International Finance Corporation (IFC) di Singapore per contribuire a garantire la libertà di navigazione e passaggi sicuri. (ANSA).\n\n",
    "Singapore un hub per il design": "Dal 22 al 24 settembre, Singapore si animerà con la prima edizione di Find, acronimo di Forniture, Interiors e Design, la fiera ufficiale del Singapore Design Festival organizzata da Fiera Milano in joint venture con dmg Events e MP Singapore. Oltre ad inserire l’Asia nel circuito del design globale, l’evento contribuirà a rafforzare la posizione della città-stato come hub di riferimento per eventi internazionali nell’area del Sud-Est asiatico, confermandola come destinazione apprezzata a livello mondiale",
    "Red Bull: a Singapore l’ultimo aggiornamento alla RB18": "“Sì arriverà nelle prossime gare, ma non so quantificare i chili in meno, vedremo se funzionerà”. Così Max Verstappen al termine del Gran Premio del Belgio ai microfoni di Sky Sport Uk aveva confermato le indiscrezioni circolate nel corso della pausa estiva di un nuovo telaio ultra-leggero studiato dalla Red Bull per l’ultimo terzo di stagione. Effettivamente a Cranfield è stato omologato un nuovo telaio nel corso dell’estate, ma questo esemplare non lo vedremo impiegato in pista né a Singapore né in una delle successive tappe ancora presenti in calendario.\n\nLa Red Bull ha infatti smentito l’impiego di una monoscocca alleggerita in questo 2022, rimandando dunque al 2023 questa ulteriore novità studiata per far perdere ulteriore peso alla RB18, la quale ormai ha quasi risolto del tutto il fatto di essere un po’ appesantita rispetto alla diretta concorrenza. Mattia Binotto, team principal della Ferrari, ha dichiarato che la Scuderia di Maranello in questo momento della stagione non potrebbe permettersi un telaio nuovo senza sforare il budget e la Mercedes ha quantificato in due milioni di dollari la spesa da sostenere per far fronte al numero di esemplari da realizzare di un nuovo telaio in questo momento della stagione.\n\nIl team guidato da Christian Horner non ha alcun bisogno di attirare l’attenzione della FIA per quanto concerne il rispetto del budget cap. La Federazione ha infatti concesso una deroga a metà stagione per permettere a tutti i team di contrastare l’inflazione galoppante che ha portato ad un aumento vertiginoso dei costi delle materie prime e delle spedizioni in tutto il mondo del materiale necessario per correre. Alla luce di un vantaggio così ampio in entrambe le classifiche iridate non ci saranno novità sostanziali sulla RB18 in questo finale di stagione.\n\nSecondo quanto riportato dalla testata tedesca Auto Motor und Sport, infatti, a Singapore è previsto l’ultimo aggiornamento alle RB18, novità non così importanti come inizialmente ipotizzato e previsto dagli ingegneri della Red Bull alcune settimane fa. Le limitazioni da un punto di vista tecnico – la direttiva tecnica 039 – e la preoccupazione di non rientrare nel tetto di spesa hanno ‘rallentato’ gli ultimi sviluppi delle vetture a disposizione di Max Verstappen e di Sergio Perez. Ad ogni modo, a Marina Bay ci saranno ancora delle novità da scoprire e da analizzare sulle Red Bull.",
    "Singapore: la DBS Bank espande i suoi servizi crypto": "Ascolta qui download\n\nDBS Bank è la più grande banca di Singapore.\n\nDi recente il suo CEO, Piyush Gupta, ha dichiarato che la banca ha in programma di far crescere la propria attività legata alle criptovalute ed agli asset digitali, nonostante il bear market.\n\nSingapore: la DBS Bank vuole continuare ad investire in servizio crypto\n\nIn particolare, secondo quanto riferisce il Financial Times, vuole espandere il proprio exchange digitale ed offrire servizi a più di 300.000 grandi clienti in Asia.\n\nL’Asia è sicuramente il secondo principale mercato per le criptovalute dopo quello nordamericano, e Singapore è uno degli hub crypto principali. Inoltre DBS Bank non fornisce servizi solo agli abitanti di Singapore, ma a moltissime persone residenti nel sud-est asiatico.\n\nInoltre visto che in Cina è di fatto vietato fare attività di exchange crypto, sono spesso proprio gli exchange di Singapore e della Corea del Sud a fornire servizi crypto ai cinesi. Infatti i cinesi non hanno mai smesso di utilizzare le criptovalute, ad esempio per fare trading, nonostante la legge cinese di fatto lo vieti.\n\nQuindi se ai circa 600 milioni di abitanti del sudest asiatico si aggiungono anche gli 1,3 miliardi della Cina, il potenziale bacino di utenza per i servizi crypto offerti dalle banche di quella zona è davvero enorme. Ad esempio in nord-America risiedono ufficialmente solo poco più di 350 milioni di persone.\n\nSecondo il CEO di DBS, la forte flessione del mercato crypto del 2022 in realtà ha indicato che dovrebbero essere le istituzioni finanziarie consolidate e regolamentate, e non le semplici start-up, ad offrire ad investitori e speculatori retail prodotti come il trading di asset digitali.\n\nIn effetti piattaforme non istituzionali e non regolamentate possono esporre il cittadino inesperto a rischi maggiori rispetto a quelli che potrebbe correre se invece si rivolgesse solo ad istituzioni regolamentate.\n\nA dire il vero ormai di veri e propri exchange “istituzionali”, e soggetti a rigide regole e normative, ce ne sono già, ma ci sono alcuni Paesi in cui le piccole startup crypto proliferano maggiormente. È possibile che il sudest asiatico sia pieno di Paesi di questo tipo, mentre ad esempio in nord-America le istituzioni crypto sono di sicuro di più. Nonostante questo però il bear market ha colpito duramente anche i piccoli investitori americani, o europei.\n\nDBS l’anno scorso ha ottenuto una licenza dalla Monetary Authority di Singapore per offrire servizi crypto, consentendo così ai suoi facoltosi clienti istituzionali di accedere su invito al suo DBS Digital Exchange.\n\nQuesto ha portato tuttavia all’interno dell’exchange meno di mille utenti, dato che si trattava solo di grossi clienti istituzionali entrati su esplicito invito della banca.\n\nOra però la strategia cambierà, e punteranno a raggiungere altri 300.000 ricchi clienti della banca in tutta l’Asia. Tra questi vi saranno anche banche private, investitori accreditati, altri exchange e fondi.\n\nSecondo Gupta DBS ha dovuto sopportare la spinta di Singapore verso una tecnologia finanziaria all’avanguardia, perché i loro clienti li considerano pionieri nel settore, tanto da spingere oltre gli attuali confini. Queste dichiarazioni sono molto interessanti perché si riferiscono probabilmente proprio ai clienti istituzionali e facoltosi a cui è rivolto il loro exchange digitale.\n\nInoltre il fatto che secondo Gupta sia stato proprio il bear market a spingere verso l’adozione di soluzioni istituzionali nel settore crypto fa presupporre che la banca non abbia una visione particolarmente pessimista sui mercati crypto.\n\nVa comunque ricordato che Singapore sta cercando di diventare un hub crypto per l’Asia sud-orientale, dato che la sua economia dipende anche proprio dai servizi finanziari, ed in questo percorso sembra più che plausibile che in qualche modo anche le istituzioni abbiano deciso di coinvolgere la maggiore banca del paese.\n\nTale strategia è stata messa a dura prova quest’anno, in particolare a causa dell’implosione di progetti o fondi crypto che avevano sede proprio a Singapore, come Terraform Labs e 3AC. Infatti la scorsa settimana l’autorità di regolamentazione dei mercati finanziari di Singapore ha fatto sapere che adotterà nuove misure per proteggere gli investitori retail.\n\nÈ possibile immaginare che proprio per alzare ulteriormente il livello di protezione degli investitori retail, ed in particolare di quelli facoltosi, stiano puntando su piattaforme istituzionali e regolamentate di alto livello, come quelle che può offrire DBS, al posto che su startup più difficile da controllare e con comportamenti spesso anticonvenzionali.\n\nÈ lo stesso CEO di DBS a confermare questa specie di paradosso, ovvero quello di un Paese che da un lato vuole diventare un importante hub crypto a livello globale, ma dall’altro si preoccupa per il fatto che i cittadini comuni possano farsi del male, finanziariamente, a causa di un asset class speculativa come quella delle criptovalute.\n\nGupta rivela che le perdite subite dagli investitori retail nel 2022 sono corpose, anche perchè ad esempio sul loro DBS Digital Exchange il numero degli scambi è più che raddoppiato da aprile a fine giugno, ovvero durante il periodo dell’implosione prima dell’ecosistema Terra/Luna e poi di Three Arrows Capital. Anzi, durante il medesimo periodo afferma che la quantità di BTC acquistati è aumentata addirittura di quasi quattro volte.\n\nAl tempo stesso rivela però anche che l’autorità di regolamentazione non sembra essere completamente d’accordo con questa strategia, ovvero quella di trasformare Singapore in un hob crypto di livello mondiale. È possibile che proprio ciò che è accaduto a maggio abbia convinto la MAS (Monetary Authority of Singapore) a voler essere più prudente da questo punto di vista, anche per evitare di rovinare una reputazione che fino ad oggi è sembrata essere solida e positiva.\n\nD’altro canto però Gupta ha anche rivelato che circa 1 miliardo di dollari è uscito dai conti di DBS verso gli exchange crypto prima che aprissero il loro exchange, e questo sembra in effetti un ottimo motivo dietro la scelta della banca di lanciarne uno.\n\nIn altre parole questa sembra una strategia inevitabile da adottare per chi vuole rimanere leader nel settore finanziario del terzo millennio, a prescindere dalle nuove problematiche che queste nuove tecnologie comportano. Se sul breve termine la prudenza della MAS sembra in effetti giustificata, sul lungo periodo potrebbe rischiare di produrre danni all’economia del piccolo stato asiatico.",
    "Zika virus, a Singapore registrato un caso: trasmesso dalle zanzare, non si registravano casi dal 2020": "Torna il virus Zika a Singapore. È un virus che si trasmette con le zanzare (le stesse che trasmettono anche la dengue e la chikungunya). Non sono stati identificati cluster di zanzare portatrici. Il ministero della Salute di Singapore ha segnalato il primo caso di infezione e non succedeva dal marzo del 2020.\n\nAl momento non sono stati identificati cluster di zanzare portatrici del virus sull'isola. L'infezione da virus Zika è trasmessa principalmente da zanzare del genere Aedes, le stesse che trasmettono dengue e la chikungunya. Ci sono due varianti di questo virus: una asiatica e una africana.\n\nIl ceppo asiatico è responsabile dell'epidemia di Zika scoppiata nel 2015 nell'America del Sud e nell' America centrale. Secondo il sito del ministero della Salute di Singapore, solo un'infezione su cinque è sintomatica. Sintomi comuni includono febbre, eruzioni cutanee, dolori articolari, dolori muscolari, mal di testa, nonché congiuntivite o occhi rossi. I sintomi di solito si manifestano entro 3-12 giorni dalla puntura della zanzara infetta e durano tra i quattro e sette giorni.\n\n«Si tratta di una malattia lieve e autolimitante. Sebbene rare, gravi complicazioni neurologiche e anomalie fetali siano state associate all'infezione da virus Zika», ha affermato il ministero, aggiungendo che non esiste un vaccino o farmaci antivirali specifici per il virus. Finora le infezioni di virus Zika sono state registrate in oltre 60 Paesi con clima tropicale o subtropicale. I casi riportati in Europa sono avvenuti esclusivamente in relazione a viaggi nelle aree a rischio.\n\nL'Organizzazione Mondiale della Sanità (OMS) ha dichiarato l'epidemia di Zika un'emergenza di salute pubblica nel febbraio 2016. La dichiarazione di emergenza è stata revocata nel novembre dello stesso anno. Singapore ha segnalato il primo caso importato di Zika nel maggio 2016 e il primo caso trasmesso localmente è arrivato qualche mese dopo, ad agosto. Alla fine dello stesso anno, più di 450 persone erano state infettate. Nel 2017 sono stati confermati 67 casi di Zika, di cui tre importati. Nel 2018 è stato segnalato un caso, mentre nel 2019 sono stati registrati 12 casi, secondo i dati del MOH. Il virus è stato associato a malattie neurologiche come la microcefalia, che fa nascere i bambini con una testa più piccola a causa di anomalie nello sviluppo del cervello. Sebbene il virus Zika sia trasmesso principalmente dalla zanzara Aedes, l'OMS ha dichiarato che può essere trasmesso anche dalla madre al feto durante la gravidanza, attraverso il contatto sessuale, la trasfusione di sangue e prodotti ematici e il trapianto di organi.",
    "F1, GP Singapore 2022: programma prossima gara, orari e tv. Si corre a Marina Bay tra 3 settimane": "“Ogni uomo dovrebbe conoscere i propri limiti” diceva Clint Eastwood nei panni dell’Ispettore Callaghan. Di sicuro la Formula Uno ha imparato a farlo, poiché si appresta a tirare il fiato dopo aver corso per tre weekend consecutivi. L’impegnativo trittico composto dai Gran Premi di Belgio, Olanda e Italia, vissuti senza alcuna soluzione di continuità, è infatti ormai passato agli archivi. Ora ci sarà una piccola pausa prima di affrontare il finale di stagione.\n\nPer la verità, il calendario iniziale non prevedeva uno stacco marcato dopo la gara di Monza. Cionondimeno, la guerra d’Ucraina ha avuto come conseguenza quello di portare alla cancellazione del GP di Russia, inizialmente programmato per il 25 settembre. In un primo momento il management del Circus aveva pensato di rimpiazzare la prova, ma rendendosi conto di non avere per le mani opzioni concrete ha successivamente lasciato cadere l’idea, “accontentandosi” di mandare in scena 22 eventi.\n\nDunque si tornerà in pista fra tre settimane, dal 30 settembre al 2 ottobre. Saranno giorni interessanti, poiché si ritroverà un contesto assente dal 2019, ovvero il Gran Premio di Singapore. Nell’ultimo biennio l’affascinante appuntamento dell’Estremo Oriente, passato alla storia nel 2008 per essere stato il primo di sempre a venire corso in notturna, ha dovuto alzare bandiera bianca a causa delle restrizioni legate al Covid-19. Con la pandemia ormai alle spalle, potremo assistere nuovamente alla pittoresca prova di Marina Bay. Come seguire l’evento in TV?\n\nTV A PAGAMENTO – Il canale tematico Sky Sport F1 (207) trasmetterà la diretta integrale del GP di Singapore, comprendendo quindi ogni singola sessione in programma da venerdì. Anche Sky Sport Uno (201) avrà la possibilità di seguire la medesima programmazione, così come Sky Sport 4K (213), riservato ai possessori di Sky Q.\n\nTV GRATIS IN CHIARO – Il canale in chiaro TV8 (125 di Sky e 8 del Digitale Terrestre) trasmetterà gratis, ma in differita, le qualifiche del sabato e la gara della domenica. Non è prevista alcuna copertura in chiaro delle prove libere.\n\nSTREAMING – L’evento di Marina Bay potrà essere interamente seguito in diretta su Pc, Tablet e Smartphone tramite l’App SkyGo (riservata esclusivamente agli abbonati Sky). Inoltre sarà possibile vedere l’appuntamento anche sul servizio streaming on demand NowTV. Infine non bisogna dimenticare come sul sito internet TV8.it sarà disponibile la differita di qualifiche e gara.\n\nDIRETTA LIVE – OA Sport vi proporrà la diretta scritta di tutti i turni, dalle prima sessione di prove libere alla bandiera a scacchi del Gran Premio di Singapore.\n\nF1 – PROGRAMMA GP SINGAPORE 2022\n\nVENERDÌ 30 SETTEMBRE (ORARI ITALIANI)\n\nOre 12.00-13.00, Prove libere 1\n\nOre 15.00-16.00, Prove libere 2\n\nSABATO 1 OTTOBRE (ORARI ITALIANI)\n\nOre 12.00-13.00, Prove libere 3\n\nOre 15.00-16.00, Qualifiche\n\nDOMENICA 2 OTTOBRE (ORARIO ITALIANO)\n\nOre 14.00, GARA\n\nFoto: La Presse",
    "Da Singapore la batteria \"rivoluzionaria\" che può cambiare la transizione?": "Una nuova tecnologia per la transizione energetica e il settore dell'auto elettrica potrebbe essere stata scoperta a Singapore, da cui giunge la notizia della batteria più avveniristica in circolazione. Un gruppo di ricercatori della National University of Singapore (Nus) ha annunciato l'avanzamento delle scoperte per realizzare una batteria di accumulazione più sicura nelle sue performance, più ecologica in quanto capace di essere smaltibile e di evitare perdite di accumulazione e economica. Il fine del suo utilizzo? Innanzitutto l'alimentazione di veicoli elettrici e di telefoni cellulari, anche se in futuro molte altre applicazioni potrebbero essere abilitate.\n\nUn team di ricerca guidato da un accademico italiano, il professore Pieremanuele Canepa (Dipartimento di Scienza e Ingegneria dei Materiali presso il Nus College of Design and Engineering) ha sviluppato un nuovo elettrolita solido a base di ioni di sodio che può consentire la carica e la scarica ultrarapide della batteria. Canepa, formatosi a Torino prima di conseguire un dottorato all'Università del Kent, è un accademico giramondo che più volte ha conseguito risultati importanti, sia a Bath che al Massachussets Institute of Technology. I risultati degli studiosi guidati da Canepa sono stati pubblicati su Nature.\n\n\"L'affidabilità delle batterie ricaricabili e di altri dispositivi di accumulo di energia dipende dalla consegna rapida di ioni tra gli elettrodi\", si legge nello studio del team di Canepa. \"Nelle batterie ricaricabili, la sicurezza e le prestazioni degli elettroliti sono importanti quanto gli altri componenti della batteria, come gli elettrodi. Le batterie completamente allo stato solido, in cui gli elettroliti liquidi vengono sostituiti da conduttori solidi a ioni rapidi, offrono un percorso promettente per batterie commerciali a base di litio e sodio più sicure\". Le batterie agli ioni di litio convenzionali, in quest'ottica, pagano il prezzo di dover subire in continuazione acuti problemi di sicurezza. Primo fra questi è quello connesso alle minacce portate dall'elevata infiammabilità degli elettroliti liquidi che contengono. Secondo è quello dell'affidabilità di medio-lungo periodo. \"La sfida\", ha commentato Canepa \"è stata trovare alternative più sicure in grado di competere in termini di velocità di ricarica, longevità e capacità di ricarica potenziale con le batterie agli ioni di litio\".\n\nL'utilizzo di materiali ceramici non infiammabili, noti come elettroliti solidi, per creare una batteria completamente allo stato solido, dunque potenzialmente in grado di fornire una nuova forma di accumulatore, è stato ritenuto dagli studiosi come la migliore prospettiva per fornire batterie più sicure e ad alta capacità necessarie per soddisfare le richieste energetiche di un futuro a basse emissioni di carbonio. La difficoltà maggiore incontrata dal team è stata relativa allo sviluppo della giusta composizione di materiale ceramico in grado di fornire prestazioni che competono con gli elettroliti liquidi infiammabili delle batterie agli ioni di litio commerciali. La nuova composizione allo stato solido sviluppata dal team NUS utilizza una classe di elettroliti solidi noti come NASICON (o Natrium Super Ionic Conductors) che sono stati scoperti per la prima volta circa quattro decenni fa da Hong e Goodenough, Premi Nobel per la Chimica 2019. Come detto, i risultati dello studio indicano che la batteria sviluppata da Canepa e dai suoi colleghi potrà essere più sicura, utilizzando il sodio anziché il litio, e presentare l'ulteriore punto a favore di essere più economica e più facile da produrre. Anche, se non soprattutto, perché emancipata dalle complesse dinamiche di mercato del litio.\n\n\"La maggior parte del litio nel mondo, che è di per sé un elemento abbastanza raro, proviene da pochi luoghi, principalmente Cile, Bolivia e Australia\", ha affermato Canepa. \"L'uso di una batteria che si basa sul sodio, tuttavia, è molto più efficiente, poiché il sodio può essere estratto facilmente e anche in modo pulito, anche in un luogo piccolo come qui a Singapore\". Di fronte a una transizione energetica che si preannuncia destinata a essere fattore di portata globale, è questo il principale risultato che andrà attenzionato e approfondito negli anni a venire. La base di ricerca sul sodio rende possibile pensare che non necessariamente l'era della transizione sarà l'era del litio. Come ogni rivoluzione, anche la transizione non potrà non appoggiarsi sui ritrovati dell'innovazione di frontiera. Di cui vediamo i frutti prima ancora che vengono colti, in tempo reale: e se la ricerca della Nus avrà seguito, è possibile che il futuro della transizione si scriva a Singapore, smart city che punta con forza sulla ricerca scientifica. Parlando, in quest'ottica, un po' italiano.",
    "Singapore, amb.Vattani firma registro condoglianze Elisabetta II - Politica": "SINGAPORE - L'Ambasciatore d'Italia a Singapore, Mario Vattani, si e' recato presso la sede del rappresentante britannico nella Città Stato (parte del Commonwealth), Eden House, dove e' stato accolto dall' High Commissioner britannico Kara Owen, per firmare il libro delle condoglianze dedicato alla Regina Elisabetta II.\n\nNell'esprimere, in veste di rappresentante italiano a Singapore, la partecipazione al lutto della famiglia reale britannica, l'Ambasciatore Vattani ha ricordato la figura della Regina Elisabetta come sovrana rispettata nel mondo, amata dal suo popolo, e capace sempre di incarnare la tradizione con grande dignità e profondo spirito di servizio, anche in una società moderna e in costante evoluzione. (ANSA).\n\n",
    "Singapore: la più grande concentrazione di milionari in Asia": "Neanche Cina e Stati Uniti, le due principali superpotenze economiche al mondo, si avvicinano a questa cifra\n\nEsiste al mondo una nazione che conti un novero di milionari pari al 13% della propria popolazione totale? La riposta è no, non esiste: non ancora. Cina e Stati Uniti, le due principali superpotenze economiche al mondo, non si avvicinano nemmeno a questa ratio: tuttavia, entro il 2030, a otto anni da ora, Singapore lo farà e toccherà proprio il tetto di quella soglia percentuale.\n\nA predire in maniera piuttosto accurata questo scenario è la banca d’investimento HSBC, con un report destinato a far parlare. HSBC, infatti, ha realizzato un report in cui prende in esame cittadini e residenti permanenti dell’isola del Pacifico: di ciascuno ha stimato liquidità, asset – tra azioni e titoli di stato – e proprietà immobiliari (comprese quelle di residenza), al netto di ammortamenti.\n\nIl quadro che emerge è quello di una repubblica in cui nel 2021 il 7,5% della popolazione ha un patrimonio netto di oltre un milione di dollari (1,38 per la precisione). Considerati tutti gli scenari macroeconomici, HSBC stima che a Singapore questa quota di milionari sia destinata a salire al 9,8% della popolazione totale entro il 2025, per raggiungere infine il 13,4% nel 2030.\n\nLa scalata di Singapore in vetta alla classifica\n\nTuttavia, come precisa il rapporto dall’emblematico titolo “The Rise of Asian Wealth”, al momento Singapore è ancora la seconda nazione in Asia per percentuale di militari rispetto al totale della popolazione. Nel 2021, difatti, il primato è stato ancora dell’Australia, la cui quota di milionari tocca l’8% di tutti gli australiani.\n\nEntro il 2030, però, lo scambio sarà inevitabile: l’Australia non riuscirà a superare quota 12,5% di popolazione che dispone di almeno un milione di dollari. Per quell’anno, inoltre, Hong Kong avrà un totale di miliardari pari al 11,1% di tutti i suoi abitanti, mentre Stati Uniti, Giappone e Cina si attesteranno rispettivamente su quota 9%, 7,2% e 4,4%.\n\nNon sorprende, dunque, che la piccola nazione del pacifico sia battezzata dagli economisti “tigre asiatica”: a maggior ragione quando – stime sempre HSBC – Singapore è destinata a mantenere la sua posizione negli anni a venire. Salvo grandi cambiamenti macroeconomici, infatti, nel 2035 Singapore avrà un 17% di popolazione con un reddito superiore al milione di dollari. Australia e Hong Kong si fermeranno al 15,1 % e al 14.6%.\n\nRicchezza per regione: Asia vs America\n\nSe però si guarda la questione in termini assoluti, le cose cambiano leggermente: infatti, resteranno sempre i paesi con una vastissima popolazione a guidare le nascite di nuovi miliardari in Asia.\n\nSi consideri, in questi termini, che la Cina vanta l’aumento dei propri cittadini adulti con patrimoni netti oltre il milione di dollari in circa 17,1 milioni di unità nel solo 2021. Secondo HSBC, entro il 2030, questa cifra riguarderà ben 50,4 milioni di cittadini. Al contrario, nello stesso periodo di tempo, le unità di milionari passeranno da 400K a 700K.\n\nSecondo Frederic Neumann, capo economista di HSBC per l’Asia, la ricchezza totale dei paesi asiatici (Giappone escluso) corrisponde a circa 100 triliardi di dollari ed è ancora inferiore a quella degli Stati Uniti, stabile a 120 triliardi di dollari.\n\nTuttavia, “dato l’attuale trend di crescita del reddito pro-capite, la ricchezza in Asia – escludendo il Giappone – può superare quella degli Stati Uniti entro il 2025”. Non a caso, sempre escludendo il Giappone, si stima che il numero di milionari in Asia passerà dagli attuali 30 milioni ad oltre 76 milioni di unità entro la fine del decennio.",
    "Le \"Chiese sorelle\" per il Vangelo del dialogo, della pace e della solidarietà in Asia": "ASIA/SINGAPORE - Le \"Chiese sorelle\" per il Vangelo del dialogo, della pace e della solidarietà in Asia\n\nvescovi dialogo pace solidarietà giovedì, 15 settembre 2022\n\nSingapore (Agenzia Fides) - \"La Chiesa cattolica in Singapore e le 'Chiese sorelle' di Malaysia e Brunei sono testimoni e annunciatrici del Vangelo del dialogo e della pace, di un messaggio di amore e prossimità verso ogni persona in Asia\", afferma il Cardinale William Goh, Arcivescovo di Singapore, alla vigilia dell'assemblea della Federazione delle Conferenze Episcopali dell'Asia (12 -30 ottobre). La Chiesa cattolica nel nel continente - osserva- è chiamata a promuovere l'unità e l'armonia religiosa, come sottolineato anche da Papa Francesco, in questi giorni presente in Asia centrale, per il viaggio apostolico in Kazakhstan (13-15 settembre).\n\n\"Singapore è oggi un'icona dell'armonia religiosa nel mondo: qui i leader religiosi e il governo lavorano fianco a fianco per il bene della società. Ci impegniamo a diffondere la pace e l'unità a Singapore come nel resto dell'Asia, favorendo il dialogo tra le diverse religioni. Come seguaci di Cristo, tutti siamo chiamati a operare per il bene comune della società e dell'intera umanità\", ha affermato il Cardinale, rientrato nella città-stato dopo il viaggio in Vaticano, dove è stato creato Cardinale da Papa Francesco il 27 agosto scorso.\n\nIn una nota inviata Fides, il Cardinale ricorda quattro punti-chiave della sua visione pastorale: l'annuncio di Cristo in Asia; la prossimità ai più poveri e agli ultimi; nuove vie di dialogo interreligioso per la fraternità umana; un'azione comune per la salvaguardia del Creato e il clima.\n\nIl primo aspetto, sottolinea, è \"la missione evangelizzatrice della Chiesa cattolica in Asia, chiamata a mettere Cristo al centro, in quanto è Cristo stesso a compiere la sua missione\". Un'altra priorità è \"abbracciare gli emarginati, accogliere i poveri e i vulnerabili. Se la società non sarà davvero inclusiva, non saremo in grado di fare grandi progressi verso il bene comune\", aggiunge.\n\nCruciale nel continente asiatico, rileva al terzo punto, è \"l'impegno, per tutti i cattolici di Singapore e dell'Asia, nel promuovere l'amore e l'unità attraverso il dialogo interreligioso e la costruzione di una società pacifica\".\n\nIn tale cornice, ha confermato, l'Arcidiocesi di Singapore istituirà uno specifico Istituto di ricerca per studiare metodologie su come promuovere l'amicizia con altri leader religiosi, per poi condividerle con i Vescovi del continente asiatico, che guardano a Singapore come modello per un fecondo pluralismo.\n\nInfine, nota il Presule, l’ecologia integrale e la salvaguardia del Creato sono tematiche importanti per il futuro dell'Asia, continente segnato da disastri ambientali e calamità naturali, dove i credenti in Cristo, anche sulla scorta dell'enciclica \"Laudato si' \", promuovono maggiore sensibilità verso le tematiche ambientali e la cultura della \"cura della casa comune\".\n\nAlla recente \"International Conference of Cohesive Societies\" (ICCS) organizzata a Singapore dalla \"S. Rajaratnam School of International Studies\" e dalla \"Nanyang Technological University\" - ha ricordato il Card. Goh - su invito della Chiesa di Singapore è intervenuto il Cardinale Pietro Parolin, Segretario di Stato Vaticano, che ha parlato di \"solidarietà come un sacro pellegrinaggio per realizzare il bene comune di tutti\". Auspicando in Asia \"società coese, ricche di umanità, che si prendono cura di chi è nel bisogno, in cui tutti si impegnano in modo costruttivo e cooperativo a beneficio di tutti\", il Card. Parolin ha detto che \"i cristiani sono chiamati a praticare la solidarietà poiché Dio si è rivelato loro come un Dio della solidarietà\".\n\nNei giorni scorsi il Cardinale Goh ha anche presieduto una messa di ringraziamento celebrata nella chiesa di San Giuseppe a Bukit Timah, davanti a una festosa assemblea di oltre 3.500 fedeli, giunti da tutte e 32 le parrocchie di Singapore. Alla celebrazione ha preso parte anche il Primo Ministro Lee che, congratulandosi con il Cardinale, ha espresso l'auspicio di \"lavorare insieme con i leader religiosi nel nostro panorama multireligioso, per mantenere sempre l'unità e armonia nel Paese\".\n\nTra gli altri leder religiosi presenti, il presidente dell'Organizzazione interreligiosa di Singapore, Terry Kee, Pastore della Chiesa luterana, e il presidente della Società religiosa giainista di Singapore, Parresh Timbadia, hanno dichiarato di condividere l'impegno per l'armonia interreligiosa nella nazione.\n\nSingapore, con una popolazione di circa 5,7 milioni di persone, è una città-stato multireligiosa e multietnica. La maggior parte dei cinesi sono buddisti, mentre la maggioranza dei malesi sono musulmani. I cristiani rappresentano circa il 15% della popolazione. L'Arcidiocesi di Singapore, che copre l'intera isola, conta 360mila cattolici suddivisi in 32 parrocchie.\n\n(PA-SD) (Agenzia Fides 15/9/2022)\n\nCondividi:",
    "A Singapore la 10^ edizione. Corrado Poli: 'Invito i colleghi fotografi a cimentarsi in questa straordinaria competizione'": "30 Agosto 2022, h. 17:24 FOTOGRAFI – WPC 2023 – A Singapore la 10^ edizione. Corrado Poli: ‘Invito i colleghi fotografi a cimentarsi in questa straordinaria competizione’\n\nSingapore si è aggiudicata la prossima edizione della World Photographic Cup 2023 e Corrado Poli, Presidente di Confartigianato Fotografi e capitano del Team Italia ha già iscritto alla competizione la nostra squadra nazionale i cui componenti saranno selezionati con il contest “Scattiamo per l’Italia”.\n\nL’annuncio dei vincitori della WPC 2023 avverrà il 17 marzo a Singapore, in collaborazione con Singapore Photographic & Digital Imaging Trade Association (SPDA).\n\nIl Presidente della SPDA George Lin, ha dichiarato: “Siamo molto lieti di avere l’opportunità di ospitare la 10a edizione della prestigiosa Coppa del Mondo di Fotografia a Singapore. Il Comitato Esecutivo SPDA è davvero entusiasta e non vede l’ora di accogliere i vincitori, il comitato direttivo, i fotografi, gli sponsor e gli amici del nostro settore che si uniranno a noi nella nostra soleggiata isola tropicale nel marzo 2023!”\n\nSaranno diffusi a breve i requisiti per l’iscrizione al Concorso “Scattiamo per l’Italia, le Categorie, le caratteristiche tecniche e le modalità di caricamento delle fotografie italiane, tra le quali saranno selezionate le 24 immagini (3 per ciascuna delle otto categorie) che approderanno a Singapore.\n\nIl Presidente Poli, a nome del Team Italia, invita tutti i Colleghi a cimentarsi in questa straordinaria competizione selezionando le loro migliori opere per contribuire alla migliore rappresentazione della fotografia italiana nel mondo.",
    "F1, George Russell: “Singapore dovrebbe essere adatta alla Mercedes, ora abbiamo una direzione da seguire”": "George Russell è reduce da quattro podi nelle ultime cinque gare e si sta confermando come la vera rivelazione del Mondiale di Formula Uno 2022, come dimostra il suo quarto posto nel campionato piloti davanti alla Rossa di Carlos Sainz nonostante una vettura mediamente inferiore alle Red Bull e alle Ferrari.\n\nA Monza il giovane talento britannico della Mercedes ha chiuso in terza piazza alle spalle di Max Verstappen e Charles Leclerc, sfruttando al meglio le penalizzazioni altrui (per cambiare power-unit) ma non riuscendo a tenere il passo della RB18 e della F1-75.\n\n“La nostra vettura non ha certo dato il meglio di sé su questo circuito. Credo che abbiamo capito il perché di questa situazione e siamo contenti che questi circuiti ad alta velocità e con poca deportanza siano ormai alle spalle“, dichiara il campione F2 del 2018 al sito ufficiale della F1.\n\nSui prossimi appuntamenti in calendario: “Sulla carta, Singapore dovrebbe essere adatta alla nostra vettura. Tuttavia, se guardiamo ai circuiti stradali come Monaco o Baku, abbiamo visto che la nostra auto è andata in crisi sulle asperità. Quindi, non siamo sicuri di come andrà a finire”.\n\n“In ogni caso dobbiamo continuare a spingere e a migliorare la macchina. Sono contento che ora abbiamo una chiara direzione da seguire“, conclude Russell.\n\nFoto: LPS",
    "Ferrari, aggiornamento a Singapore con sguardo al 2023: i dettagli": "Dopo annate difficili, la stagione 2022 è stata quella della rinascita per la Ferrari. Al netto della delusione per aver mancato il titolo (ormai è quasi ufficiale), la squadra italiana può sorridere, visto che è riuscita finalmente a mettere in pista una vettura veloce, a tratti la più veloce in assoluto, capace di competere costantemente per la vittoria.\n\nTuttavia, il team principal Mattia Binotto è consapevole che al momento la superiorità della RB18 è notevole. Per tale motivo, a questo punto del campionato, la priorità a Maranello non può che essere guardare al 2023, quando, sulle ottime basi attuali, la Rossa potrebbe fare quello scalino in più per prendersi la vetta. È chiaro che per il prossimo andranno riviste o affinate molte cose, come ad esempio il problema della frizione (che, a detta dei piloti, costa loro qualche metro in partenza), l'affidabilità, le capacità strategiche e la questione dell'altezza da terra.\n\nA tal riguardo, secondo i colleghi di Soymotor, la Ferrari avrebbe deciso di apportare a Singapore un aggiornamento che è estremamente correlato al futuro. Di seguito i dettagli.\n\nFerrari, le ultime in vista del GP di Singapore\n\nSecondo quanto riferito dai colleghi spagnoli, da qui alla fine della stagione sono previsti due aggiornamenti in casa Ferrari. Il primo di questi dovrebbe essere rilasciato a Singapore e riguarda il fondo dell'auto. Probabilmente un'evoluzione in linea con quanto previsto per il prossimo anno.\n\nOltre ad essere un passo necessario a Singapore (dove sono previsti ampi saltellamenti), infatti, tale aggiornamento potrebbe rivelarsi un utile banco di prova in ottica 2023, quando la direttiva della FIA obbligherà i team ad aumentare ulteriormente l'altezza minima al suolo. Si tratta quindi, con tutta probabilità, di uno sviluppo il cui fine è indicare la via da seguire per il prossimo anno.\n\nLeggi anche: GLOCK SU BRASILE 2008: «VI RACCONTO COSA SUCCESSE A FINE GP. PENSAVO CHE MASSA MI AVREBBE UCCISO»\n\nLeggi anche: FERRARI, MONTEZEMOLO: «ELKANN E VIGNA DEVONO CAPIRE UNA COSA. BINOTTO? OTTIMO TECNICO, MA...»\n\nFoto (entrambe) Twitter Ferrari\n\nTutte le news, le foto, il meteo, gli orari delle sessioni ed i tempi del Gran Premio di Singapore 2022",
    "Gattuso obbedisce: “Devo partire per Singapore, mia moglie non è contenta, per me è un onore”": "Gattuso obbedisce: “Devo partire per Singapore, mia moglie non è contenta, per me è un onore” Rino Gattuso è già diventato molto popolare presso i media spagnoli: le sue frasi schiette strappano sorrisi e regalano titoli.\n\nA cura di Paolo Fiorenza\n\nDue vittorie e due sconfitte per Gennaro Gattuso in avvio di campionato alla guida del Valencia: i ‘pipistrelli' sono decimi in classifica nella Liga, a 6 punti dal Real Madrid che è a punteggio pieno. Domani Castillejo e compagni faranno visita al Rajo Vallecano, che è due punti dietro, sperando di replicare la bella prova dell'ultimo turno, quando hanno battuto al Mestalla il Getafe con un roboante 5-1.\n\nC'è grande attesa nella tifoseria per l'esordio di Edinson Cavani, accasatosi a 35 anni a Valencia in chiusura di mercato dopo aver manifestato la volontà di restare ancora in Europa nel calcio d'elite. Nella conferenza di vigilia Gattuso frena, facendo capire che il Matador – che non ha svolto la preparazione prestagionale – non è ancora in condizione: \"Penso che la prossima settimana lavorerà con noi, la mia priorità adesso è il Rayo, poi parleremo di Cavani\".\n\nSul gong del mercato estivo è arrivato a Valencia un altro attaccante che in Italia conosciamo bene, l'ex romanista Justin Kluivert, approdato nella Liga in prestito con diritto di riscatto a 15 milioni. Gattuso spiega di aver pungolato nell'orgoglio il 23enne olandese figlio d'arte: \"Ho parlato con lui e gli ho detto che in carriera ha giocato al 50% e questo non può essere. Uno come lui non può farlo. Ha una moto, quando va in velocità è incredibile. Se ha la testa a posto, può aiutarci molto\".\n\nRino Gattuso è sempre sanguigno anche con gli arbitri\n\nGattuso già è diventato popolare in Spagna per il suo modo schietto e sanguigno di porsi. \"La morte è l'unica cosa che mi preoccupa\", \"Essere calmi è essere morti\", \"Ho visto la Madonna in persona\": queste e altre frasi del 44enne allenatore calabrese sono diventate altrettanti titoli per i media iberici, fino all'ultima esternazione dopo la vittoria sul Getafe circa l'apprezzamento per il suo giocatore Toni Lato, \"l'uomo ideale per mia figlia\".\n\nEd anche nell'incontro di oggi con la stampa Gattuso ha strappato una risata ai presenti, annunciando il suo prossimo incontro col proprietario del Valencia, l'imprenditore singaporiano Peter Lim. Il faccia a faccia tuttavia non avrà luogo in Spagna, ma dall'altra parte del mondo: \"Dopo la partita col Celta ho tre giorni liberi, non starò con la mia famiglia e andrò a Singapore per parlare con Peter Lim, perché non gli piace parlare al telefonino. È un onore per me, mia moglie non è felice, ma devo andare…\".",
    "Albon, rientro a casa: obiettivo GP Singapore": "Il peggio sembra essere definitivamente alle spalle. Dopo l'attacco di appendicite acuta che ha richiesto un intervento immediato, seguito da una crisi respiratoria post-operatoria , Alexander Albon è potuto tornare finalmente a casa.\n\nSono stati giorni complicati per il pilota Williams, che dopo l'intervento era stato messo in terapia intensiva per un'insufficienza respiratoria che aveva richiesto tutte le cautele del caso. Tuttavia, dopo una giornata spesa attaccato ai macc",
    "Singapore Airlines rimuove da oggi l’obbligo di utilizzo della mascherina a bordo": "I passeggeri che volano con Singapore Airlines da oggi, 29 agosto, non dovranno più indossare la mascherina a bordo degli aerei della compagnia, a meno che non viaggino da e verso destinazioni che ancora lo richiedono. L’utilizzo della mascherina è diventato facoltativo anche all’aeroporto internazionale Changi di Singapore, ma i passeggeri che desiderano indossarla, indipendentemente dalla destinazione, possono continuare a farlo.\n\nIl vettore ha aggiornato la sua policy in base alle ultime linee guida del governo di Singapore: come la maggior parte delle compagnie aeree asiatiche, Singapore Airlines ha applicato rigorosamente l’obbligo di indossare la mascherina a bordo di tutti i suoi voli, indipendentemente dalla destinazione, per rispettare le linee guida del governo. Tutti i passeggeri di età pari o superiore a sei anni dovevano indossarla durante il volo e potevano toglierla solo durante i pasti. Recentemente, il governo ha annunciato che l’uso della mascherina non sarà più obbligatorio, a meno che non si tratti di trasporti pubblici e strutture sanitarie.",
    "Italia-Singapore partners con 'Smart-Lean Academy' - News dalle Ambasciate": "(ANSA) - SINGAPORE, 09 SET - E' stata inaugurata a Singapore la 'NV Smart-Lean Academy', una nuova collaborazione mirata alla formazione di personale che andrà ad operare in contesti ad elevata automazione e processi intelligenti. A unire le forze oggi sono l'Institute of Technical education di Singapore (ITE), prestigiosa istituzione governativa di educazione secondaria, e l'italiana New Value Group, azienda che opera a livello globale con l'obiettivo di far raggiungere ad ogni azienda cliente l'eccellenza nelle operations e nella gestione della supply chain. Da oggi le due realtà realizzeranno insieme corsi, workshop e continuing education&training rivolti a studenti e industria.\n\n\"Siamo particolarmente soddisfatti\" ha detto l'Ambasciatore italiano a Singapore Mario Vattani inaugurando l'Academy, \"di constatare che per la prima volta un'azienda italiana diviene partner di Singapore in un settore strategico, su cui la Città Stato ha deciso di puntare per il prossimo decennio, anche nel 'Forward Singapore Exercise' lanciato dal Vice Premier e Ministro delle Finanze Lawrence Wong (designato prossimo Primo Ministro ndr). Questo del training e capacity building in settori altamente innovativi è un tema importante per entrambi i nostri paesi, basti pensare all'importanza che l'Italia ha dedicato all'human development durante la sua Presidenza G20\".\n\nIl core business della New Value Group sono i servizi di consulenza che, tramite un processo di costante innovazione, si sono evoluti gradualmente verso il più complesso approccio di digital strategy, smart innovation e sostenibilità. Attraverso le controllate Lean Lab Solutions (che sviluppa soluzioni applicative lean) e Value Digit (software house) fornisce inoltre soluzioni \"chiavi in mano\" per implementare progetti di miglioramento delle prestazioni aziendali.\n\n\"Poiché l'economia globale continua a evolversi rapidamente, è importante che le aziende tengano il passo con i cambiamenti e i requisiti del settore aggiornando le competenze della propria forza lavoro. Siamo felici di collaborare con New Value Group nella creazione di ITE-NV Smart- Lean Academy\" ha dichiarato Suresh Natarajan, Preside dell', ITE College Central.\n\n\"La nostra azienda ha sempre creduto che la cooperazione con l'istruzione fosse strategica per sviluppare l'innovazione e migliorare il know-how nel settore. Abbiamo capito che avremmo potuto condividere gran parte della nostra esperienza a Singapore. Questa Accademia è la prova tangibile che la nostra linea di pensiero ha successo\" ha commentato il CEO di New Value Group, Dr Gianluca Anguzza.\n\n\"La Camera di Commercio Italiana a Singapore (ICCS) ha deciso di premiare New Value Group con l'ICCS Business Awards, come miglior PMI Italiana a Singapore nel 2022. Singapore da sempre promuove il connubio tra il settore dell'educazione e il mondo dell'Impresa, il progetto inaugurato oggi risponde pienamente alle strategie del Paese. Il settore manifatturiero rappresenta oltre il 18% del PIL di Singapore, ed è composto per larga parte da produzioni con alta valore aggiunto in termini di tecnologia e innovazione. New Value con ITE hanno realizzato un progetto che risponde pienamente alle esigenze del tessuto produttivo locale e promuove maggiormente lo scambio di know how con l'Italia\" ha aggiunto il Managing Director della Camera di Commercio a Singapore, Giacomo Marabiso. (ANSA).\n\n",
    "Stellantis punta a diventare leader degli EV a Singapore": "Stellantis è fiducioso di diventare il gruppo di auto elettriche con più vendite a Singapore. Costituito nel gennaio 2021 e composto da 14 marchi il gruppo prevede di raggiungere questo obiettivo “in due o tre anni”, ha detto il suo capo regionale. Christophe Musy, capo Stellantis di Asean e Oceania, ha dichiarato durante un’intervista qui la scorsa settimana che si aspetta di battere Tesla alla pole position del veicolo elettrico (EV). Ma al momento, potrebbe dover fare i conti con un altro marchio di veicoli elettrici.\n\nStellantis punta ad essere leader nel segmento dei veicoli elettrici a Singapore\n\nNei primi otto mesi del 2022, la cinese BYD è stata la più venduta a Singapore con 479 auto elettriche registrate, secondo i dati della Land Transport Authority, seguita da Tesla con 412 unità e BMW con 247. “Rispetto Tesla come concorrente, ma guardo ai suoi prezzi”, ha affermato Musy.\n\nI prodotti Stellantis costano quasi la metà delle auto di Tesla, anche se sono più piccole e non altrettanto potenti. Peugeot, Opel e Fiat hanno registrato solo un totale di 11 auto nei primi otto mesi. Opel e Peugeot avevano appena lanciato a Singapore le loro prime auto elettriche.\n\nMusy ha detto che le cose cambieranno rapidamente, con più modelli in cantiere. “Oggi abbiamo otto veicoli elettrici, ma ne avremo altri 28 nei prossimi due anni, di cui da 18 a 20 per Singapore”, ha osservato.\n\nTutte le auto, ha sottolineato, saranno per il mercato di massa e non solo per gli acquirenti più ricchi. Quindi, è fiducioso che Stellantis sarà il gruppo di veicoli elettrici più venduto a Singapore. “Se hai l’auto giusta al momento giusto, puoi conquistare quote di mercato molto rapidamente”, ha aggiunto.\n\nIl suo ottimismo è rafforzato dalla performance di Stellantis in Europa, dove ha raggiunto il secondo posto nel 2021 con un 14,5% di quota di mercato delle auto elettriche. Tesla era al terzo posto con il 13,9%, mentre il Gruppo Volkswagen era al primo posto con il 25%, secondo il gruppo di ricerca automobilistica Jato.\n\nPer quanto riguarda le vendite complessive di veicoli a Singapore, Musy è anche fiducioso che Stellantis farà molto meglio “nel prossimo futuro”. “Non vedo alcun motivo per cui un giorno non potremo avere una quota di mercato di almeno il 10 per cento”, ha detto. I marchi del gruppo hanno registrato meno del 2,5% delle vendite di autovetture nel 2021, rispetto a circa il 10% ottenuto dal Gruppo Volkswagen.\n\nTi potrebbe interessare: Stellantis e You inaugura un nuovo centro a Siviglia"
}