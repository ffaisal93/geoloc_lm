{
    "Avviso su Taiwan. Il “benvenuto” dei giornali cinesi a Meloni": "La vittoria di Fratelli d’Italia “preoccupa l’Europa” per le conseguenze che potrebbe avere nel Vecchio continente, scrive il “Global Times”. Su Twitter, il media rilancia il recente avvertimento dell’ambasciata cinese a Roma su Taipei. Poi una sorta di “augurio” dalla diplomazia di Pechino…\n\nLe elezioni in Italia, con la vittoria di Fratelli d’Italia di Giorgia Meloni, “preoccupano l’Europa” per le conseguenze che potrebbe avere nel Vecchio continente e in tutti i Paesi dell’Unione. È quanto scrive in prima pagina il Global Times, il tabloid nazionalista del Quotidiano del Popolo, la voce del Partito comunista cinese. Quella temuta in Europa è “una reazione a catena” che porterebbe a far emergere una forte componente politica di destra tra “le molteplici crisi in atto”, tra criticità come la guerra in Ucraina e la crisi energetica, che stanno gonfiando “i profitti dei partiti di destra”. Il tabloid ricorda come precedenti l’exploit di Marine Le Pen alle presidenziali francesi e alle elezioni politiche dei mesi scorsi. Niente di nuovo per i media cinesi “falchi” come il Global Times che, in maniera non diversa da quanto fanno i “colleghi” russi, tentano di alimentare divisioni nel fronte euro-atlantico.\n\n“Le elezioni in Italia colpiscono l’Europa”, titola oggi in prima pagina il @globaltimesnews. “Partito di estrema destra guida i sondaggi pre-elettorali, in Europa tutti preoccupati da una reazione a catena” #ElezioniPolitiche2022 pic.twitter.com/IUqnhvqZUm — francesco radicioni (@fradicioni) September 26, 2022\n\nSu Twitter, invece, il Global Times in lingua inglese ha rilanciato la dichiarazione diffusa venerdì dall’ambasciata cinese a Roma riguardante Taiwan. Meloni non viene citata né nella nota né nel tweet ma il riferimento è chiaro. Poche ore prima del comunicato della diplomazia di Pechino, la leader di Fratelli d’Italia aveva rilasciato un’intervista alla Cna, agenzia di Taiwan, definendo l’adesione dell’Italia alla Via della Seta nel 2019 come un “grosso errore”, promettendo che che con un governo di centrodestra “è certo che Taiwan sarà una questione fondamentale per l’Italia” e bollando come “inaccettabili” le minacce della Cina all’isola. ”La questione di Taiwan riguarda la sovranità e l’integrità territoriale cinese”, ha spiegato l’ambasciata seguendo la linea degli “affari interni” ed esprimendo malcontento per le ”osservazioni negative che sfruttano la questione di Taiwan per stimolare un approccio ostile nei confronti della Cina”.\n\nChinese Embassy in Italy said in a statement on Fri that China firmly opposed to the recent negative remarks by some politicians over the Taiwan question, urging relevant people to recognize the high sensitivity of the question and earnestly observe the one-China principle. pic.twitter.com/TR6qGQwbkd — Global Times (@globaltimesnews) September 26, 2022\n\nPoche ore dopo è arrivato l’“augurio” di Pechino – se si può definire così – è che il nuovo governo italiano “continui ad aderire a una politica positiva e pragmatica nei confronti della Cina, sostenga lo spirito di rispetto reciproco, la fiducia reciproca, il vantaggio reciproco e risultati vantaggiosi per tutti”. A riferirlo è il portavoce del ministero degli Esteri cinese, Wang Wenbin. La Cina, ha aggiunto, auspica inoltre che si continui ad “approfondire la cooperazione bilaterale in vari campi e scambi interpersonali e culturali, a beneficio dei due Paesi e dei due popoli”. Frasi standard, che ignorano la svolta atlantista del governo Draghi dopo l’adesione alla Via della Seta durante l’era Conte e che sembrano avere un chiaro riferimento: Taiwan.\n\nCome raccontato su Formiche.net, sebbene Fratelli d’Italia abbia una visione sui diritti diversa da quella che caratterizza Taiwan, Meloni ha investito nei rapporti con Taipei – e dunque in una linea critica con la Cina – nel tentativo di occupare uno spazio vuoto, marcando distanza dalla Lega di Matteo Salvini e rassicurando gli Stati Uniti sul suo atlantismo.",
    "Taiwan. Una nave da guerra Usa e una canadese hanno navigato nello Stretto": "di Alberto Galvi –\n\nLe navi da guerra USS Higgins, un cacciatorpediniere della US Navy, e l’HMCS Vancouver, una fregata della Royal Canadian Navy, hanno navigato lo scorso 20 settembre attraverso lo Stretto di Taiwan, nella prima operazione militare per la libertà di navigazione da quando il presidente degli Stati Uniti Joe Biden ha affermato la difesa di Taiwan se fosse in caso di attacco della Cina.\n\nI mezzi hanno navigato attraverso quelle acque in conformità con il diritto internazionale, ma per la Cina, che considera Taiwan come secessionista (e viceversa) lo Stretto rientra nel proprio territorio.\n\nLa tensione tra Pechino e Taipei è alta, con l’esercito cinese che tiene grandi esercitazioni militari vicino all’isola e soprattutto che nel Libro Bianco ha ribadito una prossima annessione del territorio, anche manu militari se necessario. Questo è il secondo transito di navi da guerra occidentali nello Stretto di Taiwan da quando la presidente della Camera Nancy Pelosi ha visitato l’isola. L’ultimo transito è avvenuto il 29 agosto scorso, quando la USS Antietam CG-5 e la USS Chancellorsville CG-62 hanno navigato attraverso lo Stretto.",
    "Chi è Tsai Ing Wen, il primo presidente donna di Taiwan": "Tsai Ing Wen è presidente di Taiwan dal 2016. È stata rieletta per un secondo mandato nel 2020 e, in generale, è la prima donna in assoluto a ricoprire un simile incarico sull’isola. Fa parte del Partito Democratico Progressista (DPP), del quale detiene la presidenza nel suo terzo mandato da segretaria, dopo le parentesi relative al 2008-2012 e 2014-2018.\n\nSempre nel 2020, il Time ha nominato Tsai una delle persone più influenti dell’anno, mentre per Forbes, nel 2021, era la nona donna tra le donne più potenti del mondo, la seconda politica alle spalle di Kamala Harris.\n\nSul palscocenico internazionale, Tsai ha ricevuto molteplici elogi per la risposta sanitaria offerta da Taiwan ai fini del contenimento della pandemia di Covid-19. È stata inoltre più volte elogiata per aver fin qui resistito alle pressioni della Repubblica Popolare Cinese nell’ambito della spinosa questione taiwanese.",
    "La Fortezza Taiwan, l’origine della discordia": "La storia della “bella isola” dalla fondazione alla visita di Nancy Pelosi di un mese fa. Ecco come Formosa si prepara per una possibile invasione cinese\n\nL’isola di Taiwan, conosciuta anche come Formosa, da ilha formosa, cioè “bella isola”, chiamata così dai portoghesi intorno al XVI secolo, è la principale spina nel fianco della Cina a causa del ruolo che ricopre nello scacchiere dell’Indo-Pacifico.\n\nLE ORIGINI DELLA DISCORDIA\n\nLe origini della discordia affondano le radici nella prima guerra sino – giapponese, combattuta sul finire dell’800, quando l’isola di Taiwan passò sotto il dominio giapponese, dopo la vittoria dei nipponici sui cinesi. La guerra rappresentò la fine del Celeste Impero della Dinastia Qing, che cadde dopo duemila anni di storia, lasciando il posto alla Repubblica di Cina sul continente, con a capo il partito nazionalista Kuomintang. Al termine della Seconda Guerra mondiale l’isola di Taiwan tornò alla Cina, e il Kuomintang vi estese il regime di amministrazione militare. Il paese però piombò in una sanguinosa guerra civile tra il partito comunista e quello nazionalista con il Kuomintang che venne sconfitto e il leader comunista Mao Zedong che proclamò la nascita della Repubblica Popolare Cinese. Fu così che il leader del partito nazionalista Chiang Kai Shek fuggì dalla Cina continentale a Taiwan portando con sé tutte le risorse del paese e trasformandola nella Repubblica di Cina. Nel frattempo, i comunisti della Repubblica Popolare Cinese si proclamarono i successori della Repubblica di Cina in tutto il paese continentale, dichiarando pertanto illegittimo il governo nazionalista taiwanese.\n\nLA POSIZIONE AMERICANA\n\nSin dal 1949 la Repubblica di Cina conquistò il sostegno degli Stati Uniti che per ben trent’anni non riconobbero ufficialmente la Repubblica Popolare Cinese. Tale riconoscimento arrivò solo nel 1979, quando, sotto la presidenza di Jimmy Carter, Cina e USA ristabilirono ufficialmente le relazioni diplomatiche a livello ambasciatoriale. I rapporti diplomatici tra Stati Uniti e Taiwan vennero invece interrotti, ma poco dopo, Taipei e Washington firmarono il Taiwan Relations Act, il trattato che tutt’ora guida i rapporti bilaterali e sancisce l’impegno di Washington a fornire a Taipei i mezzi per difendersi da attacchi militari, seppure in assenza di relazioni diplomatiche formali.\n\nLA SITUAZIONE ODIERNA\n\nOggi Taiwan resta ancora isolata diplomaticamente; da quando perse nel 1971 il suo seggio alle Nazioni Unite come rappresentante ufficiale della Cina a favore di Pechino, la maggior parte degli Stati sovrani ha preferito mantenere rapporti diplomatici ufficiali esclusivamente con la Cina continentale e, attualmente, Tapei è riconosciuta da solo 15 Stati. Pechino, inoltre, rivendica la sovranità sull’isola secondo il principio dell’Unica Cina ed è pertanto ostile a qualsiasi iniziativa diplomatica che possa dare a Taipei dignità di governo autonomo.\n\nUNA RUGGENTE ECONOMIA\n\nNonostante questa posizione diplomatica complessa Taiwan oggi è la ventiduesima economia più grande al mondo con un PIL che ha superato nazioni come Svizzera, Svezia e Arabia Saudita. Qui transita il 40% del commercio mondiale, un quarto del quale è rappresentato da aziende americane, per un valore totale annuale di quasi 5,3 trilioni di dollari; l’isola, inoltre, rappresenta uno dei principali hub manifatturieri globali del mondo.\n\nLEADER DEI SEMICONDUTTORI\n\nMa Taiwan è anche economicamente importante sulla scena globale perché detiene la produzione di circa il 26% della domanda di semiconduttori mondiali, percentuale che supera il 90% nel settore dei microchip di ultima generazione, ovvero quei componenti industriali fondamentali per realizzare auto, smartphone, pc, ma anche strumenti militari e medici, gran parte della quale viene acquistata dagli Stati Uniti. La Taiwan Semiconductor Manufacturing Company (TSMC) è diventata una delle prime dieci aziende di maggior valore al mondo e sicuramente una delle più importanti e strategiche. Per questo motivo Taiwan rappresenta un’isola massima importanza per lo sviluppo tecnologico globale, ma soprattutto occidentale.\n\nIL RUOLO STRATEGICO\n\nSe Pechino invadesse e annettesse l’isola di Taiwan avrebbe quindi il controllo sull’oceano Pacifico, allontanando il nemico americano dalle sue coste, e avrebbe soprattutto il controllo della TSMC aumentando la leadership tecnologica in questo campo ai danni soprattutto degli americani e del resto dell’occidente. Se la Cina l’annettesse, aumenterebbe quindi il suo peso economico globale, grazie proprio alla leadership tecnologica del piccolo Paese.\n\nLA DIFESA\n\nPer questo motivo gli Stati Uniti hanno puntellato Taiwan, e non solo da un punto di vista diplomatico, ma soprattutto militare. La storica stretta collaborazione con gli USA ha procurato alle forze armate di Taiwan un arsenale avanzato e un esercito di circa 170.000 unità che, sebbene di dimensioni nettamente inferiori rispetto a quello cinese, che ne conta 2 milioni, è ben equipaggiato e soprattutto addestrato per lo scenario peggiore cioè l’invasione da parte della Cina.\n\nLA STRATEGIA DEL PORCOSPINO\n\nIn questo ipotetico scenario gli strateghi taiwanesi e americani adotterebbero la cosiddetta “strategia del porcospino “, o “metodo della difesa a istrice”; essendo Taiwan militarmente inferiore alla Repubblica Popolare Cinese, Taipei in un immaginario scontro Davide contro Golia, dovrebbe chiudersi all’interno dell’isola e, armata fino ai denti), resistere. In questo scenario gli “aculei dell’istrice” dovrebbero fare la differenza: batterie di missili anti-nave a corto e medio raggio disseminate nei punti nevralgici, missili anticarro Javelin, missili antiaerei Stinger, mine marine, veloci navi da guerra, flotte di droni e una potente copertura aerea in grado di ostacolare la più potente forza aerea di Pechino. La stessa strategia che finora si è rivelata efficace in Ucraina.\n\nLA VISITA DI NANCY PELOSI\n\nDi redente la tensione sull’isola di Taiwan è aumentata agli inizi di agosto quando Nancy Pelosi, Presidente della camera dei Rappresentanti degli Stati Uniti, ha compiuto un viaggio a Tapei, la prima visita di un alto rappresentante degli Stati Uniti dal 1997, e l’immediata reazione cinese è stata un’accusa di violazione della sua sovranità.\n\nLA REAZIONE CINESE\n\nQuesta visita ha scatenato una dura risposta da parte della Cina con il governo ha interrotto l’export di sabbia naturale, un colpo durissimo inflitto alla produzione di semiconduttori che regge buona parte dell’economia dell’isola, e ha intensificato le sue esercitazioni militari, con operazioni di tiro di artiglieria a lungo raggio e lanci di missili nel mare a est di Taiwan. In più, Pechino ha imposto sanzioni a carico della speaker della Camera Usa Nancy Pelosi e dei suoi familiari per la visita fatta a Taiwan.\n\n1 MILIARDO DI DOLLARI IN ARMI A TAIWAN\n\nDopo la visita di Nency Pelosi, la tensione diplomatica tra Cina e Usa sulla questione di Taiwan non si è stemperata e l’amministrazione Biden ha approvato un pacchetto di forniture militari da 1,1 miliardi di dollari a Taiwan. Il pacchetto include 60 missili anti-nave Harpoon, 100 missili aria-aria Sidewinder e un’estensione del contratto del radar di sorveglianza. Immediata la replica della Cina, arrivata con le parole del portavoce della ambasciata cinese a Washington, Liu Pengyu: “Gli Usa devono smettere di vendere armi a Taiwan poiché qualsiasi contatto militare con l’isola viola il principio di ‘una sola Cina’”. Secondo Pengyu gli Stati Uniti “devono smettere di creare fattori che potrebbero portare a tensioni nello Stretto di Taiwan e dovrebbero dar seguito alla dichiarazione del governo Usa di non sostenere l”indipendenza di Taiwan'”.\n\nL’AUMENTO DEL BUDGET DELLA DIFESA\n\nNel frattempo, Taiwan aumenterà il budget per la Difesa del 13,9% nel 2023, al record di 586,3 miliardi di dollari taiwanesi (19,41 miliardi di dollari), includendo l’acquisto di nuovi caccia e altro materiale, in risposta alla crescente minaccia militare della Cina e delle sue attività intorno all’isola. Il pacchetto, su cui dovrà esprimersi il Parlamento, segna il sesto anno di fila di crescita dei fondi per la difesa dal 2017.\n\nIL TAIWAN POLICY ACT\n\nMa il vero impegno americano sarà il Taiwan Policy Act il disegno di legge su Taiwan che prevede un finanziamento da 6,5 miliardi di dollari, approvato di recente dal Comitato per le relazioni con l’estero del Senato Usa con 17 voti favorevoli e cinque contrari. Per entrare in vigore dovrà essere approvato dall’Aula sia in Senato sia alla Camera dei rappresentanti. Il progetto di legge inoltre richiede alla Casa Bianca d’imporre sanzioni ad almeno cinque banche statali cinesi, se il presidente Joe Biden determinerà che Pechino sia impegnata in “un’escalation aggressiva” nei confronti di Taiwan, attraverso blocchi navali o l’occupazione delle isole più esterne.\n\nLA MINACCIA CINESE AI CAVI SOTTOMARINI\n\nUna possibile e più concreta risposta cinese conto Taiwan potrebbe avvenire sott’acqua, specificatamente contro i cavi sottomarini di comunicazione internet. Secondo un recente report del Mercatus Center della George Mason University Taiwan è connessa con il resto del mondo tramite 15 cavi sottomarini, alcuni dei quali collegati direttamente con la Cina, che approdano in sole tre aree dell’isola: la città di New Taipei, la città di Toucheng a nord e la città di Fangshan a sud. Questi cavi sottomarini sono vitali per Taiwan e per la sua industria dei semiconduttori poiché è attraverso queste linee l’isola invia e riceve circa il 95% del traffico internet dati e voce e dunque un attacco contro questi cavi la isolerebbe dal resto del mondo.",
    "“Taiwan è Cina, contrasteremo ingerenze esterne”": "“Dobbiamo combattere le attività dei separatisti per l’indipendenza di Taiwan con la massima risolutezza” e allo stesso tempo “prendere provvedimenti efficienti contro le interferenze straniere”. Lo ha dichiarato il ministro degli Esteri cinese, Wang Yi, intervenendo alla 77ª Assemblea generale delle Nazioni Unite in corso a New York. “Bloccheremo qualsiasi tentativo di creare una Cina […]",
    "Taiwan, Cina agli Usa: \"Cambino rotta o confronto diventerà conflitto\"": "La politica dell'Unica Cina è la base su cui poggiano le relazioni tra Pechino e Washington e \"la questione di Taiwan sta diventando sempre più il maggiore pericolo\" che, \"se non gestito bene, è molto probabile provochi conseguenze devastanti\".\n\nLo ha detto il ministro degli Esteri cinese, Wang Yi, spiegando che \"se gli Stati Uniti non cambiano rotta verso Pechino, il confronto diventerà inevitabilmente conflitto\".",
    "Pechino vuole tenere Taiwan fuori dall’Icao per isolarla": "Taiwan chiede di poter mettere le sue esperienze e capacità a servizio della comunità internazionale, ma come nel caso del Who adesso con l’Icao, Pechino vuole tenerla fuori da certe organizzazioni per isolarla (e rendere più facile un’annessione). Il ministro taiwanese Wang Kwo-tsai spiega perché Taipei dovrebbe essere parte della 41esima assemblea dell’Icao\n\nQuando il 27 settembre l’Organizzazione Internazionale per l’Aviazione Civile si riunirà per la 41a sessione dell’Assemblea triennale (programmata fino al 7 ottobre a Montreal, in Canada), ci sarà un assente di rilievo: Taiwan.\n\nIn quello che sarà il più grande evento dell’ICAO dall’inizio della pandemia, Taipei non potrà partecipare per via della mancanza di riconoscimenti internazionali che lo tagliano fuori da diverse organizzazioni multilaterali, dove invece potrebbe portare expertise, know how, spirito di collaborazione.\n\nL’Icao, un importante forum che incoraggia lo sviluppo dei collegamenti aerei, è il luogo in cui le autorità dell’aviazione civile discutono di questioni come la sicurezza aerea, i servizi di navigazione, la protezione dell’ambiente e l’economia del settore. Tutti questi influiscono sullo sviluppo del settore dell’aviazione civile di ciascun paese.\n\nUn ambito dunque dove la cooperazione è cruciale, e dovrebbe mirare a essere il più larga possibile. Se l’obiettivo dichiarato di questa 41esima assemblea è “riconnettere il mondo”, allora “includere Taiwan aiuterebbe il mondo a raggiungere questo obiettivo”, spiega Wang Kwo-tsai, ministro dei Trasporti e delle Comunicazioni Repubblica di Cina, in un documento ricevuto da Formiche.net.\n\n“La Taipei Flight Information Region (Taipei FIR) di Taiwan fa parte della rete di oltre 300 FIR dell’ICAO. L’Amministrazione Aeronautica Civile di Taiwan (Taiwan CAA) è l’unica entità che supervisiona la Taipei FIR, ed è responsabile della relativa gestione sicura del traffico aereo”, continua il ministro taiwanese.\n\nE ancora: “Gli sforzi della FIR di Taipei sono stati ostacolati dalle recenti azioni della Cina. Nell’agosto 2022, la Cina ha condotto unilateralmente esercitazioni militari intorno a Taiwan, con breve preavviso. Ciò ha influito sulle rotte aeree internazionali e ha messo a repentaglio la sicurezza aerea nella FIR di Taipei e nelle FIR limitrofe. Nel tentativo di scongiurare il pericolo e ridurre i problemi di sicurezza, la CAA di Taiwan ha dovuto in breve tempo realizzare un piano per guidare gli aerei, inclusi molti aerei stranieri, in partenza, in arrivo o in transito nella FIR di Taipei”.\n\nWang Kwo-tsai fa riferimento allo show of force seguito alla visita nell’isola della Speaker della Camera statunitense, Nancy Pelosi, quando la Cina ha colto l’occasione per spostare ancora un po’ a proprio vantaggio lo status quo sul dossier taiwanese.\n\nLa situazione che si era innescata — e che potrebbe ripetersi visto che Pechino ha aumentato l’aggressività attorno a Taiwan — ha gravato sulle compagnie aeree in termini di costi aggiuntivi, a causa della necessità di effettuare rotte più lunghe per evitare di sovrapporsi alle attività dei caccia cinesi. Inoltre ha aumentato notevolmente i rischi imprevisti. “Dal punto di vista della gestione dei rischi e della sicurezza, l’Icao dovrebbe consentire alla CAA di Taiwan di prendere parte alle sue attività, in modo da essere in grado di comunicare con altre FIR e fornire e ottenere informazioni tempestive”, spiega il ministro.\n\nPer l’organizzazione sarebbe un valore aggiunto inglobare formalmente Taiwan, ma ci sono restrizioni sostanzialmente sollevate dalla Cina. Qualcosa di simile era accaduto con l’Organizzazione mondiale della sanità (WHO) durante la pandemia, quando, nonostante avesse standard di gestione dell’epidemia avanzati, Taiwan era costretto a operare in forma indiretta per quanto riguardo l’accesso alle informazioni perché Pechino non voleva fosse inglobata nel WHO.\n\nL’impegno dell’Oms verso un approccio inclusivo alla cooperazione sanitaria internazionale, così come simile dell’Icao, competerebbero teoricamente la massima inclusività, ma la posizione cinese è influente. Per il Partito/Stato, Taiwan non esiste in forma statuale, è una provincia ribelle da annettere anche con la forza. Includerla in questi meccanismi multilaterali ne aumenterebbe le connessioni internazionali e creerebbe legami indipendenti per Taipei. Che Pechino detesta.\n\nQueste connessioni di vario genere creano uno standing internazionale per Taipei, mentre Pachino la considera una provincia ribelle — anche se Taiwan non è mai stata parte della Cina. Sebbene il destino dell’Isola dovrebbe appartenere ai 23,5 milioni di abitanti, il Dragone vorrebbe farlo passare per le volontà strategiche di Xi Jinping e per i 2350 delegati dell’assemblea centrale del Partito/Stato. Influenzare l’isolamento internazionale di Taiwan è un modo per renderla meno presente e meno collegate, dunque più facile da annettere.",
    "Taiwan: sfida sullo Stretto": "Pechino accusa la marina Usa di “provocazione”, e la crisi di Taiwan rinsalda il fronte antiamericano di Cina e Russia.\n\nNon accennano a stemperarsi le tensioni tra Cina e Stati Uniti attorno a Taiwan: ieri due navi da guerra americane hanno attraversato le acque dello Stretto che separa l’isola, rivendicata da Pechino, dal resto della Cina continentale. “Una provocazione” secondo il portavoce del ministero degli Esteri cinese Zhao Lijian, che ha contestato la versione della Marina militare Usa, che aveva definito il passaggio delle navi della Settima flotta “una dimostrazione dell'impegno degli Stati Uniti per una regione indo-pacifica libera e aperta” in linea con “la politica di un’Unica Cina”. Secondo il governo cinese, “con il pretesto della libertà di navigazione, le navi da guerra americane mettono in mostra la loro forza: non si tratta di una promessa di ‘libertà e di apertura’, ma di una provocazione che cerca di scatenarsi sulla libertà e di un deliberato sabotaggio della pace e della stabilità regionale”. È in questo contesto di tensioni crescenti, e mentre il conflitto in Ucraina entra nel settimo mese, che cominciano esercitazioni militari congiunte tra Russia, Cina, India, Bielorussia e Tagikistan nel sud della Russia. Le esercitazioni di Vostok 2022 andranno avanti fino al 5 settembre.\n\nLa goccia e il vaso\n\nAd innescare la recente escalation di tensioni nelle relazioni tra Pechino e Washington, già ai minimi storici, era stata lo scorso 2 agosto la visita di Nancy Pelosi a Taiwan. La tappa della speaker della Camera nell’ambito di un viaggio in Asia ha provocato un vero e proprio terremoto politico tra le due sponde del Pacifico: dopo aver incontrato la presidente Tsai Ing-wen e una delegazione del parlamento di Taipei, Pelosi si è intrattenuta con un piccolo gruppo di attivisti pro-democrazia ed è stata insignita della più alta onorificenza civile di Taiwan prima di ripartire alla volta di Seul. “La determinazione dell’America di preservare la democrazia, qui a Taiwan e ovunque nel mondo, resta a prova di bomba”, aveva detto Pelosi durante una breve conferenza stampa che ha infuriato i vertici di Pechino e imbarazzato non poco quelli di Washington. La posizione espressa infatti è sembrata collidere con l’adesione al principio di ‘una sola Cina’, con cui gli Stati Uniti riconoscono la Repubblica Popolare come unico legittimo stato cinese, anche se Washington sostiene militarmente Taipei almeno dal 1979.\n\nMassima pressione\n\nLa risposta cinese al viaggio di Pelosi e di altre delegazioni politiche americane a Taiwan è stata l’esercitazione militare più grande di sempre attorno alle acque dello stretto. Da agosto le incursioni di Pechino nello spazio aereo taiwanese si sono moltiplicate superando quota 600. Quasi quanto il totale dei sette mesi precedenti. Inoltre, il ministero della Difesa ha rivendicato il lancio di 11 missili a est dell’isola, mentre 15 aerei e alcune imbarcazioni hanno attraversato la linea mediana dello Stretto (il confine non ufficiale che separa le acque cinesi da quelle taiwanesi). Nel complesso, l’escalation costituisce il momento di maggior tensione dalla crisi del 1995-96, quando la Cina lanciò diversi missili a nord dell’isola in quella che è nota come la Terza crisi dello Stretto. E non è tutto: l’attivismo di Pechino infatti, notano gli osservatori, potrebbe coincidere con un possibile cambio di strategia finalizzato a creare un “new normal” di pressioni costanti su Taiwan. Per costringere l'isola a maggiori concessioni, inoltre, Pechino potrebbe arrivare ad imporre un blocco navale e aereo temporaneo impedendo le vitali importazioni taiwanesi di carburante e cibo (l’isola importa il 66,4% del suo apporto calorico annuale).\n\nRussia e Cina: brothers in arms?\n\nÈ in questo contesto che navi da guerra russe e cinesi terranno esercitazioni congiunte nel Mar del Giappone. Lo fa sapere il ministero della Difesa russo, aggiungendo che le esercitazioni – che si svolgeranno dall’1 al 7 settembre – serviranno per perfezionare la difesa congiunta delle rotte marittime e delle aree di attività economica. Le manovre di Vostok 2022, a cui prenderanno parte oltre 50 mila militari, saranno supervisionate dal capo di Stato maggiore di Mosca, Valery Gerasimov. Si svolgeranno nel Mare di Okhotsk, nel Mar del Giappone e nei territori del Distretto militare orientale russo. Funzionari occidentali e analisti della difesa sostengono che il loro obiettivo ultimo è dimostrare ‘l'amicizia senza limiti’ annunciata poco prima dello scoppio della guerra dai presidenti Vladimir Putin e Xi Jinping. Ma sottolineano anche la capacità del Cremlino di mantenere legami con altri alleati non occidentali tra cui Bielorussia e India, che si uniranno alle esercitazioni. “Le esercitazioni di Vostok si tengono con cadenza regolare ma quest’anno non hanno senso” osserva Pavel Luzin, analista militare russo indipendente. “Quasi tutte le unità russe di combattimento sono impegnate in Ucraina. Servono solo a simulare che tutto vada ancora bene”.\n\n***\n\nA cura della redazione di ISPI Online Publications (Responsabile Daily Focus: Alessia De Luca, ISPI Advisor for Online Publications.",
    "Taiwan: la Difesa rileva cinque navi e 12 aerei cinesi nei pressi dell’isola": "Cinque navi e 12 aerei della Repubblica popolare cinese sono stati rilevati oggi nei pressi dell’isola di Taiwan. Lo denuncia il ministero della Difesa di Taipei su Twitter, precisando che sei velivoli hanno oltrepassato la linea mediana dello Stretto, che funge da confine territoriale non ufficiale. La sortita arriva a conclusione della visita di tre giorni condotta a Taiwan da una delegazione bipartisan del Congresso degli Stati Uniti, atterrata a Taipei il 7 settembre scorso. La missione, guidata dalla vicepresidente della sottocommissione della Camera per l’intelligence e le operazioni speciali, Stephanie Murphy, ha tenuto ieri colloqui con la presidente Tsai Ing-wen, che ha auspicato la firma di un accordo di libero scambio con Washington. La leader taiwanese ha ringraziato gli otto esponenti del Congresso per la visita, che a suo avviso conferma il sostegno di Washington verso Taiwan in particolare “dopo che la Cina ha effettuato prolungate esercitazioni militari nell’area”.\n\nIl riferimento è alle manovre a fuoco vivo effettuate dalle forze armate di Pechino dopo la visita a Taipei della presidente della Camera dei rappresentanti Usa, Nancy Pelosi, all’inizio di agosto. “Voglio cogliere questa opportunità per dire ai nostri amici che Taiwan non cederà alla pressione. Difenderemo le nostre istituzioni democratiche e il nostro stile di vita”, ha aggiunto Tsai, precisando che Taiwan “approfondirà attivamente la cooperazione con i partner democratici per salvaguardare la pace e la stabilità della regione”. Sul fronte economico, la presidente di Taiwan ha promesso che continuerà a lavorare con gli Stati Uniti per intensificare ulteriormente i legami commerciali. “Abbiamo già annunciato che i negoziati per l’Iniziativa commerciale Usa-Taiwan nel 21mo secolo inizieranno presto. Crediamo che, attraverso questa iniziativa, potremo firmare un accordo commerciale con standard alti, facendo progredire lo sviluppo commerciale bilaterale”, ha dichiarato Tsai. La presidente taiwanese ha anche espresso la speranza di firmare un accordo sulla doppia tassazione per creare un migliore ambiente per gli investimenti. “Spero di poter contare sul Vostro sostegno”, ha aggiunto rivolgendosi ai membri della delegazione del Congresso.\n\nIn risposta alle accresciute tensioni con la Cina nello Stretto, l’esecutivo di Taiwan ha proposto alla fine di agosto un aumento della spesa per la Difesa nella legge di bilancio per l’anno fiscale 2023. Secondo quanto riferito dal portavoce del governo Lo Ping-cheng, alle forze armate sanno destinati 13,7 miliardi dei 90 miliardi di dollari previsti dalla proposta, con un incremento della spesa pari al 12,9 per cento rispetto al 2022. Lo stanziamento per le operazioni del ministero della Difesa si attesterà a 4,4 miliardi di dollari, in aumento del 25,4 per cento rispetto al 2022, mentre la spesa per le attrezzature e il personale militare si attesterà rispettivamente a 3,4 miliardi e 5,9 miliardi di dollari. Con l’integrazione di budget extra e fondi militari, il finanziamento per la Difesa tocca la cifra record di 19,4 miliardi di dollari, pari a circa il 2,4 per cento del prodotto interno lordo (Pil) di Taiwan.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Diritti lgbtq+ in Asia: benino in Vietnam e Taiwan, malissimo in Indonesia e Brunei": "Se si apre una porta, si chiude un portone. A Singapore sembra essere stato ribaltato il classico detto in riferimento ai diritti della comunità lgbtq+, in uno scenario asiatico dove si iniziano a fare passi avanti dal punto di vista culturale ma con ancora diverse zone d'ombra. Nelle scorse settimane il primo ministro Lee Hsien Loong ha annunciato l'abolizione della storica legge contro l'omosessualità. Si tratta durante l'epoca coloniale della città-stato che fu sotto il controllo dell'impero britannico prima e parte della Federazione della Malesia poi, fino all'indipendenza del 1965. \"Il sesso tra uomini consenzienti non dovrebbe essere criminalizzato. Non c'è alcuna giustificazione per perseguire le persone per questo, né per renderlo un crimine\", ha detto Lee nel suo discorso politico annuale, il National Day Rally, trasmesso in diretta televisiva. \"Credo che l'abrogazione sia la cosa giusta da fare e che la maggior parte dei singaporiani la accetterà. Questo porterà la legge in linea con gli attuali costumi sociali e, spero, darà un po' di sollievo ai singaporiani omosessuali\", ha aggiunto.\n\n\n\nFinita qui? Purtroppo no, per la comunità lgbtq+, delusa da quanto successo di lì a poco. Subito dopo aver annunciato che le relazioni tra persone dello stesso sesso non saranno più illegali, Lee ha impegnato il suo governo a \"sostenere e salvaguardare l'istituzione del matrimonio\", definito dalla Costituzione come un'unione tra uomo e donna. Anzi, pare che il governo renderà di fatto più difficile una futura legalizzazione delle nozze tra persone dello stesso sesso. \"Proteggeremo la definizione di matrimonio, contenuta nell'Interpretation Act e nella Carta delle donne, da eventuali contestazioni costituzionali nei tribunali. Dobbiamo emendare la Costituzione per proteggerla, e lo faremo\", ha dichiarato Lee.\n\nUna doppia mossa che sembra un'opera di bilanciamento tra la necessità di passi avanti sul fronte dei diritti civili per una società così avanzata e sempre più internazionale come quella di Singapore, che sta attraendo diversi expat in uscita da Hong Kong e Repubblica Popolare Cinese, con la necessità di tenersi buone le influenti presenze religiose e conservatrici della città-stato. Tra buddhisti, taoisti e cristiani, a Singapore ci sono anche tante chiese evangeliche molto seguite e dichiaratamente anti lgbtq+. \"Quello che cerchiamo è un accomodamento politico che bilanci le legittime opinioni e aspirazioni dei singaporiani\", ha ammesso lo stesso Lee.\n\nMa di fatto, le conseguenze reali della doppia mossa rischiano di essere più negative che positive per la comunità lgbtq+. La sezione 377A del codice penale, quella che dichiarava le relazioni omosessuali fuori legge, è infatti sempre rimasta in vigore ma da tempo non viene applicata. Mentre ora si teme che su spinta dei gruppi religiosi locali, che hanno accolto in larga parte in modo favorevole le decisioni del governo, Singapore blindi costituzionalmente la definizione di matrimonio come unione tra uomo e donna, rendendo molto più complesso un futuro cambiamento sul fronte delle nozze.\n\nPassi avanti sul fronte culturale sono stati mossi in Vietnam, dove il ministero della Salute ha dichiarato che l'omosessualità non sarà più considerata una malattia. Gli operatori sanitari sono ora chiamati a trattare le persone lgbtq+ con rispetto e garantire che non vengano discriminate. Il ministero ha affermato che i medici non devono \"interferire né forzare il trattamento\" dei pazienti lgbtq+. Se è necessario un supporto, \"deve essere sotto forma di assistenza psicologica e deve essere effettuato solo da coloro che sono a conoscenza dell'identità sessuale\", ha dichiarato il ministero. La svolta segue anni di campagne da parte degli attivisti, finalmente accolte da un governo autoritario ma che negli ultimi tempi ha incrementato la sua cooperazione commerciale con l'occidente, diventando peraltro un hub produttivo sempre più fondamentale in tutta la regione per gli effetti collaterali della guerra commerciale Usa-Cina e per la strategia zero Covid di Pechino.\n\nResta invece ancorata alla tradizione l'Indonesia, dove il massimo organo di studiosi islamici ha esortato il governo a non seguire l'esempio dei paesi limitrofi nel depenalizzare le relazioni tra persone dello stesso sesso, poiché molti nella nazione a maggioranza musulmana più popolosa del mondo continuano a considerare l'omosessualità come deviante. L'omosessualità non è in realtà illegale in Indonesia, tranne che ad Aceh, l'unica provincia che applica la sharia e dove i rapporti tra persone dello stesso sesso sono punibili con un massimo di 100 frustate. Ma negli ultimi anni la discriminazione nei confronti della comunità lgbtq+ è aumentata in tutta l'Indonesia, dove la terapia di conversione rimane una pratica piuttosto comune.\n\nPer restare al Sud-Est asiatico, il Brunei è spesso considerato tra i paesi più pericolosi del mondo per la comunità lgbtq+. I rapporti sessuali tra uomini sono punibili con la morte o la fustigazione, quelli tra donne sono punibili con la fustigazione o la reclusione. Il sultanato ha applicato una moratoria sulla pena di morte nel 2019, ancora in vigore a maggio 2022; la moratoria può essere revocata in qualsiasi momento. All'estremo opposto c'è Taiwan, unico luogo in Asia dove i matrimoni tra persone dello stesso sesso sono consentiti dopo la legalizzazione del 2019. Eppure, nelle scorse settimane Taipei ha avuto problemi con l'InterPride, organizzazione internazionale che sostiene eventi a favore della comunità lgbtq+ in giro per il mondo.\n\nKaohsiung, seconda principale città di Taiwan dopo Taipei, avrebbe dovuto ospitare il WorldPride 2025, dopo aver ottenuto il diritto da InterPride. Sarebbe stato il primo a tenersi in Asia orientale. L'anno scorso il gruppo ha eliminato il riferimento all'isola come \"regione\", inserito in modo da non smentire le rivendicazioni di Pechino che considera Taiwan parte del suo territorio. Ma gli organizzatori di Kaohsiung hanno detto che l'InterPride ha chiesto loro \"improvvisamente\" di cambiare il nome dell'evento in \"Kaohsiung\", eliminando la parola \"Taiwan\". \"Dopo un'attenta valutazione, si ritiene che se l'evento dovesse continuare, potrebbe danneggiare gli interessi di Taiwan e della comunità gay taiwanese. Pertanto, si è deciso di interrompere il progetto prima della firma del contratto\", hanno dichiarato gli organizzatori di Kaohsiung. L'InterPride ha dichiarato in un comunicato di essere stato \"sorpreso di apprendere\" la notizia: \"Eravamo fiduciosi che si sarebbe potuto raggiungere un compromesso nel rispetto della lunga tradizione del WorldPride di utilizzare il nome della città ospitante. Avevamo suggerito di utilizzare il nome WorldPride Kaohsiung, Taiwan\", ha aggiunto l'organizzazione.\n\nVersione smentita dagli organizzatori di Kaohsiung, i quali sostengono di non aver avuto possibilità di scelta sul nome dell'evento e suggeriscono che InterPride non abbia voluto rischiare di entrare in rotta di collisione con Pechino, visto che l'organizzazione starebbe centrando l'affiliazione alle Nazioni Unite dove siede appunto la Repubblica Popolare come \"unica Cina\".\n\n\n\ndi Lorenzo Lamperti (China Files), da Taipei",
    "Il magnate dei chip che vuole armare Taiwan": "Un capitano di industria che straccia la cittadinanza della Repubblica di Cina, alias Taiwan, perché voleva investire in Repubblica popolare cinese quando non era consentito. Ma che poi, a oltre un decennio di distanza, la chiede indietro presentando in cambio un assegno da quasi cento milioni di euro da spendere in armi e nella creazione di una “milizia civile” per aiutare Taiwan a difendersi da Pechino, la cui forza militare è sempre più evidente. Nelle tese ultime settimane sullo Stretto, dalle parti di Taipei non è passata inosservata la storia di Robert Tsao.\n\nChi è? Tanto si parla dell'importanza dei semiconduttori di Taiwan per la tecnologia e l'economia mondiale. Tanto si parla del leader tra i leader, vale a dire della Tsmc (Taiwan semiconductor manufacturing company). Ma oltre a Morris Chang e alla sua creatura, da tanto al centro dei desideri di Stati Uniti e Cina, c'è appunto anche Tsao. Una figura a dir poco peculiare, che guida la seconda azienda del comparto di fabbricazione e assemblaggio dei microchip, la United microelectronics corporation (Umc). Due personaggi e due aziende dal grande successo, che hanno contribuito a creare la leadership taiwanese nel settore. Ma anche due figure estremamente diverse. Se Chang è l'emblema della diplomazia con varie partecipazioni ai summit Apec (Asia-Pacific Economic Cooperation) su incarico di diversi governi taiwanesi, Tsao ha invece appena aggiunto un nuovo capitolo a una storia burrascosa.\n\nI 6 scenari di un'invasione di Taiwan da parte della Cina Dall'attacco a un'isola minore al decapitation strike: strateghi ed esperti da tempo immaginano le mosse di Pechino per prendersi Taipei\n\nChang a pranzo con Pelosi, Tsao col giubbotto antiproiettile\n\nIl 3 agosto scorso Chang ha incontrato personalmente Nancy Pelosi al pranzo col mondo del business al Grand Hotel, durante la visita della speaker della Camera statunitense a Taipei. Pochi giorni dopo le esercitazioni militari senza precedenti effettuate dalle forze armate di Pechino, è arrivata la \"risposta\" di Tsao, che ha annunciato la donazione di 3 miliardi di dollari taiwanesi (poco meno di 100 milioni di euro) alla difesa di Taipei per respingere un eventuale attacco dell'Esercito popolare di liberazione. Durante una conferenza stampa diventata virale sui social, Tsao ha indossato un giubbotto antiproiettile blu e ha dichiarato con enfasi: \"Non vivrò mai per vedere Taiwan diventare un'altra Hong Kong\".\n\nTsao ha contestualmente la richiesta di restituzione del passaporto taiwanese. Cosa regolarmente avvenuta il 30 agosto dopo un altro annuncio da parte di Tsao, che prevede di finanziare l'addestramento militare di una sorta di \"milizia civile\" per combattere contro un'ipotetica invasione. Sul piatto 1 miliardo di dollari taiwanesi (32,8 milioni di dollari) per contribuire alla formazione di tre milioni di soldati civili in collaborazione con le forze armate e di altri 300 mila tiratori esperti. Un tema sensibile a Taiwan, dove un recente sondaggio pubblicato da Global Views Monthly mostra che il 65,2% degli intervistati non vorrebbe andare sul campo di battaglia né vederci andare uno dei propri familiari. Si dice pronto a combattere invece il 25,8%.",
    "Taiwan, sparati primi colpi di avvertimento contro droni cinesi I Sky TG24": "Dopo una nuova violazione dello loro spazio aereo, le forze armate di Taipei hanno fatto fuoco verso \"droni civili di Pechino trovati nell'area di Kinmen\", arcipelago a pochi chilometri dalla costa continentale del Fujian. La presidente dell’isola nelle mire del Dragone: “Moderazione ma pronti a contromisure” ascolta articolo Condividi\n\nSi riaccendono le tensioni tra Taipei e Pechino. Dopo l’ennesima violazione dello loro spazio aereo, le forze armate taiwanesi hanno sparato per la prima volta colpi di avvertimento contro \"droni civili cinesi trovati nell'area di Kinmen\", un arcipelago amministrato da Taiwan a pochi chilometri dalla costa continentale del Fujian. La presidente dell’isola Tsai: “Manteniamo moderazione e calma ma pronti a contromisure”.\n\nLa vicenda In una nota, il ministero della Difesa di Taipei ha riferito che il Kinmen Defence Command ha rilevato nel pomeriggio più incursioni nelle aree di Dadan, Erdan e Shiyu. Alle 17.59 locali (le 11.59 in Italia), una nuova violazione dello spazio aereo ha portato in particolare all'uso di colpi veri secondo quello che è il nuovo programma di contenimento in quattro mosse varato dal governo locale: \"Avvertimento, segnalazione dell'incursione, espulsione del drone e abbattimento\".\n\nLe parole di Tsai approfondimento Taiwan, \"Cina prepara invasione e cambio dello status quo\" Taiwan continuerà a mantenere \"moderazione e calma\" di fronte alle provocazioni della Cina, ma adotterà allo stesso tempo le relative \"contromisure\". Così la presidente dell'isola Tsai Ing-wen, in visita a una base dell'aeronautica alle isole Penghu, ha commentato l’accaduto di fronte ai giornalisti. “Più il nemico è provocatorio e più dobbiamo essere calmi, senza permettere che l'altra parte abbia scuse improprie per provocare conflitti\", ha aggiunto Tsai.",
    "Cina, monitorate navi Usa e Canada in stretto di Taiwan": "Le forze armate cinesi \"hanno inviato forze navali e aeree per tracciare e monitorare il cacciatorpediniere Uss Higgins e la fregata HMCS Vancouver\" che martedì hanno attraversato da sud verso nord lo Stretto di Taiwan.\n\n\"Le truppe sono sempre in allerta, contrastano risolutamente tutte le minacce e le provocazioni e difendono con forza la sovranità nazionale e l'integrità territoriale\", ha detto il colonnello Shi Yi, portavoce del Comando del teatro orientale dell'Esercito popolare di liberazione (Pla).",
    "Terremoto Taiwan, scossa di magnitudo 6.9: crollati edifici, almeno una vittima": "Una persona è stata uccisa dalla caduta di macchinari in una fabbrica di cemento nella città di Yuli, che si trova vicino all'epicentro. Oltre 600 persone sono rimaste intrappolate nelle zone panoramiche delle montagne di Chike e Liushishi a causa delle strade bloccate: tra loro nessun ferito. Il Giappone, che a causa della forte scossa temeva la possibilità di tsunami, ha revocato l'allerta ascolta articolo Condividi\n\nE' di almeno un morto il bilancio del terremoto di magnitudo 6.9 che questa mattina ha colpito l'est di Taiwan, secondo quanto segnala l'istituto geosismico americano Usgs, che colloca l'epicentro a 85 km a est di Yujing e a una profondità di 10 km. Inizialmente si era parlato di una magnitudo pari a 7.2, stima poi ridimensionta dallo stesso istituto. Ieri c'era stata un'altra scossa nel paese dell'estremo oriente di magnitudo 6.6.\n\nNon visualizzi questo contenuto? Siamo spiacenti! Per poter visualizzare questo contenuto Twitter, clicca su Gestisci cookie e Accetta tutto Gestisci cookie\n\n600 persone bloccate sulle montagne L'Agenzia nazionale dei vigili del fuoco di Taiwan ha dichiarato che una persona è stata uccisa dalla caduta di macchinari in una fabbrica di cemento nella città di Yuli, che si trova vicino all'epicentro. Il ministero della Sanità ha fatto sapere che 79 persone hanno richiesto cure mediche o sono state inviate in ospedale. Su Al Jazeera online si legge che più di 600 persone sono rimaste intrappolate nelle zone panoramiche delle montagne di Chike e Liushishi a causa delle strade bloccate, anche se non ci sono stati feriti e i soccorritori stanno lavorando per riaprirle. Un edificio residenziale a due piani è crollato vicino all'epicentro nel distretto di Yuli e si sta lavorando per salvare una donna e la figlia di cinque anni intrappolate all'interno.\n\nNon visualizzi questo contenuto? Siamo spiacenti! Per poter visualizzare questo contenuto Twitter, clicca su Gestisci cookie e Accetta tutto Gestisci cookie\n\nEdificio crollato e treno deragliato, nessuna vittima Almeno un edificio risulta essere crollato nella cittadina di Yuli, a Taiwan, a causa del terremoto che alle 14.44 locali (le 08.44 italiane) di oggi ha colpito la costa orientale dell'isola. Si tratta di un edificio che ospitava un minimarket al piano terra, ma per il momento non si ha notizia di vittime, come fa sapere la semi-ufficiale Central News Agency (Cna) taiwanese. In immagini trasmesse dalla tv si vede gente che corre verso l'edificio, crollato in una nuvola di polvere. A Dongli un treno è deragliato mentre era fermo alla stazione quando è stato colpito da un pezzo di cemento caduto dalla pensilina soprastante. I circa 20 passeggeri a bordo sono stati evacuati. Intanto in Giappone l'agenzia meteo ha revocato l'allarme tsunami inizialmente diramato.",
    "La Francia flirta con Taiwan (senza mollare la Cina)": "Un gruppo di parlamentari francesi è volato a Taipei, e non è la prima volta. Tuttavia, non decadono gli affari tra Pechino e Parigi, che vanno dall’aeronautica al commercio di foie gras…\n\nA poche settimane dall’arrivo di Nancy Pelosi, presidente della Camera di Rappresentanti degli Stati Uniti, ieri un gruppo di parlamentari francesi è atterrato a Taipei.\n\nSecondo il ministero degli Affari esteri di Taiwan, hanno fatto parte della delegazione cinque legislatori della Francia, tra cui il senatore Cyril Pellavat, che ha guidato la missione. Questa sarebbe la quarta visita di politici francesi a Taiwan negli ultimi 12 mesi, secondo il quotidiano La Provence.\n\nMolti politici di diversi Paesi europei viaggiano regolarmente a Taiwan, esprimendo solidarietà al governo mentre l’invasione russa in Ucraina aumenta i timori di un effetto simulazione da parte della Cina.\n\nLe relazioni tra Pechino e Taipei si sono deteriorate in seguito alle elezioni del 2016 del presidente taiwanese Tsai Ing-wen, che considera l’isola una nazione sovrana e non parte della Cina. Come la maggior parte delle nazioni, gli Stati Uniti e la Francia riconoscono ufficialmente Pechino a scapito di Taipei. Ma entrambi mantengono rapporti diplomatici con Taiwan.\n\nA legare la Francia con la Cina ci sono diversi accordi commerciali. Nel 2019, secondo il governo cinese, i contratti tra i due partner erano valutati per circa 13 miliardi di euro.\n\nNel settore dell’aeronautica, per esempio, era stato accordato un processo di certificazione ATR (Aerei di Trasporto Regionale), che permettono ai francesi di vendere aerei alle aerolinee regionali cinesi. In quanto all’agroalimentare, sono stati siglati 20 accordi per aprono le porte all’esportazione di foie gras francese in Cina.\n\nE poi c’è anche il progetto del maxi-oleodotto East african crude oil pipeline (Eacop) costruito dalla francese Total Energies e la compagnia petrolifera cinese Cnooc.\n\nInfine, c’è stata l’intesa, almeno formale, tra il presidente Emmanuel Macron e il presidente Xi Jinping sul sostegno ambientale dell’Accordo di Parigi.\n\nCondividi tramite",
    "Contro Taiwan utilizzata anche l'arma delle fake news": "AGI - La minaccia della Cina a Taiwan non si è mai interrotta e Pechino ha fatto ricorso a mezzi da guerra cognitiva contro l'isola che si autogoverna, e su cui rivendica la sovranità.\n\nÈ l'accusa di Taiwan alla Cina, contenuta in una nota dell'ufficio della presidente, Tsai Ing-wen, al termine di una visita al comando militare di Hualien, nella parte orientale dell'isola.\n\n\"Di fronte alle sfide il nostro esercito nazionale risponderà con calma all'intenzione del nemico di intromettersi e garantirà la sicurezza del Paese\", ha detto Tsai.\n\n\"La situazione attorno allo Stretto continua a essere tesa e la minaccia non è mai stata interrotta\", si legge ancora nella nota emessa da Taipei, e \"oltre alle frequenti intrusioni di aerei e navi, la Cina ha anche condotto operazioni cognitive che utilizzano false informazioni per influenzare le persone\".\n\nTra le operazioni a cui ha fatto ricorso Pechino viene menzionato l'uso di droni, dopo le incursioni dei giorni scorsi, e l'abbattimento di uno di questi, a uso civile, da parte dei soldati del comando delle isole Kinmen, che sorgono a soli pochi chilometri dalle coste cinesi.\n\nSecondo diversi esperti, la Cina sta tentando di fare breccia nei media di Taiwan e potrebbe modificare la narrazione degli eventi sui social per demoralizzare l'isola.\n\nPer contrastare la minaccia di un'invasione da parte delle Forze Armate cinesi, Taiwan ha lanciato quattro giorni di esercitazioni di artiglieria nella parte meridionale dell'isola: le tensioni tra Pechino e Taipei, già deteriorate per le pressioni della Cina sull'isola, sono ulteriormente peggiorate con la visita a Taiwan della speaker della Camera dei Rappresentanti Usa, Nancy Pelosi, a inizio agosto, a cui Pechino ha risposto con imponenti esercitazioni militari che hanno accerchiato l'isola per sette giorni.",
    "La Cina all’Onu spinge per una «soluzione pacifica» tra Russia e Ucraina. L’avvertimento su Taiwan: «Qualsiasi interferenza verrà schiacciata»": "Intervenendo all’Assemblea generale delle Nazioni Unite in corso a New York, il ministro degli Esteri cinese Wang Yi ha chiarito la posizione di Pechino nel conflitto scatenato dalla Russia in Ucraina: «La Cina sostiene ogni sforzo che porti a una soluzione pacifica della crisi: la priorità è quella di facilitare i colloqui di pace», sottolineando che «la soluzione fondamentale è affrontare i legittimi problemi di sicurezza di ogni fazione coinvolta». La Cina, infatti, fa riferimento al «principio di non interferenza»: «Chiediamo alle parti in guerra in Ucraina di evitare che il conflitto si allarghi». Ma i toni del ministro Wang Yi si sono alzati quando, nel suo intervento, ha parlato della crisi tra Pechino e Taiwan. Il ministro degli Esteri cinese ha infatti dichiarato che «dobbiamo combattere le attività separatiste per l’indipendenza di Taiwan», oltre ad annunciare che la Cina intende prendere «provvedimenti contro interferenze esterne». E su questo punto, il ministro degli Esteri cinese ha usato il pugno duro, annunciando che «qualsiasi piano per interferire negli affari interni della Cina è destinato a incontrare la forte opposizione di tutti i cinesi, e qualsiasi mossa per ostacolare la riunificazione della Cina è destinata a essere schiacciata dalle ruote della storia».\n\nLa questione di Taiwan e l’incontro con Blinken\n\nPrima d’intervenire all’Assemblea dell’Onu, il ministro Wang Yi aveva avuto un colloquio con il segretario di stato americano Antony Blinken, ammonendo gli Stati Uniti per «comportamenti sbagliati» avuti da Washington nella questione tra Pechino e Taipei. La Cina ha infatti accusato gli Stati Uniti di «mandare segnali molto pericolosi», incoraggiando così l’indipendenza di Taiwan. E il ministro Wang Yi ha aggiunto: «La questione di Taiwan è al centro degli interessi fondamentali della Cina e ha un peso significativo nella mente del popolo cinese” ha detto Wang: la nostra missione è salvaguardare la sovranità nazionale e l’integrità territoriale, e non c’è alcuna ambiguità al riguardo». Ma non solo. Il ministro degli Esteri cinese ha altresì richiesto agli Stati Uniti di «cambiare la percezione che ha riguardo la Cina, ripensando la politica guidata dal contenimento e dalla repressione», con l’obiettivo di dare il via a un «percorso di sviluppo sano e stabile» negli scambi tra i due Paesi.\n\nContinua a leggere su Open\n\nLeggi anche:",
    "La quarta crisi nello Stretto di Taiwan mina i piani della Cina": "BOLLETTINO IMPERIALE Le operazioni militari di Pechino attorno all’isola dopo il viaggio di Pelosi palesano le difficoltà della Repubblica Popolare nel conseguire l’unificazione. Usa, Covid, economia, siccità e lotte di potere danneggiano i progetti di Xi, in attesa del XX Congresso nazionale del Partito. Fine del patto Ansa-Xinhua. L’Onu sul Xinjiang. Questo e altro ad agosto lungo le nuove vie della seta.\n\nIndicatore geopolitico: 16 ottobre\n\nÈ la data ufficiale di inizio del XX Congresso nazionale del Partito comunista cinese. L’evento definirà la nuova leadership e quasi certamente consentirà al presidente Xi Jinping di guidare il paese anche dopo il 2022.\n\nLA QUARTA CRISI NELLO STRETTO\n\nAgosto è stato segnato dallo scoppio della quarta crisi nello Stretto di Taiwan. La visita a Taipei da parte della speaker della Camera dei rappresentanti degli Stati Uniti Nancy Pelosi ha innescato la vibrante reazione politica, militare ed economica della Cina. La quale tuttavia ha manifestato la sua attuale impossibilità di conseguire l’unificazione con l’isola – con o senza l’uso della forza. Ciò vale soprattutto ora che la Repubblica Popolare attraversa una fase estremamente delicata sotto il profilo domestico, complici le difficoltà economiche, l’epidemia di Covid, i danni generati dalla siccità e le lotte di potere interne.\n\nIl 4 agosto, l’Esercito popolare di liberazione (Epl) ha lanciato una serie di esercitazioni a fuoco vivo in sette aree circostanti Taiwan. Il fatto che Pechino abbia atteso la partenza di Pelosi per iniziare le attività indica che l’intenzione non era scatenare una guerra contro gli Usa.\n\nLe operazioni militari mirate” (questo il loro nome ufficiale) hanno previsto lanci di razzi di lunga gittata, di missili balistici, uso di droni da ricognizione, manovre con caccia e navi. Gli obiettivi di Pechino erano molteplici: mostrare i muscoli ad americani e taiwanesi; prendere maggiore dimestichezza con le attività di sbarco, blocco navale e aereo; fissare un nuovo standard per le future manovre dell’Epl; togliere ogni dubbio sul fatto che la Repubblica Popolare non riconosce la linea mediana nello Stretto come barriera informale tra sé e Taiwan e che reputa puramente interne gli affari riguardanti l’isola, inclusi i rapporti con i paesi stranieri.\n\nLe operazioni avrebbero dovuto concludersi il 7 agosto, ma sono proseguite anche nelle settimane successive. In questo modo, Pechino vuole togliere certezze a Taipei, dimostrarle che l’accerchiamento è la “nuova normalità”. Così da indurla ad accettare l’unificazione. Eppure al momento il 78% degli abitanti dell’isola non sarebbe intimorito dalle operazioni cinesi.\n\nPoi la Repubblica Popolare ha pubblicato un nuovo libro bianco su Taiwan. Esso ribadisce l’importanza che l’unificazione ha per il processo di “risorgimento della nazione” cinese e stabilisce in maniera quasi anacronistica che essa dovrebbe essere perseguita tramite la formula “un paese, due sistemi” vigente solo formalmente a Hong Kong.\n\nSoprattutto, rispetto alle versioni passate, il libro bianco smussa l’importanza attribuita alla negoziazione con la controparte taiwanese, non prevede garanzie sulla preservazione del sistema politico vigente sull’isola e non esclude l’invio dell’Epl sul posto dopo l’unificazione.\n\nContestualmente, Pechino ha bloccato l’importazione di migliaia di prodotti di Taiwan, sanzionato Pelosi e congelato alcune attività di collaborazione con gli Usa. Essi riguardano il dialogo in ambito militare, securitario e ambientale. Sino a poco tempo fa, le occasioni di confronto sulla comune necessità di contrastare gli alti tassi di inquinamento tornavano utili a entrambe le potenze per allentare la pressione in merito agli altri dossier. In pratica Pechino ha voluto sottolineare la propria delusione nei confronti dell’America.\n\nDel resto il piano degli Usa è chiaro. Dopo la discussa visita di Pelosi, altre tre delegazioni statunitensi sono arrivate a Taiwan e Washington ha avviato i negoziati commerciali con Taipei. Significa che, malgrado l’apparente riluttanza del presidente Joe Biden e del Pentagono nel sostenere la missione della speaker, la superpotenza intende accrescere l’appoggio politico, militare ed economico all’isola, cruciale anche nel campo dei semiconduttori. La cosiddetta “ambiguità strategica” americana verso Taiwan sta sbiadendo. Lo stesso può dirsi della convenzione diplomatica secondo cui esiste “Una sola Cina”, che dal 1992 garantisce la precaria stabilità nello Stretto.\n\n[L’articolo prosegue dopo la carta]\n\nI PROBLEMI DI XI E DELLA CINA\n\nQuesta estate Taiwan non è stato l’unico grattacapo di Pechino.\n\nNuovi focolai di coronavirus si sono manifestati nella Repubblica Popolare. Per esempio nel Xinjiang, in Tibet, a Shenzhen, ad Hainan e a Chengdu. Il governo ha reagito con misure drastiche, in linea con la tattica di “azzeramento” del Covid. I rigidi provvedimenti di contenimento della malattia (lockdown inclusi) e le riduzioni imposte al consumo energetico a causa della siccità stanno gravando sull’economia. A luglio la disoccupazione giovanile (tra i 16 e i 24 anni) è stata pari al 20%, cifra record per la Repubblica Popolare.\n\nCome se non bastasse, tre quadri del Partito comunista hanno pubblicato una lettera particolarmente critica nei confronti della leadership. Il testo non cita Xi, ma punta il dito verso il “potere illimitato” del Partito, chiede di rimuovere dal suo statuto la frase secondo cui esso “comanda tutto” e di porre fine al culto della personalità.\n\nProbabilmente, la lettera è frutto delle lotte di potere. Il fatto che Xi resterà alla guida del paese non significa che le cordate rivali non avanzeranno pretese facendo leva sulle difficoltà della leadership nella gestione dei problemi interni e della partita con gli Usa. Il gruppo di politici gemmato dalla Lega della gioventù comunista, cui appartiene anche il premier uscente Li Keqiang, potrebbe avere un ruolo particolarmente rilevante.\n\nA ogni modo, nulla è trapelato dalla tradizionale riunione agostana della leadership a Beidaihe, quest’anno cruciale visto l’imminente Congresso. Dopo la sua conclusione, Xi si è recato nel Liaoning. Qui ha visitato un museo celebrante la vittoria dei comunisti di Mao sui nazionalisti del Kuomintang, fuggiti a Taiwan nel 1949. Ogni riferimento al desiderio di conquistare l’isola era puramente voluto. Invece Li ha fatto tappa a Shenzhen, dove ha porto visita alla statua in bronzo di Deng Xiaoping, (artefice del lancio della politica di riforma e apertura) e ha insistito sulla necessità di rilanciare l’economia.\n\nNon è chiaro se la ripartizione di destinazioni e competenze sia frutto solo del volere di Xi (al premier spetta il compito di gestire l’economia) oppure se celi anche delle differenze di posizione tra i due politici sul modo in cui innescare nuovamente la crescita del paese.\n\nFINE DELL’ACCORDO ANSA-XINHUA\n\nL’agenzia di stampa Ansa ha silenziosamente concluso la collaborazione con l’omologa Xinhua, poderoso strumento di diffusione della visione di Pechino nel mondo. Così è venuto meno un altro tassello dell’intesa tra Italia e Repubblica Popolare avviata con l’adesione di Roma alle nuove vie della seta nel 2019.\n\nIl passo indietro di Ansa è conseguenza più o meno diretta del complessivo cambio di postura verso la Cina del governo guidato dal presidente del Consiglio Mario Draghi. Negli ultimi due anni, esso è parso evidente soprattutto in campo portuale, tecnologico (semiconduttori, droni, robot, 5G) e agroalimentare ed è stato testimoniato dal crescente uso del golden power contro le attività di aziende cinesi giudicate pericolose per l’interesse nazionale.\n\nNegli ultimi anni Roma ha anche alzato la soglia di attenzione nei confronti della presenza mediatica e accademica cinese nella Penisola. Il fatto che Xinhua abbia avviato una collaborazione con Agenzia Nova dopo aver concluso quella con Ansa è un segnale del fatto che Pechino non vuole rinunciare al rapporto con l’Italia in quanto tassello fondamentale della sfera d’influenza americana in Europa e nel Mediterraneo.\n\nISOLE SALOMONE: PRIMI EFFETTI DELL’ACCORDO CON LA CINA\n\nL’accordo di sicurezza tra Cina e Isole Salomone siglato ad aprile sta producendo le prime conseguenze.\n\nA fine agosto Honiara ha vietato l’approdo di due navi, rispettivamente della Guardia costiera degli Stati Uniti e della Marina del Regno Unito. Dopo di ciò ha sospeso l’accesso di qualunque imbarcazione straniera in attesa dell’adozione di un nuovo protocollo di accesso ai propri scali marittimi. Non è escluso che ciò abbia a che fare con il possibile arrivo sul posto di soldati dell’Esercito popolare di liberazione, come previsto dal sopramenzionato patto securitario.\n\nNel frattempo, Huawei ha annunciato che presterà alle Isole Salomone 66 milioni di dollari per la costruzione di 161 torrette per le telecomunicazioni. A oggi il tasso di penetrazione di Internet in questo paese è solo del 30%. L’obiettivo di Honiara è completare i lavori prima del novembre 2023, quando ospiterà i Giochi del Pacifico, evento sportivo cui prenderanno parte i paesi dell’Oceania. Poi, Pechino ha donato un sistema di dispositivi digitali alla unità Interpol delle Forze di polizia locali. Valore dell’attrezzatura: 170 mila dollari. I due accordi insieme favoriscono la penetrazione cinese nelle infrastrutture tecnologiche del paese insulare.\n\nInfine, si vocifera che la società statale China Forestry Group Corporation stia valutando l’acquisto di un appezzamento di terra sull’isola vulcanica di Kolombangara, che ospita una pista d’atterraggio e un porto. Potrebbe essere il preludio allo sviluppo di un porto a gestione cinese.\n\nQuesti provvedimenti confermano che la Repubblica Popolare punta sulle Isole Salomone come snodo delle attività militari, tecnologiche ed economiche nell’arco di isole tradizionalmente afferenti alla sfera d’influenza dell’Australia. Di qui la reazione di Canberra, che non solo sta ospitando le esercitazioni militari Pitch Black (cui prendono parte oltre 15 paesi), ma sta anche negoziando un nuovo patto di sicurezza con la Papua Nuova Guinea, dove da tempo Pechino cerca di investire.\n\nONU VS CINA\n\nIl 31 agosto, l’alto commissario per i diritti umani Michelle Bachelet ha divulgato l’atteso rapporto sul trattamento degli uiguri nel Xinjiang. Bachelet aveva visitato la regione abitata dalla minoranza musulmana e turcofona a fine maggio. Dopo la missione, Pechino ha pressato l’Onu affinché non pubblicasse il documento.\n\nEvidentemente, il tentativo cinese non è andato a buon fine. Il testo, lungo 48 pagine, è stato pubblicato pochi minuti prima della fine del mandato di Bachelet. Esso definisce “credibili” le accuse di “tortura, o maltrattamenti, inclusi trattamenti medici forzati e condizioni avverse di detenzione, e quelle in merito a “episodi individuali di violenza sessuale e di genere”. Inoltre, il documento afferma che le restrizioni contro gli uiguri “possono costituire dei crimini internazionali, in particolare dei crimini contro l’umanità”.\n\nPoche ore dopo, Pechino ha replicato con un proprio rapporto. Il testo (più di 130 pagine) sostiene che quanto asserito dall’Onu distorce la verità, che è il frutto di una manipolazione a guida statunitense e che rappresenta una violazione degli affari domestici cinesi.\n\nNel complesso, la vicenda danneggia il soft power della Repubblica Popolare e indica che gli sforzi fatti nel corso degli anni da quest’ultima per incidere maggiormente presso le Nazioni Unite non hanno avuto completo successo. I rivali di Pechino (Usa in primis) potrebbero impugnare il documento Onu per dimostrare che l’ascesa cinese è tutt’altro che pacifica.",
    "Taiwan vuole aumentare il bilancio della Difesa del 14%": "Il Governo di Taipei ha proposto di aumentare il bilancio della Difesa per il 2023 di circa il 14% rispetto l’anno corrente.\n\nTale massiccio investimento è teso a rafforzare le difese dell’isola-stato dinanzi all’escalation dell’attività militare cinese nei cieli e nelle acque prospicienti registrata in quest’ultimo anno, con continue violazioni dello spazio aereo ed esercitazioni a fuoco che hanno visto anche il nutrito lancio di missili balistici finiti nel Mar del Giappone.\n\nPertanto, il Governo prevede di aumentare il bilancio della Difesa a poco meno di 400 miliardi di NT, circa 13,2 miliardi di dollari statunitensi, oltre un capitolo di spesa aggiuntivo riservato all’acquisto di sistemi d’arma.\n\nL’aumento proposto porterebbe il bilancio della Difesa 586,3 miliardi di NT o circa 19,4 miliardi di dollari, con un aumento del 13,9% rispetto all’anno corrente, segnando il nuovo record di spesa militare per Taiwan.\n\nUn quarto del bilancio sarà destinato a coprire l’aumento delle spese operative che hanno avuto una violenta accelerata a causa dell’attività aeronavale cinese che ha costretto la Difesa di Taiwan a moltiplicare gli interventi quotidiani dei reparti in costante stato d’allarme.\n\nFoto AP Photo/Chiang Ying-ying",
    "Gli Usa vogliono sanzionare la Cina per proteggere Taiwan": "La Cina potrebbe pagare un alto prezzo per le incursioni attorno all'isola di Taiwan in risposta alla visita della speaker della Camere Usa Nancy Pelosi dello scorso agosto. Alla Casa Bianca sono in corso consultazioni per una attuazione di ritorsioni preventive contro Pechino per scongiurare un'invasione cinese dell'isola.\n\nStando a quanto riportato dalla Reuters che cita fonti anonime, Washington sta lavorando a un pacchetto di misure sanzionatorie per colpire il gigante asiatico e dissuaderlo così da un'invasione di Taiwan. Il provvedimento, che Washington vorrebbe portare avanti, solleva diversi interrogativi sull'efficacia e anche sull'applicabilità delle sanzioni alla seconda potenza economica e commerciale del mondo: la Cina, infatti, svolge un ruolo cruciale per la catena di approvvigionamento globale. La Reuters non è in grado di fornire dettagli su quali sanzioni specifiche siano allo studio alla Casa Bianca, tuttavia alcuni analisti ritengono che l'esercito cinese possa finire nel mirino delle misure punitive.\n\nGli Stati Uniti non sono gli unici a valutare l'ingresso di sanzioni alla Cina per dissuaderla dall'invasione dell'ex isola di Formosa. La stessa Taipei è impegnata a spingere Bruxelles a valutare misure analoghe. Al momento, però, l'Unione Europea sembra muoversi con prudenza a causa della costanti pressioni di Pechino esercitata anche sul direttore dell’European Union Intelligence and Situation Centre, Jose Casimiro Morgado, che secondo Politico avrebbe cancellato la sua visita a Taiwan programmata a ottobre.\n\nNell'insieme degli appuntamenti finalizzati a mettere nell'angolo la Cina, spicca un'iniziativa dell'ambasciatrice de facto di Taiwan a Washington. Hsiao Bi-khim ha incontrato ieri decine di deputati internazionali favorevoli all'imposizione di sanzioni alla Cina in risposta alle pressioni militari subite dall'isola. I parlamentari, membri dell'Alleanza inter-parlamentare sulla Cina (Ipac) impegnata a contrastare le violazioni dei diritti umani in Cina, dovrebbero sottoscrivere un impegno formale, al fine di sollecitare i rispettivi governi ad attuare una \"deterrenza più forte contro le azioni coercitive militari o di altra natura\" praticate dalla Cina ai danni di Taiwan.\n\nAll'incontro organizzato a Twin Oaks - la residenza di Washington che sino al 1979 ha ospitato gli ambasciatori di Taiwan negli Usa - hanno partecipato circa 60 parlamentari da diversi Paesi di Europa, Asia e Africa. Consapevoli della pressione economica e diplomatica esercitata da Pechino, i membri dell'Ipac si sono impegnati anche per sollecitare i deputati dei rispettivi paese a prendere posizione contro i tentativi della Cina di ostacolare lo sviluppo delle relazioni con Taiwan, e per una intensificazione della diplomazia parlamentare con l'isola.",
    "Da Pechino segnali di fastidio per l’avventura russa (mentre Taiwan mette Xi davanti ad un bivio)": "Giovedì 22 settembre 2022 - 15:06\n\nDa Pechino segnali di fastidio per l’avventura russa (mentre Taiwan mette Xi davanti ad un bivio)\n\nTaiwan, Usa e Russia sono i lati di una partita internazionale dagli esiti incerti\n\nCONDIVIDI SU:\n\n\n\n\n\n\n\n\n\n\n\n\n\n\n\n\n\n\n\n\n\nRoma, 22 set. (askanews) – Si avvicina il XX Congresso del Partito comunista cinese, che consacrerà il terzo mandato di Xi Jinping come leader del paese. E, in vista di questo appuntamento quinquennale, Pechino dà segnali d’irrequietezza e difficoltà nel tornare ad assumere il centro nelle dinamiche della politica globale, che dall’invasione russa dell’Ucraina del 24 febbraio s’è messa l’elmetto, andando in un territorio che ha un po’ oscurato l’irresistibile ma pacifica ascesa cinese. I rapporti con il partner russo, con l’avversario americano e la questione spinosa della riunificazione con Taiwan rappresentano i bordi di un terreno di gioco in cui Xi si muove per riconquistare rilevanza.Oggi il leader cinese ha mandato un messaggio alle forze armate, stimolandole a procedere con la riforma e ordinando un rafforzamento della capacità di combattimento. Evidentemente le defaillance mostrate dalla Russia in un’Ucraina armata dagli Usa e dall’Europa devono aver fatto suonare un campanello d’allarme anche a Pechino.Xi, oltre a essere segretario generale del Partito comunista cinese e presidente della Repubblica popolare cinese, è anche il presidente della Commissione militare centrale, la più alta istituzione di direzione militare dell’Esercito di liberazione del popolo cinese. Dal XVIII Congresso – quello che sancì l’ascesa al potere di Xi – il leader ha spinto per un ammodernamento di procedure, organizzazione e pratiche delle forze armate. Ora però vuole vedere i risultati. ‘Ostruzioni sistemiche di lungo periodo, incongruità e questioni di politica nello sviluppo della difesa nazionale e delle forze armate sono state risolte, mentre sono state realizzate conquiste storiche nell’approfondire la riforma della difesa nazionale e delle forze armate’, ha detto il numero uno. Ora sono necessarie ‘una seria sommarizzazione e un’applicazione dell’esperienza di successo nelle passate riforme, inserendole nella nuova situazione, con un occhio alle nuove missioni e un focus sulla prontezza al combattimento’.TAIWAN, LA SPINA NEL FIANCO Prontezza a combattere per cosa e contro chi? La risposta è semplice: Taiwan e, indirettamente, contro gli Stati uniti. Non è chiaro se la Cina intenda davvero invadere la ‘provincia ribelle’, ma certo i segnali di un inasprimento sono evidenti. E a suggerire che le cose in Asia orientale si stanno deteriorando rapidamente, c’è anche la retorica del presidente Usa Joe Biden, il quale ha detto nei giorni scorsi che Washington è pronta a difendere Taipei direttamente. Un’affermazione che ha irritato Pechino e che viene dopo l’inedita visita della presidente della Camera dei rappresentanti Usa Nancy Pelosi a Taiwan e in pieno dibattito sullo stanziamento di 6,5 miliardi di dollari per armi da destinare all’isola.Il ministro degli Esteri taiwanese, in un’intervista pubblicata oggi da Nikkei Asia, ha paventato il rischio che un rallentamento della crescita economica possa spingere Xi ad attaccare Taiwan in modo da deflettere le critiche dell’opinione pubblica, fornendo a essa un nemico contro il quale concentrare la propria delusione.Se leggere i documenti di avvicinamento al congresso, certo, la spinta sul tema della ‘riunificazione’ è piuttosto forte. Il Consiglio di Stato – cioè l’esecutivo cinese – e l’Ufficio affari di Taiwan all’interno dello stesso consiglio hanno emesso ad agosto un ‘libro bianco’ nel quale si afferma che ‘la completa riunificazione è un processo che non può essere fermato’ e che ‘le forze esterne che ostruiscono la completa riunificazione (leggi: gli Usa, ndr.) saranno certamente sconfitte’.Il documento ovviamente non esclude una ‘riunificazione pacifica’ che porterebbe a ‘prospettive luminose’, ma di certo il sottolineare l’ineluttabilità storica del ritorno in Cina di Taiwan vincola Xi Jinping a fare di tutto per raggiungere questo risultato.Alla base di questo stress su Taiwan non ci sono solo questioni storiche, ma anche strategiche. La Cina – che è un paese ben lontano dall’autosufficienza per quanto riguarda le risorse energetiche e le altre materie prime – è ostruita nella sua proiezione verso il mare aperto, l’Oceano Pacifico, dalla strategia del ‘lago americano’ emersa dopo la seconda guerra mondiale, che vede il gigante asiatico avere come dirimpettai capisaldi della difesa avanzata americana: la Corea del Sud e il Giappone al nord; Okinawa, Taiwan, le Filippine e ora il Vietnam al sud. Questa catena di ferro è in grado non solo di contenere la proiezione militare marittima di Pechino, ma anche eventualmente di creare difficoltà nell’approvvigionamento di materie prime e parti per l’affamato apparato industriale cinese.D’altronde un paese come Taiwan – primo produttore globale di chip, con la Corea del Sud come secondo – è al cuore della primazia tecnologica americana e occidentale, che ancora oggi è un forte pilastro che sostiene l’egemonia americana nella regione e in termini globali.GLI STATI UNITI, OSTACOLO ALL’ASCESA CINESE In questo senso, se un risultato ha ottenuto Donald Trump nel suo mandato presidenziale è quello di aver messo in campo una strategia anti-cinese piuttosto aggressiva incentrata su dazi, sanzioni e restrizioni nelle collaborazioni accademiche sino-americane. Quando Joe Biden ha vinto le presidenziali, a Pechino hanno forse sperato in un cambio di rotta: si sono sbagliati. L’amministrazione democratica ha continuato sulla stessa linea, agitando il panno rosso davanti al toro cinese non solo con le dichiarazioni di Biden, talvolta corrette dal Dipartimento di Stato, ma anche con una collaborazione sempre più intensa con Taiwan e con le altre realtà alleate o semplicemente preoccupate dell’ascesa cinese sul piano militare ed economico, secondo la dottrina ‘Free and Open Indo-Pacific’.Questo ha spinto Pechino a investire sempre di più, da un lato, sull’Iniziativa Belt and Road – il grande progetto di riapertura delle antiche Vie della Seta attraverso un sistema di logistica e connettività euroasiatiche – e dall’altro a provare di creare crepe nel muro creato dagli americani, per esempio titillando gli interessi degli stati insulari del Pacifico, corteggiati in estate con un lungo viaggio dal ministro degli Esteri Wang Yi dai risultati apparentemente non del tutto apprezzabili.CON LA RUSSIA UN’AMICIZIA NON PROPRIO ‘SENZA LIMITI’ A complicare il quadro, poi, ci si è messa la Russia, che rappresenta per Xi un’opportunità e un problema. Vladimir Putin era stato l’unico leader di peso a recarsi a Pechino per l’inaugurazione delle Olimpiadi invernali e, in quell’occasione, c’era stata un’affermazione di amicizia ‘senza limiti’. Ma da allora il tempo è passato e la Russia ha pensato bene d’invadere l’Ucraina destabilizzando una regione del mondo che Pechino considera importante, tanto da aver fatto robusti investimenti soprattutto sull’agricoltura di Kiev. E nel primo incontro con l’inquilino del Cremlino dopo l’invasione, la settimana scorsa in Uzbekistan, Xi ha espresso – per ammissione dello stesso Putin – ‘preoccupazioni’ per la vicenda ucraina.Pechino, ovviamente, in sede Onu si è ben guardata dall’unirsi alla risoluzione di condanna dell’invasione, ma nello stesso tempo ha continuato a chiedere un cessate-il-fuoco e una via diplomatica per la pace. Pur non impegnandosi, apparentemente, in un dossier che non appare destinato ad avere al momento esito positivo e pur rappresentando per la Russia un modo per alleviare le sue perdite sulle entrate per le vendite di idrocarburi, ci sono evidenti segnali di fastidio da parte di Pechino per l’avventura russa. Non è senza significato, per esempio, la decisione di Xi di anticipare l’andata a Samarcanda per il vertice Sco, dove ci sarebbe stato l’atteso summit con Putin, con una visita in Kazakistan: paese che non solo non s’è allineato sull’Ucraina al tradizionale alleato-protettore russo, ma che ha anche deciso di aderire a un regime di sanzioni contro Mosca.Ci sono due elementi che Pechino non può apprezzare nell’azione di Putin. Il primo è la decisione di invadere un paese sovrano per favorire elementi secessionisti: gli immimenti referendum nel Donbass non possono essere riconosciuti a Pechino, che paventa la possibilità di passi indipendentisti a Taiwan. Il secondo è proprio la destabilizzazione di un punto chiave dell’Eurasia, che ha parzialmente compattato l’Occidente e posto ostacoli alla strategia Belt and Road. Oltre ad aver provocato inflazione, problemi di approvvigionamento alimentare e in definitiva ulteriori ostacoli alla crescita economica, proprio nell’anno del congresso Pcc.Insomma, la Cina oggi oscilla tra una necessità di stabilità internazionale per lasciare campo libero all’economia, la sfida americana che punta a mantenere la sua egemonia e un rapporto controverso e irrisolto con il vicino russo. Una sciarada internazionale che spinge da un lato Pechino a consolidare la sua potenza militare, dall’altro a cercare di perorare la causa della stabilità e della pacificazione. Probabilmente Xi si troverà a dover scegliere tra l’una e l’altra se vuole che la Cina consolidi le sue prospettive egemoniche. E Taiwan potrebbe essere il campo in cui si testerà questa scelta.(di Antonio Moscatello) Mos/Int14",
    "Taiwan: governatore dell'Arizona in visita, ira di Pechino - Asia": "(ANSA) - PECHINO, 31 AGO - Una nuova delegazione Usa è a Taiwan, la quinta ad agosto, provocando la dura reazione della Cina: è guidata dal governatore dell'Arizona, Doug Ducey, impegnato nella visita di tre giorni che include incontri con la presidente Tsai Ing-wen e il ministro degli Esteri Joseph Wu.\n\nDucey, secondo il ministero degli Esteri di Taipei, parteciperà allo 'U.S. Business Day', evento per promuovere opportunità commerciali e d'investimento. La Cina ha esortato gli Usa \"a rispettare il principio della Cina unica e a interrompere ogni scambio ufficiale con la regione di Taiwan\", ha detto il portavoce del ministero degli Esteri cinese Zhao Lijian.\n\nDucey è il secondo governatore americano a visitare Taiwan ad agosto dopo quello dell'Indiana Eric J. Holcomb, mentre il Congresso Usa ha inviato tre missioni di cui la prima, il 2-3 agosto, guidata dalla speaker della Camera Nancy Pelosi, all'origine della rabbiosa reazione di Pechino e di sette giorni di manovre militari dell'Esercito popolare di liberazione senza precedenti intorno all'isola.\n\nDurante il suo viaggio, Ducey visiterà anche le aziende di semiconduttori e le università con programmi dedicati ai microprocessori, nel tentativo di espandere la cooperazione tra il suo stato e l'isola che Pechino considera parte \"inalienabile\" del suo territorio da riunificare anche con la forza, se necessario.\n\nTaiwan ha stretti legami economici e commerciali con l'Arizona, dove circa 100 aziende taiwanesi hanno effettuato investimenti, principalmente nei settori dei semiconduttori, dell'aviazione e dell'elettronica.\n\nQuando gli è stato chiesto di commentare la visita di Ducey, il portavoce del ministero degli Esteri cinese Zhao Lijian ha replicato, nel briefing quotidiano, che la Cina avrebbe \"adottato misure forti per salvaguardare la sua sovranità e la sua integrità territoriale\". Nel frattempo, le forze armate di Pechino continuano a operare intorno all'isola, tenendo alta la pressione militare. (ANSA).\n\n",
    "Nuove armi Usa a Taiwan. Cresce il confronto con la Cina": "La Cina ha minacciato pesanti ritorsioni davanti all’annuncio della vendita di armi americane a Taiwan per un valore di 1,1 miliardi di dollari. Le tensioni tra Washington e Pechino, e Taipei, non finisco, e lo status quo dell’isola continua a modificarsi.\n\nL’amministrazione Biden ha approvato un pacchetto di forniture militari che comprende 355 milioni di dollari per missili aria-mare Harpoon e 85 milioni di dollari per missili aria-aria Sidewinder, ha annunciato il dipartimento di Stato. Ma la parte più consistente della vendita riguarda il supporto logistico — valore 655 milioni di dollari — per il programma radar di sorveglianza di Taiwan, che fornisce avvisi di difesa aerea. I sistemi sono diventati più importanti in quanto la Cina ha intensificato le esercitazioni militari vicino a Taiwan — una delle varie modifiche allo status quo che hanno caratterizzato la reazione di Pechino alla visita, a inizio agosto, della Speaker statunitense Nancy Pelosi.\n\nSecondo Washington l’attrezzatura è necessaria a Taiwan per “mantenere una sufficiente capacità di autodifesa” a Taiwan. È la giustificazione con cui l’amministrazione ha notificato la vendita al Congresso, dopo la chiusura dei lavori di venerdì. A Capitol Hill non ci sono opposizioni sostanziali: la difesa di Taiwan, che è parte anche del macro-tema che riguarda il confronto con la Cina, è una priorità bipartisan. Tra i sistemi in arrivo, armi simili a quelle che gli Usa hanno fornito all’Ucraina per difendersi dall’invasione russa: ed è come se sia Washington che Taipei stiano in parte mettendo in atto gli insegnamenti ricevuti dalla crisi imposta da Mosca a Kiev — sebbene i due dossier abbiamo delle caratteristiche diverse.\n\nL’amministrazione ha dichiarato che gli accordi sono conformi alla politica statunitense su Taipei, la One China. Ha inoltre esortato Pechino “a cessare le pressioni militari, diplomatiche ed economiche contro Taiwan e ad impegnarsi invece in un dialogo significativo con Taiwan”. La vendita rappresenta un tassello nel rinforzo di Taiwan, che nel corso degli ultimi tre decenni ha visto via via allargarsi il gap di spesa (e di capacità) militare con la Cina.\n\nL’ambasciata cinese a Washington ha dichiarato che la vendita di armi “mette gravemente a rischio le relazioni tra Cina e Stati Uniti e la pace e la stabilità attraverso lo Stretto di Taiwan”. La Cina “adotterà con determinazione le contromisure legittime e necessarie alla luce dell’evoluzione della situazione”.\n\nLaura Rosenberger, direttore senior della Casa Bianca per la Cina e Taiwan, ha risposto che mentre la Cina “continua ad aumentare la pressione su Taiwan, anche attraverso una maggiore presenza militare aerea e marittima intorno a Taiwan, e si impegna in tentativi di cambiare lo status quo nello Stretto di Taiwan, gli Usa stanno fornendo a Taiwan ciò di cui ha bisogno per mantenere le sue capacità di autodifesa”.\n\nL’acrimonia e la retorica stridente tra Stati Uniti e Cina su Taiwan sono aumentate notevolmente dopo la visita di Pelosi, ed è sembrato che la Cina cercasse l’occasione per alzare il livello dell’ingaggio e dello scontro, è automaticamente modificare a proprio vantaggio (e con aggressività) quello status quo. Dopo il viaggio di Pelosi a Taipei ci sono state almeno altre due visite del Congresso e diverse visite di governatori di Stati americani, tutte condannate dalla Cina.\n\nGiovedì, l’esercito di Taiwan ha dichiarato di aver abbattuto un drone che si muoveva sopra uno dei suoi avamposti insulari appena al largo della costa cinese, nelle Kinmen. La vicenda rappresenta un incidente irrituale, che aveva avuto già dei precedenti simili il giorno prima, quando Taiwan aveva dichiarato di aver messo in guardia dai droni che si libravano sopra tre delle isole che amministra al largo della costa della città portuale cinese di Xiamen.\n\nLa Cina rivendica Taiwan come proprio territorio, da annettere con la forza se necessario. Pechino ha interrotto anche i contatti informali dopo l’elezione di Tsai Ing-wen, indipendentista, a presidente di Taiwan nel 2016. Per il leader Xi Jinping, che riceverà un terzo terzo mandato dal congresso plenario del Partito Comunista Cinese che ci sarà tra poche settimane, è semplicemente inaccettabile l’esistenza della Repubblica di Cina. Il Partito/Stato non può concepire — per strategia e per narrazione — la presenza di due Cine.\n\nL’amministrazione di Tsai ha invece spinto per un rafforzamento delle relazioni internazionali di Taiwan, cercando di rendere queste legami che conferiscano a Taipei autorità — complicando le dinamiche di annessione progettate da Pechino. Contemporaneamente, la presidente taiwanese ha aumentato il budget militare. Il prossimo anno Taipei prevede di incrementare del 12,9% la spesa per la difesa.\n\nGli Stati Uniti hanno definito le esercitazioni cinesi di agosto come una grave, eccessiva reazione e hanno risposto facendo navigare due incrociatori con missili guidati attraverso lo Stretto, che la Cina individua come sue acque sovrane. Il ministero della Difesa di Taiwan ha ringraziato per l’annuncio della vendita di armi, aggiungendo che le recenti attività “provocatorie” della Cina rappresentano una seria minaccia e che la vendita aiuterà il Paese a far fronte alla pressione militare cinese. “Allo stesso tempo, aiutano il nostro Paese a rafforzare le sue capacità di difesa complessive e a mantenere congiuntamente la sicurezza e la pace dello Stretto di Taiwan e della regione indo-pacifica”.\n\n\n\nIn questi giorni, l’isola centrale taiwanese è stata circondata dalle manovre protettive della flotta giapponese. Il partito di Tsai ha anche annunciato che il governo di Taipei intende dotarsi di quattro droni da perlustrazione Sea Guardian statunitensi e che le discussioni su questa commessa stanno procedendo. Un contratto preliminare sarebbe stato firmato il 24 agosto.\n\nCondividi tramite",
    "Taiwan, proposta choc del magnate: «Investo 33 milioni per addestrare i civili a combattere contro la Cina»": "La tensione tra Cina e Taiwan resta altissima. Le esercitazioni militari di Pechino, a pochi chilometri dalla costa taiwanese, potrebbero non restare solo un avvertimento. Da tempo a Taipei si preparano per una guerra che appare sempre più inevitabile. E servirà l'aiuto di tutti. Anche dei civili, che Robert Tsao, un magnate di 75 anni, è pronto ad addestrare mettendo a disposizione 33 milioni di dollari. L'imprenditore, proprietario della United Microelectronics Corps, vuole preparare alle armi più di 3 milioni di civili, che in caso di guerra dovranno combattere al fianco dell'esercito.\n\nJust in:\n\nTaiwanese businessman Robert Tsao just announced plans to train 3 million “civilian warriors” in 3 years\n\nAnd, 300k expert marksmen.\n\nHe’s kickstarting the program with NT$1 bn ($33m) of his own money — Tim Culpan (@tculpan) September 1, 2022\n\nLa proposta\n\nRobert Tsao è un magnate in pensione, che ha dichiarato di voler mettere a disposizione i suoi fondi illimitati per difendere la Patria. Trentatre milioni di dollari, per la precisione, 13 dei quali utilizzati per addestrare 300.000 cecchini. Un numero enorme, considerato che Taiwan ha in tutto 88mila soldati di terra in servizio attivo attualmente. Pochi, pochissimi a confronto dell'oltre un milione di operativi cinesi. Tsao ha dichiarato inoltre di aver rinunciato alla sua cittadinanza di Singapore per amore di Taiwan, proprio alla luce delle minacce arrivate dalla Cina. I soldati civili che il magnate ha intenzione di addestrare dovrebbero esercitarsi in un'accademia chiamata \"dell'orso nero\".\n\nRavil Maganov, morto il vice presidente di Lukoil: «Precipitato dal sesto piano». Altro mistero in Russia\n\nNavi da guerra russe e cinesi nel Mar del Giappone. Mosca: «Tra pochi giorni esercitazioni congiunte»\n\nIl passato controverso di Robert Tsao\n\nLa notizia dell'impegno di Robert Tsao per Taiwan ha sorpreso molti a Taipei, soprattutto per il suo passato controverso, nel quale era arrivato a essere considerato un nemico della nazione. Nel 2001 l'imprenditore era stato condannato da Taiwan, per aver investito in un'azienda rivale cinese. Tsao aveva infranto le regole di Taiwan sull'investimento, diventando un caso nazionale che si è protratto per molto tempo. Per questo motivo il magnate aveva deciso di richiedere la cittadinanza singaporiana. Il cambio di posizione della Cina nei confronti di Taiwan l'ha fatto ricredere. Tsao ha deciso di tornare sui suoi passi e schierarsi al fianco della sua nazione. Un esempio particolare di quello che sta succedendo in quella parte di mondo.\n\nLa tv di Stato russa boccia i giovani: «Ci mancano soldati, non sono pronti a morire per Putin»",
    "Xi, nessuno può ergersi a giudice su questione di Taiwan - Ultima Ora": "(ANSA) - PECHINO, 15 SET - Il presidente Xi Jinping ha apprezzato l'adesione della Russia \"al principio della 'Unica Cina' e ha sottolineato che \"Taiwan fa parte della Cina\", che \"si oppone con fermezza alle forze separatiste dell'indipendenza di Taiwan\" e alle \"interferenze esterne\". Per questo motivo, ha aggiunto Xi incontrando a Samarcanda l'omologo russo Vladimir Putin, \"nessun Paese ha il diritto di ergersi a giudice sulla questione di Taiwan\". Il presidente, nel resoconto dei media cinesi, \"ha sottolineato che da quest'anno Cina e Russia hanno mantenuto un'efficace comunicazione strategica\". (ANSA).\n\n",
    "Corsa al riarmo nell’Indo Pacifico. Dopo Taiwan anche il Giappone chiede cifra record": "Si continuano a rilevare forze cinesi nei pressi dell’isola di Taiwan, rivendicata come parte del territorio nazionale del Dragone. Soprattutto nell’ultimo mese, si sono intensificate le esercitazioni militari di Pechino intorno all’isola, anche in risposta alla visita della speaker della Camera, Nancy Pelosi, a cui ne sono succedute altre da parte di contingenti statunitensi, mostratisi vicini alla causa di Taiwan e aperti a implementare nuove iniziative commerciali. Di fronte a una tale crescita delle tensioni nell’Indo-Pacifico, i Paesi dell’area corrono ai ripari, primo tra tutti il Giappone che chiede una cifra record per la Difesa del prossimo anno e ha appena discusso un piano di evacuazione dei propri cittadini residenti a Taiwan, nell’eventualità di un’invasione militare da parte della Cina.\n\nLe ultime tensioni\n\nQuesta volta sono stati 53 gli aerei e otto le navi di Pechino registrati nei pressi dell’isola di Taiwan, secondo quanto reso noto dal ministero della Difesa di Taipei. Manovre che succedono ai 14 caccia cinesi, di cui dieci Shenyang J-11 e quattro bombardieri Xi’an JH-7, che hanno varcato la linea mediana dello Stretto di Formosa, una sorta di confine non ufficiale tacitamente rispettato da entrambe parti negli ultimi decenni. Nel corso della settimana vi è stato anche l’abbattimento di un drone civile cinese da parte delle forze taiwanesi, avvenuto sull’isola di Kinmen non distante dalla costa cinese, nonostante diversi precedenti tentativi di allontanamento. Episodio che rischia di alimentare le tensioni, già accese, nell’area. Taipei nel frattempo schiera le proprie truppe e sistemi a difesa per tenere monitorare i velivoli cinesi, oltre ad aver invitato i vertici militari a rispondere in maniera ferma alle pressioni di Pechino, senza tuttavia provocare un’ulteriore escalation, come rimarcato nei giorni scorsi dalla presidentessa Tsai Ing-wen.\n\nTaipei e Tokyo insieme per un piano d’emergenza\n\nUna delegazione di parlamentari giapponesi ha incontrato il governo taiwanese per parlare di sicurezza e concordare un piano di evacuazione dei cittadini giapponesi, nell’eventualità di un’invasione militare dell’isola da parte del Dragone. L’incontro non è avvenuto a livello di ministri degli Esteri, dal momento che il Giappone non intrattiene ancora relazioni diplomatiche ufficiali con l’isola. La necessità di prevedere tale scenario si è resa ancora più urgente dopo una simulazione militare giapponese che ha mostrato quanto siano le limitate capacità del Paese di affrontare una tale eventualità e in seguito all’aumentare delle molte tensioni nella regione per via della postura aggressiva di Pechino. La simulazione dell’invasione è stata condotta dal think-tank Japan forum for strategis studies che ha coinvolto anche parlamentare ed ex ufficiali delle Forze di autodifesa. Lo scenario prevedeva lo scoppio di ostilità a Taiwan tra forze pro-indipendenza e pro-unificazione innescate dalla propaganda di Pechino. In quest’eventualità, il Giappone solleciterebbe i propri cittadini che vivono sull’isola – circa 1500 – a lasciarla in breve tempo. Tuttavia, non sarebbero poche le difficoltà da affrontare, dalla logistica al luogo dello sbarco, fino all’esposizione dei cittadini al rischio di un attacco durante l’evacuazione. Questo non rappresenta l’unico colloquio che vede i Paesi dell’area unirsi per discutere del da farsi in caso di un’escalation di pressione militare da parte cinese. Vi è appena stato infatti un incontro trilaterale tra Usa, Giappone e Corea del Sud alle Hawaii proprio per discutere della situazione di crisi che ha visto la condanna sia del programma di missili balistici e armi di distruzione di massa della Corea del Nord sia la promozione di una visione condivisa per l’Indo-Pacifico.\n\nIl Giappone e la richiesta record per la Difesa\n\nDopo la cifra record richiesta per il budget della Difesa di Taiwan, anche il Giappone punta a consolidare la propria componente militare. “Il Giappone rafforzerà drasticamente le proprie capacità di difesa grazie ad un forte aumento delle spese destinate al settore per fronteggiare il contesto di sicurezza globale deteriorato a partire dall’invasione russa dell’Ucraina”, ha spiegato il premier Fumio Kishida in conferenza stampa. Di fronte a una richiesta di bilancio per il prossimo anno che ha raggiunto la cifra record -per l’undicesimo anno consecutivo- di oltre 788 miliardi di euro, per il ministero della Difesa sono stati preventivati più di 40 miliardi di euro. I fondi verrebbero destinati al riarmo e all’implementazione di misure di sicurezza per fronteggiare le minacce crescenti del panorama geopolitico, comprese le minacce provenienti da Cina, Russia e Corea del Nord. Nella richiesta di bilancio sono inoltre inseriti i possibili acquisti di missili terra-nave a lungo raggio, o Ssm, dotati di un raggio di tiro di circa mille chilometri ottimo deterrente verso le minacce esterne. Per una decisione definitiva in merito, dovremo aspettare la fine dell’anno.\n\nCondividi tramite",
    "Taiwan: Usa, Giappone e Corea del Sud ribadiscono l’opposizione al mutamento dello status quo": "Ribadendo la condanna dei test balistici effettuati da Pyongyang all'inizio di quest'anno, Blinken, Hayashi e Park hanno riaffermato che se il Nord effettuasse il suo settimo test nucleare, incorrerebbe in una \"risposta forte e risoluta da parte della comunità internazionale\"\n\nIl segretario di Stato Usa Antony Blinken e i ministri degli Esteri di Giappone e Corea del Sud, Yoshimasa Hayashi e Park Jin, si sono incontrati ieri a New York a margine della 77ma Assemblea generale delle Nazioni Unite. Durante l’incontro, i tre ministri hanno ribadito l’opposizione dei loro Paesi a qualunque tentativo di mutare lo status quo col ricorso alla forza, in risposta al rischio di una invasione armata di Taiwan da parte della Cina. I tre capi della diplomazia hanno anche espresso la determinazione di Washington, Tokyo e Seul a rispondere a un possibile test nucleare da parte della Corea del Nord. Ribadendo la condanna dei test balistici effettuati da Pyongyang all’inizio di quest’anno, Blinken, Hayashi e Park hanno riaffermato che se il Nord effettuasse il suo settimo test nucleare, incorrerebbe in una “risposta forte e risoluta da parte della comunità internazionale”. L’incontro di ieri è servito anche a evidenziare l’espansione della cooperazione trilaterale oltre la questione specifica del nucleare nordcoreano: Blinken ha dichiarato che l’interlocuzione tra i tre Paesi è necessaria agli sforzi degli Stati Uniti per far fronte alle questioni di sicurezza regionali e globali. I ministri hanno espresso infine il loro sostegno alle esigenze di sviluppo dei Paesi insulari del Pacifico, e condannato congiuntamente la guerra intrapresa dalla Russia in Ucraina.\n\nIl primo ministro del Giappone, Fumio Kishida, e il presidente della Corea del Sud, Yoon Suk-yeol, hanno tenuto mercoledì il loro primo incontro bilaterale dall’insediamento del capo dello Stato sudcoreano, lo scorso maggio. L’incontro, che si è svolto a margine della 77ma Assemblea generale delle Nazioni Unite a New York, era stato anticipato da indiscrezioni di stampa, ma i governi dei due Paesi hanno mantenuto il riserbo in proposito sino alla vigilia. Durante l’incontro, i due leader hanno concordato in merito alla necessità di ripristinare le relazioni bilaterali tra i rispettivi Paesi, minate da dispute di carattere storico e territoriale. Nel corso dell’incontro, che si è protratto per circa 30 minuti, i due leader hanno concordato di proseguire le comunicazioni dirette e accelerare il dialogo diplomatico bilaterale di alto livello, in aggiunta a quello trilaterale con gli Stati Uniti. Kishida e Yoon hanno condiviso inoltre la preoccupazione in merito alla minaccia rappresentata dai programmi balistico e nucleare della Corea del Nord.\n\nIn una nota diffusa a margine dell’incontro, il ministero degli Esteri giapponese afferma che “Giappone e Corea del Sud sono vicini importanti l’uno per l’altro nel contesto dell’attuale ambiente strategico”: un riferimento implicito alle sfide di sicurezza rappresentate dalla Corea del Nord e dalla Cina. Il principale ostacolo al rilancio delle relazioni tra Tokyo e Seul resta il tema dello sfruttamento del lavoro ai danni dei coreani da parte del Giappone, prima e durante la Seconda guerra mondiale. Kishida e Yoon hanno concordato mercoledì di sviluppare le relazioni ripartendo dalla “relazione cooperativa amichevole” intrattenuta dai due Paesi a partire dal 1965. A testimoniare le difficoltà che ancora caratterizzano l’interlocuzione tra i due Paesi c’è anche la cautela esibita dei ministeri degli Esteri dei due Paesi nel descrivere l’incontro di ieri: Tokyo l’ha definito un colloquio “informale”, mentre Seul ha parlato di un “incontro riassuntivo”.\n\nL’incontro di mercoledì è stato preceduto lunedì da quello tra i ministri degli Esteri dei due Paesi. Il ministro degli Esteri giapponese Yoshimasa Hayashi e l’omologo sudcoreano, Park Jin, hanno intrattenuto un colloquio di circa 50 minuti, confrontandosi in merito a “materie di comune interesse”, incluse le prospettive di rilancio delle relazioni bilaterali. Un funzionario del ministero degli Esteri sudcoreano ha riferito che i colloqui hanno riguardato anche le dispute storiche alla base del deterioramento delle relazioni tra i due Paesi: Park ha chiesto sforzi sinceri da parte di Tokyo per risolvere in particolare la questione dello sfruttamento del lavoro coreano durante la Seconda guerra mondiale.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Biden: \"Con un attacco senza precedenti, gli Usa difenderebbero Taiwan\"": "In caso di un \"attacco senza precedenti\", le forze statunitensi difenderebbero Taiwan.\n\nLo afferma Joe Biden, precisando che l'atteggiamento americano verso la politica \"One China\" non è cambiato. Parlando poi del conflitto scatenato dalla Russia, il presidente degli Stati Uniti sottolinea che l'Ucraina \"sta sconfiggendo\" Mosca, \"ma non sta ancora vincendo\".",
    "Taiwan: a settembre parlamentari in visita a Congresso Usa - Asia": "Una delegazione di 8-10 parlamentari di Taiwan sarà a metà settembre negli Usa per una visita al Congresso: lo ha annunciato Chen Yixin, vicepresidente della Taiwan American Congressmen's Association, notando che la visita punta a \"promuovere la diplomazia tra Taiwan e Usa\". La missione guidata da Chen, che è un deputato del Kmt (il partito nazionalista all'opposizione considerato più attento ai rapporti con la Cina), cade in una fase di forti tensioni nello Stretto di Taiwan dopo la visita a Taipei del 2-3 agosto della speaker della Camera degli Usa Nancy Pelosi, alla quale Pechino ha risposto con manovre militari senza precedenti.\n\nChen ha definito la visita \"di routine\", organizzata con l'assistenza dell'Ufficio di rappresentanza di Taiwan negli Stati Uniti e dell'American Institute di Taiwan, l'ambasciata americana de facto a Taipei. In programma ci sono incontri con membri del Congresso Usa e del governo.\n\nLa trasferta negli Usa dei parlamentari taiwanesi, ha riferito l'agenzia ufficiale dell'isola Cna, tornerà quest'anno dopo la pausa forzata del 2020 e del 2021 a causa della pandemia del Covid-19: il presidente dell'associazione parlamentare Taiwan-Usa, Luo Zhizheng, non potrà guidare la delegazione, passando il testimone al suo vice. Nella delegazione saranno rappresentati più partiti presente nello Yuan Legislativo, il parlamento di Taiwan.\n\nL'annuncio del viaggio è arrivato in un periodo in cui gli Stati Uniti hanno inviato quattro delegazioni a Taiwan ad agosto e la Cina sta continuando ad aumentare la sua pressione militare sull'isola, che considera una parte \"inalienabile\" del proprio territorio da riunificare anche con la forza, se necessario. A dispetto della risposta decisa di Pechino, a Taipei sono attesi nei prossimi mesi ulteriori delegazioni parlamentari di Regno Unito, Canada, Germania e Danimarca.",
    "Crisi dei chip: la centralità di Taiwan nel braccio di ferro Usa-Cina": "Dopo decenni di silenzioso servizio, i microchip sono sempre più sotto i riflettori: la domanda crescente e la crisi mondiale stanno contribuendo a ridefinire l’assetto mondiale della produzione di questi piccoli elementi centrali per sempre più settori industriali.\n\nLa loro carenza ha infatti colpito il settore della produzione auto, e continua a rallentare la produzione e quindi la consegna di molti altri manufatti. Basti pensare che dispositivi a basso costo come i Raspberry Pi Zero che da listino dovrebbero costare circa 30 euro si trovano online a oltre quattro volte il costo e sempre in quantità esigue. I distributori danno la disponibilità di questi piccoli computer a quasi un anno, e si tratta solo di un esempio.\n\nLe reazioni a catena della crisi Ucraina\n\nLa crisi Ucraina ha avviato una serie di reazioni a catena che hanno mostrato come l’interconnessione globale possa creare effetti indiretti a fronte di una crisi: l’approvvigionamento alimentare e l’esplosione dei costi energetici dovuti al conflitto con la Russia hanno mostrato come sia sempre più difficile essere indipendenti non solo come nazione ma come interi continenti.\n\nWHITEPAPER Connected Car: in Italia un mercato da 1,18 miliardi che ha resistito alla pandemia Automotive Connected car\n\nDato il ruolo che Taiwan gioca nella produzione di semiconduttori sul mercato globale non è un caso che l’isola sia al centro di una crisi internazionale tra Cina e Stati Uniti. Se la posizione geografica dell’isola fosse sufficientemente distante dall’Europa per non destare preoccupazioni per un possibile conflitto bellico, gli effetti sul mercato dei chip mondiali sarebbero devastanti.\n\nLa crescente richiesta di chip dalle economie mondiali rende Taiwan un centro nevralgico e il vantaggio economico legato a una maggiore disponibilità un aspetto sufficientemente rilevante da alimentare il dialogo con gli Stati Uniti e di conseguenza le frizioni con la Cina che ritiene l’isola come parte del proprio territorio e quindi la politica sui settori industriali locali. La volontà di Taiwan di mantenere la propria indipendenza e delle compagnie locali di evitare di rimanere paralizzate da un eventuale conflitto ha spinto compagnie locali come TSMC e MediaTek ad aprire sedi produttive negli Stati Uniti e in Giappone e avviare ricerche congiunte sul design di microchip con università americane come la Purdue University.\n\nLa centralità di Taiwan\n\nLa dipendenza di Pechino dei microchip taiwanesi non è solo motivo di interesse strategico, ma anche un deterrente per azioni militari nei confronti di Taiwan per evitare contraccolpi nel sistema produttivo nazionale. Il rafforzarsi delle relazioni con l’America può però sbilanciare le valutazioni, soprattutto se Pechino volesse evitare che le tecnologie fossero cedute agli Stati Uniti.\n\nPer capire l’importanza strategica nel settore basti pensare che la Cina nel 2021 ha importato semiconduttori per 430 miliardi di dollari, più dell’import di petrolio, di cui il 36% proveniente da Taiwan. È quindi poco probabile che l’isola possa rendersi completamente indipendente da Pechino e qualora i toni dello scontro dovessero ulteriormente inasprirsi il conflitto militare potrebbe divenire l’unica opzione per assicurarsi l’approvvigionamento di questi piccoli pezzi di silicio da cui ormai dipendono tutti i settori industriali.\n\nPer ragioni analoghe gli Stati Uniti stanno intensificando le relazioni e sostenendo anche economicamente compagnie come TSMC, a patto di non espandere le proprie installazioni in territorio cinese. Il governo taiwanese si è anche dimostrato aperto a una potenziale alleanza a quattro per armonizzare le catene produttive di chip di America, Taiwan, Sud Corea, e Giappone.\n\nNell’attesa che gli effetti del Chips Act europeo e americano si facciano sentire c’è da aspettarsi che i problemi di approvvigionamento di chip continueranno a farsi sentire. I responsabili decisionali dovranno quindi provvedere a effettuare pianificazioni che tengano conto dei ritardi, di volumi ridotti nelle disponibilità e negli inevitabili ritardi nelle consegne. È notizia di questi giorni la decisione di stampare Tessere Sanitarie nazionali (CNS) senza chip a causa della difficoltà nel loro reperimento. Si tratta di un cambiamento con un impatto limitato se non in alcuni settori grazie alla disponibilità di SPID e CIE come meccanismi di identificazione digitale alternativi.\n\nConclusioni\n\nNon resta quindi che attendere gli sviluppi della crisi, essendo consapevoli che le notizie relativamente a visite di importanti esponenti del governo americano a Taiwan non sono solo legate alla necessità degli Stati Uniti di mantenere un’influenza sull’area ma anche alla necessità di sostenere un’economia mondiale basata sui semiconduttori. Sicuramente la crescita dell’inflazione unita alla scarsità nel mercato avrà impatto in settori come quello dell’IoT dove la convenienza è anche legata al basso costo dei microchip che rende possibile la loro installazione in grandi volumi. L’uso di tecnologie passive, come ad esempio i codici QR, per la realizzazione di ponti tra mondo reale e universo digitale potranno costituire una valida alternativa quantomeno fino a quando la situazione non si normalizzerà nuovamente.\n\n@RIPRODUZIONE RISERVATA",
    "Taiwan-Lituania: firmato l’accordo per facilitare gli scambi commerciali": "La Lituania ha stipulato un accordo con Taipei finalizzato a garantire prestiti agli importatori nazionali di prodotti taiwanesi. Lo ha annunciato oggi il ministero per gli Affari Economici di Taiwan in una nota, precisando che l’intesa è stata siglata dalla Export-Import Bank (Eximbank) di Taipei e dall’ente finanziario statale lituano Investment and Business Guarantees (Invega). Invega erogherà prestiti a diverse aziende – soprattutto piccole e medie imprese – per l’acquisto delle merci, mentre Eximbank garantirà alla controparte il 70 per cento dell’importo prestato e commissioni di servizio preferenziali per le Pmi lituane.\n\nL’istituto finanziario taiwanese offrirà inoltre agli esportatori una copertura sui fattori di rischio e una garanzia fino al 90 per cento sui prestiti contratti per l’acquisto di materie prime necessarie alla produzione di merci destinate alla Lituania. L’accordo punta a incrementare gli scambi commerciali tra le parti e contribuirà a minimizzare l’impatto del blocco commerciale attuato dalla Cina nei confronti di Taiwan all’inizio di agosto. In risposta alla visita condotta a Taipei dalla presidente della Camera dei rappresentanti degli Stati Uniti, Nancy Pelosi, la Repubblica popolare ha infatti sospeso le importazioni di prodotti alimentari da numerose aziende taiwanesi, colpendo pasticcerie, produttori di tè, frutta secca, miele, fave di cacao, verdure e prodotti ittici.\n\nL’intesa contribuirà positivamente anche alla crescita dell’economia lituana, colpita da una serie di pratiche commerciali discriminatorie disposte dalla Cina. Nell’ultimo anno, i due Paesi sono stati infatti protagonisti di un’intensa controversia politico-commerciale, scoppiata dopo che le autorità di Vilnius hanno autorizzato Taiwan – rivendicata dalla Cina – ad aprire un ufficio di rappresentanza nello Stato baltico utilizzando il proprio nome piuttosto che la consueta denominazione “Taipei cinese“. Pechino ha manifestato la propria avversione declassando le relazioni diplomatiche con Vilnius a livello di incaricato d’affari, sospendendo successivamente le importazioni di carne bovina dalla Lituania e rifiutando lo sdoganamento delle sue merci. La controversia è finita anche all’attenzione dell’Unione europea, che ha intentato contro la Cina una causa commerciale presso l’Organizzazione mondiale del commercio (Omc).\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Taiwan, seconda scossa di terremoto in due giorni: ieri magnitudo 6,6 e oggi 7,2 - Mondo": "Taiwan, seconda scossa di terremoto in due giorni: ieri magnitudo 6,6 e oggi 7,2\n\n18 settembre, 12:11\n\nEpicentro a 85 km a est di Yujing, ad una profondita' di 10 km. Allerta tsunami in Giappone",
    "Il ministro degli Esteri cinese: “Il Giappone non assuma posizioni ambigue su Taiwan”": "Il ministro degli Esteri della Cina, Wang Yi, ha dichiarato che il Giappone non dovrebbe assumere posizioni ambigue in merito a Taiwan, e dovrebbe rispettare il principio secondo cui Pechino è l’unico legittimo governo della Cina. In un videomessaggio inviato a un simposio che si è tenuto a Tokyo, in vista del 50mo anniversario della normalizzazione delle relazioni bilaterali, il 29 settembre, Wang ha affermato che “le questioni di principio più importanti alla base della relazione tra Cina e Giappone, come i trascorsi storici e Taiwan, non dovrebbero essere minimamente offuscati”. Cina e Giappone, ha aggiunto Wang, dovrebbero dare concreta e costante attuazione al “consenso politico che impegna i due Paesi a non diventare una minaccia l’uno per l’altro”, adottando una prospettiva “strategica e a lungo termine”. Il ministro ha anche puntato l’indice contro la disponibilità di Tokyo a partecipare attivamente ai “tentativi degli Stati Uniti di separare la loro economia da quella Cinese” in industrie strategiche, come quella dei semiconduttori: Tokyo e Pechino, ha detto Wang, devono “evitare errori come il disaccoppiamento e l’interruzione delle catene di fornitura”.\n\nAll’evento, organizzato dalla Japan Business Federation (Keidanren) e dall’ambasciata cinese a Tokyo, hanno partecipato l’ex primo ministro giapponese Yasuo Fukuda e l’ambasciatore cinese in Giappone Kong Xuanyou. Ha inviato un videomessaggio anche il ministro degli Esteri giapponese Yoshimasa Hayashi, che ha però evitato ogni riferimento a dispute e controversie specifiche tra i due Paesi. Il ministro ha affermato che la costruzione di relazioni bilaterali “costruttive e stabili” è un “obiettivo comune” dei due Paesi asiatici. Hayashi e Wang si sarebbero dovuti incontrare il mese scorso a Phnom Penh, a margine di un incontro dei ministri degli Esteri asiatici. L’incontro è stato però cancellato all’ultimo minuto da Pechino, dopo la visita della presidente della Camera dei rappresentanti Usa Nancy Pelosi a Taiwan, e le critiche rivolte dal G7 alla reazione della Cina.\n\nla stampa giapponese ha riferito nei giorni scorsi che il primo ministro del Giappone, Fumio Kishida, sta valutando si partecipare a un evento imprenditoriale in programma a Tokyo alla fine di questo mese, in occasione del 50mo anniversario della normalizzazione delle relazioni tra il Paese e la Cina. Secondo le indiscrezioni, Kishida punta ancora all’organizzazione di un vertice col presidente cinese Xi Jinping. La Japan Business Federation (Keidanren) e associazioni dedite alla promozione della cooperazione e dell’amicizia tra Giappone e Cina hanno organizzato l’evento imprenditoriale a Tokyo il 29 settembre. All’evento dovrebbero prendere parte anche il ministro degli Esteri giapponese, Yoshimasa Hayashi, e l’ambasciatore cinese in Giappone, Kong Xuanyou. L’ultimo faccia a faccia tra i leader dei due Paesi risale a dicembre 2019.\n\nLa Keidanren, prima associazione imprenditoriale del Giappone, caldeggia un incontro tra Kishida e il presidente cinese Xi per evitare che le tensioni politiche regionali danneggino le relazioni d’affari tra le due maggiori economie asiatiche. Nel 2017, anno del 45mo anniversario delle relazioni tra i due Paesi, l’allora primo ministro giapponese Shinzo Abe prese parte a un evento presso l’ambasciata cinese a Tokyo e propose il ripristino di visite reciproche periodiche da parte dei leader dei due Paesi. Un incontro tra Kishida e Xi potrebbe svolgersi a margine di importanti conferenze internazionali in programma a novembre, come il prossimo summit del G20 e il forum della Cooperazione economica Asia-Pacifico (Apec).\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Kiev guarda a Taipei: la rabbia di Pechino": "L’ambasciata cinese in Ucraina voleva impedire la creazione di un gruppo di amicizia con Taiwan del Parlamento di Kiev. Il suo promotore denuncia i metodi “sovietici” di Pechino, che si è rifiutata di aiutare i civili ucraini allo scoppio del conflitto. Dai taiwanesi ampio sostegno alla causa ucraina.\n\nPechino (AsiaNews) – L’Ucraina guarda sempre più a Taiwan, facendo irritare la Cina, che considera l’isola una provincia “ribelle”. Oleksandr Merezhko, capo del comitato Affari esteri del Parlamento ucraino, ha rivelato di aver subito pressioni dall’ambasciata cinese a Kiev per fermare la creazione di un gruppo di amicizia parlamentare con Taipei.\n\nMerezhko ha detto a Focus Taiwan che Pechino ha usato metodi “sovietici” per bloccare la sua iniziativa, accolta con favore da molti colleghi deputati di diversi partiti: il gruppo conta ora 10 esponenti della maggioranza e cinque dell’opposizione. Molti Paesi europei hanno gruppi parlamentari di contatto con Taiwan. Fra loro, i baltici sono i più attivi, insieme alla rappresentanza del Parlamento Ue.\n\nIl politico ucraino rivela di essersi rifiutato di incontrare l’ambasciatore cinese Fan Xianrong. in primo luogo perché la richiesta d’incontro non rispettava il protocollo; in seconda battuta perché a marzo, all’inizio dell’invasione russa dell’Ucraina, l’inviato cinese si è rifiutato di vedere una delegazione del Parlamento ucraino. I deputati di Kiev chiedevano l’aiuto di Xi Jinping per aprire corridori umanitari a favore dei civili in fuga dai bombardamenti di Mosca.\n\nI rovesci di Putin in Ucraina, con le truppe di Kiev che continuano a riconquistare porzioni di territorio prima occupate dai russi, rischiano di mettere in crisi la Cina. Xi punta su un (junior) partner russo forte per indebolire l’influenza Usa nel mondo; Mosca non dimostra però di avere la forza e la stabilità politico-economica per competere in un scontro tra potenze.\n\nPerdere l’Ucraina non sarebbe un piccolo particolare per Pechino: lo spazio ucraino è chiave per collegare Cina ed Europa con le “nuove Vie della Seta”, il megaprogetto commerciale e infrastrutturale di Xi Jinping conosciuto come Belt and Road Initiative.\n\nIl malcelato appoggio della Cina all’impresa bellica della Russia ha alimentato un sentimento anti-cinese in Ucraina. Secondo le autorità di Kiev, viste le posizioni cinesi, la “partnership strategica” con Pechino esiste solo sulla carta. Al contrario Taiwan si è schierata a sostegno della causa ucraina, fornendo anche aiuti umanitari. Con il suo atteggiamento pro-Cremlino, il gigante cinese potrebbe perdere l’opportunità di contribuire alla futura ricostruzione dell’Ucraina.\n\nIl 15 e 16 settembre Xi parteciperà in Uzbekistan al summit dell’Organizzazione per la Cooperazione di Shanghai, al quale sarà presente anche Vladimir Putin. Il partenariato “senza limiti” annunciato in febbraio tra Mosca e Pechino, alla vigilia dell’aggressione russa all’Ucraina, sembra stia dando più grattacapi che vantaggi alla Cina.",
    "Armi a Taiwan: Cina sanziona i Ceo di Raytheon e Boeing Defense": "Armi a Taiwan: Cina sanziona i Ceo di Raytheon e Boeing Defense\n\n- di: Redazione\n\n16/09/2022",
    "L’appello del ministro degli esteri di Taiwan a Formiche.net": "Il ministro degli Affari Esteri della Repubblica di Cina (Taiwan) chiede di poter far sentire la voce del suo Paese e di essere parte dello sforzo collaborativo per affrontare le sfide per il bene globale che la Comunità internazionale si trova davanti. L’appello di Joseph Wu in vista dell’assemblea generale delle Nazioni Unite\n\nLa comunità globale sta affrontando una serie di crisi senza precedenti: dalla sfida in corso alle varianti del COVID-19 e gli sforzi in stallo sui cambiamenti climatici, alle interruzioni della catena di approvvigionamento e all’invasione non provocata dell’Ucraina da parte della Russia. Ora più che mai, le crescenti intimidazioni retoriche e militari della Cina stanno mettendo in pericolo la pace e la stabilità regionali. Tutte queste cose avranno un impatto sulla sicurezza e sul benessere del mondo. Quando i membri delle Nazioni Unite si incontreranno di nuovo a New York quest’anno, è opportuno ricordare a questi leader che tutte le persone – incluso il popolo taiwanese – meritano di far sentire la propria voce e di essere parte dello sforzo collaborativo per affrontare queste sfide per il bene globale.\n\nTaiwan, faro di democrazia in Asia e forza positiva nel mondo, è un prezioso partner che può essere d’aiuto nel superare queste sfide globali. Dallo scoppio della pandemia di COVID-19, Taiwan ha fornito supporto umanitario in tutto il mondo, comprese le forniture mediche e delle necessarie mascherine, oltre a sviluppare e condividere il proprio vaccino. Taiwan ha anche inviato oltre 550 tonnellate di aiuti umanitari al popolo ucraino in seguito all’invasione russa del loro paese, oltre ad aver donato oltre 40 milioni di dollari per i rifugiati ucraini.\n\nInoltre, Taiwan è impegnata nella lotta al cambiamento climatico, con un progetto di azzeramento delle emissioni nette di carbonio entro il 2050 e politiche in corso per aiutare a raggiungere gli obiettivi di sviluppo sostenibile delle Nazioni Unite (SDG). Essendo la ventiduesima economia mondiale in termini di PIL e un importante produttore di semiconduttori, Taiwan svolge un ruolo chiave nelle catene di approvvigionamento globali. E come difensore della democrazia, Taiwan sta lavorando per salvaguardare lo status quo e sostenere l’ordine internazionale basato sulle regole. Mentre la Cina usa la coercizione per esportare il suo marchio di autoritarismo all’estero, Taiwan lascia che la sua società libera e aperta dia l’esempio.\n\nPurtroppo, Taiwan non è in grado di prendere parte al più grande e importante forum di cooperazione globale a causa dell’incessante repressione da parte della Repubblica popolare cinese (RPC). Confondendo deliberatamente il proprio principio dell’”Unica Cina” con la Risoluzione 2758 dell’Assemblea Generale delle Nazioni Unite – che ha determinato chi rappresenta la “Cina” all’interno dell’organizzazione, circa 50 anni fa – Pechino sta fuorviando il mondo diffondendo l’informazione errata secondo cui Taiwan fa parte della RPC. Contrariamente a queste false affermazioni, la risoluzione non prende posizione su Taiwan, né include la parola “Taiwan”. Lo status quo a lungo termine è che la Repubblica di Cina (Taiwan) e la RPC sono giurisdizioni separate, nessuna delle quali è subordinata all’altra. Il popolo di Taiwan può essere rappresentato nella comunità internazionale solo dal suo governo libero e democraticamente eletto.\n\nL’errata interpretazione della risoluzione 2758 dell’Assemblea Nazionale delle Nazioni Unite ha privato a lungo Taiwan del diritto di partecipare alle Nazioni Unite e alle sue agenzie specializzate, e ha anche negato alla comunità internazionale l’opportunità di beneficiare dei contributi di Taiwan. Peggio ancora, gli sforzi della RPC per riscrivere lo status di Taiwan alle Nazioni Unite minano ulteriormente la pace e la stabilità globali. Le recenti pericolose manovre militari di Pechino che circondano Taiwan sono un esempio calzante.\n\nLa Carta delle Nazioni Unite afferma chiaramente che gli scopi e i principi delle Nazioni Unite sono il mantenimento della pace e della stabilità internazionali e che le controversie internazionali dovrebbero essere risolte tramite mezzi pacifici. Tuttavia, Pechino continua a condurre esercitazioni militari nelle aree intorno a Taiwan, minando lo status quo nello Stretto di Taiwan, aumentando le tensioni, incidendo sul commercio e sui trasporti internazionali e mettendo a rischio la pace e la sicurezza regionale. Tali azioni irresponsabili devono essere condannate e fermate. Date le circostanze attuali, è ancora più importante che l’ONU e i suoi Stati membri smettano di consentire a tale membro, che ironicamente è un membro del Consiglio di sicurezza dell’ONU, di dettare le posizioni dell’organizzazione secondo la propria agenda politica. Accettare le affermazioni illecite della Cina su Taiwan destabilizzerà solo la regione, il che è anche contrario allo scopo stesso delle Nazioni Unite.\n\nTaiwan difenderà con risolutezza la propria sovranità e sicurezza. In qualità di membro responsabile della comunità internazionale, Taiwan continuerà anche a esercitare moderazione in risposta alle provocazioni della Cina, e lavorerà insieme a paesi che la pensano allo stesso modo per mantenere la pace e la stabilità nella regione. E come abbiamo dimostrato al mondo nel corso degli anni, continueremo ad adempiere alle nostre responsabilità internazionali impegnandoci attivamente e contribuendo alla comunità internazionale.\n\nIl tema della 77a sessione dell’Assemblea generale delle Nazioni Unite, “Un momento spartiacque: soluzioni trasformative per sfide interconnesse”, ci ricorda in modo evidente le gravi sfide che la comunità internazionale deve affrontare: la pandemia di COVID-19, la carenza di cibo e di energia, l’interruzione delle catene di approvvigionamento globali, il cambiamento climatico, e l’elenco potrebbe continuare. Quando l’ONU parla di “soluzioni congiunte” e “solidarietà” per affrontare “crisi interconnesse”, non potremmo essere più d’accordo. Taiwan è più che disponibile e in grado di far parte di tali soluzioni congiunte. E i 23,5 milioni di taiwanesi resilienti non dovrebbero sicuramente essere esclusi da sforzi globali così importanti.\n\nSiamo grati che i paesi di tutto il mondo stiano iniziando a rendersi conto di ciò che Taiwan può offrire e che molti sostengono la solida partecipazione di Taiwan al sistema delle Nazioni Unite. Tra questi, il 6 luglio di quest’anno il Parlamento dell’Unione Europea ha approvato a stragrande maggioranza una risoluzione che esprime sostegno alla significativa partecipazione di Taiwan alle organizzazioni internazionali. Anche i paesi del G7 hanno espresso un sostegno simile. In particolare, il Segretario di Stato degli Stati Uniti Antony Blinken ha pubblicamente incoraggiato tutti gli Stati membri delle Nazioni Unite ad unirsi agli Stati Uniti nel sostenere la significativa partecipazione di Taiwan al sistema delle Nazioni Unite, lo scorso ottobre.\n\nI nostri ostacoli condivisi richiedono tutti ai posti di manovra. Quelle gravi crisi interconnesse non possono essere risolte finché il mondo intero non si riunisce. Taiwan ha dimostrato di essere un partner affidabile e indispensabile e il popolo taiwanese è pronto a contribuire. Lavoriamo insieme per il bene globale!\n\n(Testo raccolto da Emanuele Rossi)\n\nCondividi tramite",
    "Terremoto a Taiwan, le scosse fanno tremare una piscina in cima a un edificio - Mondo": "Terremoto a Taiwan, le scosse fanno tremare una piscina in cima a un edificio",
    "Taiwan: la popolazione in età da lavoro potrebbe dimezzarsi entro il 2070": "La popolazione in età da lavoro di Taiwan rischia di ridursi a meno della metà dei livelli attuali entro il 2070. E’ l’allarme lanciato dal Consiglio per lo sviluppo nazionale dell’isola, secondo cui al tasso attuale la popolazione taiwanese di età compresa tra 15 e 64 anni diminuirà da 16,3 a 15,07 milioni entro il 2030, e per poi crollare a 7,76 milioni nel 2070. L’agenzia ha anche avvertito che Taiwan, alle prese da anni con un crollo del tasso di natalità e un conseguente aumento dell’età media della popolazione, diventerà una “società super-anziana” entro il 2050, col 20 per cento della sua popolazione di età superiore a 65 anni. Recentemente il governo di Taiwan ha varato una serie di misure per tentare di stimolare la natalità, con uno stanziamento ad hoc di 3,8 miliardi di dollari nel bilancio del prossimo anno fiscale, un incremento annuo del 35 per cento. Gli analisti dell’isola sottolineano come il declino demografico costituisca una minaccia diretta sul fronte della sicurezza, sottraendo ingenti risorse economiche e umane alle esigenze legate alla difesa dalla Cina.\n\nL’esecutivo di Taiwan ha approvato la scorsa settimana la legge di bilancio per l’anno fiscale 2023, che prevede un aumento della spesa per la Difesa del 12,9 per cento rispetto al 2022. Alle forze armate sanno destinati 13,7 miliardi di dollari dei 90 miliardi previsti dalla proposta. L’aumento è stato valutato in risposta alle accresciute tensioni con la Repubblica popolare cinese, che rivendica l’isola come parte del suo territorio. Secondo quanto riferito dalla Direzione generale di bilancio, contabilità e statistica (Dgbas), la spesa per le operazioni del ministero della Difesa si attesterà a 4,4 miliardi di dollari, in aumento del 25,4 per cento rispetto al 2022, mentre i finanziamenti per le attrezzature e il personale militare si attesteranno rispettivamente a 3,4 miliardi e 5,9 miliardi di dollari.\n\nCon l’integrazione di budget extra e fondi militari, il finanziamento per la Difesa arriva a toccare la cifra record di 19,4 miliardi di dollari, pari a circa il 2,4 per cento del prodotto interno lordo (Pil) di Taiwan. Il governo prevede inoltre di destinare il 26,3 per cento del bilancio totale per il 2023 al benessere sociale, che beneficerà di circa 24 miliardi di dollari. All’istruzione, la tecnologia e la cultura sarà destinata una quota del 18,2 per cento, mentre lo sviluppo economico beneficerà del 17,8 per cento.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Berlusconi scivola sulla Russia, Meloni si schiera con Taiwan, il dibattito politico a meno di due giorni dal voto": "La bomba è deflagrata sull’ultimo miglio, quando il silenzio elettorale della più breve campagna elettorale della storia era ormai alle porte. A lanciarla è stato il decano dei leader di partito, Silvio Berlusconi, che ieri dal salotto di Porta a porta ha stravolto il dibattito pubblico. L’intenzione di Putin, le parole del Cavaliere, sarebbe stata quella di “sostituire con un governo di persone perbene il governo di Zelensky” in Ucraina. E ancora: “Il presidente russo è caduto in una situazione veramente difficile e drammatica” ed è stato spinto “dal suo partito, dai suoi ministri, a inventarsi a questa operazione speciale, per cui le truppe russe sarebbero dovute arrivare a Kiev in una settimana”. Parole che, indipendentemente dalla campagna elettorale, non potevano certo passare inosservate. Questo nonostante un tentativo di chiarimento del presidente di Forza Italia: “Bastava vedere tutta l’intervista, non solo una frase estrapolata, eccessivamente semplificata, per capire quale sia il mio pensiero, che è noto da tempo. L’aggressione all’Ucraina è ingiustificabile e inaccettabile, la posizione di FI è chiara: saremo sempre con l’Ue e con la Nato”.\n\nI primi ad aprire il fuoco di commenti sono stati i leader del Partito democratico, Enrico Letta, e del Terzo Polo, Carlo Calenda. “È una frase grave, scandalosa, ha detto una cosa a cui crede” le parole del segretario dei Dem, secondo cui “questo è il concetto di ‘perbene’ che ha Berlusconi”. Non molto distanti nei contenuti le dichiarazioni di Calenda: “Queste sono le tue ‘persone perbene’? Berlusconi. Vergognati. E scusati. Altro che moderato ed europeista. Con Putin e i suoi aguzzini”, scrive su Twitter. Laconico e tagliente il commento di Matteo Renzi: “Credo che Berlusconi non sia la persona più adatta con cui parlare di Putin”. A cercare di tamponare la situazione è stato il coordinatore nazionale di Forza Italia, Antonio Tajani: “La nostra posizione è molto chiara e non c’è possibilità di dialogo con la federazione russa”. Non entra invece nella questione Matteo Salvini che si limita a ribadire che in caso di vittoria del centrodestra “ faremo di tutto per fermare la guerra. Non mi fate interpretare” le parole di Berlusconi ma di certo “prima il giudizio su Putin era positivo da parte da tutti, ma ora giustificazioni per chi invade non ce ne sono”.\n\nParole meno “morbide” il segretario della Lega le ha invece dedicate all’altro grande dibattito apertosi in queste ore: gli endorsement, più o meno velati, che arrivano da oltre confine ed in particolare dall’Unione europea. Dopo le polemiche sul viaggio a Berlino di Enrico Letta, a prendersi i riflettori è stata la presidente della Commissione europea, Ursula von der Leyen. “Vedremo il risultato del voto in Italia, ci sono state anche le elezioni in Svezia. Se le cose andranno in una direzione difficile, abbiamo degli strumenti, come nel caso di Polonia e Ungheria”, le sue parole. Parole “disgustose” secondo Salvini: “Il tono minaccioso è inaccettabile. Non può permettersi di influenzare, di ricattare”. “Non c’è nessun ricatto” secondo il segretario Letta, perchè il voto di domenica “sarà libero. Gli italiani sceglieranno chi andrà al governo e chi all’opposizione. Il Paese è assolutamente libero”. Ma per Salvini “se a Bruxelles qualcuno pensasse di tagliare i fondi che spettano all’Italia, perchè la Lega vince le elezioni, allora c’è da ripensare a questa Europa”. Toni risentiti anche da Forza Italia, con Tajani che sottolinea: “Non possono esserci dubbi su chicchessia sulla serietà di un futuro governo di centrodestra”. A dargli manforte anche il rivale Matteo Renzi “Io dico alla presidente von der Leyen, non dovete minimamente entrare nelle questioni italiane”.\n\nAncora silente sulla polemica internazionale il presidente di Fratelli d’Italia, Giorgia Meloni, protagonista però di una lunga intervista alla Cna, l’agenzia di Taiwan, in cui ha manifestato una scelta di campo importante per il partito, a meno di 48 ore dal voto del 25 settembre, schierandosi nettamente in area atlantista. Infatti “è inaccettabile la condotta della Cina” nei confronti di Taiwan, che è un partner commerciale strategico per l’Italia e l’Unione europea. “Con un governo di centrodestra è certo che Taiwan sarà una preoccupazione imprescindibile per l’Italia”, ha chiarito Meloni, che ricorda di aver “seguito da vicino (e) con disagio” ciò che sta accadendo nello Stretto. L’Unione europea dovrebbe “dispiegare tutte le armi politiche e diplomatiche a sua disposizione“, esercitando “quanta più pressione possibile” per impedire alla Cina di provocare qualsiasi conflitto militare nell’area, ha aggiunto Meloni, secondo cui un’azione militare cinese avrebbe ripercussioni anche sui rapporti commerciali tra Pechino e Bruxelles: “Non dimentichiamo che l’Unione europea è anche un mercato di sbocco chiave per la Cina, che rischia di essere chiuso se decidesse di attaccare l’isola”.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Siamo la Taiwan del Mediterraneo, sulle nostre coste la sfida Usa-Russia": "Siamo la Taiwan del Mediterraneo, sulle nostre coste la sfida Usa-Russia\n\nLa russofilia italiana era viva persino durante il fascismo, Mosca lo sa e prova a tenere aperti i canali. Il ruolo geopolitico è destinato a crescere: il Belpaese è boccone grosso, gustoso, disponibile\n\nLucio Caracciolo",
    "Taiwan – gli e-book di China Files n°15": "Domenica 11 settembre i sottoscrittori di China Files hanno ricevuto il nostro e-book numero 15, interamente dedicato a Taiwan. Da sempre la Repubblica di Cina è il dossier più delicato nella relazione tra Washington e Pechino. La visita di Nancy Pelosi e le successive esercitazioni militari intorno all’isola principale di Taiwan arrivano al culmine di un processo che mette a rischio lo status quo, aprendo a un nuovo pericoloso “new normal”. Ma per capire perché Taiwan è importante non basta parlare delle intenzioni delle due superpotenze. In questo e-book proviamo ad analizzare il ruolo di Taipei nel triangolo con Usa e Repubblica Popolare Cinese, ma anche a raccontare che cos’è e che cosa pensa oggi Taiwan\n\nL’INDICE DELL’E-BOOK TAIWAN\n\nTensioni sullo Stretto\n\nIl nuovo status quo – di Lorenzo Lamperti\n\n– di Missili e manette: le armi di Xi per la “riunificazione” – di Lorenzo Lamperti\n\n– di Quel cordone di chip che protegge Taiwan – di Lorenzo Lamperti\n\n– di Lorenzo Lamperti Voci sullo Stretto – di Lorenzo Lamperti\n\n– di Lorenzo Lamperti Che cosa pensa Taiwan – di Lorenzo Lamperti\n\n– di Lorenzo Lamperti Niente tamburi di guerra sui media cinesi – di Alessandra Colarizi\n\n– di Alessandra Colarizi Il principe e le ranocchie: Taiwan per il web cinese – di Lucrezia Goldin\n\nTra mappa e realtà: Taiwan e il Mar Cinese Meridionale – di Lucia Gragnani\n\n– di Lucia Gragnani Le diverse anime europee sul dossier taiwanese – di Francesca Ghiretti\n\nChe cos’è Taiwan\n\nTaiwan, ROC. O ROC, Taiwan – di Lorenzo Lamperti\n\n– di Taiwan non è solo un’isola – di Lorenzo Lamperti\n\n– di Lorenzo Lamperti La memoria di Taiwan su un’isola verde – di Serena De Marchi\n\nTaiwan safe house asiatica dei diritti LGBTQ – di Serena Console\n\n– di Serena Console Non basta Tsai per l’eguaglianza di genere – di Agnese Ranaldi\n\n– di Agnese Ranaldi Audrey Tang e la democrazia digitale – di Lorenzo Lamperti\n\n– di Lorenzo Lamperti La coperta corta della sicurezza energetica – di Sabrina Moles\n\n– di Sabrina Moles Le zone d’ombra della democrazia taiwanese – di Vittoria Mazzieri\n\n– di Vittoria Mazzieri Orbita taiwanese – di Fabrizia Candido\n\n– di Fabrizia Candido Arte made in Taiwan: alla ricerca di un’identità – di Camilla Fatticioni\n\n– di Camilla Fatticioni Quando la musica è anche politica – di Stefano Capologno\n\n– di Stefano Capologno Un morso di Taiwan: dal pollo fritto al bubble tea – di Livio di Salvatore\n\nProgetto editoriale: Lorenzo Lamperti\n\nProgetto grafico e copertina: Gian Luca Atzori\n\nL’EDITORIALE DELL’E-BOOK TAIWAN\n\nNavigare lo Stretto\n\nTaiwan. Repubblica di Cina. Formosa. Isola. Provincia ribelle. Il posto più pericoloso del mondo. La prossima Ucraina. Tanti modi per definire un luogo che ancora sta cercando di capire come definire se stesso, teso tra carta, storia e realtà. Il mondo, persino l’Italia, si sono improvvisamente accorti dell’importanza di Taiwan tracciando spesso un filo conduttore causa-effetto con l’Ucraina. Ma la vicenda taiwanese va avanti da oltre sette decenni, con dinamiche del tutto particolari e una dialettica tra carta e prassi, tra ufficiale e ufficioso, tra lessico e semantica, forse mai così forte altrove.\n\nSi è parlato soprattutto dell’importanza di Taiwan all’interno della contesa tra Cina e America. Per una la “riunificazione” (o “unificazione” come viene definita a Taipei) è un obiettivo storico, il coronamento del “ringiovanimento nazionale” le cui lancette sembrano correre più veloci seguendo il timing della “nuova era” di Xi Jinping. Per l’altra è un doppio argine: strategico, oltre il quale Pechino si proietterebbe nel Pacifico che per Washington deve restare americano. E ideologico, soprattutto da parte repubblicana, con Taiwan esempio vivente che un governo etnicamente han può prosperare democraticamente senza il Partito comunista. Insomma, tra le due superpotenze non ci può essere negoziato o accordo: al massimo accordo di essere in disaccordo per mantenere su binari meno scivolosi una competizione che invece si è fatta sempre più insidiosa dal 2016.\n\nDopo lo storico incontro tra Xi Jinping e l’ex presidente taiwanese Ma Ying-jeou a Singapore, il dialogo tra le due sponde dello Stretto si è chiuso col ritorno al governo del Partito Progressista Democratico (DPP). Pechino chiede preventivamente il riconoscimento del “consenso del 1992”, secondo cui esiste una sola Cina anche se non viene stabilito quale. Accordo di essere in disaccordo, appunto. Il DPP non riconosce il “consenso del 1992” e chiede un dialogo senza precondizioni tra due entità che sono de facto separate. In questo contesto le due superpotenze hanno iniziato a testare le rispettive linee rosse. Da una parte con la telefonata tra Donald Trump e Tsai, la vendita di armi e l’intensificarsi delle visite politiche dopo l’eliminazione delle restrizioni autoimposte nei rapporti bilaterali operata da Mike Pompeo e sistematizzata da Joe Biden. Dall’altra con l’erosione dello spazio diplomatico di Taipei nelle organizzazioni internazionali e con una posa sempre più muscolare a livello politico e militare.\n\nL’importanza di Taiwan è anche economica. Giusto per fare un paragone, l’Ucraina è il 67esimo partner commerciale degli Usa, Taiwan il nono. E nonostante le tensioni politiche e militari, la Repubblica Popolare resta ampiamente il primo partner di Taiwan: nel 2021 si è raggiunto il record storico di interscambio commerciale tra le due sponde dello Stretto. Senza contare il ruolo cruciale dei suoi semiconduttori. Ma Taiwan è importante anche per quello che rappresenta per l’Asia. Dopo la fine della legge marziale imposta da Chiang Kai-shek, il processo di democratizzazione l’ha portata, tra le altre cose, a diventare il primo luogo in Asia a legalizzare i matrimoni tra persone dello stesso sesso. Certo, ci sono ancora zone d’ombra che in questo ebook non manchiamo di raccontare. Ma per capire quanto sta accadendo sullo Stretto non basta la cronaca di questi giorni o il parallelo con altri teatri di crisi: si rischia di esagerare o minimizzare la portata di eventi che hanno un (complicato) corso proprio. Così come per capire Taiwan non bastano le parole o le dichiarazioni. Bisogna andare tra le pieghe e navigare acque agitate. Proviamo a darne un’idea con questo ebook.",
    "Taiwan, un violento terremoto fa crollare un ponte a Yuli Township - Mondo": "Taiwan, un violento terremoto fa crollare un ponte a Yuli Township\n\n19 settembre, 14:12\n\nSulla costa sud-orientale. Le riprese aeree della struttura danneggiata dal sisma",
    "Amb. Cina a Meloni, forte malcontento per parole su Taiwan": "ROMA, 24 SET \"Di recente, la parte cinese ha notato alcune osservazioni negative che sfruttano la questione di Taiwan per stimolare un approccio ostile nei confronti della Cina. Di ciò... Leggi tutta la notizia",
    "Da Sealand a San Giorgio, passando per Taiwan: esistono gli “Stati-patacca”?": "Se fondatori e cittadini del Sovrano Stato Teocratico Antartico di San Giorgio hanno commesso illeciti e se questo staterello sia legittimo o meno, sono questioni che saranno decise dalla magistratura. Tuttavia, i problemi evidenziati da questa iniziativa e frettolosamente liquidati come estemporaneità o ennesima espressione della furberia italiana sono molto più complessi. Riguardano, infatti, il concetto stesso di Stato e, in particolare, i criteri per distinguere uno Stato “originale” da uno “patacca”.\n\nIn sintesi: uno Stato è tale se viene riconosciuto da qualche altro Stato anche se non necessariamente da tutti gli Stati. Il caso più noto al grande pubblico, per essere recentemente balzato agli onori della cronaca, è Taiwan, ma non è certo l’unico. Israele, per esempio, non è riconosciuto da 28 Paesi mentre il Somaliland non ha alcun riconoscimento internazionale. Il Bouthan intrattiene rapporti diplomatici con una cinquantina di Paesi fra i quali non c’è l’Italia; e viste la capacità di produzione di energia e il ruolo di cuscinetto fra Cina e India sarebbe abbastanza inopportuno liquidare la cosa con la nota espressione del vernacolo romanesco. Molti altri sono gli esempi che si potrebbero fare.\n\nDi conseguenza, non è così automatico liquidare lo Stato di San Giorgio (e, prima di lui, il Principato di Sealand) come non-entità prive di soggettività politica internazionale. Basta ricordare, infatti, che la Serenissima Repubblica di San Marino nacque, così vuole la narrativa tradizionale, da una piccola comunità insediatasi sul monte Titano e che la sua indipendenza fu garantita non dalla propria forza militare ma dalla disponibilità delle grandi potenze che le consentirono di sopravvivere. Depurata dalla retorica risorgimentale, anche l’unità d’Italia è stata costruita “per fatti concludenti” nell’ambito degli equilibri geopolitici dell’epoca; per non parlare del fatto che più o meno nello stesso periodo il Belgio è stato disegnato da Inghilterra e Francia sulla cartina geografica politica dell’Europa.\n\nDunque, se vale il principio del “diritto coloniale” in base al quale chi arriva su una terra di nessuno ne diventa il proprietario e ha il diritto di impedire a chiunque di occuparla, che differenza c’è fra il Nuovo Mondo scoperto da Colombo e gli Stati fondati dai “padri costituenti” di Sealand o di San Giorgio? Da un punto di vista teorico, nessuna. In termini pratici, invece, la sopravvivenza del neoproclamato Stato dipende da due elementi: la capacità di difendersi da ingerenze esterne e l’interesse degli altri attori internazionali a tenere in vita l’ultimo arrivato.\n\nPer capire l’importanza del tema basta sostituire “Sealand” e “San Giorgio” con “Luna” e “Marte”. Sul nostro satellite (ma, poi, “nostro”, perché?) svetta la bandiera a stelle e strisce. Quindi una prima forma di attribuzione territoriale statale già esiste; quando Russia e Cina rivendicheranno i propri spazi si dovrà gestire un conflitto diplomatico di non semplice soluzione, ma pur sempre nell’ambito del confronto fra soggetti politici dotati di sovranità. Ma se Musk o Bezos arriveranno per primi su Marte e pianteranno la “propria” bandiera —magari nella forma di moduli che consentono la permanenza umana — perché non dovrebbero rivendicare l’autonomia del proprio “regno” dagli altri Stati della Terra? Messa in questi termini, la vicenda sembrerebbe la trama di un romanzo di Isaac Asimov o di un anime giapponese —Gundam, tanto per citarne uno— ma non è così.\n\nPrima di prendere in giro Sealand o lo Stato di San Giorgio, dunque, sarebbe preferibile fare qualche riflessione sul futuro che ci aspetta. Una piattaforma in acque internazionali o una fetta di terra sperduta ai confini del mondo saranno anche una curiosità o un mezzo per eludere la legge. Decidere chi ha il potere di creare uno nuovo Stato (magari su un altro pianeta) è una questione tremendamente seria per la sopravvivenza di tutto il genere umano.",
    "Il Parlamento Ue vuole maggiori relazioni con Taiwan": "Bruxelles – Stabilire nuove, maggiori relazioni con Taiwan, con condanna per le manovre militari di Pechino nello stretto che separa continente e isola di Formosa. Dal Parlamento europeo arriva un voto che rischia di creare nuovi motivi di tensioni e frizioni politiche nella già tese relazioni Ue-Cina. La risoluzione approvata a larga maggioranza dall’Aula (424 favorevoli, 14 contrari e 46 astenuti) è una presa di posizione chiara, netta, sullo scacchiere internazionale. I deputati europei si schierano con la Repubblica di Cina (ROC), che l’altra Repubblica, quella Popolare, non riconosce come tale e considera, da sempre, parte integrante della PRC.\n\n“Nell’isola democratica di Taiwan, spetta al popolo decidere come vivere”, recita il testo adottato. Una frase, con la sottolineatura della natura democratica dell’isola, che suona come critiche al regime di Pechino, già oggetto di critiche e censure da parte dell’Eurocamera per le repressioni degli uighuri. Un passaggio che, soprattutto chiarisce che il Parlamento non riconosce le pretese annessionistiche della Cina.\n\nLa mozione che chiede maggiori relazioni con Taipei rafforza inoltre l’alleanza tra Unione europea e Stati Uniti per Taiwan. A inizio agosto la visita ufficiale della presidente della Camera dei rappresentanti USA, Nancy Pelosi, nella capitale della ROC, ha prodotto un terremoto diplomatico. Alle reazioni di Pechino è seguito il richiamo degli ambasciatori, inclusi quelli dell’Ue. Adesso l’Aula chiedono alla Commissione europea di ravvivare il dialogo Unione europea-Taiwan e “avviare senza indugio” una valutazione d’impatto, una consultazione pubblica e un esercizio di definizione dell’ambito di un accordo bilaterale di investimento con le autorità taiwanesi. Un altro modo per riconoscere che non c’è un’unica Cina, come invece sostiene Pechino.",
    "CINA. Xi cambia i vertici militari per invadere Taiwan": "Il presidente cinese Xi Jinping dovrebbe cambiare i vertici militari durante il congresso del Partito Comunista del mese prossimo, con fedelissimi allineati al suo obiettivo di unificare Taiwan e la terraferma.\n\nXi ricopre contemporaneamente la carica di segretario generale del Partito comunista e di presidente della Commissione militare centrale, il massimo organo decisionale delle forze armate. Quattro dei sette membri della commissione andranno in pensione in occasione del congresso che si terrà due volte al decennio a metà ottobre, riporta Nikkei.\n\nL’attenzione si concentra sul modo in cui Xi, che è quasi certo di ricevere un terzo mandato come leader della Cina, in occasione dell’evento, riempirà i posti vacanti nella commissione militare, data la sua postura belligerante nei confronti degli Stati Uniti e di Taiwan.\n\nMiao Hua, uno dei membri della commissione, è considerato il candidato principale per sostituire Xu Qiliang, uno dei due vicepresidenti. Miao conosce Xi da tre decenni, da quando quest’ultimo prestava servizio nella provincia del Fujian.\n\nNel 2015 Xi ha iniziato a ristrutturare l’esercito cinese, incentrato sulle forze di terra, in un’organizzazione moderna e mobile in cui tutte le branche combattono come un’unica entità. Nel tentativo di rompere i gruppi di potere tra le diverse armi, Miao, ufficiale dell’esercito, è stato nominato a un posto di alto livello all’interno della marina.\n\nUn candidato alla promozione nella commissione è Li Qiaoming, ex capo del Comando del Teatro Nord dell’Esercito Popolare di Liberazione. Sembra che Li abbia attirato l’attenzione di Xi scrivendo un articolo che ha colpito il leader, il quale ha cercato di rafforzare la presa del partito sulle forze armate. Pur essendo l’esercito cinese, il Pla fa parte del Partito Comunista.\n\nLiu Zhenli, da tempo protetto di Xi, comanda le forze di terra del Pla. Il curriculum di Liu include un lungo periodo di supervisione dell’unità che proteggeva Pechino, un contingente formato dai combattenti meglio addestrati dell’esercito. È tra i primi 200 funzionari del Partito Comunista, come Li. Questo fa sì che Liu sia in corsa per un posto di vicepresidente della commissione militare.\n\nDurante il congresso, Xi dovrebbe ribadire la sua visione dell’unificazione di Taiwan. Ma molti ufficiali dell’esercito sono riluttanti a raggiungere questo obiettivo con la forza. La promozione di Miao, Li e Liu potrebbe spianare la strada al presidente per prendere tali decisioni su Taiwan.\n\nLe speculazioni suggeriscono anche che Xi promuoverà Zhang Shengmin, un membro della Commissione militare centrale che ha guidato le retate anticorruzione nel PLA, a vicepresidente. Questa mossa metterebbe in guardia altri alti ufficiali militari.\n\nNell’ultimo congresso del partito del 2017, Xi ha ridotto a sette da 11 i seggi della Commissione militare centrale.\n\nTommaso Dal Passo",
    "Italia-Taiwan per agricoltura green e di precisione": "Promuovere e rafforzare la cooperazione tra Italia e Taiwan nei settori della scienza e della tecnologia agraria. È l'obiettivo dell'accordo siglato tra il Crea e Atri, Agricultural technology research institute reso operativo con la costituzione del comitato tecnico-scientifico, composto dagli esperti dei due enti, per collaborare su tre temi: 'precision agriculture and sustainable development, ' traceability and product sophistication' e 'Carbon farming'.\n\n\n\nCrea è il principale ente di ricerca italiano nei settori di agricoltura, agroindustria, alimentazione, pesca e silvicoltura e dello sviluppo rurale e ricerca economica. Atri, invece, principale istituto di ricerca e innovazione nel settore agricolo a Taiwan, è responsabile dell'applicazione, della commercializzazione e dell'industrializzazione dei risultati innovativi del settore ricerca e sviluppo in agricoltura, nonché della promozione delle relative tecnologie, cooperazione e politiche. L'accordo rappresenta una concreta opportunità per favorire ulteriormente le relazioni tra Italia e Taiwan, attraverso lo scambio di informazioni scientifiche e tecnologiche e il dialogo tra le rispettive Istituzioni. Il partenariato delineato nell'accordo rafforzerà gli obiettivi di ricerca e sviluppo dei due Paesi, comprese le attività in progetti di ricerca congiunti, lo scambio di scienziati ed esperti tecnici, l'organizzazione di seminari e workshop, contribuendo ulteriormente a consolidare gli attuali cordiali rapporti di cooperazione e scambio tra le comunità scientifiche di Italia e Taiwan.",
    "Giappone aumenterà depositi munizioni vicino a Taiwan": "Martedì 6 settembre 2022 - 17:21\n\nGiappone aumenterà depositi munizioni vicino a Taiwan\n\nPer rispondere a eventuale crisi militare con Cina\n\nCONDIVIDI SU:\n\n\n\n\n\n\n\n\n\n\n\n\n\n\n\n\n\n\n\n\n\nRoma, 6 set. (askanews) – Il Giappone aumenterà i depositi di carburante e munizioni nelle isole Nansei, nel mar Cinese orientale, in vista di un’eventuale crisi militare nello stretto di Taiwan. L’ha riferito oggi il ministro della Difesa Yasukazu Hamada, secondo quanto riporta il Nikkei.Al momento il 70 per cento delle munizioni giapponesi sono conservate nell’isola settentrionale di Hokkaido, che è a oltre 2mila km dalla potenziale area di conflitto di Taiwan.“Per proteggere il Giappone, è importante per noi avere non solo l’hardware, come aerei e navi, ma anche sufficienti munizioni”, ha detto Hamada. “Noi – ha aggiunto – rafforzeremo radicalmente le capacità di difesa di cui abbiamo bisogno, a partire dalla nostra capacità di dispiegamento sostenuto e flessibile”.Le isole Nansei si allungano dall’isola meridionale del Kyushu alle prossimità di Taiwan.",
    "Tour del Taiwan, il paesaggio lunare esplorato virtualmente con l'e-cycling": "Ciclismo\n\nTour del Taiwan, il paesaggio lunare esplorato virtualmente con l'e-cycling\n\nLa Taiwan Cup 2022 ha offerto l'opportunità di disputare i campionati asiatici di e-cycling pedalando su una piattaforma virtuale locale che ha messo a disposizione dei partecipanti la trasposizione digitale del paesaggio lunare più famoso del mondo, tra rocce e vulcani estinti.\n\n00:02:29, 24/09/2022 alle 08:13",
    "Dallo Xinjiang a Taiwan. L'Ue fa di tutto per non irritare la Cina": "La Commissione pubblica la sua proposta di divieto di commercializzare, sul mercato dell’Unione, i prodotti ottenuti con il lavoro forzato, ma von der Leyen nel suo discorso non menziona i lavori forzati né la Cina come sfida al sistema europeo. Il viaggio del capo delle spie a Taiwan improvvisamente cancellato\n\nDurante il suo discorso sullo stato dell’Unione, ieri, la presidente della Commissione europea, Ursula von der Leyen, non ha citato una proposta di divieto di commercializzare, sul mercato dell’Unione, i prodotti ottenuti con il lavoro forzato. Nei giorni scorsi era circolata l’ipotesi che la regolamentazione, il cui testo è stato pubblicato in sordina nel pomeriggio di ieri sul sito della Commissione, sarebbe stata un elemento dell’importante discorso di von der Leyen al Parlamento europeo, anche perché il ban sui prodotti del lavoro forzato era stato un passaggio del discorso dell’anno precedente: “Ci sono 25 milioni di persone là fuori che sono minacciate o costrette al lavoro forzato. Non possiamo accettare che siano costrette a fabbricare prodotti che poi finiscono in vendita nei negozi europei. Proporremo quindi di vietare l’ingresso sul nostro mercato di prodotti realizzati con il lavoro forzato”, aveva detto la presidente. Ma secondo diverse fonti, citare la proposta ieri, due settimane dopo la pubblicazione del report sui diritti umani violati dalla Cina nello Xinjiang da parte dell’Alto commissariato per i diritti umani delle Nazioni Unite, avrebbe irritato la Cina. La proposta della Commissione infatti non cita mai direttamente né la Cina né lo Xinjiang, ma è molto chiaro a chi si riferisca (cotone, pomodori, componenti dei pannelli solari vengono soprattutto da lì). E’ ispirata al modello americano di divieto assoluto: vieta la commercializzazione e anche l’esportazione di certi prodotti fuori dall’Ue anche da parte di piccole e medie imprese, attraverso indagini sulla filiera produttiva la cui responsabilità sarà dei paesi membri. Ora sarà il Consiglio europeo a discutere della proposta, che avrà delle ripercussioni, ovviamente, sul mercato."
}