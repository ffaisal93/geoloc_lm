{
    "UCRAINA: SUPERATO IL QUORUM PER L’ANNESSIONE ALLA FEDERAZIONE RUSSA": "L’agenzia di stampa statale russa Tass riporta i dati forniti da amministratori locali, secondo i quali il referendum di adesione alla Federazione da parte delle regioni di Lugansk, Donetsk, Zaporizhzhia e Kherson “ha avuto successo, l’affluenza ha superato il 50%”, mentre la votazione proseguirà fino a martedì.\n\nLe autorità ucraine, da parte loro, non riconoscono il voto in corso e hanno dichiarato che gruppi armati avrebbero circondato le abitazioni e spinto le persone a votare.\n\nSull’ingresso del Donbass e dei territori ucraini alla Russia e sull’offensiva militare di Kiev il contributo di Marco Bordoni redattore del canale Telegram “La Mia Russia” e collaboratore di Lettere da Mosca.\n\nAscolta o scarica\n\n",
    "Il Papa condanna l'invasione dell'Ucraina da parte della Federazione russa": "Dopo le polemiche per le parole di compassione di Francesco nei confronti di Daria Dugina, oggi il Vaticano precisa la posizione del Santo Padre: \"[una guerra] moralmente ingiusta, inaccettabile, barbara, insensata, ripugnante e sacrilega\"\n\nAlle 12, nel consueto bollettino quotidiano, la Santa Sede ha diffuso un comunicato relativo alla posizione d'oltretevere sul conflitto russo-ucraino, in cui si ricorda che “sono numerosi gli interventi del Santo Padre Francesco e dei suoi collaboratori al riguardo. Essi hanno come finalità per lo più quella di invitare i Pastori ed i fedeli alla preghiera, e tutte le persone di buona volontà alla solidarietà e agli sforzi per ricostruire la pace. In più di un’occasione, come anche nei giorni recenti, sono sorte discussioni pubbliche sul significato politico da attribuire a tali interventi. A tale riguardo, si ribadisce che le parole del Santo Padre su questa drammatica questione vanno lette come una voce alzata in difesa della vita umana e dei valori connessi ad essa, e non come prese di posizione politica. Quanto alla guerra di ampie dimensioni in Ucraina, iniziata dalla Federazione Russa, gli interventi del Santo Padre Francesco sono chiari e univoci nel condannarla come moralmente ingiusta, inaccettabile, barbara, insensata, ripugnante e sacrilega”.\n\nÈ la prima volta che esplicitamente si imputa alla Russia l'origine della guerra, senza concedere spazio a giustificazioni varie (“l'abbaiare della Nato ai confini”) e senza ricordare le responsabilità occidentali nell'aver fomentato in qualche modo l'azione decisa dal Cremlino lo scorso febbraio.\n\nIl comunicato giunge una settimana dopo le parole del Papa pronunciate all'Udienza generale in cui aveva rivolto una preghiera “a quella povera ragazza volata in aria per una bomba che era sotto il sedile della macchina a Mosca. Gli innocenti pagano la guerra, gli innocenti! Pensiamo a questa realtà e diciamoci l’un l’altro: la guerra è una pazzia. E coloro che guadagnano con la guerra e con il commercio delle armi sono dei delinquenti che ammazzano l’umanità”.\n\nIl riferimento era a Daria Dugina, la figlia di Aleksander, il teorico del “mondo russo” e della guerra volta a smembrare l'Ucraina. Parole che avevano portato il ministero degli Esteri di Kyiv a convocare il nunzio. “Il cuore è spezzato” dopo le frasi di Francesco, aveva detto pubblicamente il ministro Kuleba.",
    "Le “ragioni” di Mosca. Discorso del Ministro degli Affari Esteri della Federazione Russa Sergey Lavrov alla riunione del Consiglio di sicurezza ONU": "Lavrov ieri ha parlato all’Assemblea Generale dell’Onu, rinfacciando agli Stati Uniti la pretesa di “sostituirsi a Dio” nella geopolitica globale. Quindi ha elencato i presunti torti di Washington, le invasioni che hanno portato solo caos, i torti commessi contro la Russia che invece collaborava in pieno alla stabilità internazionale, e da qui l’inevitabile necessità di aggredire il vicino per cancellarlo dalla carta geografica.\n\nEcco il testo del suo intervento\n\nMi risulta che l’incontro di oggi sia stato motivato dal desiderio di alcune delegazioni di discutere il tema delle “impunità” in Ucraina. Credo che questo sia molto opportuno. È un termine che riflette pienamente ciò che sta accadendo nel Paese dal 2014. Forze nazionaliste-radicali, veri e propri russofobi e neonazisti, sono allora saliti al potere grazie a un colpo di Stato armato sostenuto direttamente dai Paesi occidentali. Subito dopo il golpe è stato avviato un percorso di illegalità e di totale disprezzo per i diritti umani e le libertà fondamentali: il diritto alla vita, alla libertà di parola, all’accesso all’informazione, alla libertà di espressione, alla libertà di coscienza e all’uso della propria lingua madre.\n\nI crimini commessi a Maidan nel febbraio 2014 restano impuniti. Non sono stati individuati né tantomeno puniti i responsabili della mostruosa tragedia di Odessa del 2 maggio 2014, quando circa 50 persone sono state bruciate vive e uccise nella locale Casa dei Sindacati. Alla stessa serie risalgono gli omicidi politici di Oleksandr Buzina, di Pavel Sheremet, di giornalisti e di altre personalità pubbliche. Nonostante questo, oggi tentano di imporci una narrazione completamente diversa che vede nell’aggressione russa la causa primaria di tutti i mali.\n\nInoltre viene ignorato il fatto che per più di otto anni l’esercito ucraino e le milizie delle formazioni nazionaliste hanno ucciso e assassinato impunemente i residenti del Donbass solo perché si rifiutavano di riconoscere i risultati del criminale, cruento e anticostituzionale colpo di Stato di Kiev e hanno deciso di difendere i loro diritti garantiti dalla Costituzione ucraina, compreso il diritto al libero uso della loro madrelingua russa.\n\nRicordate quando nel 2015 l’allora primo ministro Yatzenyuk disse che nel Donbass vivevano “non umani”. L’attuale presidente, V.A. Zelensky, non si è molto allontanato da lui. In un’intervista del settembre 2021, alla domanda su cosa pensasse degli abitanti del Donbass, ha risposto che ci sono persone e ci sono “creature”, “organismi”. Questa è una caratteristica costante del regime ucraino, sia con P. A. Poroshenko, sia con V. A. Zelensky.\n\nTutti coloro che non erano d’accordo con gli esiti del colpo di Stato sono stati dichiarati terroristi. Per otto anni, il regime di Kiev ha condotto una “operazione militare” contro i civili. Da molti anni l’Ucraina sta attuando una mobilitazione totale di tutta la popolazione adulta, donne comprese, che recluta nelle fila dei battaglioni nazionalisti e delle forze armate ucraine.\n\nPur affermando ipocritamente la loro fedeltà agli accordi di Minsk, le autorità di Kiev ne hanno apertamente e impunemente sabotato l’ attuazione. IlDonbass ha subito il blocco finanziario, dei trasporti e dell’energia. Gli abitanti della regione sono stati defraudati di assistenza sociale, pensioni, stipendi, servizi bancari, comunicazioni, istruzione e assistenza sanitaria. Sono stati privati dei diritti civili fondamentali, compresi quelli garantiti dai Patti internazionali sui diritti economici, sociali e culturali e sui diritti civili e politici del 1966.\n\nA un certo punto, stanco di fingere, Zelensky ha dichiarato che il “Pacchetto di misure” di Minsk era necessario solo per mantenere le sanzioni imposte alla Russia. Ancora più esplicito è stato il suo predecessore e co-autore degli accordi di Minsk, Petro Poroshenko. Un paio di mesi fa ha dichiarato pubblicamente e con orgoglio che né lui né altri in Ucraina avrebbero attuato gli accordi che lui aveva firmato. Erano necessari solo per guadagnare tempo e ottenere armi dai Paesi occidentali per la guerra contro la Federazione Russa. Il segretario del Consiglio nazionale ucraino per la sicurezza e la difesa, A.M. Danilov, si è espresso nello stesso senso.\n\nIl regime di Kiev deve la propria impunità ai suoi tutori occidentali, in primo luogo Germania e Francia e, naturalmente, Stati Uniti. Invece di esercitare pressioni sulla leadership di Kiev per l’applicazione degli Accordi di Minsk, Berlino e Parigi hanno cinicamente chiuso gli occhi di fronte alle aperte minacce di Kiev di risolvere il “problema del Donbass” con la forza – il cosiddetto Piano “B”.\n\nNegli ultimi anni, il regime di Kiev ha sferrato un vero attacco frontale alla lingua russa. Ha violato impunemente i diritti della popolazione russa e russofona dell’Ucraina. Sono state approvate scandalose leggi “linguistiche”:\n\n▪️ “Sull’educazione” (2017)\n\n▪️ “Sulla garanzia del ruolo della lingua ucraina come lingua di Stato” (2019)\n\n▪️ “Sull’istruzione secondaria generale completa” (2020)\n\n▪️ “Sui popoli autoctoni dell’Ucraina” (2021)\n\nAllo stesso tempo, sono state approvate leggi che promuovono la teoria e la pratica del nazismo. Kiev ha ignorato le timide raccomandazioni della Commissione di Venezia del Consiglio d’Europa, dell’Ufficio dell’Alto Commissario delle Nazioni Unite per i Diritti Umani e dell’Alto Commissario dell’OSCE per le Minoranze Nazionali di correggere la legislazione linguistica. Da parte loro, questi organismi multilaterali non hanno trovato il coraggio (forse semplicemente non gli è stato permesso) di spingere le autorità ucraine a rispettare i propri obblighi internazionali in materia di diritti umani.\n\nIl Ministero dell’Istruzione ucraino ha escluso la lingua e la letteratura russa dai programmi scolastici. I libri in russo sono vietati e distrutti, come nella Germania nazista, e i monumenti agli scrittori russi vengono abbattuti.\n\nCon il sostegno dello Stato viene coltivata l’intolleranza nazionale nei confronti dell’etnia russa. Oggi i funzionari del paese non si vergognano più della loro matrice nazista e apertamente e impunemente istigano a uccidere i russi.\n\nEcco alcuni esempi. L’ambasciatore ucraino in Kazakhstan, P.Y.Vrublevsky, che ora si trova a Kiev, in un’intervista del 22 agosto di quest’anno, ha dichiarato quanto segue: “Cerchiamo di ucciderli (i russi) il più possibile. Più uccidiamo i russi ora, meno i nostri figli dovranno uccidere. Questo è tutto”. Qualcuno ha prestato attenzione a queste parole? In precedenza, la scorsa primavera, il sindaco di Dnepr B.A. Filatov si era espresso nello stesso spirito: “È arrivato il momento della rabbia fredda. Ora abbiamo il pieno diritto morale di uccidere, con calma e con mente assolutamente libera, queste bestie in tutto il mondo, senza limiti di tempo e nella massima quantità possibile”. Il 13 settembre di quest’anno, il segretario del Consiglio di sicurezza e difesa nazionale, A.M. Danilov, ha dichiarato: “Negli insediamenti in cui entrano le forze armate ucraine, i residenti saranno ucrainizzati a prescindere dalla loro opinione. Ciò riguarderà non solo i russi, ma anche i rappresentanti di altre nazionalità. Se desiderate studiare altre lingue, il rumeno, il polacco o l’ebraico, fatelo pure, ma non a carico del nostro Stato, potete migliorare la vostra istruzione a spese vostre.\n\nÈ necessario dire che tutte queste sortite russofobichesono rimaste completamente impunite? Non si tratta solo di russofobia. Si riferiva anche ai rappresentanti di altre nazionalità che vivono in Ucraina.\n\nL’apoteosi è stata l’intervista di Zelensky del 5 agosto 2021, in cui consigliava a chiunque si sentisse russo di sloggiare in Russia per il bene dei propri figli e nipoti.\n\nMi sembra che le decisioni prese ora dai cittadini di alcune regioni ucraine di indire referendum siano una risposta ai suoi desideri.\n\nCon l’alibi di combattere l'”aggressione russa” e il “separatismo” in Ucraina, si sta intensificando la persecuzione dei dissidenti. Nel marzo di quest’annosono stati banditi 11 partiti politici con il pretesto dei loro “legami con la Russia”. I principali canali televisivi in lingua russa dell’opposizione sono stati chiusi da tempo, bloccati i siti web sgraditi al governo. I giornalisti sono perseguitati per aver tentato di fornire una visione alternativa a quella ufficiale. L’importante attivista ucraina E.Berezhnaya, che ha ripetutamente parlato alle Nazioni Unite e all’OSCE dell’ascesa del neonazismo in Ucraina, è detenuta nelle camere di tortura dei Servizi di Sicurezza ucraini (SBU).\n\nNon abbiamo dubbi sul fatto che l’Ucraina si sia definitivamente trasformata in uno Stato nazista totalitario in cui le norme del diritto internazionale umanitario vengono impunemente violate. Non c’è da stupirsi che le forze armate ucraine e i battaglioni nazionalisti stiano impiegando tattiche terroristiche, usando i civili come “scudi umani”.\n\nIn questo contesto, particolarmente cinica risulta la posizione degli Stati che riforniscono l’Ucraina di armi ed equipaggiamenti militari e addestrano le forze armate ucraine. L’obiettivo è evidente (non lo nascondono, anzi lo dichiarano): prolungare il più possibile le ostilità, nonostante le perdite e le distruzioni, per impoverire e indebolire la Russia. Questa linea significa che i Paesi occidentali sono direttamente coinvolti nel conflitto ucraino, ne sono parte in causa. Anche la deliberata fomentazione di questo conflitto da parte dell'”Occidente collettivo” rimane impunita. In effetti, non puniranno certo sé stessi.\n\nSappiamo bene che oggi le Forze Armate russe e le milizie della DNR e della LNR devono confrontarsi non solo con le formazioni neonaziste del regime di Kiev, ma anche con la macchina militare dell’Occidente “collettivo”. La NATO, utilizzando sistemi moderni, aerei, navi, satelliti e droni strategici, in tempo reale fornisce informazioni di intelligence alle forze armate, suggerendo che la Russia deve essere sconfitta sul campo di battaglia (come affermano esplicitamente i funzionari dell’UE) e deprivata, per punizione, di ogni sovranità. Se prima il razzismo era latente, ora è assolutamente manifesto.\n\nSullo sfondo dei massicci bombardamenti di città e villaggi nel Donbass, Zelensky gioisce dell’efficacia delle armi occidentali. Ecco quanto ha dichiarato: “Finalmente si sente che l’artiglieria occidentale sta operando in modo molto potente, funzionano le armi che abbiamo ricevuto dai nostri partner, davvero precise quanto serve “, queste le parole pronunciate cinicamente dal leader di tale entità statale. Eppurenegli insediamenti bombardati non è stato colpito nessun obiettivo militare o strategico. Sono gli abitanti del Donbass a soffrire.\n\nDalla fine di luglio di quest’anno, le forze armate ucraine hanno minato il centro di Donetsk e i suoi sobborghi seminando mine antiuomo vietate “Lepestok”. Il loro uso viola gravemente la Convenzione sul divieto delle mine antiuomo del 1997, ratificata dall’Ucraina nel 2005, e il Secondo Protocollo alla Convenzione di Ginevra sulle armi convenzionali (che vieta le mine senza meccanismi di autodistruzione).\n\nTali atrocità sono state possibili e rimangono impunite perché gli Stati Uniti e i loro alleati, con la connivenza delle istituzioni internazionali per i diritti umani, hanno sistematicamente coperto per otto anni i crimini del regime di Kiev, costruendo la loro politica nei confronti di Zelensky in base al noto principio americano: “È certamene un figlio di puttana, ma è il nostro figlio di puttana”.\n\nLa scomoda verità che offusca l’immagine luminosa dell’Ucraina come vittima dell’aggressione russa è scrupolosamente taciuta, e talvolta palesemente oscurata. Persino l’organizzazione occidentale per i diritti umani Amnesty International, che difficilmente può essere sospettata di nutrire simpatie per la Russia, è stata duramente criticata e bollata come agente del Cremlino. Solo perché nel suo rapporto ha confermato fatti ben noti e cioè che Kiev sta dispiegando postazioni di combattimento e armi pesanti all’interno di siti civili.\n\nRestano impuniti i criminali bombardamenti, da parte dei combattenti del regime di Kiev, della centrale nucleare di Zaporozhye, che creano il rischio di una catastrofe nucleare. Questo nonostante il fatto che dal 1° settembre di quest’anno i dipendenti dell’Agenzia Internazionale per l’Energia Atomica (AIEA) siano presenti in modo permanente nell’impianto e sia oltremodo facile identificare i responsabili deibombardamenti.\n\nVorrei ricordare che la visita della missione dell’AIEA alla centrale di Zaporozhe è stata ritardataappositamente, perché già il 3 giugno di quest’anno erano stati concordati tutti i dettagli e la missione avrebbe potuto recarsi tranquillamente sul posto. Poi si è verificata una situazione indecorosa: il Dipartimento di Sicurezza del Segretariato delle Nazioni Unite ha rifiutato di “dare la sua approvazione” al percorso specifico concordato dalla Russia e dall’Agenzia. Poi ha iniziato a sostenere che l’AIEA avrebbe determinato da sola tutti i parametri della missione. Questa storia poco pulita ha ritardato di tre mesi la visita alla centrale della missione dell’Agenzia.\n\nSiamo seriamente preoccupati per la sorte dei militari russi caduti nelle mani dei nazionalisti ucraini. Esistono numerose prove dei maltrattamenti da loro subiti e delle esecuzioni sommarie in violazione delle norme del diritto umanitario internazionale. Sono sicuro che coloro che sono interessati agli eventi reali in Ucraina hanno visto i filmati del massacro da parte dei nazisti ucraini dei prigionieri di guerra russi, gettati a terra con le mani legate dietro la schiena e uccisi con un colpo in testa. Qualcuno dei paesi qui rappresentati ha commentato questo crimine?\n\nAbbiamo tantissime prove di questi e di altri atti criminali del regime di Kiev, commessi regolarmente dal 2014. Le autorità di polizia russe, in collaborazione con i colleghi della Repubblica Popolare di Donetsk e della Repubblica Popolare di Lugansk, stanno accuratamente registrando e indagando sui crimini. È stato accertato il coinvolgimento di oltre 220 persone, tra cui rappresentanti dell’alto comando delle Forze armate ucraine e comandanti di unità militari che hanno bombardato i civili. Sono in corso indagini penali su cittadini di Regno Unito, Canada, Stati Uniti e Paesi Bassi per mercenarismo e attività criminali in Ucraina. Vi assicuro che tutti i responsabili, indipendentemente dalla loro nazionalità, saranno consegnati alla giustizia.\n\nVorrei ancora una volta richiamare la vostra attenzione su quanto segue. Alla fine di marzo di quest’anno, un paio di giorni dopo che i negoziatori russi e ucraini a Istanbul avevano praticamente concordato i parametri proposti da Kiev, è avvenuta la tragedia di Bucha. Nessuno ha dubbi sul fatto che si tratti di una messinscena. Subito dopo, i nostri colleghi occidentali hanno sollevato un pandemonioe introdotto un nuovo pacchetto di sanzioni contro la Federazione Russa, accusandoci di aver ucciso dei civili. Dopo di che, una volta esaurito l’effetto propagandistico, nessuno menziona più Bucha. Tranne noi. Ancora una volta, rivolgo il mio appello alla presenza del Segretario Generale e di autorevoli ministri: fate in modo che le autorità ucraine compiano un passo elementare: pubblicare i nomi delle persone i cui cadaveri sono stati esposti a Bucha. Sono mesi che lo chiedo. Nessuno ascolta o vuole rispondere.\n\nEgregio signor Segretario generale,\n\nAlmeno lei usi la sua autorità, per favore. Penso siautile per tutti capire quanto è veramente successo.\n\nÈ stata richiamata l’attenzione sull’aumento dell’attività della giustizia internazionale nei confronti dell’Ucraina. Vengono pubblicizzati alcuni “sforzi” per indagare sui crimini in Ucraina attribuiti all’esercito russo. Tutto questo sa di “lavoro su commissione”. Lo vediamo benissimo.\n\nNé il sanguinoso colpo di Stato del 2014 a Kiev, né la tragedia di Odessa del 2 maggio 2014, né il bombardamento di città pacifiche nel Donbass, né il bombardamento di Lugansk da parte di aerei il 2 giugno 2014 e molti altri fatti hanno suscitato una precisa da parte della Corte penale internazionale (CPI). Alla CPI sono state inviate più di 3.000 denunce di crimini contro i residenti del Donbass. Non c’è stata alcuna reazione. A quanto pare, la leadership di questo “organo giudiziario” ha ricevuto dall'”alto” l’ordine di svolgere una burrascosa attività. Non abbiamo più nessuna fiducia in questo organismo. Per otto lunghi anni abbiamo atteso invano l’inizio della lotta contro l’impunità in Ucraina. Non ci aspettiamo più giustizia da questa e da altre istituzioni internazionali. Il tempo dell’attesa è finito.\n\nTutto ciò che ho detto conferma ancora una volta l’inevitabilità della decisione di effettuare un’operazione militare speciale. Ne abbiamo parlato più di una volta. Abbiamo presentato un gran numero di fatti che dimostrano come l’Ucraina si stesse preparando a svolgere il ruolo di “anti-Russia”, una testa di ponte per la creazione e l’attuazione di minacce contro la sicurezza russa. Posso assicurarvi che non permetteremo che ciò accada.",
    "Utilizzo di armi nucleari in Ucraina, Peskov: “Tutto scritto nella dottrina della Federazione Russa”": "Ieri il presidente Vladimir Putin ha affermato che \"la Russia sta facendo di tutto per prevenire sviluppi negativi osservando che per il momento ha risposto con moderazione agli attacchi ucraini alle infrastrutture e agli attacchi terroristici\"\n\nIl portavoce del Cremlino, Dmitrij Peskov, ha risposto oggi alla domanda dei giornalisti che chiedevano se esista la reale possibilità che Mosca utilizzi armi nucleari in Ucraina. “Tutto è indicato nella dottrina nucleare della Federazione Russa”, ha risposto brevemente Peskov intendendo un annesso alla dottrina militare, derivante dalla più ampia Dottrina Primakov relativa alla politica estera e di sicurezza della Federazione Russa. La Dottrina Primakov è stata elaborata negli anni ’90 dall’ex premier ed ex ministro degli Esteri, Evgenij Primakov. La dottrina nucleare traccia le linee guida da seguire per l’impiego delle armi nucleari tattiche o substrategiche. Le linee guida relative alle armi nucleari strategiche e alla dissuasione globale sono invece precisate nel documento del giugno 2020 dal titolo “Fondamentali della politica russa per la dissuasione nucleare”.\n\nNella giornata di ieri il presidente russo Vladimir Putin ha menzionato “dei tentativi di compiere attacchi terroristici in Russia”, anche sul territorio degli impianti nucleari, assicurando che però la situazione “è sotto controllo”. Putin ha aggiunto che la Russia “sta facendo di tutto” per prevenire sviluppi negativi osservando che Mosca, “per il momento”, ha risposto “con moderazione” agli attacchi ucraini alle infrastrutture e agli attacchi terroristici.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Giovane russo spara al comandante per non andare in guerra: «Adesso andiamo tutti a casa»": "«Adesso andiamo tutti a casa». È questa la frase che un giovane russo ha urlato prima di sparare al comandante per non andare in guerra. Si chiama Ruslan Zinin e testimoni oculari l'hanno visto apire il fuoco. Sua madre ha detto che Ruslan era molto preoccupato per il suo migliore amico, che ha ricevuto una convocazione.\n\nSerbia sempre più vicina alla Russia: firmato accordo di scambi politici. Emanuele Giaufret: «A rischio l'ingresso nella Ue»\n\nIl capo dell'ufficio di registrazione e arruolamento militare di Ust-Ilim, Alexander Eliseev, è stato gravemente ferito ed è in terapia intensiva. Probabilmente non vivrà fino alla fine della giornata e non potrà mandare nessun altro a morte certa.\n\nMobilized man killed a drafting office commander in Ust-Ilimsk, Irkutsk region, Russia.\n\n\n\nAlexandr Yeliseev, the commander, was shot four times almost point blank.\n\n\n\nThe murderer is Ruslan Zinin, born in 1997, \"partially mobilized\". He decided jail is better than death in Ukraine. pic.twitter.com/s0IvHJZJBO — Anton Gerashchenko (@Gerashchenko_en) September 26, 2022\n\nLa protesta in Russia si sta gradualmente radicalizzando. Secondo i calcoli di Mediazona, dalla fine di febbraio si sono verificati 54 attacchi a edifici di uffici e amministrazioni di arruolamento militare in diverse regioni, 17 dei quali negli ultimi cinque giorni.\n\nIl Comitato Investigativo della Federazione Russa ha aperto un procedimento penale contro il tiratore di Ust-Ilim ai sensi dell'art. 317 cp (violazione della vita di un agente delle forze dell'ordine) e dell'art. 222 del codice penale della Federazione Russa (acquisto illegale, trasferimento, vendita, deposito, trasporto di armi da fuoco, munizioni).",
    "Visti cittadini russi sospesi: i Baltici rispondono all'aggressione": "I Paesi Baltici hanno deciso di sospendere la procedura per l’ottenimento di visti facilitati per i cittadini russi. In completo accordo anche la Polonia.\n\n\n\nNei giorni scorsi, i leader politici di Estonia, Lettonia e Lituania hanno deciso di sospendere i visti facilitati per tutti i cittadini russi con il pieno appoggio anche da parte della Polonia e, successivamente, del Concilio UE dietro spinta dei quattro paesi. Ovviamente, la misura prevederà delle eccezioni per motivi umanitari e familiari.\n\n“Le decisioni sono efficaci quando sono coordinate e armonizzate”, ha affermato Gabrielius Landsbergis, ministro degli Esteri lituano. “In altre parole, abbiamo deciso di applicare la stessa misura in tutti gli stati baltici, così che una persona che abbia ricevuto un rifiuto di ingresso non possa guidare per qualche chilometro a nord o a sud e attraversare il confine”.\n\nCosa prevede la procedura facilitata per i visti\n\nLa concessione della procedura facilitata di ottenimento dei visti tra Comunità europea e Federazione russa è in vigore dal 2007. L’accordo ha lo scopo di agevolare i contatti diretti tra le persone residenti in Europa e in Russia al fine di sviluppare legami economici, umanitari, culturali e scientifici, semplificando il rilascio dei visti su una base di reciprocità. Un primo passo per raggiungere l’obiettivo definitivo: quello della libera circolazione di persone, senza obbligo di visto, tra Russia e Unione Europea.\n\nLa decisione di chiudere le frontiere\n\nRiportando quanto indicato all’interno del comunicato stampa diffuso nei giorni scorsi: “Viaggiare in Unione Europea è un privilegio e nulla ha a che fare con i diritti umani. È inaccettabile che i cittadini di uno stato aggressore siano autorizzati a viaggiare liberamente in Europa quando, nello stesso momento, il popolo ucraino viene torturato e assassinato. Tra i cittadini russi che varcano l’area Schengen ci sono anche persone che arrivano con il preciso intento di minare la sicurezza dei nostri Paesi, anche in virtù del fatto che tre cittadini russi su quattro supportano l’aggressione del loro Paese nei confronti dell’Ucraina”. La premier estone, Kaja Kallas, ha dichiarato su Twitter che non si tratta di un divieto completo e che verranno previste delle eccezioni.\n\nDalla Russia all’Unione Europea: le statistiche dall’inizio dell’aggressione\n\nSecondo un rapporto a cura di Frontex, che considera un arco temporale compreso tra il 24 febbraio (data di inizio dell’aggressione) fino al 22 agosto, i cittadini russi entrati in Unione Europea sono quasi 1 milione, precisamente 998.085. La maggior parte di questi sono entrati in Europa passando per la Finlandia (329.185) e per l’Estonia (281.957), con l’idea di spostarsi ulteriormente o fermarsi. Se pensiamo alle dimensioni dell’Estonia e alla memoria storica ancora fresca relativa ai soprusi subiti nel recente passato possiamo dire che era quasi inevitabile per i Paesi Baltici arrivare a questa ferma decisione.\n\nL’entrata in vigore il 19 settembre\n\nLa decisione delle Repubbliche Baltiche e della Polonia di vietare ai cittadini russi di muoversi verso l’Occidente segue il provvedimento, già in vigore, del divieto di voli diretti da e per la Russia. Questo, almeno fino a oggi, non ha impedito ai cittadini della Federazione russa di spostarsi verso l’UE, poiché le persone in possesso di visto potevano facilmente raggiungere via terra le nazioni europee di confine e da lì spostarsi in aereo o in auto. Dall’entrata in vigore della nuova decisione, per i cittadini russi sarà ancora più complesso (e costoso) venire in Europa, a maggior ragione perché la proposta sull’abolizione delle facilitazioni è stata poi generalizzata dal Concilio Europeo.\n\n\n\nVladimir Putin, il 21 settembre, ha richiesto la mobilitazione di 300.000 riservisti per continuare a sostenere l’aggressione in Ucraina. Molti russi hanno tentato la fuga, tanto che i voli verso l’Armenia e la Turchia sono schizzati alle stelle e si sono registrate numerose code sul confine georgiano. Impossibile, quindi, raggiungere l’Unione Europea, anche se la Germania si è detta disponibile ad accogliere i dissidenti al regime sul suo territorio. Come specificato più volte, le misure restrittive prevederanno delle eccezioni per casi umanitari, dissidenti e missioni diplomatiche.\n\nFoto di copertina dell’autrice: Ambasciata russa a Tallin, 3 giugno 2022",
    "\"È una spia\". E Mosca fa scattare l'arresto del console giapponese a Vladivostok": "I servizi russi hanno arrestato il console giapponese a Vladivostok per spionaggio. Il Servizio di sicurezza federale russo (Fsb) ha fatto sapere che Motoki Tatsunori è stato fermato e messo sotto custodia per aver acquisito documenti con informazioni classificate sugli effetti delle sanzioni sull'economia dell'estremo oriente russo. Nelle ultime ore, Tokyo aveva annunciato la decisione di introdurre nuove sanzioni all'indirizzo della Russia, bloccando l'esportazione di prodotti usabili nella produzione di armi chimiche.\n\nL'arresto del console giapponese in Russia\n\nL'episodio è ancora avvolto nella nabbia. Il funzionario diplomatico giapponese, come detto, sarebbe stato colto in flagranza di reato mentre raccoglieva informazioni sull'impatto delle sanzioni occidentali e, per questo, sarebbe stato dichiarato persona non grata. \" Il Servizio di sicurezza federale russo nella regione dell'Estremo oriente ha impedito un'azione di spionaggio da parte di Motoki Tatsunori, console presso il Consolato generale giapponese a Vladivostok \", si legge in una nota diffusa dall'Fsb.\n\nIl diplomatico giapponese è stato arrestato mentre riceveva, dietro compenso monetario, informazioni a diffusione limitata sugli aspetti attuali della cooperazione della Russia con uno dei Paesi della regione dell'Asia-Pacifico e sull'impatto delle sanzioni occidentali sulla situazione economica nella regione dell'Estremo oriente, hanno aggiunto i servizi di Mosca.\n\n\" Una protesta è stata espressa alla parte giapponese attraverso i canali diplomatici. Motoki Tatsunori è stato dichiarato persona non grata in relazione ad attività incompatibili con lo status di diplomatico \", conclude il comunicato russo.\n\nIl video e la presunta ammissione\n\nL'Fsb ha pubblicato un breve filmato, presumibilmente girato all'interno di un suo ufficio. Tatsunori, ripreso in primo piano, ammette di aver violato la legge della Russia. \" Hai capito di aver violato la legislazione della Federazione Russa \", gli chiede un agente. \" Adesso ho capito \", risponde il diplomatico giapponese.\n\nLa stessa voce pone poi un'altra domanda retorica al console: \" Hai capito di aver raccolto informazioni da cittadini russi riguardanti la situazione politica ed economica del Paese, in Russia, in cambio di soldi? \". \" Adesso ho capito \", ha ripetuto Tatsunori, sguardo basso e cupo in volto.\n\nA proposito delle nuove sanzioni contro la Russia varate dal Giappone, il ministero dell'Economia, del Commercio e dell'Industria giapponese ha annunciato che \" per contribuire agli sforzi internazionali, il Consiglio dei ministri ha approvato il divieto di esportazione verso 21 organizzazioni designate e il divieto di esportare armi chimiche e altri beni nella Federazione Russa \".\n\nTra le organizzazioni russe incluse nell'elenco delle sanzioni ci sono l'Istituto centrale di ricerca del Ministero della Difesa della Federazione Russa, OJSC Moselectronproekt, NPO Etalon, JSC VO Mashpriborintorg, JSC Energia. Compare inoltre l'Istituto di fisica teorica e sperimentale AI Alikhanov del Centro nazionale di ricerca \"Kurchatov Institute\", LLC \"Sistema di offerte automatizzate dell'ordine di difesa dello Stato\", PJSC \"Impresa di ricerca e produzione Arzamas\" \"Temp-Avia\".",
    "Il fronte interno che preoccupa Putin. La versione del gen. Farina": "La mobilitazione di 300mila unità da parte della Russia non avrà impatti immediati sulla situazione in campo, ma dá il segno delle difficoltà incontrate da Mosca nella sua invasione dell’Ucraina. Il punto del generale Farina, già capo di Stato maggiore dell’Esercito e presidente del Centro studi Esercito\n\nIl presidente Vladimir Putin, ha annunciato la mobilitazione parziale della Federazione russa, richiamando in servizio 300mila riservisti. Una mossa significativa, che sembra esprimere tutte le difficoltà in cui versano le forze armate russe impegnate nell’invasione dell’Ucraina. Airpress ne ha parlato con il generale Salvatore Farina, già capo di Stato maggiore dell’Esercito e presidente del Centro studi Esercito.\n\nLa Russia ha annunciato la mobilitazione parziale richiamando in servizio 300mila riservisti. Cosa significa?\n\nSul piano prettamente tecnico si tratta di una decisione che servirà a rinforzare il dispositivo militare russo. Ad essere richiamati saranno 300mila unità che hanno già avuto un’esperienza militare e, stando a quanto dichiarato dal ministro Šojgu, si tratta di riservisti con diversi gradi di specializzazione. Naturalmente, però, non dobbiamo aspettarci che questi rinforzi vengano immessi a breve nelle aree di operazione. Ci vorrà del tempo e, questo significa un probabile prolungamento del conflitto, anche se nell’immediato non si noteranno effetti determinanti nelle manovre sul terreno.\n\nQuali sono adesso i tempi di questa mobilitazione?\n\nPer avere la possibilità di aggiornare, riaddestrare, formare ed equipaggiare i riservisti ci vorranno all’incirca tra le sei e le otto settimane, considerando l’addestramento, l’inserimento e l’amalgama. Per cui l’orizzonte temporale è quello di molte settimane, se non addirittura mesi. Nel frattempo, dobbiamo aspettarci che la Russia prosegua le azioni distruttive condotte finora contro infrastrutture, città e civili, come accaduto nei passati sette mesi, in spregio a ogni norma di diritto internazionale, bellico e umanitario.\n\nDi che tipo di truppe si tratta?\n\nSicuramente i riservisti, essendo personale che in passato ha già servito nelle forze armate, se adeguatamente formato e aggiornato possiede già un tipo di preparazione e di esperienza diversa da quella delle truppe di leva attualmente impegnate nel conflitto. Un esercito di coscritti tra l’altro reclutato principalmente nelle repubbliche periferiche della Federazione russa. Giovani letteralmente alle prime armi. Tuttavia, misurare la qualità e il contributo che invece i riservisti potranno dare allo sforzo bellico russo richiederà del tempo. Non bisogna peraltro trascurare che la vera differenza nel combattimento la fa un fattore fondamentale che è il morale delle truppe, ed è improbabile che il solo afflusso di riservisti possa cambiare l’ago della bilancia a sfavore degli ucraini, che hanno invece dimostrato un alto morale e un elevato spirito di combattimento, scadente invece nelle truppe russe.\n\nOltre alle unità di terra, la mobilitazione impatterà anche sulle altre branche delle Forze armate russe?\n\nPer quanto riguarda la componente navale, la flotta russa ha pagato un pesante dazio in termini di unità messe fuori combattimento. Credo che il numero di navi perse da Mosca si aggiri introno alla quindicina, compresa addirittura l’ammiraglia della Flotta del Mar Nero, la Moskva. Meno navi significa meno necessità di personale. In generale, dunque, l’ingresso di riservisti nella Marina ritengo farà poca differenza. Per la componente aerea, il discorso è ancora più complesso, perché le forze aeree sono legate a professionalità e specializzazioni di altissimo livello, dai piloti ai tecnici di piattaforma e così via, oltre a dipendere fortemente dalla disponibilità di mezzi e sistemi. È chiaro, dunque, che questa mobilitazione impatterà in particolare le unità terrestri dell’Esercito russo.\n\nRitiene che i riservisti potranno essere impiegati anche in prima linea?\n\nSe la mobilitazione sarà fatta in modo efficace, con un addestramento ben condotto, allora i richiamati in servizio potrebbero essere anche amalgamati nelle unità di prima linea. Ma solo una frazione di questi 300mila verrà impiegata direttamente sulla linea del fuoco, e peraltro serviranno a ripianare le perdite sofferte finora dalle Forze armate russe, stimate da più fonti in circa 20mila morti e forse più del doppio di feriti. Ma il vero problema di Mosca non è la carenza di militari, ma di comando, organizzazione e logistica.\n\nCi spieghi…\n\nIl vero punto militare da analizzare è con quali armi, quali munizioni, quale supporto logistico e, soprattutto, con quale sistema di comando e controllo verranno impegnate le truppe, di leva o riservisti che siano. Mosca ha dimostrato di avere delle profonde lacune organizzative, nell’impiego, nel supporto e nel sostegno delle sue unità in manovra, e pertanto non si vede come l’immissione di nuovo personale, ammettendo anche che venga perfettamente addestrato e amalgamato nella linea di combattimento, possa avere effetto sulle grandi problematiche tecniche e di funzionamento della macchina militare russa.\n\nSul piano dell’equipaggiamento, ritiene che Mosca abbia i mezzi e i sistemi d’arma necessari ad equipaggiare efficacemente queste nuove unità?\n\nIn teoria, osservando gli organigrammi e dotazioni della federazione russa così come ci vengono presentate, diciamo di sì. Tuttavia l’esperienza sul campo ci ha dimostrato che molti mezzi militari, come l’ultimo carro armato o le altre novità sbandierate da Mosca, come il famoso semoventi controcarro Terminator, sono state schierate in quantità assai ridotte. Anche i successi russi dell’inizio estate della tarda primavera sono stati facilitati principalmente dall’uso delle artiglierie e dei lanciarazzi multipli, impiegati da grandi distanze e senza l’impiego deciso di truppe a contatto, in precedenza troppo esposte. Anche i Battlegroup combinati, che avrebbero dovuto essere la grande novità nella concezione tattica russa, non hanno operato come ci si aspettava. L’arrivo poi degli armamenti occidentali, specialmente degli Himars, con le loro gittate superiori ai settanta chilometri, hanno permesso la neutralizzazione di molte fonti di fuoco. Sarà comunque difficile per i russi ribaltare la situazione di fronte a queste perdite e alla sfavorevole situazione tattico-operativa. Se paragoniamo le due forze, dunque, sulla carta la potenza russa è soverchiante, ma un conto è devastare un territorio e fare terra bruciata, un altro è riuscire a mantenere il possesso di quel territorio, difenderlo e operare efficacemente.\n\nL’afflusso di riservisti potrebbe essere la preparazione di una difesa statica a oltranza di quanto già ottenuto da Mosca, cercando di mantenere per quanto possibile almeno i territori occupati?\n\nÈ sicuramente un’opzione. Putin, almeno teoricamente, potrebbe accontentarsi di chiudere il conflitto occupando i territori del Donbass e della Crimea. Naturalmente però l’Ucraina non lo accetterà mai, come hanno dichiarato ripetutamente e con fermezza tutti i rappresentanti di Kiev, a partire dal suo presidente. Allo stesso modo la comunità occidentale ha più volte sottolineato che non riconoscerà mai l’adesione delle due repubbliche separatiste. Il rischio è che la situazione evolva in una condizione di stallo.\n\nDal punto di vista strategico-militare, la mobilitazione non è un’ammissione da parte di Mosca di essere in difficoltà?\n\nAssolutamente sì, e se Mosca non fosse stata in difficoltà non avrebbe avuto bisogno di questa misura importante. In Ucraina i russi hanno addirittura dovuto subire la controffensiva ucraina, oltre alle difficoltà di mantenere l’occupazione nelle regioni orientali e meridionali del Paese. La mobilitazione, inoltre, andrà a toccare anche la vita sociale e civile di tutto il Paese, già gravemente provato dagli obblighi di leva e dalle sanzioni. Le difficoltà sul campo e gli impatti sulla popolazione, inoltre, aggravano anche la posizione di Putin sul fronte interno. Alcuni hanno addirittura definito la decisione della mobilitazione un gesto “disperato”. Sicuramente si tratta anche di un’ulteriore provocazione di Mosca verso i suoi avversari in un momento in cui il proprio peso internazionale è sicuramente in difficoltà.\n\nMosca è alle strette?\n\nNell’ultimo meeting di Samarcanda Putin non ha ricevuto quel caloroso supporto che si aspettava all’inizio. Il premier indiano Modi si è detto contrario alla guerra in Ucraina, e persino da parte della Cina c’è una certa “freddezza”, o comunque non c’è un supporto a tutto campo, dell’invasione portata avanti dalla Russa. Molti Paesi si stanno allontanando dal supporto alla visione di Putin, e questo ha effetti anche all’interno. Vanno aumentando le voci sul fronte interno che vorrebbero porre fine a questa guerra. Purtroppo, restano poi i cosiddetti falchi che si rifiutano di concepire come giusta la strada di un cessate il fuoco, vista come una sconfitta della Russia, e anzi alimentano le spinte verso la minaccia – o addirittura il possibile uso – dell’arma nucleare, paventata da Putin e dai suoi sostenitori e che se si verificasse sarebbe una catastrofe per tutti. Per il momento, la mobilitazione è una mossa che va contro le speranze della pace.\n\nQuali contromisure dovrebbe adottare l’Occidente?\n\nLa possibilità che il conflitto si prolunghi nel tempo, unita alle minacce di Putin sull’impiego dell’arma atomica, richiede che l’Occidente resti compatto e unito, e che continui a fornire il supporto militare alla resistenza del popolo ucraino, che tanto sta mettendo in difficoltà l’esercito russo. Inoltre, deve continuare a confermare le sanzioni. Infine, deve agire in modo fermo ma prudente, evitando di entrare nella trappola dell’escalation che sarebbe nociva per tutti.",
    "Referendum in Ucraina, i residenti dei territori occupati votano l'adesione alla Federazione russa": "Hai scelto di rifiutare i cookie\n\nLa pubblicità personalizzata è un modo per supportare il lavoro della nostra redazione, che si impegna a fornirti ogni giorno informazioni di qualità. Accettando i cookie, ci aiuterai a fornire una informazione aggiornata ed autorevole.",
    "Ucraina: Giappone vieta l’esportazione di armi chimiche in Russia": "Tokyo, 26 set. (Adnkronos/Dpa/Europa Press) – Il governo del Giappone ha approvato un nuovo pacchetto di sanzioni contro la Russia in cui vieta l’esportazione di merci collegate alla fabbricazione di armi chimiche. Il Ministero dell’Economia, del Commercio e dell’Industria giapponese ha annunciato che “per contribuire agli sforzi internazionali, il Consiglio dei ministri ha approvato il divieto di esportazione verso 21 organizzazioni designate e il divieto di esportare armi chimiche e altri beni nella Federazione Russa”.\n\nTra le organizzazioni russe incluse nell’elenco delle sanzioni ci sono l’Istituto centrale di ricerca del Ministero della Difesa della Federazione Russa, OJSC Moselectronproekt, NPO Etalon, JSC VO Mashpriborintorg, JSC Energia. Compare inoltre l’Istituto di fisica teorica e sperimentale AI Alikhanov del Centro nazionale di ricerca “Kurchatov Institute”, LLC “Sistema di offerte automatizzate dell’ordine di difesa dello Stato”, PJSC “Impresa di ricerca e produzione Arzamas” “Temp-Avia”.",
    "Russia, sparatoria in una scuola a Izhevsk: 14 morti e pista neonazista": "Lunedì 26 settembre 2022 - 12:37\n\nStabilita identità aggressore, aveva studiato proprio là\n\nMilano, 26 set. (askanews) – Nella mattina di oggi un uomo ha aperto il fuoco nella scuola n.88 di Izhevsk, capitale della Buriazia, una repubblica della Federazione Russa con la più grande minoranza etnica della Siberia. Il comitato investigativo parla di 13 morti, ai quali va aggiunta un’altra vittima: un bambino giunto già in stato di morte clinica in ospedale, secondo i media locali. Secondo il comitato sono “sette i minori” uccisi, riporta Ria Novosti. “Altri 14 bambini e 7 adulti sono stati feriti”, afferma il rapporto.La notizia ha squarciato, con la sua onda di violenza, l’attualità russa, già in subbuglio dopo l’annuncio della mobilitazione che impone un reclutamento per la guerra in Ucraina, su una fascia di popolazione, secondo numeri non ancora chiari. Il leader russo Vladimir Putin, come affermato dal Cremlino, è a conoscenza della sparatoria ed ha espresso le sue condoglianze a coloro che hanno perso i propri cari.Ancora poco chiare anche le circostanze dell’attentato: alcuni canali Telegram hanno pubblicato la foto di una classe con una porta sbarrata. Mentre il responsabile dell’attacco si sarebbe suicidato secondo il servizio stampa del ministero dell’Interno russo. L’uomo era in possesso di due pistole traumatiche convertite per sparare proiettili letali, caricatori vuoti e altri carichi di cartucce.In base a un video diffuso su Telegram l’uomo aveva indosso una maglia nera con una svastica rossa: si chiamava Artem Kazantsev, nato nel 1988, originario della città di Izhevsk, diplomato in quella stessa scuola. Attualmente, gli investigatori del Comitato investigativo russo stanno conducendo una perquisizione nel suo luogo di residenza, sono allo studio l’identità dell’aggressore, le sue opinioni e l’ambiente circostante, la sua adesione alle visioni neofasciste e all’ideologia nazista.",
    "Polonia, il ministro degli Esteri: “E’ altamente sconsigliabile aprire le porte ai russi in fuga”": "Per la Polonia è altamente sconsigliabile aprire le porte ai russi in fuga dal Paese. Lo ha detto il ministro degli Esteri polacco, Zbigniew Rau, in un’intervista oggi all’agenzia di stampa “Pap”. Secondo il ministro, sia dal punto di vista della sicurezza politica che morale è “altamente sconsigliabile” permettere l’ingresso ai flussi di cittadini russi. “Abbiamo deciso di sospendere l’attuale rilascio di visti ai cittadini della Federazione Russa, abolendo così i visti turistici”, ha affermato Rau pur sottolineando che coloro che si opporranno alla guerra in Ucraina potranno essere ammessi sul territorio polacco. “Non esiste un argomento del genere tra gli Stati vicini della Russia, gli Stati baltici e la Finlandia, che chiunque voglia sottrarsi alla prospettiva di arruolarsi nell’esercito ha diritto a rimanere nel nostro territorio”, ha affermato il capo della diplomazia di Varsavia. “Abbiamo deciso di porre fine all’attuale regime di rilascio dei visti ai cittadini della Federazione Russa eliminando di fatto i visti turistici. Ci sono, tuttavia, eccezioni a questa regola: ragioni umanitarie e ragioni derivanti dalle azioni documentate contro il regime russo, sia in termini di guerra che di difesa dei diritti umani”, ha spiegato.\n\nE’ stato il presidente del Consiglio europeo, Charles Michel, a chiedere all’Unione europea di dimostrare “apertura a coloro che non vogliono essere strumentalizzati dal Cremlino” accogliendo coloro che cercano di fuggire dal Paese. “In linea di principio, penso che l’Unione europea dovrebbe ospitare quelli che sono in pericolo a causa delle loro opinioni politiche. Se in Russia le persone sono in pericolo a causa delle loro opinioni politiche, perché non seguono questa folle decisione del Cremlino di lanciare questa guerra in Ucraina, dobbiamo tenerne conto”, ha spiegato Michel in una intervista concessa al portale di informazione “Politico” a margine della sua presenza all’Assemblea generale delle Nazioni Unite. “Sono d’accordo sull’idea che dovremmo cooperare e coordinarci molto rapidamente perché questo è un fatto nuovo: questa mobilitazione parziale”, ha aggiunto. Secondo Michel, gli ultimi sviluppi a Mosca hanno fatto esplodere la “rete di bugie” della Russia. Michel ha infatti sottolineato che l’annuncio da parte del Cremlino della “mobilitazione parziale” ha cambiato la dinamica della guerra.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Il ministero dell'Interno tedesco ha annunciato la sua disponibilità a ricevere i cittadini della Federazione Russa che si nascondevano dalla mobilitazione": "La Germania si è dichiarata pronta ad accettare i cittadini disertori della Federazione Russa.\n\nCapo del Ministero dell'Interno tedesco Nancy Piuma ha annunciato che la Germania è pronta a fornire l'accesso al territorio del Paese a quei cittadini della Federazione Russa che cercano di evitare una mobilitazione parziale, anche attraverso la diserzione. Gli esperti chiamano tali azioni da parte di Berlino un tentativo diretto di interferire, e più probabilmente si tratta solo di propaganda promossa dall'Occidente, poiché per ovvi motivi, Berlino non è pronta a intraprendere alcuna azione per accogliere i cittadini russi a causa del disastroso situazione con i rifugiati ucraini e i rifugiati provenienti dal Medio Oriente e dall'Africa.\n\n“I disertori russi che sono minacciati di gravi rappresaglie di solito possono ricevere protezione internazionale in Germania. Chiunque […] sia così esposto a un grande pericolo può chiedere asilo politico”.- ha riferito il capo del ministero dell'Interno tedesco Nancy Feser.\n\nLa dichiarazione si è rivelata molto rumorosa, tuttavia, è stata fatta proprio per cercare di interferire con la condotta dell'operazione speciale russa, che, tra l'altro, non è la prima volta osservata dai paesi occidentali.\n\nNonostante tali dichiarazioni, il piano di misure di mobilitazione in Russia viene portato a termine con successo, in particolare, nel primo giorno sono già stati richiamati dalla riserva 10 coscritti.",
    "\"Trovate le prigioni sotterranee delle forze russe\"": "Le forze ucraine hanno scoperto in una località della regione di Karkiv quelle che ritengono essere delle prigoni sotterranee usate dai militari russi, che fino a qualche settimana fa controllavano la zona. Secondo la procura generale ucraina il sito scoperto a Shevchenkove, simile a quelli rivenuti in altre cittâ, sarebbe stato anche teatro di torture.\n\nRoman Oleksandrovych, pubblico ministero, parla del rinvenimento di elementi di prova sul ricorso alla pratica della tortura da parte dell'esercito di Mosca; una pratica rivolta anche contro civili e disertori russi, accusati di non collaborare con la Federazione russa.\n\nNon si sa quante persone siano effettivamente state sottoposte a trattamenti violenti, ma di alcune persone in effetti si sono completamente perse le tracce. Un abitante della zona racconta di aver visto un uomo che sventolava sulla sua auto una bandiera ucraina venire fermato dai soldati russi che hanno sparato in aria e poi sono saliti sull'automobile diretta nessuno sa dove.\n\nDopo la controffensiva ucraina, resa possibile dai recenti invii di armi occidentali, oltre a indagare sui possibili centri di tortura, le autorità di Kiev sono anche alla ricerca di eventuali fosse comuni. In particolare si sospetta l'esistenza di una sepoltura collettiva per più di 100 cadaveri in una localitâ vicina al confine russo-ucraino.",
    "Il seggio estero sbarca per la prima volta sotto le Due Torri Duemila scrutatori in Fiera: schede in arrivo da 17 Paesi Ue": "Nei guai due cinquantenni impegnati in effusioni poco distanti dalla moschea di via Pallavicini. Ad allertare i carabinieri un militare in licenza e i residenti",
    "Colloquio telefonico del Presidente della Repubblica con il Presidente (...)": "Il Presidente della Repubblica ha avuto un colloquio telefonico, domenica 11 settembre 2022, con il suo omologo russo, Vladimir PUTIN.\n\nIn questa occasione, il Presidente ha condannato la prosecuzione delle operazioni militari russe in Ucraina e ha ribadito la richiesta di cessarle al più presto, di avviare i\n\nFacendo seguito ai precedenti scambi con il Presidente Zelensky, il Direttore Generale dell’AIEA e il Presidente Putin, il Presidente della Repubblica ha inoltre ribadito la necessità di garantire la sicurezza della centrale nucleare di Zaporizhia. Ha ricordato che l’occupazione russa è la causa degli attuali rischi per l’integrità dell’impianto di Zaporizhia. Ha chiesto che le forze russe ritirino le armi pesanti e leggere dal sito nucelare e che si dia seguito alle raccomandazioni dell’AIEA per garantirne la sicurezza.\n\nIl Presidente della Repubblica ha inoltre fatto il punto con il suo omologo russo sulla sicurezza alimentare globale. Ha ricordato che le sanzioni europee non si applicano ai prodotti agricoli né a quelli essenziali per l’agricoltura. Ha sottolineato che è responsabilità comune dei partner internazionali, compresa la Russia, garantire che i Paesi più a rischio continuino a ricevere le merci necessarie. Il Presidente ha poi chiesto al Presidente PUTIN di garantire che l’accordo raggiunto dalla Russia con l’Ucraina e la Turchia, sotto la supervisione delle Nazioni Unite, venga attuato in modo tale che il grano esportato vada ao Paesi che più ne hanno bisogno. A tal fine, ha sottolineato l’importanza della messa in opera di un coordinamento efficace nell’ambito dell’iniziativa FARM, che la Francia ha intrapreso con le organizzazioni internazionali coinvolte.\n\nIl Presidente della Repubblica rimarrà in contatto con il Presidente Zelensky e con il Direttore Generale dell’AIEA e parlerà nuovamente con il Presidente Putin nei prossimi giorni al fine di raggiungere un accordo che garantisca la sicurezza della centrale nucleare di Zaporizhia.",
    "I numeri della guerra in Ucraina: 5.718 civili uccisi, 383 bambini morti e 743 feriti": "Dall'inizio dell'invasione della Federazione Russa in Ucraina sono morti 383 bambini e 743 sono rimasti feriti, 5.718 civili sono stati uccisi e 8.199 feriti. Sono solo alcuni dei numeri contenuti in un documento delle autorità competenti del governo ucraino (Ufficio del difensore civico dell’Ucraina) emersi durante un incontro on line del Forum internazionale di Azione Cattolica (Fiac) con S.B. Sviatoslav Shevchuk, arcivescovo maggiore di Kiev. Il documento presenta i dati ufficialmente registrati dal governo ucraino, mentre sul territorio occupato dall’esercito russo, dove ci sono combattimenti in corso, è impossibile conoscere la situazione attuale\n\n(Foto: ANSA/SIR)\n\nAl giorno 9 settembre 2022, secondo il Registro unico delle indagini preliminari, “così come da altre fonti che necessitano ulteriore conferma”, risulta che dall’inizio dell’invasione della Federazione Russa in Ucraina sono morti 383 bambini e 743 sono rimasti feriti. Impossibile stabilire il numero effettivo di bambini morti e feriti a causa dei combattimenti in corso che le forze di occupazione conducono nelle città ucraine in diretta violazione del diritto alla vita e alla sicurezza dei bambini ucraini garantiti dalle Convenzioni dell’Aia e di Ginevra e dalla Convenzione delle Nazioni Unite sui diritti dell’infanzia. Ad oggi, secondo i dati della Missione di monitoraggio dei diritti umani delle Nazioni Unite, 5.718 civili sono stati uccisi e 8.199 sono rimasti feriti. Uccisioni della popolazione civile, bombardamenti di città pacifiche e di obiettivi civili da parte dell’esercito del paese aggressore “sono crimini di guerra e contro l’umanità ai sensi degli articoli 7 e 8 dello Statuto di Roma della Corte penale internazionale, e una grave violazione delle norme delle quattro Convenzioni di Ginevra del 1949 e dei loro Protocolli aggiuntivi”. Sono solo alcuni dei numeri contenuti in un documento delle autorità competenti del governo ucraino (Ufficio del difensore civico dell’Ucraina) emersi durante un incontro on line del Forum internazionale di Azione Cattolica (Fiac) con S.B. Sviatoslav Shevchuk, arcivescovo maggiore di Kiev. Il documento presenta i dati ufficialmente registrati dal governo ucraino, mentre sul territorio occupato dall’esercito russo, dove ci sono combattimenti in corso, è impossibile conoscere la situazione attuale.\n\nDistrutti 130mila edifici. 1,6 milioni di bambini a rischio fame. La situazione umanitaria in Ucraina, così come appare dal documento, è drammatica, caratterizzata da continue violazioni del diritto all’alloggio, all’assistenza sanitaria e all’istruzione a seguito della distruzione di centri abitati pacifici da parte delle truppe della Federazione Russa. Anche qui numeri impietosi raccontano la distruzione o il danneggiamento di oltre 130 mila edifici (più di 3,5 milioni di persone sono rimaste senza alloggio), di 2472 istituti di istruzione (compresi 764 scuole materne), di cui 289 istituti che non possono essere risistemati, di 903 istituzioni sanitarie (127 non possono essere risistemate), di 481 farmacie (43 non possono essere risistemate), 89 istituzioni della previdenza sociale, 511 edifici amministrativi, 205 chiese, templi, moschee, 203 edifici culturali, 391 stabilimenti e imprese, 309 ponti e attraversamenti fluviali e altri, 25 mila chilometri di strade, 1991 negozi, 27 centri commerciali, 28 depositi di petrolio, 18 aeroporti civili; 4 porti e infrastrutture portuali. Secondo l’Unicef, in Ucraina, a causa della guerra, di 3,2 milioni di bambini rimasti nelle loro case circa 1,6 milioni di bambini rischiano di vivere sull’orlo della fame e di affrontare il rischio di scarsità di cibo. Attacchi alle infrastrutture della rete idrica e interruzioni nella fornitura di energia elettrica hanno privato in Ucraina circa 1,4 milioni di persone dell’accesso all’acqua. Altri 4,6 milioni hanno un accesso limitato.\n\nArmi proibite usate contro i civili. Il rapporto denuncia, poi, l’uso da parte della Federazione Russa di “armi proibite contro popolazione civile e obiettivi civili” e di bombardamenti contro numerosi villaggi e centri abitati (Ternovy Pody, Myrne, Lyubomyrivka, Zorya e Kotlyareve, Shyroke, Peremoha, Inhulka e Bereznehuvate). Attacchi di razzi e artiglieria proseguono su Kharkiv e Chuhuyiv dove una persona è morta. Colpiti anche i distretti di Izyum e Bohodukhiv. In totale, durante la giornata di ieri nella regione sono rimaste ferite 10 persone: 8 a Kharkiv, 1 nel distretto di Lozova, 1 nel distretto di Chuhuyiv. 5 persone sono morte (3 a Kharkiv, 1 nel distretto di Chuhuyiv, 1 nel distretto di Izyum). Le forze di occupazione russe hanno aperto il fuoco nel distretto di Nikopol, nella regione di Dnipropetrovsk, mandandoci la loro artiglieria pesante. Di conseguenza, i cottage estivi e i fabbricati agricoli sono danneggiati. Sotto attacco anche i distretti di Pokrovsk, Kramatorsk, Bakhmut, nella regione di Donetsk e quello di Kramatorsk. Dalla regione di Zaporizhzhia nei giorni scorsi sono pervenute 28 segnalazioni della distruzione di obiettivi infrastrutturali civili a seguito dei bombardamenti delle forze di occupazione russe. Bombe anche sull’ospedale di Velyka Pysarivka. I locali sono distrutti, sette persone sono rimaste ferite. L’uso di queste armi di distruzione di massa contro la popolazione civile, viene ribadito, “è un crimine contro l’umanità e una violazione delle Convenzioni di Ginevra del 1949”.\n\nMobilitazione forzata, rapimenti e torture. Nel documento emergono, inoltre, violazioni del “diritto alla libertà, all’inviolabilità della persona” e di altri diritti umani fondamentali e si fa cenno a “misure di mobilitazione forzata della popolazione locale messe in atto dal nemico nella parte occupata del distretto di Chuhuyiv, nella regione di Kharkiv. Gli uomini in età di leva vengono fermati e inviati alla città occupata di Vovchansk dove si trova il cosiddetto centro di reclutamento”. La mobilitazione forzata nei territori occupati dalla Federazione Russa viola, si legge nel documento, l’articolo 51 della Convenzione di Ginevra relativa alla protezione delle persone civili in tempo di guerra. Essa vieta rigorosamente alla potenza occupante di costringere le persone, che si trovano sotto protezione, a prestare servizio militare nelle sue forze armate o ausiliarie. Risale al 6 settembre scorso il rapimento da parte di soldati russi armati del Segretario del consiglio comunale di Kakhovka, temporaneamente occupata, regione di Kherson, Iryna Goncharova insieme a suo marito Volodymyr Stupin. La cattura e la tortura di ostaggi, ricorda il Rapporto, “è un atto di terrorismo ai sensi della Convenzione del Consiglio d’Europa per la prevenzione del terrorismo e un crimine di guerra ai sensi dell’articolo 8 dello Statuto di Roma della Corte penale internazionale”.\n\nDeportazioni e sfollati. Altro punto evidenziato nel Documento è quello relativo alla “migrazione forzata di abitanti ucraini a seguito della guerra e deportazione forzata nella Federazione Russa”. Secondo l’Onu, a causa della guerra, 14,03 milioni di persone sono state costrette a fuggire in cerca di sicurezza. Dal 24 febbraio al 7 settembre 2022 oltre 12 milioni (12.324.430) di persone hanno varcato la frontiera dell’Ucraina. Si calcola che siano oltre 9,8 milioni ii cittadini ucraini che in questo periodo siano entrati nei paesi dell’Ue. Più di 4 milioni di ucraini hanno chiesto protezione temporanea. Dati Unhcr parlano di oltre 7,1 milioni di cittadini ucraini registrati nei paesi europei come profughi. Secondo il Ministero delle Politiche Sociali, in Ucraina sono ufficialmente registrati circa 4,5 milioni di sfollati interni. Per l’Unhcr il numero sale a 6,8 milioni. È di 7420 il numero di bambini ucraini portati con la forza in Russia o nei territori occupati. Le informazioni a riguardo sono state verificate dal National Information Bureau (Nib). Allo stesso tempo, i mass media del paese aggressore, citando le fonti nei dipartimenti militari della Federazione Russa, riferiscono che al 9 settembre nel territorio della Federazione Russa sono state deportate oltre 4 milioni di persone, tra cui 628.000 bambini. Per loro sono stati allestiti 652 centri di accoglienza temporanea che attualmente ospitano 33.000 persone. Il paese occupante – Federazione Russa – viola gravemente le disposizioni dell’articolo 49 della Convenzione di Ginevra per la protezione delle persone civili in tempo di guerra che vieta il trasferimento forzato o la deportazione di persone dal territorio occupato.",
    "La rabbia del Daghestan contro la guerra. Il Cremlino ammette gli errori, per paura dell'effetto domino": "Le scene che arrivano dal Daghestan – repubblica della Federazione russa sulle montagne del Caucaso settentrionale – agitano i sonni del Cremlino, gettando un’ombra sinistra sulla vigilia delle annunciate annessioni delle quattro regioni ucraine parzialmente occupate dai russi. Nella capitale Makhachkala le proteste contro la mobilitazione parziale proclamata da Vladimir Putin hanno segnato un raro scoppio di violenza contro le autorità.",
    "Ex comandante dell’esercito americano in Europa: vediamo l’inizio della fine della Federazione Russa così com’è": "Ex comandante dell’esercito americano in Europa: vediamo l’inizio della fine della Federazione Russa così com’è. Vediamo l’inizio della fine della Federazione Russa nella sua forma attuale\n\nIl generale Ben Hodges, che ha trascorso tre anni al comando delle truppe statunitensi in Europa, crede che il mondo dovrebbe prepararsi a un potente cambiamento riguardo alla Russia. – Vediamo l’inizio della fine della Federazione Russa nella sua forma attuale – ha affermato l’ufficiale militare nel 194° giorno di guerra in Ucraina.\n\nGen. _ Ben Hodges ha guidato le forze americane in Europa dal 2014 al 2017. Ha condiviso su Twitter le sue osservazioni sulla Russia e sulla guerra in Ucraina.\n\nPenso che gli obiettivi di guerra degli Stati Uniti di questo conflitto dovrebbero includere la “decriminalization” della Russia. Mi sembra che vediamo l’inizio della fine della Federazione Russa come è oggi. Dobbiamo essere preparati per questo … non eravamo preparati per la fine dell’URSS\n\n– ha scritto l’ex comandante delle truppe americane in Europa.\n\nI think that US war-aims for this conflict should include “de-imperialization” of Russia. It seems to me that we are seeing the beginning of the end of the Russian Federation as it looks today. We need to be prepared for this…we were not prepared for the end of the USSR. https://t.co/tXpx6m3KmU — Ben Hodges (@general_ben) September 4, 2022\n\nEx comandante dell’esercito americano in Europa: stiamo assistendo all’inizio della fine per la Federazione Russa. Il generale Ben Hodges ha deferito l’ex ambasciatore degli Stati Uniti alla NATO per un’analisi. Kurt Volker ha detto domenica che le “guerre imperialiste” della Russia contro i suoi vicini non sono iniziate in Ucraina, ma in Georgia. “Non possiamo dimenticare che la Russia è ancora in Georgia”, ha detto Volker. Il politologo americano ha ricordato che l’esercito di Putin usa il cosiddetto “borderization”, ovvero spostamento periodico dell’attuale confine di stato .\n\nOra sono più brutali in Ucraina, stanno prendendo più territorio in Ucraina, ma è tutto connesso, fa parte di un tutto. Non possiamo dimenticare che la Russia è ancora in Georgia\n\n– ha detto l’ex ambasciatore degli Stati Uniti.\n\nVarsavia. Corpo di una bambina di un mese con ferite da taglio. Feriti anche due ragazzi. La polizia sta cercando la madre\n\nMariupol. La sua foto dall’ospedale perquisito ha toccato il mondo. Ora è un’attivista filo-russa\n\nIn un rapporto sul corso della guerra in Ucraina lunedì, l’intelligence militare britannica ha affermato che “è improbabile che la Russia prenda il controllo della regione ucraina di Donetsk entro metà settembre”. Secondo gli inglesi, ora è il principale obiettivo politico e di combattimento di Mosca.\n\n(1/5) Despite its effects to contain recent Ukrainian offensive action, Russia’s main effort in Ukraine almost certainly remain its Donbas offensive operation. Its principal axes of advance in the Donbas remain at Avdiivka near Donetsk City and, 60km to the north, around Bakhmut. — Ministry of Defence 🇬🇧 (@DefenceHQ) September 5, 2022\n\nIl rapporto dell’intelligence afferma che – secondo la parte ucraina – i russi volevano conquistare la regione entro il 15 settembre. “Tuttavia, è improbabile che complichi il piano per organizzare referendum nei territori occupati”, ha affermato. L’intelligence britannica ha sottolineato che il raggiungimento di questo obiettivo consentirebbe al Cremlino di dichiarare la “liberazione del Donbas”. Secondo gli inglesi, il 15 settembre è l’ennesima scadenza che la Russia si è data per conquistare l’oblast di Donetsk. Tutte le ipotesi precedenti sono fallite.\n\nAttualmente, si legge nel rapporto, i russi si stanno muovendo lentamente verso Bakhmut, più o meno un chilometro alla settimana.",
    "Testate nucleari, una minaccia concreta": "La minaccia nucleare torna a farsi concreta. La guerra in Ucraina continua ormai da oltre 200 giorni e sembra essere entrata in una nuova fase. Dopo la recente controffensiva dell’esercito di Kiev, il presidente russo Vladimir Putin ha infatti decretato la mobilitazione parziale e nel frattempo le autoproclamate repubbliche popolari di Donetsk e Luhansk e altri territori finiti sotto il controllo di Mosca votano per l’annessione alla Federazione Russa.\n\nUna mossa che molti osservatori guardano con preoccupazione, non solo per quanto attiene al diritto internazionale. Durante un discorso alla nazione, Putin ha infatti dichiarato che la Russia è pronta a “ricorrere a tutti i mezzi di difesa” necessari, compresi quelli nucleari, “per difendersi”. Non è un “bluff”, ha aggiunto il capo del Cremlino, pronto – pare – a impiegare armi di distruzione su larga scala per difendere l’integrità del paese. Se in Donbass vincerà il sì all’annessione, Mosca considererà quindi “ogni attacco contro questo territorio come un attacco al proprio territorio”, ha dichiarato venerdì il portavoce del Cremlino, Dmitri Peskov.\n\nMinacce che inevitabilmente vengono prese sul serio dalla più alte sfere di vari paesi e che rendono più solido il rischio di guerra nucleare.\n\nQuali sono, tuttavia, i Paesi che detengono ordigni atomici? Vediamo.\n\nNove gli Stati con l'arma nucleare\n\nGli Stati che posseggono armi nucleari sono nove, divisi fra chi ha aderito al trattato di non proliferazione (TNP), che si basa sui principi del disarmo, non proliferazione e uso pacifico del nucleare, e chi invece non lo ha sottoscritto.\n\nI primi sono: Russia, Stati Uniti, Regno Unito, Francia e Cina. Quelli che non hanno aderito al TNP sono: India, Pakistan, Corea del Nord e Israele.\n\nSono quindi solo, ufficialmente, nove le nazioni su un totale di quasi 200 a possedere nei loro arsenali quelle che secondo varie stime sono circa 13'000 testate nucleari. La parte del leone, tuttavia, viene fatta da Russia e Stati Uniti, con oltre il 90% del totale: Mosca e Washington possiedono rispettivamente 5'977 e 5'428 testate, secondo i dati resi dalla Federation of American Scientists.\n\nSeguono Cina (350), Francia (290), Regno Unito (225), Pakistan (165), India (160), Israele (90) e Corea del Nord (20). Numeri che vanno presi con le molle, tuttavia, in quanto frutto di stime basate su analisi di esperti, dichiarazioni pubbliche e fughe di notizie. Il numero di testate nucleari detenuto dai vari Paesi è infatti un segreto di Stato, ad eccezione che per USA e Federazione Russa, che sulla base dei trattati START inerenti al disarmo devono sottoporre i propri arsenali a periodiche ispezioni pubbliche.\n\nLa lunga strada verso il disarmo\n\nOggi esistono ancora migliaia di armi nucleari “e il rischio atomico non è mai stato così alto dalla fine della Guerra fredda”, scrive il Dipartimento degli affari esteri (DFAE) sul suo sito, ricordando che la Svizzera partecipa attivamente a tutti i forum mondiali sul disarmo nucleare.\n\nDopo la Guerra fredda – il conflitto che vide contrapposti, ma non tramite una guerra frontale, USA e URSS tra il 1947 e il 1989/91 -, il miglioramento della sicurezza a livello globale permise di eliminare migliaia di testate nucleari, ma ora, continua il DFAE, \"la curva del disarmo si è nettamente appiattita, facendo addirittura registrare una tendenza opposta\".\n\nLa Russia ha raggiunto l'apice nel 1986, con 40'159 testate, mentre gli USA molti anni prima, nel 1967, con 31'255 testate.\n\nArmi nucleari tattiche e armi nucleari strategiche\n\nNon tutte le armi nucleari sono uguali: si distinguono tra tattiche e strategiche. Non esiste una definizione univoca; ma le prime, spiega alla RSI Pietro Batacchi, direttore della Rivista italiana difesa, sono \"approssimativamente quelle che hanno un potenziale ridotto, fino a 50 chilotoni, per qualcuno anche fino a 150\". Sopra questa soglia si parla invece di armi nucleari strategiche.\n\nPer quanto riguarda la gittata, le tattiche sono quelle \"che vengono impiegate in un raggio limitato, fino a 500 chilometri\" e che \"possono essere montate su missili (come l'Iskander, già largamente impiegato dalla Russia in Ucraina con testate convenzionali, ndr) e utilizzate contro obiettivi militari\". Le armi strategiche vengono invece portate da missili da raggio intermedio o continentale oppure da bombardieri strategici \"e il loro impiego non è militare ma mira di fatto ad azzerare un pezzo di civiltà dell'avversario\".\n\nIn termine concreti, gli ordigni impiegati da Washington nel 1945 contro Hiroshima e Nagasaki si aggiravano rispettivamente intono ai 13-18 e 18-23 chilotoni; \"oggi ci sono bombe nucleari da 0,5-1 chilotoni, si tratta di ordigni pensati per avere un effetto circoscritto e far sì che sul campo di battaglia si passi da una situazione di svantaggio a una situazione di vantaggio\", aggiunge l'analista.\n\nSono quindi queste armi, tattiche, che potrebbero essere impiegate da Mosca: utilizzate se il nemico - in questo caso l'esercito ucraino - dovesse minacciare il territorio russo o mettere a rischio interessi ritenuti strategici o vitali.\n\nIl lancio di un missile Iskander (Ministero russo della difesa/Keystone)\n\n\"La minaccia di Putin è credibile, non sottovalutarla\"\n\nCon l'annessione delle autoproclamate repubbliche del Donbass e di altre aree del sudest dell'Ucraina, la minaccia nucleare brandita dal presidente Putin è dunque credibile? Sì, secondo Pietro Batacchi, poiché \"la dottrina russa teorizza l'impiego dell'arma nucleare tattica anche qualora si dovessero verificare aggressioni regionali su larga scala, per arrestare questa aggressione\". Inoltre, la potenza dell'arsenale nucleare di cui Mosca dispone è impressionante. \"Quando parliamo di Russia, - spiega l'esperto - bisogna distinguere tra lo strumento convenzionale, che si è rivelato durante questi otto mesi di guerra in Ucraina piuttosto sgangherato, sottofinanziato e che non è stato modernizzato soprattutto nella sua componente terrestre, e l'arsenale nucleare\". Quest'ultimo, \"è stato modernizzato ed è molto ampio\".\n\n\"Non vorrei quindi che qualcuno si dicesse che quello di Putin 'è un bluff' e chi quindi bisogna 'andare a leggere le carte', io non lo farei\", conclude il direttore della Rivista italiana difesa.\n\nLudovico Camposampiero",
    "Che fine faranno i russi in Europa? Bruxelles annulla l’accordo sui visti": "La Commissione Europea annuncia il blocco totale dell’accordo sui visti con la Federazione Russa, in vigore dal 2007. Un milione di russi in area Schengen potrebbero vedere il proprio visto “riesaminato”\n\nMercoledì 31 agosto 2022 la riunione dei ministri degli Esteri europei aveva deciso per l’annullamento totale dei processi di facilitazione del visto per i cittadini russi. Una mossa annunciata dall’Alto Rappresentante Josep Borrell come reazione alla prolungata aggressione russa all’Ucraina.\n\nL’accordo era già stato sospeso a seguito dell’invasione per alcuni personaggi del mondo degli affari e funzionari governativi russi, ma era rimasto in vigore per tutti gli altri cittadini.\n\nIn prosecuzione di questa logica, oggi la commissaria agli Affari Interni Ylva Johansson ha dichiarato in conferenza stampa che entro la prossima settimana l’Ue avrà un nuovo regime dei visti con la Federazione Russa. Così la Commissaria Johansson: “La Russia è responsabile di una ingiustificata aggressione all’integrità di un paese: una minaccia anche alla nostra sicurezza. I cittadini russi non dovrebbero avere accesso facilitato all’Ue e ovviamente essere turisti nell’Ue non è un diritto fondamentale. Al momento non ci sono le basi per la fiducia e per avere rapporti privilegiati tra Ue e Russia”.\n\nSecondo la nuova proposta, i cittadini russi che richiederanno un visto Schengen dovranno affrontare costi maggiori, da 35 a 80 euro di tassa; aumenti dei tempi di elaborazione fino a 45 giorni; norme più restrittive per ingressi multipli; maggiori documenti giustificativi. Naturalmente, lo spazio Schengen rimarrà aperto a determinate categorie quali ad esempio i familiari di residenti UE, giornalisti, rappresentanti della società civile.\n\nIn linea con quanto espresso da Johansson anche Ursula von der Leyen, che in un tweet ha affermato: “Non ci possono essere affari come al solito con la Russia. Proponiamo di sospendere completamente l’accordo di facilitazione del visto dell’Ue e di non riconoscere i passaporti russi rilasciati nelle regioni occupate in Ucraina. L’agevolazione del visto è un segno di fiducia, che la guerra di aggressione della Russia ha completamente distrutto”.\n\nGermania e Francia invitano alla cautela, mentre Paesi baltici e Polonia guidano la cordata, addirittura minacciando azioni unilaterali se l’Ue non avesse accettato di vietare l’accesso ai turisti russi. I ministri di questi Paesi si incontreranno martedì e mercoledì in Lituania, dove dovrebbero discutere di un possibile accordo per limitare l’ingresso dei titolari di visto russi dai valichi terrestri. Il portavoce del Cremlino, Dmitry Peskov, aveva recentemente dichiarato che se l’Ue procedesse con il divieto di concedere visti turistici ai russi, “questo non potrebbe rimanere senza una risposta” da parte della Russia, senza tuttavia specificare le possibili ritorsioni.\n\nCirca un milione di cittadini russi sono entrati legalmente nell’Ue da quando la Russia ha invaso l’Ucraina il 24 febbraio, e circa due terzi sono entrati attraverso i confini dell’Estonia o della Finlandia, secondo l’agenzia dei confini dell’Ue Frontex. Una volta entrati nell’Ue con un visto Schengen, sono liberi di viaggiare all’interno dell’Europa senza limitazioni.\n\nIl destino di molti russi che scappano dalla guerra resta appeso alle decisioni che usciranno nelle prossime settimane. Gli stati europei dovranno esercitarsi nel bilanciare sicurezza nazionale e relazioni con la Russia da un lato, con i principi di accoglienza umanitaria dall’altro, anche per non porgere il fianco a facili accuse da parte della propaganda del Cremlino.\n\nCondividi tramite",
    "Crisi ucraina, aiuti a chi esporta": "Al via le richieste alla Simest per ottenere finanziamenti a tasso zero fino a 1,5 mln di euro e contributi fino al 40% dell'intervento agevolativo complessivo. A partire da oggi e fino al 31 ottobre 2022 pmi e mid cap danneggiate dalla crisi ucraina potranno richiedere le agevolazioni messe a disposizione dal fondo 394/81 e relativo cofinanziamento a fondo perduto, a valere sulla quota di risorse del Fondo per la promozione integrata utilizzata nel rispetto delle regole previste dal Piano nazionale di ripresa e resilienza (Pnrr). Una nota del 19 settembre 2022 della società appartenente al gruppo Cassa depositi e prestiti spiega che l'entità delle agevolazioni concedibili è legata alla dimostrazione del rincaro dei costi degli approvvigionamenti da Ucraina e/o Federazione russa e/o Bielorussia (di almeno il 20% rispetto al triennio 2019-2020) subito dalle imprese fino al 31 dicembre 2022. Sarà questo il termine ultimo entro il quale l'impresa beneficiaria dovrà attestare i rincari subìti nel 2022 mediante dichiarazione e asseverazione da parte di un revisore.\n\nNella domanda occorre:\n\nindicare il fatturato estero complessivo registrato in ciascuno dei tre anni (2019-2021), allegando le dichiarazioni Iva;\n\ndichiarare un rincaro dei costi degli approvvigionamenti (diretti e indiretti) e di prevedere che al termine del 2022 si registrerà un aumento del costo medio unitario degli approvvigionamenti pari ad almeno il 20% rispetto alla media del triennio 2019-2021.\n\nL'intervento agevolativo fa riferimento alla circolare operativa Simest n. 2/394/2022 «Sostegno alle imprese esportatrici con approvvigionamenti da Ucraina e/o Federazione Russa e/o Bielorussia».\n\nRequisiti per le agevolazioni. Gli incentivi Simest spettano alle pmi e mid cap italiane, costituite in forma di società di capitali, che abbiano:\n\ndepositato tre bilanci;\n\nun fatturato export medio complessivo nel triennio 2019/21 pari ad almeno il 10% del fatturato medio totale del triennio 2019/21;\n\nregistrato negli ultimi tre bilanci (2019-21) una quota minima di approvvigionamenti da Ucraina e/o Federazione Russa e/o Bielorussia, rispetto agli approvvigionamenti complessivi, pari ad almeno il 5% (10% nel caso di approvvigionamenti indiretti di semilavorati e prodotti finiti strumentali al ciclo produttivo e nel caso di approvvigionamenti misti diretti e indiretti) come asseverato da revisori;\n\nriscontrato un rincaro dei costi degli approvvigionamenti, che, al termine dell'esercizio 2022, dovrà risultare almeno pari al 20% della media del triennio precedente, oppure abbiano riscontrato una riduzione dei quantitativi degli approvvigionamenti, che, al termine dell'esercizio 2022, dovrà risultare almeno pari al 20% della media del triennio precedente, come asseverato da un revisore.\n\nAgevolazioni. È previsto un finanziamento di 6 anni a tasso zero con co-finanziamento a fondo perduto in regime di Temporary crisis framework, con l'obiettivo di fronteggiare gli impatti negativi sulle imprese esportatrici derivanti dalle difficoltà o rincari degli approvvigionamenti. L'importo massimo del finanziamento è di 1, 5 milioni di euro e comunque non superiore al 25% dei ricavi medi risultati dagli ultimi due bilanci. La quota massima a fondo perduto (subordinata all'autorizzazione da parte della Commissione europea) è del 40% ed è concessa nei limiti dell'importo massimo complessivo di agevolazione in regime di Temporary crisis framework pari a 500 mila euro per impresa.\n\nEntro il 31/12/2023. Le imprese devono attestare, in relazione al 2022, mediante asseverazione del revisore:\n\nl'aumento del costo medio unitario degli approvvigionamenti pari ad almeno il 20% rispetto alla media 2019-2021;",
    "Da Terni al Donbass, missione internazionale sotto le bombe": "Antonio Mosca 26 settembre 2022 a\n\na\n\na\n\nC’è anche un ternano nella missione internazionale nel Donbass per verificare la regolarità delle operazioni di voto del referendum per l’adesione delle Repubbliche di Donetsk, Lugansk e dei due distretti di Zaporozhye e Kherson alla Federazione Russa. Si tratta di Gianluca Procaccini (nella foto, durante un'intervista televisiva), molto conosciuto in città per il suo impegno politico e sociale e attuale presidente dell’Associazione volontari di guerra. Proprio in questi giorni si trova nella martoriata regione del Donbass al centro del conflitto tra Russia e Ucraina. “Sono arrivato come osservatore internazionale - racconta - con una missione che comprende 130 componenti, provenienti da vari Paesi del mondo, dagli Stati Uniti al Togo. Il gruppo italiano è tra i più numerosi. E la nostra presenza è stata organizzata da Vito Grittani, ambasciatore a disposizione della Repubblica di Abcasia e fondatore dell'Osservatorio diplomatico internazionale”. Procaccini ricorda che “la nostra presenza è coordinata con le autorità russe dall'ex vice ministro degli Esteri dell'Abcasia ed ambasciatore a disposizione del ministero degli Esteri, Kan Taniya”. Sulla consultazione che l’Occidente liquida come una farsa, Procaccini ha una sua opinione.\n\nPutin annuncia la mobilitazione parziale “Occidente vuole distruggerci”\n\n“Sull’esito di questo referendum nelle Repubbliche del Donbass - afferma - non ho dubbi: sono anni che la popolazione attende questo momento. La cosa che più preoccupa la popolazione oggi è la sicurezza”. La missione degli osservatori si svolge sotto le bombe e dunque si cerca di garantire la massima sicurezza. “Una volta arrivati a Mosca - racconta - siamo stati trasportati all'aereoporto militare Chkalovsky e abbiamo volato sino alla base militare di Simferopol in Crimea dove la nostra protezione è stata garantita anche dal decollo di tre Sukoi. La tappa successiva è stata Rostow sul Don e poi Tongrog, città dove si fermò anche Giuseppe Garibaldi e infatti proprio all’Eroe dei due mondi è dedicato un monumento. Proprio lì, ai confini del Donbass, abbiamo fatto base per motivi di sicurezza. Dopo aver attraversato la frontiera tra la Federazione Russa e la Dpr - continua Procaccini - ci siamo recati ad Ambrosiev per osservare le operazioni di voto. Che avvengono attraverso l'organizzazione di seggi volanti all'aperto, la cui disposizione è decisa dal comitato elettorale cittadino, sempre per motivi di sicurezza. Solo martedì 27 settembre, l'ultimo giorno del voto, saranno aperte postazioni elettorali fisse negli edifici”. La missione ha poi fatto tappa a Donetsk, capitale del Donbass. “Qui la situazione è più difficile. Nelle ultime ore - prosegue - ho contato oltre 14 colpi di artiglieria e uno è caduto a circa 50 metri dal Donbass Palace, nostro punto di raccolta in città, ma senza causare vittime.\n\nMedvedev e la Russia minacciano il mondo: \"Useremo anche il nucleare per difendere i territori annessi\"\n\nNel corso della stessa giornata la difesa russa ha intercettato 160 colpi diretti verso il Donbass. Da Donetsk, con un altro collega di missione Pietro Cassano, ed Eliseo, un giornalista italiano che da tempo segue la situazione in questa zona, siamo partiti verso la prigione militare di Liliansks, dove si trovano circa 110 prigionieri di guerra, tra donne e uomini, tutti nati in Donbass. Gli ucraini - dice ancora Procaccini - si sono rifiutati di scambiarli con altri prigionieri. Le autorità della Dpr hanno deciso di accoglierli e quindi anche nel carcere è stato allestito un seggio, per permettere ai detenuti di partecipare al voto”. Per seguire l'avvenimento erano presenti i principali media della Federazione Russa. Gli osservatori conoscono le proprie destinazioni solo all'ultimo istante. “Dopo esserci riuniti al gruppo principale - riprende il racconto - ci siamo recati tutti insieme verso la città di Khartsyzsk e qui, come negli altri Municipi che abbiamo visitato, siamo stati accolti dal sindaco ed altre autorità locali, ma anche da rappresentanti della Duma di San Pietroburgo. E abbiamo notato che il livello della scorta militare era aumentato”. Secondo Gianluca Procaccini “le operazioni di voto si svolgono regolarmente. Ad oggi ha votato il 53% della popolazione, ma le operazioni si concluderanno martedì 27 settembre e il giorno seguente verrà diffuso l'esito finale. La nostra missione continua”.\n\nVideo su questo argomento Ucraina, Mosca annuncia referendum per annettere regione Kherson TMNews\n\nPlease enable JavaScript to view the comments powered by Disqus.",
    "RUSSIA. Duma: sì alla mobilitazione dei riservisti. Inasprito il Codice penale russo": "Il Consiglio della Federazione adotterà gli emendamenti al Codice penale russo sul saccheggio, la mobilitazione generale e la legge marziale appena sarà approvato il documento in terza lettura alla Duma. Dopo di che il presidente Vladimir Putin dovrà siglare la legge e dal giorno dopo sarà Legge delle Federazione Russa.\n\nGli emendamenti modificano il concetto di “mobilitazione”, “legge marziale” e “tempo di guerra” nel Codice penale. La resa volontaria, il saccheggio e l’abbandono non autorizzato di un’unità durante le ostilità comportano la reclusione fino a 15 anni.\n\nLa prima lettura delle modifiche al Codice sono passate prima lettura a luglio. Nello specifico gli emendamenti introducono una serie di nuovi articoli del Codice penale russo: “Consegna volontaria” (articolo 352.1) e “Saccheggio” (articolo 356.1). Per la resa, la pena è da tre a 10 anni di carcere, se non ci sono indizi di alto tradimento. Per il saccheggio: fino a 15 anni di carcere.\n\nCommettere il reato “durante la mobilitazione o la legge marziale, in tempo di guerra” compare nell’elenco delle circostanze aggravanti (articolo 63): L’abbandono non autorizzato di un’unità durante la mobilitazione o la legge marziale (articolo 337 del Codice penale) sarà punito più severamente:\n\n– da due a 10 giorni – fino a cinque anni di reclusione, invece di un anno di reclusione\n\n– Da 10 a un mese: fino a 7 anni di privazione della libertà anziché 3 anni.\n\n– più di un mese – da 5 a 10 anni di reclusione invece di cinque anni\n\nL’inosservanza da parte di un subordinato di un ordine impartito da un superiore secondo la procedura stabilita durante la legge marziale, in tempo di guerra o in condizioni di conflitto armato o di operazioni di combattimento, così come il rifiuto di partecipare a operazioni militari o di combattimento, è punito con la reclusione da due a tre anni (articolo 332, paragrafo 2.1, del Codice penale).\n\nVengono anche introdotti una serie di articoli sulla mancata esecuzione dell’ordine di difesa dello Stato e sulla violazione dei termini del contratto statale (articoli 201.2, 201.3, 285.5, 285.6 del Codice penale).\n\nLa seconda lettura del disegno di legge è avvenuta il 20 settembre ed è stato approvato contemporaneamente in terza e ultima lettura. Il disegno di legge entrerà in vigore dal giorno della sua pubblicazione ufficiale.\n\nIl deputato della Duma di Stato Oleg Nilov ha invitato tutti i parlamentari a mobilitarsi innanzitutto. Secondo lui, i politici stessi dovrebbero essere mandati in prima linea per dare l’esempio ai russi. Secondo i nuovi emendamenti al Codice penale, chi non si presenta all’ufficio di registrazione e arruolamento militare e si trova nella riserva può essere condannato da 5 a 10 anni di carcere.\n\nLe persone chiamate per l’addestramento militare dalla riserva saranno penalmente responsabili per la mancata presentazione o per la diserzione in tempo nell’esercito al pari dei riservisti, secondo gli emendamenti al Codice penale russo approvati oggi dalla Duma di Stat. Ciò significa che potrebbero anche essere condannati a 5-10 anni.\n\nLa borsa di Mosca a seguito di queste dichiarazioni è crollata come a prevedere un cambio di passo nell’Operazione speciale russa. Il mercato azionario russo ha chiuso, infatti, la giornata con un calo dell’8,8%, il più alto dal 24 febbraio, quando il crollo era stato del 33,3%.\n\nPutin in mattinata ha incontrato i nuovi ambasciatori: 24. Riportiamo alcune dichiarazioni: «Il movimento verso un mondo multipolare è diventato il principale vettore della politica internazionale (…) L’egemonia negli affari mondiali non può durare per sempre (…) Le sanzioni occidentali hanno un effetto negativo sugli stessi paesi occidentali, oltre che sui paesi più poveri (…) Il rifiuto dell’UE di rispondere alla proposta della Federazione Russa di trasferire gratuitamente i fertilizzanti russi dai porti europei ai paesi in via di sviluppo è all’apice del cinismo (…) La Federazione Russa non si discosterà dal corso sovrano, continuerà a promuovere l’agenda unificante e presenterà questa agenda all’Assemblea Generale delle Nazioni Unite (…) La Federazione Russa considera l’Egitto uno dei partner più importanti in Africa e nel mondo arabo (…) La Federazione Russa si rammarica per l’interruzione del dialogo con il Portogallo e auspica una rettifica della situazione (…) La Russia è interessata a un accordo equo e sostenibile in Libia e continuerà a sostenere la sua sovranità». Putin ha promesso di sostenere gli ambasciatori stranieri nelle loro iniziative per rafforzare le relazioni tra i loro paesi e la Federazione Russa.\n\nParole molto dure che fanno pensare a una ulteriore rottura nelle relazioni con Europa e Occidente.\n\nNel frattempo secondo un sondaggio RIPSI il 94% dei residenti della della Repubblica Popolare del Donestsk è favorevole all’adesione alla Russia, il 93% dei residenti della Repubblica Popolare del Luhansk, l’87% nella regione di Zaporizhzhia e l’80% nella regione di Kherson. L’86% degli intervistati nella DNR, l’87% nella LNR, l’83% nella Regione di Zaporizhzhia e il 72% nella Regione di Kherson sono pronti a recarsi ai seggi elettorali.\n\nLe regioni del Donbass andranno a referendum per chiedere di entrare a far parte della Russia tra il 23 e il 27 settembre. «Non si terranno per via telematica come detto in un primo momento per problemi di “tempi”. La Commissione elettorale centrale russa fornirà assistenza nell’allestimento dei seggi elettorali in Russia per i referendum nelle regioni DNR, LNR, Zaporozhye e Kherson», ha dichiarato il vice capo della commissione Bulayev a RIA Novosti.\n\nAnna Lotti",
    "Russia: le spese per la difesa nel 2022 arriveranno a 81 miliardi": "Le autorità della Federazione Russa prevedono di stanziare fondi significativi anche per il \"ripristino dei territori amici e il rafforzamento della difesa nazionale\"\n\nLa spesa della Russia per la difesa nazionale nel 2022 è stimata in 4.679 miliardi di rubli (circa 81 miliardi di euro). Lo riferisce il quotidiano russo “Vedomosti”, con riferimento alle “Linee guida per la politica di bilancio, fiscale e tariffaria doganale 2023–2025” predisposte dal ministero delle Finanze russo.\n\nSi tratta di una cifra superiore di circa 1.200 miliardi di rubli (circa 20 miliardi di euro) rispetto a quanto approvato precedentemente nel bilancio 2022-2024 della Federazione Russa. Il prossimo biennio vedrà ancora un forte incremento della spesa, con un picco previsto per il 2023, a cinquemila miliardi di rubli invece dei 3.600 stimati in fase di preparazione del bilancio (rispettivamente 867 e 62,4 miliardi di euro).\n\nIl documento chiarisce che in generale, nel prossimo triennio, la spesa per la difesa, la sicurezza e le forze dell’ordine nazionali sarà in media pari al 5,7 per cento del Pil russo. Le autorità della Federazione Russa prevedono di stanziare fondi significativi anche per il “ripristino dei territori amici e il rafforzamento della difesa nazionale”, ma nelle linee guida ministeriali non sono stati nominati importi specifici.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Kiev: 'Avvisi per la leva da Mosca agli ucraini con passaporto russo' - Mondo": "\"E' certamente un momento pericoloso perché l'esercito russo è stato messo all'angolo e la reazione di Putin - che minaccia di usare armi nucleari - è molto grave\". Lo ha detto l'Alto Rappresentante Ue per la Politica Estera, Josep Borrell, parlando alla Bbc dei nuovi sviluppi della guerra in Ucraina. E sulla minaccia dell'uso di armi nucleari evocata da Vladimir Putin nel suo ultimo discorso Borrell ha sottolineato: \"Quando le persone dicono che non è un bluff, bisogna prenderle sul serio\". E sulla possibilità che Mosca accetti un negoziato, Borrell si è limitato ad osservare che \"per ballare il tango bisogna essere in due\".\n\nIntanto un missile russo ha colpito un edificio residenziale a Zaporizhzhia, in Ucraina, secondo quanto riferito su Telegram dal sindaco ad interim Anatoliy Kurtiev e riportato da Ukrinform, uccidendo un numero imprecisato di persone. Almeno una persona è rimasta uccisa e altre 7 ferite, scrivono alcuni media ucraini, fra i quali l'agenzia Unian. \"A seguito di un attacco nemico a Zaporizhzhia, un edificio residenziale è stato danneggiato. Ci sono vittime\", ha scritto il sindaco. Sul luogo del raid sono al lavoro i servizi di emergenza sanitaria. Ieri, a seguito dei bombardamenti russi, le infrastrutture civili della città sono state danneggiate e sono state segnalate altre vittime\", scrive Ukrinform.\n\nJoe Biden ha assicurato intanto che gli Stati Uniti e i suoi alleati imporranno nuove sanzioni economiche \"rapide e severe alla Russia\" se annetterà territori in Ucraina, nel quadro dei 'referendum' per cui si continua a votare nelle zone occupate fino al 27 settembre. \"I referendum russi sono una farsa, un falso pretesto per tentare di annettere con la forza parti dell'Ucraina\", ha ribadito il presidente americano. In precedenza, in una dichiarazione congiunta, i Paesi del G7 avevano invitato \"tutti i Paesi a respingere inequivocabilmente questi referendum fittizi\", \"simulacri\" che \"non hanno né effetti né legittimità\".\n\nE nelle autoproclamate repubbliche di Lugansk e di Donetsk, nel Donbass, e nelle regioni di Zaporizhzhia e di Kherson, tutte occupate dai russi, sono state aperte le urne per il secondo giorno delle votazioni per i referendum di adesione alla federazione russa: consultazione non riconosciuta dalla maggioranza della comunità internazionale. Il voto, ricorda l'agenzia Tass su Twitter, continueranno fino al 27 settembre.\n\nNelle zone occupate dai russi nella regione di Zaporizhzhia (Ucraina sud-orientale) e nell'oblast di Kherson (Sud) agli uomini che hanno ricevuto passaporti della Federazione sta arrivando la notifica di convocazione per la mobilitazione annunciata da Vladimir Putin: ha reso noto lo Stato maggiore ucraino su Facebook. \"Nelle regioni di Zaporizhzhia e Kherson, le autorità di occupazione hanno iniziato a notificare convocazioni di leva agli uomini in età da coscrizione che hanno rinunciato alla cittadinanza ucraina e hanno ricevuto passaporti della Federazione Russa\", ha affermato il ministero della Difesa ucraino.\n\n",
    "Comune-info": "La guerra in Ucraina è arrivata dove doveva arrivare: allo scontro nucleare. «A tutti coloro che in questi mesi hanno sostenuto l’invio di armi all’esercito ucraino – scrive Guido Viale – avevamo chiesto: dove pensate di arrivare? E che cosa significa vittoria? Ritiro dell’esercito russo? Destituzione di Putin?… Il vizio di fondo delle posizioni pro armi è aver posto come unica alternativa alla vittoria la resa; senza voler vedere che in mezzo c’è, la possibilità e la necessità di promuovere una mediazione…»\n\nTratta da pixabay.com\n\nLa guerra in Ucraina è arrivata dove doveva arrivare: allo scontro nucleare. Perché fin dall’inizio, anzi da molto prima del suo inizio, non era una guerra tra Russia e Ucraina, o tra Putin e Zelenski, ma tra Nato e Federazione russa. Non fermarla, non cercare di fermarla, aveva un esito obbligato.\n\nA tutti coloro che in questi mesi hanno sostenuto l’invio di armi al governo e all’esercito ucraino, facendo del nostro paese e dell’Unione europea una parte belligerante in nome di un’alternativa secca – vittoria o resa – avevamo chiesto: dove pensate di arrivare? E che cosa significa vittoria? Ritiro dell’esercito russo? Destituzione di Putin? Dissoluzione della Federazione russa e sua trasformazione in una grande Libia? Biden si era pronunciato fin dall’inizio per quest’ultima ipotesi, anche se poi aveva in parte ritrattato. Tutti gli altri (tranne la nuova Premier britannica) avevano evitato di rispondere, ben sapendo che se Putin – che è un dittatore paranoico, forse con poco ancora da vivere e, sicuramente, al governo senza alcuna collegialità – non cade, prima della dissoluzione della Federazione russa non c’è che la Bomba. Forse qualcuno sperava che a far cadere Putin avrebbe provveduto il suo entourage, che peraltro pare ancora più bellicoso di lui; oppure una sollevazione contro la guerra delle popolazioni della Federazione, che sta crescendo ma è ben lungi dalla possibilità di ottenere un risultato in tempi brevi.\n\nMa il vizio di fondo delle posizioni pro armi è quello di aver posto come unica alternativa alla vittoria la resa; senza voler vedere che in mezzo c’è, la possibilità e la necessità di promuovere una mediazione; e c’era anche prima dell’invasione russa, che si sarebbe potuta evitare se solo si fossero rispettati gli accordi di Minsk 2, violati da entrambe le parti. Una mediazione che si può proporre anche ora; certo, a costi (solo in parte già pagati con migliaia e migliaia di morti, distruzioni e miseria) molto più alti per entrambe le parti. Ma di certo non si può “mediare” mandando armi e schierandosi con una delle parti. Questo Draghi l’avrebbe dovuto capire.\n\nMa adesso, di fronte a Biden e al Pentagono (in questa partita il governo italiano, che non c’è, e l’Unione europea contano meno di niente) si pone, in termini moltiplicati per mille, la stessa alternativa: continuare a far combattere l’Ucraina, fino alla “vittoria”, che non ci sarà, perché arriva prima la Bomba, o “arrendersi”? Cioè riconoscere che di fronte alla prospettiva di una nuclearizzazione del conflitto bisogna fermarsi? E lasciar campo libero a una mediazione che per ora non è alle viste perché se ne è negata la possibilità e la si è impedita in tutti i modi, lasciandosi dietro le spalle quel panorama di morti, di edifici distrutti, di esistenze devastate, di futuri azzerati che la guerra ha provocato finora.\n\nUn appunto andrebbe fatto agli Stati maggiori del nostro paese e degli altri Stati europei cobelligeranti e ai governanti che li hanno spinti o assecondati in questa avventura: non si va in guerra contro un “nemico” da cui dipende la possibilità di tenere in vita e in funzione la propria economia (cioè la possibilità stessa di continuare a fare la guerra). Meno che mai ci si può indignare perché il nemico ti taglia le risorse necessarie per continuare a fargli la guerra; ma forse anche a far funzionare il proprio paese. Prima ci si attrezza per rendersi autonomi. Lo capirebbe anche un bambino.\n\n(Inviato anche all’agenzia Pressenza)\n\nGuido Viale ha aderito alla campagna Dieci anni e più:\n\nNel degrado della stampa e dei media italiani, che non informano, non cercano di capire e far capire, non commentano ma insultano, e ora sono presi anche da una ventata bellicista, Comune-info splende come un’oasi di saggezza, un invito a riflettere, una barriera contro l’ignoranza e la stupidità. Per me è il principale strumento di orientamento, anche perché ogni volta ti invita non a chiederti: ma io da che parte sto? ma: che cosa posso aggiungere (o togliere) a quel che ho letto per fare un passo avanti e aiutare tutti a farlo? Grazie ancora per l’ospitalità che mi offrite, ma grazie soprattutto per gli orizzonti che mi aprite.",
    "Esecuzione delle sentenze della Corte europea dei diritti dell’uomo": "Comitato dei Ministri Strasburgo\n\nIl Comitato dei Ministri del Consiglio d’Europa terrà la sua riunione trimestrale per esaminare l’esecuzione delle sentenze della Corte europea dei diritti dell’uomo a Strasburgo dal 20 al 22 settembre.\n\nI casi proposti per un esame dettagliato riguardano Albania, Armenia, Azerbaigian, Belgio, Bulgaria, Croazia, Repubblica ceca, Ungheria, Irlanda, Italia, Lituania, Malta, Repubblica di Moldova, Norvegia, Polonia, Romania, Federazione russa, Svizzera, Turchia e Regno Unito.\n\nLe decisioni prese dal Comitato dei Ministri durante la riunione saranno pubblicate sul sito web del Consiglio d’Europa al termine dell’incontro. In virtù dell’Articolo 46 della Convenzione europea dei diritti dell’uomo, gli Stati contraenti si impegnano a conformarsi alle sentenze della Corte europea dei diritti dell’uomo.\n\nA seguito della sua esclusione dal Consiglio d’Europa il 16 marzo 2022, la Federazione russa cessa di essere Alta parte contraente della Convenzione europea dei diritti dell’uomo il 16 settembre 2022. Come dichiarato nella sua Risoluzione del 23 marzo 2022, il Comitato dei Ministri continuerà a supervisionare l’esecuzione delle sentenze e dei regolamenti amichevoli in questione e la Federazione russa è tenuta ad attuarli. La Federazione russa continuerà a partecipare alle riunioni del Comitato dei Ministri in cui viene supervisionata l’esecuzione delle sentenze al fine di fornire e ricevere informazioni riguardanti le sentenze stesse oppure laddove sia lo Stato convenuto o ricorrente, senza il diritto di partecipare all’adozione delle decisioni da parte del Comitato o il diritto di voto.\n\nComunicato stampa\n\nEsecuzione delle sentenze della Corte europea dei diritti dell’uomo\n\nDocumenti della riunione\n\nVideo del processo di supervisione\n\nScheda paese e tematica dell'esecuzione delle sentenze della Corte EDU\n\nOrdine del giorno provvisorio\n\nRaccolta delle note sull'ordine del giorno",
    "Esercitazioni e pattugliamenti. Ecco l’accordo militare tra Mosca e Pechino": "Una settimana dopo Samarcanda, si incontrano in Cina i vertici del Consiglio di sicurezza russo e del Politburo del Comitato centrale del Partito comunista cinese per potenziare il livello di cooperazione militare tra Mosca e Pechino. Tra le priorità di sicurezza affrontate Afghanistan, Taiwan e la questione coreana\n\nRussia e Cina hanno sottoscritto un’intesa per rafforzare la collaborazione tra i rispettivi ministeri della Difesa, aumentando il livello di cooperazione anche attraverso esercitazioni militari congiunte e il pattugliamento regionale condotto insieme dalle Forze armate dei due Paesi. L’accordo è stato raggiunto al termine delle consultazioni sulla sicurezza strategica occorse nella città di Nanping, nella provincia cinese del Fujian, presiedute dal segretario del Consiglio di sicurezza della Federazione Russa Nikolai Patrushev e dal membro del Politburo del Comitato centrale del Partito comunista cinese Yang Jiechi, con la partecipazione di rappresentanti dei due Paesi.\n\nCooperazione militare\n\nSecondo il comunicato rilasciato dal Consiglio di sicurezza russo, “le parti hanno concordato un’ulteriore cooperazione tra i vertici militari” con particolare attenzione dedicata a esercitazioni e pattugliamenti, oltre che “al rafforzamento dei contatti tra gli Stati maggiori delle Forze armate”. L’obiettivo espresso da Mosca e Pechino è quello di mantenere “alto il livello di cooperazione tecnico-militare” tra le forze della Federazione russa e l’Esercito di liberazione popolare cinese.\n\nLe priorità di Mosca e Pechino\n\nLa questione, naturalmente, si inserisce nei ragionamenti portati avanti dalla Russia e dalla Cina sulle rispettive questioni all’ordine del giorno sullo scenario internazionale. “Il percorso verso lo sviluppo di un partenariato strategico con la Cina – recita ancora il comunicato del Consiglio di sicurezza russo – è una priorità incondizionata della politica estera russa e si basa su una profonda fiducia reciproca”. Durante i colloqui a Nanping, le controparti russe e cinesi hanno infatti affrontato le questioni dell’Afghanistan, di Taiwan e della situazione nella penisola coreana. Nel complesso, i vertici della Difesa di Mosca e Pechino hanno puntato il dito contro gli Usa, accusando Washington e i suoi alleati per “l’escalation delle tensioni nella regione”.\n\nDopo Samarcanda\n\nL’incontro segue il vertice dell’Organizzazione per la cooperazione di Shanghai della settimana scorsa a Samarcanda, a margine del quale il presidente russo Vladimir Putin e l’omologo cinese Xi Jinping hanno avuto un faccia a faccia durante il quale hanno fatto il punto sui rispettivi obiettivi regionali e internazionali, il primo da quando è iniziata l’invasione russa dell’Ucraina. Per Putin si è trattato di un’occasione per assicurarsi il sostegno diplomatico di Pechino, mentre Xi, nel suo primo viaggio fuori della Cina dall’inizio della pandemia, il summit è servito a rafforzare la posizione della Repubblica Popolare quale attore globale di primo piano.\n\nUn percorso già avviato\n\nL’iniziativa di Nanping in realtà segue un trend già avviato di collaborazione militare russo-cinese. Navi da guerra russe e cinesi stanno svolgendo pattugliamenti congiunti nelle acque del Pacifico dell’Estremo oriente russo, tra le isole Curili e di Sakhalin, dove hanno simulato la caccia a un sottomarino ostile. Le manovre, inoltre, hanno seguito di una decina di giorni l’esercitazione “Vostok 22”, dove hanno partecipato oltre 50mila truppe da una dozzina di nazioni asiatiche, tra cui naturalmente la Cina, oltre a India, Bielorussia, Mongolia e Tagikistan.",
    "Diritti umani: la Russia fuori dalla Convenzione europea e dalla Corte di Strasburgo": "Da oggi la Federazione Russa cessa di essere parte contraente della Convenzione europea dei diritti dell’uomo. È conseguenza della decisione, presa dal Comitato dei ministri del Consiglio d’Europa il 16 marzo scorso, di espellere la Federazione dall’istituzione paneuropea. A partire da oggi, cessa di esistere anche l’ufficio del giudice russo. La Corte resterà competente nella gestione dei ricorsi contro la Federazione Russa in relazione a fatti e omissioni avvenuti prima della data odierna. Al momento attuale, dice la Corte, ci sono 17.450 ricorsi pendenti dinanzi alla Corte diretti contro la Federazione Russa, il Paese con più casi pendenti in assoluto (al secondo posto, la Turchia ha 15.250 casi pendenti). Secondo le Statistiche della Corte europea, tra il 1959 e il 2021 sono stati emesse 3.116 sentenze su casi relativi alla Russia, solo nel 115 non erano state rintracciate violazioni. Rispetto invece alle restanti tremila sentenze di condanna, il numero più alto di infrazioni riguardava gli articoli della Convenzione sul diritto alla libertà e alla sicurezza (1.299), il diritto a un giusto processo (988), il trattamento disumano o degradante (992).",
    "Prime sanzioni contro i referendum farsa nel Donbass, parte il Regno Unito: gli Usa pronti a seguire": "Il governo britannico di Liz Truss ha sanzionato 92 funzionari russi coinvolti nell’organizzazione dei «referendum farsa» nelle regioni ucraine sotto il controllo di Mosca. Ad annunciarlo è il ministro degli Esteri, James Cleverly, secondo cui le consultazioni di questi giorni non possono essere considerate «né libere né eque». Una decisione che potrebbe essere seguita a ruota anche dagli Stati Uniti. La portavoce della Casa Bianca Karine Jean-Pierre ha detto che il governo americano è «pronto a imporre nuovi costi» alla Russia e, come il Regno Unito, «non riconoscerà mai» i risultati dei referendum. Dal 23 al 27 settembre, i cittadini delle regioni di Lugansk, Donetsk, Zaporizhzhia e Cherson – tutte occupate dai russi – sono stati chiamati a esprimersi sulla possibile annessione di quei territori alla Federazione Russa. Un’operazione in aperto contrasto con le norme previste dalla Carta delle Nazione Unite, che ha suscitato lo sdegno di tutta la comunità internazionale.\n\nLinea dura contro Mosca\n\nLe 92 sanzioni economiche annunciate oggi dal Regno Unito confermano la volontà del governo conservatore di Liz Truss di mantenere una linea dura e intransigente nei confronti di Mosca. «I referendum farsa che si svolgono con un fucile puntato addosso non possono essere né liberi né equi e noi non ne riconosceremo mai un risultato», ha spiegato il ministro James Cleverly. Si tratta, secondo il governo britannico, di un «chiaro schema di violenza, intimidazione, tortura e deportazioni forzate». Tra i bersagli delle sanzioni annunciate oggi ci sono anche alcune autorità locali delle province occupate. Si tratta di Sergei Yeliseyev, governatore di Cherson appoggiato dai russi, Ivan Kusov, ministro all’Istruzione dell’autoproclamata repubblica di Lugansk, Yevhen Balytskyi, attuale governatore russo della regione di Zaporizhzhia, e Evgeniy Solntsev, vicepresidente dell’autoproclamata repubblica di Donetsk. Le sanzioni, che comprendono anche alcuni oligarchi con un patrimonio complessivo di 6,3 miliardi di sterline, avranno tre conseguenze principali: il congelamento delle risorse economiche, il divieto di ingresso – o di permanenza – nel Regno Unito e il divieto di sorvolare il Paese o atterrare con un proprio velivolo. Ad oggi, si legge sul sito del governo britannico, il Regno Unito ha sanzionato complessivamente oltre 1.200 individui e 120 oligarchi, con un patrimonio netto complessivo di 130 miliardi di sterline.\n\nContinua a leggere su Open\n\nLeggi anche:",
    "Il ritorno del nucleare è all’orizzonte, ma… Il commento di Pennisi": "Pochi si sono accorti (in Italia probabilmente quasi nessuno e coloro che se ne sono accorti hanno fatto di tutto per non divulgare la notizia) che in Finlandia la Vihreat De Gröna (il Partito dei Verdi), che fa parte della coalizione di governo, ha incluso nel suo programma una politica energetica che, per ragioni sia di costo sia ecologiche, pone l’accento sul nucleare. Dopo l’invasione della Ucraina da parte della Federazione Russa, soltanto il 18% dei finlandesi sono contrari a una politica energetica che abbia, tra i suoi pilastri, il nucleare. Nel 2011, dopo il disastro di Fukushima, il 42% dei finlandesi si opponevano al nucleare. Segno di quanto rapidamente cambi il parere dell’opinione pubblica.\n\nIn Francia, dove il 75% dell’elettricità proviene da impianti nucleari, il Presidente Macron ha annunciato l’intenzione di espandere ulteriormente il comparto. Tra i grandi Paesi europei solo la Germania non ha modificato il proprio programma di chiudere tre dei sei reattori ancora in funzione. Nonostante si sia impegnata a livello europeo di “decarbonizzare” le proprie fonti di energia entro il 2050, intende chiudere le tre centrali restanti entro la fine del 2022. Altri Paesi dell’Unione europea (Ue) stanno riflettendo a ragione della crisi energetica se non sia il caso di ripensare decisioni sul nucleare prese all’indomani di gravissimi disastri (Three Mile Island, Chernobyl, Fukushima) e di includere il nucleare nella loro programmazione, ben sapendo che ci vorranno tempo e risorse per attivare impianti ma che il veicolo per l’autonomia energetica e per evitare di essere prede della Federazione Russa o di qualche satrapo medio-orientale.\n\nInteressante il cambiamento di opinione negli Stati Uniti (che non mancano di energia prodotta sul suolo patrio). Kevin D- Willamson, un noto columnist conservatore, ha pubblicato su The National Review, un saggio intitolato The Nuclear Heresy in cui sostiene che “se il nucleare non fosse esistito sino a tempi recentissimi e nel 2022 fosse stato invitato da qualche scienziato, costui avrebbe il Nobel e verrebbe acclamato come il maggior campione dell’ecologia”. Infatti, come ha riconosciuto la stessa Commissione europea, il nucleare produce energia “pulita” o “verde” che la si voglia chiamare.\n\nQuesto punto è approfondito in una serie di articoli e saggi di Mark Lynas , il quale non è uno scienziato in senso stretto ma un agronomo di rango del Cornell College of Agriculture and Life Sciences: “Ho combattuto per anni quasi da solo per sostenere che senza il nucleare (con le garanzie di sicurezza di cui si dispone adesso) si sarebbe andati verso un disastro ecologico mondiale, ed ora non mi sento più isolato: la geopolitica – l’aggressione della Federazione Russa all’Ucraina- e l’uso che il Cremlino sta facendo dell’arma del gas mi hanno dato numerosi alleati”.\n\nHo più volte scritto che il ritorno del nucleare è all’orizzonte. Cambiano le situazioni, le tecnologie e anche le idee. Anche io votai nel 1987 a favore dell’abolizione degli incentivi ai Comuni che accettavano di accogliere impianti nucleari nel loro territorio. Oggi sono nuclearista convinto anche per ragioni ecologiche.\n\nQuello che colpisce è che in una campagna elettorale ormai giunta alle ultime battute non se ne sia parlato. In effetti c’era poca traccia anche nei programmi dei partiti.",
    "Ucraina, Grossi (Aiea): “Pronti a nuovi negoziati fra Kiev e Mosca sulla centrale di Zaporizhzhia”": "\"La scorsa settimana ho avuto l'opportunità di avviare consultazioni con l'Ucraina e con la Federazione Russa e sono pronto a continuare queste consultazioni con entrambi i Paesi questa settimana\"\n\nL’Agenzia internazionale per l’energia atomica (Aiea) è pronta a tenere nuovi negoziati fra Ucraina e Russia sulla creazione di una zona di sicurezza presso la centrale nucleare russa di Zaporizhzhia. Lo ha detto il direttore generale Rafael Grossi in apertura della riunione dell’Aiea. “La scorsa settimana ho avuto l’opportunità di avviare consultazioni con l’Ucraina e con la Federazione Russa (…) e sono pronto a continuare queste consultazioni con entrambi i Paesi questa settimana”, ha detto Grossi.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Prepararsi all’impensabile, cioè la caduta di Putin. Consigli all’Occidente da Londra": "Cosa succederebbe se il leader russo fosse rimosso? Da chi? Chi lo sostituirebbe? Il centro studi britannico Rusi propone alcuni scenari, tra operazioni di palazzo, rivolte popolari. Meglio che Stati Uniti ed Europa siano pronti all’eventualità\n\nIn questi mesi di conflitto in molti si sono chiesti quanto fosse solido il regime di Vladimir Putin. Che cosa succederebbe se la Russia perdesse la guerra? Se la narrativa che Mosca ha fornito al suo popolo per quasi vent’anni venisse stravolta, l’inquilino del Cremlino rimarrebbe al potere? In tal caso, chi lo sostituirebbe? E ancora, ci sarebbe un movimento popolare di rivolta? O la rimozione di Putin sarebbe un’operazione di palazzo?\n\nQualunque cosa succeda, l’Occidente farebbe bene a essere pronto. Questo è il leitmotiv di un articolo di Jack Watling, Senior Research Fellow del Royal United Services Institute di Londra. L’esperto delinea una serie di possibili scenari.\n\nPremessa necessaria da fare è che la Federazione Russa è oggi un Paese in cui le agenzie di sicurezza dello Stato sono alquanto pervasive (prova ne sia il fatto che la rete di Alexey Navalny sia penetrata da spie a ogni livello), la popolazione è scarsamente interessata alla partecipazione politica e le distanze geografiche che separano le comunità rendono complessa l’organizzazione di movimenti politici segreti. Attualmente una sollevazione contro Putin appare improbabile in questo quadro. Tuttavia, non sempre le agenzie di intelligence straniere sono riuscite a prevedere gli sconvolgimenti del mondo russo-sovietico, principalmente perché queste raccolgono informazioni su persone e gruppi che pianificano le proprie attività in maniera intenzionale. Ma spesso le rivoluzioni non sono il frutto di un disegno prestabilito.\n\nAttualmente, oggi è possibile delineare due tipi di scenari rivoluzionari e conseguenti reazioni del Cremlino.\n\nPrimo scenario. Il gruppo di élite della Federazione Russa ritiene Putin personalmente responsabile del disastro ucraino e lo rimuove con un colpo di Stato. In questo caso è assai probabile che chi lo sostituisca abbia una visione dell’Occidente molto simile al predecessore. La comunità internazionale dovrebbe decidere se offrire al nuovo leader la possibilità di voltare pagina abbandonando il suolo ucraino, anche senza cambiare la narrativa generale, semplicemente accettando la sconfitta di Putin. Questo scenario non prevede una reazione della leadership putiniana, che si basa ovviamente sulla prevenzione.\n\nSecondo scenario. I soldati che combattono o hanno combattuto in Ucraina, i governatori regionali e le autorità locali diventano sempre più critici nei confronti del governo di Mosca, mentre l’appartato burocratico non riesce a soddisfare le richieste del potere centrale. In questo clima le lamentele della popolazione potrebbero sfociare in scioperi e mobilitazioni, diminuendo la produzione e l’efficienza della macchina bellica. È importante in questo scenario il fatto che sarebbe molto difficile per il potere centrale giustificare la repressione, perché le lamentele verrebbero da strati di popolazione che hanno sin qui mostrato pieno supporto al regime.\n\nLe possibili risposte del Cremlino a questo punto sono molteplici. Una è che la leadership abbracci l’approccio populista tentando di cooptare la fazione che più ha voce in capitolo, ovvero i nazionalisti di destra. Questo comporterebbe alzare il tiro in Ucraina ricorrendo alle strategie più rischiose che Putin ancora non ha adottato come attacchi a infrastrutture critiche, bombardamenti tattici nucleari, mobilitazione generale in patria. La seconda opzione è che Mosca provi a comprare i vari gruppi di protesta con concessioni mirate. Una mossa del genere potrebbe essere efficace, ma potrebbe esporre la leadership russa a un ricatto crescente, soprattutto da parte della Rosgvardia, il corpo militare che risponde direttamente a Putin.\n\nLe preoccupazioni occidentali oggi devono concentrarsi all’evitare l’escalation del conflitto. Sebbene una rimozione dell’inquilino del Cremlino appaia improbabile in questa fase, le cancellerie europee e l’amministrazione americana devono avere dei piani pronti nel caso avvenga uno degli scenari delineati.",
    "Un colpo in testa per distruggere Novaja Gazeta. L’omicidio come profilassi? (di Dmitrij Muratov)": "Memorial Italia presenta qui la traduzione del discorso del premio Nobel per la pace Dmitrij Muratov in occasione dell’udienza relativa al ricorso per il ritiro della licenza al giornale Novaja Gazeta. Dopo una battaglia che ormai dura da più di un anno il giornale, fondato nel 1993 con Michail Gorbacev tra gli azionisti principali e con Anna Politkovskaja tra gli autori di punta, era stato costretto a interrompere la pubblicazione della versione cartacea il 28 marzo. Si ringrazia la redazione di Novaja Gazeta per l’autorizzazione alla pubblicazione in italiano. Tradotto da Claudia Zonghetti.\n\nIl 15 settembre il tribunale di primo grado della Corte Suprema della Federazione Russa ha deciso di chiudere il sito web di Novaja Gazeta. La redazione si oppone categoricamente alla chiusura e presenterà ricorso. Durante l'udienza, il giudice non ha accolto le nostre istanze. Il direttore Dmitrij Muratov ha chiesto la parola. Ecco cosa ha detto al giudice, al rappresentante di Roskomnadzor [l’agenzia federale russa che monitora e vieta l'accesso ai mass media] che ha avviato il procedimento contando in un esito simile, e ai nostri lettori.\n\nVorrei far presente che nei procedimenti penali si tiene sempre conto della personalità dell'imputato. Il nostro caso non afferisce al penale, ma anche un giornale ha la sua identità. E la corte deve tenerne conto.\n\nQuando, per fare un esempio, abbiamo affrontato la questione dei bambini affetti da atrofia muscolare spinale – che hanno bisogno del farmaco più costoso al mondo: l’iniezione necessaria a un paziente costa 2,3 milioni di dollari – abbiamo raccolti il denaro sufficiente a curare cinque bambini. Dopo di che, e grazie a questa nostra impresa, il presidente e il Governo hanno creato la Fondazione “Cerchio del bene” che ora copre le spese per quasi tutte le malattie rare.\n\nAlcuni nostri collaboratori hanno volato nello spazio. Jurii Michailovič Baturin è tornato con la medaglia di Eroe della Federazione Russa. Sei miei colleghi sono stati uccisi mentre facevano il loro lavoro. Jurij Ščekočichin. Anna Politkovskaja. Nastja Baburova. L'avvocato Stas Markelov. Nataša Estemirova. Igor Domnikov. Sono morti per difendere il diritto DI SAPERE. Durante la prima guerra cecena, quando molti dei nostri soldati si trovavano in condizioni disperate, i nostri corrispondenti di guerra – il maggiore Izmailov e Jurij Ščekočichin – hanno portato in salvo 174 persone, liberandole senza bisogno di un mercato degli schiavi, senza bisogno di denaro.\n\nLei (rivolgendosi al rappresentante del Roskomnadzor) ha detto che la chiusura è una “procedura profilattica”. Non sono d’accordo. È un omicidio. È profilassi distruggere un giornale che l'anno prossimo dovrebbe compiere 30 anni?\n\nQuanto alla precisione e alla congruenza – citate dalla Corte Costituzionale e dalla decisione del Plenum della Corte Suprema della Federazione Russa – in quest’aula non ce n’è nemmeno l’ombra. Potevate darci una multa. L’avremmo pagata, avremmo ammesso almeno una delle violazioni che ci imputate. Che è di natura tecnica: avevamo già adocchiato diverse volte quell’organizzazione, in passato. È ovvio, però, che si tratta di un inganno dell’occhio, come si suol dire. Il rischio c’è sempre nella nostra professione: è una voce nel mestiere dei correttori di bozze, è nell'elenco delle malattie professionali. Capita. Se ci aveste avvertito, grazie!, avremmo rimediato subito; voi ci avreste dato la multa, noi avremmo pagato. Perché distruggere il giornale?\n\nIl Roskomnadzor lo sa benissimo: il 28 marzo, quando sono state imposte alcune gravi restrizioni censorie legate all'operazione speciale, abbiamo annunciato che avremmo messo in pausa il giornale perché era impossibile lavorare con informazioni ottenute da un'unica fonte. Non saremmo stati onesti e scrupolosi con i nostri lettori.\n\nE abbiamo sospeso le nostre attività fino alla fine dell’operazione speciale. Ma al Roskomnadzor non basta: vogliono il colpo in testa per finirci. E lo hanno sparato. Ci hanno chiuso per “profilassi”. Una storia che ha dell’incredibile, ovviamente! E che ha bisogno di buone penne.\n\nVorrei anche aggiungere che state togliendo il lavoro, un posto di lavoro, a centinaia di persone. State togliendo ai nostri lettori, che a marzo erano 27 milioni, li state privando – lo capite? – del diritto all'informazione. E la chiamate “profilassi”.\n\nE sia. Ho imparato una parola nuova.\n\nGrazie, Vostro Onore.",
    "20 militari della Federazione Russa nella battaglia con le forze dell'Ucraina, che erano 50 volte superiori, non hanno subito perdite e hanno catturato un raro trofeo": "Due plotoni di militari russi sono stati in grado di resistere a 1000 militari ucraini.\n\nL'unità di ricognizione russa, durante l'esecuzione di una missione di combattimento, incontrò inaspettatamente un gruppo nemico significativamente superiore per numero e armamento, tuttavia, durante la battaglia, l'esercito russo riuscì a tornare con successo alle proprie posizioni, catturando uno dei campioni della NATO armi come trofeo e infliggendo gravi danni.\n\nIn un'intervista con RIA Novosti, un militare russo ha affermato che la sua unità di intelligence, che comprende 20 militari, ha scoperto circa 1000 soldati ucraini. Durante la battaglia che ne seguì, due plotoni di ricognizione riuscirono a tornare con successo alle posizioni precedenti. Allo stesso tempo, un lanciagranate automatico è stato preso come trofeo, sparando con munizioni standard NATO. Sorprendentemente, l'unità russa non ha subito perdite. Ciò testimonia il più alto livello di professionalità dei combattenti russi.\n\nA causa del fatto che l'unità russa operava in due gruppi mobili, mentre l'esercito ucraino concentrava il fuoco su uno dei gruppi, un altro gruppo mobile aprì il fuoco su di loro, a causa del quale il nemico subì perdite molto gravi. Gli esperti non escludono che se l'unità militare russa fosse stata grande, il nemico avrebbe potuto essere completamente distrutto proprio sulle loro posizioni.",
    "La partita di Mosca in Asia": "L’annuale appuntamento dell’Eastern Economic Forum (EEF) di Vladivostok, istituito nel 2015 per supportare lo sviluppo dell’Estremo Oriente russo e incrementare i rapporti economici e politici della Federazione Russa in Asia, specialmente quella orientale, ha riportato l’attenzione internazionale sul tentativo russo di sganciarsi dalla dipendenza economica e tecnologica dall’Occidente nel tentativo, ad oggi largamente irrealizzato, di divenire pienamente una potenza eurasiatica solidificando il proprio pivot to Asia. Per il Presidente della Federazione Russa Vladimir Putin: “I Paesi dell’Asia-Pacifico sono emersi come nuovi centri di crescita economica e tecnologica” ed è necessario che l’economia del Paese e delle sue regioni orientali “crescano assieme alle economie asiatiche”, creando un nuovo volàno interno e un’alternativa fattuale alla subalternità russa a Europa e Stati Uniti in diversi campi.\n\nLe prime difficoltà sul campo e in economia per la Russia\n\nDopo sei mesi di lunga e logorante guerra in Ucraina, nella quale le forze russe appaiono essere in grave difficoltà, il riorientamento generalizzato e l’engagement russo verso l’Asia appaiono in questo momento ancor più necessari. Accelerato nell’ultimo decennio dal deteriorarsi dei rapporti tra Est ed Ovest e dilagato dopo l’invasione dell’Ucraina, lo stringente regime sanzionatorio applicato dagli Stati Uniti e dagli alleati europei al fine di arrestare le mire espansionistiche di Mosca e indebolire la Russia in modo che non possa ripetere queste iniziative, sta iniziando ad avere un suo costo specifico.\n\nUn “blitzkrieg economico” e “un’aggressione finanziaria e tecnologica” dell'Occidente falliti, a dire dello stesso Presidente Putin, il quale ha comunque riconosciuto ricadute negative contro le quali le autorità russe devono attivarsi per evitarne gli effetti maggiormente nefasti. Al pari delle potenziali e pericolose ripercussioni derivate dalle tensioni internazionali, la situazione interna del Paese mostra un consolidamento delle divisioni oggi esistenti, radicalizzando i conflitti all’intero nella società russa, da poco coinvolta nelle elezioni regionali (le prime dall’inizio dell'invasione dell'Ucraina), e che sarà chiamata a nuove elezioni presidenziali in un clima di crescente autoritarismo nel 2024.\n\nVista l’instabilità politica e le possibili conseguenze sociali, l’intero settore energetico del Paese è richiamato a una funzione stabilizzatrice dell’economia russa, in cui l’export di materie prime ricopre un ruolo strategico ancor maggiore in questo frangente, rappresentando tra il 30 e il 40% dell’intero budget governativo. Mentre il surplus della bilancia commerciale ha fatto toccare picchi mai registrati prima, dovuti principalmente al combinato disposto di alti prezzi per le risorse energetiche e crollo delle importazioni da marzo in poi, dall’estate in poi questo margine è andato riducendosi e ad agosto i guadagni derivati dalla vendita di idrocarburi (petrolio su tutti, gas naturale e infine carbone in rispettivo ordine di importanza) hanno fatto registrare la performance peggiore degli ultimi 14 mesi.\n\nUn andamento che segna il -13% da luglio e un declino del -3,4% se comparato con l’agosto del 2021. Dati ancora non definitivi e influenzati dal pagamento a luglio di una tassa trimestrale sui ricavati aggiuntivi derivati dalla vendita di idrocarburi rispetto i parametri fissati dal budget statale, ma pur sempre indicativi di un trend negativo che continua da questa estate.\n\nEvidente però è che se da una parte l’inflazione galoppante riduca il potere d’acquisto dei russi, dall’altra i minori volumi, soprattutto di gas naturale, esportati all’estero e il prezzo del Brent in limitato declino, imprimono un’ulteriore compressione sulle disponibilità finanziarie della potenza russa.\n\nFigura 1 Ricavato dalla vendita di petrolio e gas naturale (gennaio 2021 - agosto 2022)\n\nFonte: grafico elaborato dall’autore su dati di Bloomberg e Ministero delle Finanze russo\n\nIl “pivot to Asia” di Mosca\n\nPositivo invece per il Cremlino è il ridursi dello sconto applicato dall’Urals russo al Brent, sceso dai $30-40 della primavera ai $18-25 attuali. Un fattore decisivo per la strategia di sganciarsi dalla dipendenza delle esportazioni petrolifere verso l’Europa, pronta a dispiegarsi in tutta la sua prorompente e imprevedibile forza con gli embarghi a greggio e prodotti raffinati dei prossimi mesi.\n\nDi fondamentale importanza per garantire uno spazio strategico a Mosca in questo frangente è la costanza e affidabilità dei compratori, non solo di greggio, ma anche di GNL e carbone in Asia, e in particolare di Cina e India. La lettura dei dati doganali porta a considerazioni inequivocabili: Nuova Delhi e Pechino garantiscono un flusso continuo di danaro grazie alla propria dipendenza da fonti estere a buon mercato.\n\nLa cooperazione in campo energetico è un tema centrale dell’incontro della Shanghai Cooperation Organization (SCO) a Samarcanda il 15 e 16 settembre e in cui Putin ha potuto discutere faccia a faccia con i leader di Pakistan, India e Cina. Proprio quest’ultima si è assicurata dalla Russia petrolio, gas, carbone ed elettricità con un ammontare totale di $43,68 miliardi dall’inizio dell’anno. Dallo scorso giugno, la Russia è divenuto il primo esportatore di petrolio verso la Cina stessa, spodestando l’Arabia Saudita. Le importazioni di greggio, GNL e carbone cinesi dalla Russia sono aumentate rispettivamente del 17%, 52% e 6% nel periodo da aprile a giugno, mantenendo anche nel mese di luglio questa tendenza.\n\nSul fronte gas naturale esportato attraverso gasdotti è necessario fare chiarezza. Nel 2021 la Russia è stata il secondo fornitore di gas naturale alla Cina attraverso gasdotti e le stime indicano volumi in crescita del 60% nel 2022, per un totale di 17 miliardi di metri cubi. Attualmente si assiste ad unaaccelerazione, avvenuta già in altre fasi politiche di forte instabilità internazionale del passato (Guerra Commerciale tra Cina e Stati Uniti; Annessione della Crimea; Invasione russa della Georgia) accompagnata da una raffica di annunci. Si necessita dunque però una prospettiva distaccata dall’attualità e un’analisi più profonda. A febbraio, pochi giorni prima dell’inizio dell’invasione dell’Ucraina, un nuovo accordo per l’approvvigionamento di 10 miliardi di metri cubi di gas è stato sottoscritto tra le parti durante la visita di Putin per il cerimoniale olimpico a Pechino. Di importanza cruciale è che questi volumi partiranno dall’Estremo Oriente russo verso le province della Cina nordorientale e saranno trasportati da un nuovo gasdotto, il cosiddetto Far Eastern Route.\n\nPiù recentemente, spicca l’annuncio di Putin fatto a Vladivostok del raggiungimento dell’accordo quadro per realizzare Power of Siberia 2. Un gasdotto da 50 miliardi di metri cubi di capacità che veicolerebbe il gas dai giacimenti siberiani attraverso la Mongolia, per approdare all’imponente mercato cinese. Questi volumi sono pari a un terzo circa di ciò che Gazprom ha esportato in Europa nel 2021 e i giacimenti indicati sono in parte gli stessi che la Federazione Russa ha sviluppato per portare il gas naturale in Europa nei prossimi decenni.\n\nVerso una guerra energetica totale?\n\nUn ovvio cambio di passo a fronte di una vera e propria guerra energetica ora in atto tra la Russia e l’Europa. Ma che deve fare i conti con diversi fattori:\n\n- I ritardi allo sviluppo dei giacimenti di Sakhalin, necessari ad alimentare il gasdotto Far Eastern Route e dovuti a sanzioni pre-esistenti, pesano sulla possibilità di approvvigionare la Cina attraverso questa nuova rotta entro il 2025.\n\n- L’assenza di un contratto commerciale siglato tra i giganti nazionali Gazprom e CNPC per la costruzione di Power of Siberia 2. Lo stesso necessita di un supporto chiaro da parte di Vladimir Putin e Xi Jinping. Su questo punto, l’incontro tra i due a Samarcanda non ha portato novità.\n\n- L’enorme impiego di risorse economiche e finanziarie necessarie alla costruzione di Power of Siberia 2 e i lunghi tempi di realizzazione.\n\n- L’enorme politicizzazione che il commercio di gas naturale sta avendo a causa del conflitto in Ucraina e i suoi risvolti di carattere geopolitico tutt’altro che trascurabili.\n\n- Una domanda cinese di gas in forte crisi rispetto l’anno scorso, proprio a causa dei prezzi senza precedenti sui mercati internazionali.\n\n(Per un approfondimento maggiormente esaustivo sull’argomento dell’interdipendenza energetica sino-russa si rimanda al Focus sulla Sicurezza Energetica curato da ISPI pp.39-53)\n\nFigura 2 Gasdotti russi per l'esportazione di gas naturale verso la Cina\n\nCosì, all’annuncio da parte dei paesi del G7 di voler procedere all’introduzione di un tetto al prezzo del petrolio russo, ha risposto Putin in persona, confermando che la Russia non fornirà alcunché a coloro che l’applicheranno. Per il Cremlino, qualsiasi price cap provocherebbe una rottura unilaterale dei contratti esistenti per quanto riguarda sia gas naturale che petrolio.\n\nNel primo caso, il fronte europeo è deplorevolmente crollato nel giro di 72 ore, evidenziando come Bruxelles si stia confrontando con immani difficoltà nell’implementare una misura di tale portata nel bel mezzo di una tempesta perfetta. Una contingenza peggiorata dalla funesta contaminazione, da parte dei prezzi del gas, del mercato elettrico e a cui la Commissione sta cercando di porre rimedio con iniziative senza precedenti.\n\nNel caso invece del price cap petrolifero, l’UE dovrà fare i conti con il vuoto pneumatico creato dall’improvvisa mancanza di oltre 2 milioni di barili russi tra greggio e prodotti raffinati. Un completo stop all’export di petrolio russo genererebbe invece ulteriori mancanze per 5 milioni di barili, ad oggi impossibili da ottenere da produttori alternativi sui mercati internazionali. In un quadro di caos economico e politico, questo scenario velocizzerebbe una ridefinizione in atto dell’ordine energetico globale con una velocità assolutamente imprevedibile fino a pochi mesi fa,provocando indeterminate ricadute politiche.\n\nIn questo contesto, il ruolo primario giocato da Mosca all’interno dell’alleanza OPEC-plus garantisce ulteriori dividendi politici. Il coordinamento interno del cartello, che recentemente si è mosso per riportare verso i $100 dollari i prezzi al barile, ha dato un segnale chiaro alle potenze occidentali e in particolare all’amministrazione Biden.\n\nIl ruolo della Russia, appaiata al vertice dell’organizzazione con l’Arabia Saudita, fornisce una leva politica straordinaria contro l’imposizione di qualsiasi price cap o di alternative sanzioni che mirano alla destabilizzazione delle esportazioni russe. Un’opzione, quella del tetto al prezzo, che se fosse introdotta unilateralmente e senza instaurare un dialogo costruttivo con gli altri paesi produttori provocherebbe un’impennata dei prezzi su scala globale.\n\nLe conseguenze? Un inevitabile quanto imponderabile ampliamento dei confini della guerra economica già in atto tra Occidente e la Federazione Russa, coinvolgendo altri Paesi, inclusi quelli asiatici, i quali non potrebbero più a quel punto navigare a vista senza prendere coscienza del fatto che i propri interessi si situino in uno o nell’altro schieramento.",
    "Riavviata la più grande acciaieria algerina": "Algeri, 26. Le autorità algerine hanno riavviato ieri la più grande acciaieria del Paese, nella provincia costiera orientale di Annaba. La riapertura dell’impianto è stata resa possibile grazie ai quantitativi di carbone portati dalla Russia tramite una nave mercantile. Lo riporta un comunicato del complesso siderurgico Sider, proprietario dell’acciaieria El-Hadjar, nella provincia di Annaba. «Un mercantile della Federazione Russa è attraccato sabato nel porto di Annaba, trasportando un carico stimato di 34.000 tonnellate di carbone, a cui seguiranno 17.000 tonnellate nelle prossime ore», si legge nel comunicato. Il documento aggiunge che tale accordo «ha consentito la ripartenza dell’altoforno e l’avvio della produzione dell’impianto che versa in difficoltà finanziarie». ...\n\nQuesto contenuto è riservato agli abbonati Cara Lettrice, caro Lettore,\n\nla lettura de L'Osservatore Romano in tutte le sue edizioni è riservata agli Abbonati\n\nABBONATI",
    "Nel tempio militare della Federazione Russa, una vetrata colorata con pezzi di vetro di Mariupol benedetti – Europeantimes.news": "Nel tempio principale delle Forze Militari della Federazione Russa, da cui il Patriarca di Mosca Kirill ha benedetto l'inizio della guerra contro l'Ucraina, è stata illuminata una vetrata realizzata con pezzi di vetro rotto della distrutta città ucraina di Mariupol.\n\nL'idea è del movimento patriottico femminile “Soft Power”, che presenterà la speciale vetrata ad una scuola di Mariupol, che “le autorità russe ripristineranno”. Gli organizzatori si sono vantati della notizia:\n\n“Oggi nel tempio principale delle forze armate russe è stata illuminata una vetrata unica, che presenteremo a una delle scuole di Mariupol. La vetrata è stata realizzata con pezzi di vetro raccolti dalle nostre ragazze di Mariupol nei luoghi delle battaglie che si sono svolte in città durante la primavera e l'estate.\n\nLa vetrata raffigura il monaco-guerriero Peresvet, tornato nell'esercito di Dmitry Donsky dopo la vittoria su Chelubey sul campo di Kulikovo. Oggi Mariupol è il nostro nuovo campo di Kulikovo. Il luogo in cui inizia la rinnovata statualità russa, la città – un simbolo, la città dove ha vinto la verità!”.\n\nGli attivisti riferiscono con orgoglio di aver raccolto personalmente il vetro dalle macerie: “Alcuni hanno raccolto il vetro dalle macerie, altri hanno portato la borsa di vetro a Mosca, hanno disegnato uno schizzo, realizzato una vetrata, hanno partecipato alla consacrazione. E proviamo tutti una sensazione incredibile: creare qualcosa di intero e bello da qualcosa che è stato distrutto\".\n\nLa città balneare di Mariupol è stata catturata dalle truppe russe, con l'assedio che ha distrutto il novanta per cento degli edifici residenziali, comprese le scuole, e almeno cinquemila civili, inclusi duecento bambini. Le autorità russe occupanti hanno annunciato che avrebbero aperto sedici \"scuole ricostruite\" il 1 settembre e altre sedici erano in costruzione. Tuttavia, le riprese mostrano che i nuovi edifici scolastici al posto di quelli crollati sono incompiuti e alcuni addirittura non hanno ancora il tetto.\n\nOra, per l'inizio dell'anno scolastico, la società patriottica femminile “Soft Power” vuole deliziare i bambini locali con le vetrate colorate illuminate dai vetri rotti delle loro case e scuole distrutte.\n\nDall'inizio della guerra in Ucraina, la Chiesa russa si è assunta il compito di esaltare l'immagine dell'“uomo militare” come ideale cristiano. Nel tempio militare vicino a Mosca il patriarca Cirillo organizza eventi con ragazzi e ragazze, esortandoli a non esitare a sacrificare la propria vita in Ucraina.",
    "Gorbaciov, nella Russia dispotica di Putin prevale il disprezzo per l’antimperialista": "Le reazioni antitetiche provenienti rispettivamente dalla Russia (e Cina) e dall’Occidente, in primis dall’Europa, alla morte di Gorbaciov confermano la distanza siderale e la contrapposizione di valori identitari, prima ancora che di interessi economici e geopolitici, già drammaticamente evidenziati dalla guerra di Putin.\n\nLa “freddezza e il distacco” sia mediatico che politico della Federazione Russa non si limitano al cordoglio formale e “forzato” di Putin ai familiari, con la sottolineatura involontariamente sarcastica, da parte di un oppressore dei più elementari diritti individuali e di un aggressore della sovranità di uno stato democratico, “della grande attività umanitaria, di beneficenza e illuminismo che Gorbaciov ha condotto in tutti gli ultimi anni.” Dal deputato di Russia Unita Andrej Medvedev infatti è stata sottolineata con malcelato compiacimento “la coincidenza quasi mistica” del quarto decesso dall’inizio “dell’operazione militare speciale” di un politico direttamente coinvolto nel crollo dell’Urss. E il forte valore simbolico della dipartita, nell’anno della decostruzione dell’ordine mondiale, del politico che “ha lasciato un’eredità peggiore della catastrofe causata da Hitler” non è sfuggito nemmeno a un altro rappresentante della Duma Vitalij Milonov, noto per la vicinanza a Putin come per l’ostentata omofobia.\n\nSe, come ha ricordato tra gli altri Mattarella, con lui “scompare una figura che ha profondamente segnato la storia europea e gli equilibri mondiali”, sottolineando che “il debito nei suoi confronti è grande soprattutto da parte degli europei”, per il regime putiniano Gorbaciov è stato solo l’artefice della “fine indecorosa e umiliante della potenza sovietica” che ora deve essere ripristinata ad ogni costo. Ma anche, negli ultimi tempi e nonostante fosse già malato, era diventato di fatto “un oppositore” del regime che aveva cancellato con disprezzo il suo patrimonio di riforme, di cambiamento, di trasparenza facendo sprofondare la Russia nell’esatto contrario: un delirio imperiale di grandeur, rivalsa e paranoia in primo luogo nei confronti dell’Europa.\n\nAveva preso una posizione molto netta facendosi sostenitore anche economicamente di Novaya Gazeta, il giornale di Anna Politkovskaja, costretto a chiudere i battenti in Russia dall’inasprimento della censura con l’invasione dell’Ucraina. E da quelle pagine in un colloquio con il direttore Dmitri Muratov, anche lui come il padre della perestroika insignito di un Nobel per la pace, Gorbaciov aveva ribadito il disprezzo per la realpolitik, per la forza come strumento di imposizione dell’ordine mondiale, per la minaccia nucleare ripetutamente agitata da Putin, per il drammatico moltiplicarsi nel suo paese del numero dei detenuti politici che lui invece aveva liberato.\n\nSi potrebbe di conseguenza dedurre che non sarebbe per nulla dispiaciuto per l’annunciata assenza di Putin ai suoi funerali, che come ha reso noto il portavoce del Cremlino Dmitry Peskov saranno una cerimonia di addio “con elementi da funerale di Stato”: insomma, qualcosa degna di un “romantico illuso che potesse esserci una pace duratura tra la Russia e l’Occidente” mentre ha aggiunto Peskov, ritenuto a lungo una colomba, “la sete di sangue dei nostri avversari si è manifestata ed è positivo che l’abbiamo capito in tempo”. Infatti la nomenklatura della Federazione Russa non vuole in alcun modo tributare funerali di Stato a quello che considera lo sfasciatore della sua potenza e pretende con l’aggressione all’Ucraina di “recuperare quello che è stato sparso in giro”, come ha twittato la propagandista Margarita Simonyan. Così dopo aver imposto mediaticamente un profilo bassissimo alla notizia usa, analogamente a quanto ha fatto con la guerra derubricata a “operazione militare speciale”, perifrasi mistificanti e ridicole per una miserevole propaganda.\n\nSolo le voci degli oppositori, costretti ad operare con enormi difficoltà fuori dal paese come Muratov o a inviare messaggi da un carcere di massima sicurezza come Alexei Navalny, hanno espresso condoglianze sentite per la perdita di un protagonista del ‘900 che “ci ha regalato 30 anni di pace” e che in Russia “sarà valutato più favorevolmente dai posteri che dai contemporanei”. Riguardo la freddezza, il distacco, l’oblio che in patria hanno avvolto da anni Gorbaciov, e più ancora prima di lui Krusciov, Nina Krusheva in un’intervista a La Stampa ha osservato che “è il destino di chi ha provato a cambiare in tempi diversi un sistema dispotico. E guarda caso sono proprio loro oggi a godere di pessima reputazione fra la propria gente.”\n\nPurtroppo stando agli indici, più o meno attendibili, che attribuiscono a Putin l’80% di gradimento e all’impopolarità che avvolge Gorbaciov, “colpevole” come sostiene Nina Krusheva di aver voluto riformare in senso democratico e salvare un sistema irriformabile “impossibile da proteggere”, vengono spontanei degli accostamenti storici. L’angoscia e lo smarrimento trasversali in tutti gli strati sociali, dagli alti dignitari agli umili servi, alla morte di Pietro il Grande, modello di riferimento esplicitato da Vladimir Putin, sono stati felicemente sintetizzati dallo storico e biografo Henri Troyat: “Qualcuno pensa che, sparito lui, la Russia non avrà un avvenire… In realtà il dispotismo è una droga indispensabile non solo a chi lo esercita, ma anche a coloro che lo subiscono. Alla megalomania del padrone fa riscontro il masochismo dei sudditi. Abituato alle ingiustizie di una politica di oppressione, il popolo soffre di esserne brutalmente privato…”\n\nPensare e sostenere che “Putin ha già vinto”, che la prevalenza bellica, economica, geopolitica della Federazione Russa è un dato fattuale a cui adeguarsi, che non si deve consentire all’aggredito di difendersi e che vanno rimosse le sanzioni è un programma di lunga vita per l’attuale “sistema dispotico”.",
    "Bando internazionalizzazione per consorzi e raggruppamenti": "La Regione Marche concede contributi straordinari una tantum a fondo perduto a consorzi per l’internazionalizzazione e ai raggruppamenti temporanei di imprese marchigiane costituiti tra MPMI esportatrici verso la Federazione Russa, Bielorussia e Ucraina.\n\nPLAFOND\n\n400.000 €\n\n€ 300.000: per contributi straordinari una tantum a fondo perduto a favore dei consorzi per l’internazionalizzazione con sede legale nelle Marche colpiti dalle conseguenze dell’attuale crisi economica nelle attività di diffusione internazionale dei prodotti e dei servizi nei mercati esteri (misura A).\n\n€ 100.000: per contributi straordinari una tantum a fondo perduto a favore dei raggruppamenti temporanei di imprese, già costituiti, tra MPMI esportatrici verso Federazione Russa, Bielorussia ed Ucraina, a sostegno del mancato ricavo dovuto all’impossibilità di esportare (misura B).\n\nIMPRESE BENEFICIARIE\n\nPossono presentare le domande di finanziamento:\n\ni consorzi per l’internazionalizzazione con sede legale nella regione Marche, in possesso dei requisiti previsti per legge, in regola rispetto alle disposizioni in materia fiscale, previdenziale ed assistenziali e che hanno avuto una riduzione di fatturato nel triennio 2019-2021 a causa della crisi economica;\n\ni raggruppamenti temporanei di imprese già costituiti dalla data del 31/12/2021, formati da almeno 3 MPMI marchigiane, di cui 2/3 delle imprese del raggruppamento siano esportatrici verso la Federazione Russa, la Bielorussia e l’Ucraina.\n\nContribuzione regionale\n\nMISURA A\n\nIl contributo straordinario una tantum a fondo perduto a favore dei consorzi per l’internazionalizzazione di cui alla misura a), ammontante a complessivi € 300.000, sarà assegnato sulla base delle domande pervenute come di seguito specificato e fino ad esaurimento delle risorse disponibili:\n\n– n. di imprese aderenti al consorzio per l’internazionalizzazione e attive al momento della presentazione (da 0-8) e riduzione del fatturato nel triennio 2019-2021 a causa della crisi economica: € 15.000\n\n– n. di imprese aderenti al consorzio per l’internazionalizzazione e attive al momento della presentazione della domanda (oltre 8) e riduzione del fatturato nel triennio 2019-2021 a causa della crisi economica: € 30.000\n\nMISURA B\n\nIl contributo straordinario una tantum a fondo perduto a favore dei raggruppamenti temporanei di imprese di cui alla misura b), ammontante a complessivi € 100.000,00, sarà assegnato sulla base delle domande pervenute come di seguito specificato e fino ad esaurimento delle risorse disponibili:\n\n– raggruppamenti temporanei di imprese per i quali le esportazioni in Federazione Russa, Bielorussia e Ucraina rappresentano una percentuale compresa tra il 10% e il 25% della media del fatturato complessivo del triennio 2019 – 2021: € 5.000\n\n– raggruppamenti temporanei di imprese per i quali le esportazioni in Federazione Russa, Bielorussia e Ucraina rappresentano una percentuale compresa tra il 26% e il 60% della media del fatturato complessivo del triennio 2019 – 2021: € 10.000\n\n– raggruppamenti temporanei di imprese per i quali le esportazioni in Federazione Russa, Bielorussia e Ucraina rappresentano una percentuale maggiore del 60% della media del fatturato complessivo del triennio 2019 – 2021: € 15.000\n\nTEMPI, MODALITA’ DI PRESENTAZIONE E SCADENZA\n\nLe domande di contributo potranno essere presentate dal legale rappresentante del consorzio per l’internalizzazione o, in caso di raggruppamento temporaneo di imprese, dal legale rappresentante dell’impresa capofila (o procuratore) attraverso CLICCANDO QUI.\n\nLe domande di contributo potranno essere presentate dalle ore 09:00 del 24/08/2022 alle ore 13:00 del 26/09/2022.\n\nVuoi essere ricontattato e ricevere una consulenza gratuita?\n\nCOMPILA IL FORM\n\nPer informazioni: Area Credito Confartigianato\n\nTel: 071 2293223 – 328 3073025\n\nEmail: credito@confartigianatoimprese.net",
    "Russia valuta il richiamo dei lavoratori immigrati 45-50enni": "ROMA\n\n(ANSA) - ROMA, 25 SET - Il presidente del Consiglio per i diritti umani del Cremlino Valery Fadeyev ha proposto di prendere in considerazione la possibilità di aumentare a 45 o 50 anni l'età di richiamo dei lavoratori immigrati e di altri cittadini che sono arrivati in Russia e hanno ricevuto la cittadinanza russa. \"La Costituzione dice che difendere la Patria è un dovere e una responsabilità del cittadino della Federazione Russa, senza fare alcuna differenza tra chi ha ricevuto la cittadinanza alla nascita e chi è stato naturalizzato. È necessario colmare questa lacuna giuridica e considerare la possibilità di aumentare l'età di chiamata per i cittadini naturalizzati a 45 o 50 anni\", ha dichiarato Fadeyev domenica sul canale Telegram del Consiglio, citato da Interfax. La questione della mobilitazione è molto delicata per la società, e la richiesta di giustizia e trasparenza di questa procedura è estremamente alta, ha detto. Una delle lamentele più frequenti riguarda i lavoratori migranti e altri cittadini che sono arrivati in Russia e hanno ricevuto la cittadinanza russa. \"Secondo la legge attuale, se hanno più di 27 anni, non possono essere chiamati per il servizio militare e non possono essere inclusi nella riserva\", ha detto Fadeyev. Non si tratta di mobilitare immediatamente gli stranieri naturalizzati, perché sarebbe una discriminazione, ha detto. E ha fatto l'esemoio di Israele dove a un rimpatriato viene concesso un anno per ambientarsi, dopodiché viene chiamato a prestare servizio nell'Esercito. Il Consiglio per i diritti umani ha in programma di tenere presto consultazioni su questo tema con le commissioni competenti del Parlamento. (ANSA).",
    "Ucraina, la storia dei bambini di Kiev strumentalizzati per la propaganda russa": "La Russia è accusata di aver rubato foto ritraenti bambini ucraini e di averle utilizzate per la propria propaganda nella città di Kherson in Ucraina.\n\nLa denuncia è partita da Anna Pasichnyk fotografa e madre dei piccoli.\n\n\n\n\n\nI bambini ucraini purtroppo sono ancora una volta i protagonisti della guerra tra la Russia e l’Ucraina. Secondo i dati di Save the Children tra il 24 febbraio e il 10 agosto sono 942 le piccole vittime ucraine coinvolte nel conflitto. Si tratta di una media di cinque bambini al giorno, con 356 bimbi che hanno perso la vita e 586 feriti - il 16% di quelli uccisi aveva meno di 5 anni.\n\nSecondo l’Onu, il numero totale delle vittime attuali è molto più alto di quello attualmente accertato.\n\nBambini vittime di guerra ma anche «strumenti» della propaganda russa.\n\nNelle scorse settimane, nel pieno della campagna elettorale in Russia, è spuntato un cartellone pubblicitario nella città ucraina di Kherson che ritrae due bambini e su cui è presente la scritta «Kherson - per sempre con la Russia».\n\nC’è però un problema: quella foto non è autentica ma è frutto del lavoro di un grafico della Federazione russa.\n\nNel dettaglio, sono stati sostituiti i colori giallo e azzurro, che rappresentano la bandiera ucraina, con quelli del tricolore russo bianco, blu e rosso.\n\nInoltre, sono stati aggiunti dei nastri che richiamano la bandiera russa e la scritta tanto criticata dai residenti che sottolinea il legame tra la città di Kherson e la Russia.\n\nIn realtà, le foto originali sono state scattate a maggio nella regione di Kiev dalla fotografa Anna Pasichnyk: «Negli scatti originali – rubati dai russi - ci sono mio figlio e la sua migliore amica in un campo di mimose che indossano abiti ricamati della tradizione ucraina».\n\nSempre attraverso il suo profilo Instagram, la fotografa aveva precedentemente spiegato di aver eseguito gli scatti fotografici «solo per amore dell’Ucraina».\n\n\n\n\n\nAnna Pasinchk ha rivelato di aver scoperto casualmente che la sua foto fosse stata strumentalizzata per la propaganda russa e a quel punto ha attaccato il Cremlino, come riporta il sito ucraino Most: «Lavoro da anni nel settore della fotografia e non ho mai visto una cosa dele genere. Hanno strumentalizzato questi poveri bambini per la loro propaganda rubando la foto dal mio profilo Instagram, modificandola con photoshop e inserendo uno slogan imbarazzante in loro favore. Voi russi siete dei bugiardi e degli stupidi. Avete addosso il sangue di un popolo intero. Vi odio».\n\n\n\n",
    "I media russi stanno conquistando il mondo in via di sviluppo (V. Volcic)": "Gli sforzi della Russia per contrastare la propaganda e le fakenes di Kiev e del Patto Atlantico sono rivolti al resto del mondo in quanto i governi europei hanno deciso di censurare qualiasi informazione diretta dei media russi al fine di imporre ai loro cittadini solo la propaganda del regime filo nazista di Kiev.\n\nIl 21 settembre Vladimir Putin, il presidente della Russia, ha annunciato la convocazione di circa 300.000 riservisti militari per difendere la popolazione civile del Donbass dagli attacchi del governo filo nazista di Kiev. La mobilitazione é stata fatta in contemporanea con i referendum indetti nel Donbass. Se vinceranno i SI, la maggior parte delle regioni russofone ucraine saranno annesse alla Federazione Russa, cambiando radicalmente il corso della guerra in Ucraina.\n\nIl conflitto é visto dal governo e dalla popolazione russa come una guerra per la soppravivenza nazionale in quanto l’obiettivi degli Stati Uniti e della NATO é di «dividere e distruggere » la Russia. Questa sensazione sta creando sentimenti contrastanti tra la società russa. Mentre si assistono a folle di giovani volontari pronti ad arruolarsi per difende la Madre Patria, altrettante migialia di giovani tentano di fuggire in Polonia e Turchia per non essere costretti a combattere in Ucraina.\n\nIl Cremlino sta ora rafforzando la diffusione della sua narrazione del conflitto per cercare di persuadere il sud del mondo a vedere la guerra in Ucraina sotto un’altro aspetto. Le narrazioni condividono diversi temi comuni in tutte le regioni: la Russia incolpa l’espansione della NATO per aver causato il conflitto, considera l’Ucraina un burattino americano, evidenzia i fallimenti occidentali e diffonde la notizia (tenuta nascosta dall’Occidente) che l’Americha ha usato l’Ucraina come base per sviluppare armi biologiche.\n\nIn Africa, le reti di informazione russe hanno spinto la linea secondo cui le sanzioni occidentali, piuttosto che il blocco russo del Mar Nero, hanno causato un aumento dei prezzi dei generi alimentari, parte di un lungo modello di disprezzo occidentale per il mondo in via di sviluppo. I media russi hanno anche evidenziato i rapporti sui maltrattamenti degli studenti africani che cercavano di fuggire dall’Ucraina subito dopo l’invasione. In America Latina, i media russi attingono al sentimento antimperialista e antiamericano esistente. In Medio Oriente, i falliti interventi americani in Iraq e Libia sono addotti come prova dell’ipocrisia occidentale. La calorosa accoglienza dei rifugiati ucraini in Europa è in contrasto con l’accoglienza più gelida riservata ai siriani.\n\nL’Ucraina e i suoi sostenitori occidentali si preoccupano che la Russia si stia facendo strada. “La propaganda russa oggi ha un vantaggio nel sud del mondo”, sostiene Timothy Snyder dell’Università di Yale in un saggio per gli affari esteri. “In gran parte dell’Africa, la Russia è una realtà nota, mentre l’Ucraina no”. Un gruppo di senatori americani ha lanciato l’allarme a luglio per la diffusione della informazione in lingua spagnola della Russia sui social media da loro dipinta come DISinformazione. I funzionari europei hanno intensificato i contatti in Africa, temendo che la prospettiva della Russia stia prendendo piede. “Questo fa parte di una battaglia narrativa”, ha detto al Washington Post Edgars Rinkevics, il ministro degli Esteri lettone, prima di una rara visita in Egitto a giugno.\n\nCi sono buone ragioni per preoccuparsi. La maggioranza della informazione di guerra a favore di Kiev é gestita da grandi aziende tecnologiche che per la maggior parte hanno sede negli Stati Uniti e usano come lingua veicolare l’inglese. Al contrario i media russi sono abituati fin dai tempi dell’Unione Sovietica a diffondere le notizie nelle lingue dei singoli Paesi : spagnolo, francese, arabo, cinese, lingue africane e via dicendo.\n\nI primi investimenti della Russia nella costruzione di reti di informazione nei paesi in via di sviluppo sembrano aver dato iloro frutti, almeno in termini di impegno. Le narrazioni russe sono onnipresenti sui social media in America Latina, afferma Andrew Gonzalez di Omelas, una società di analisi digitale. I 18 milioni di follower di Russia Today en Espanol sono più del doppio della versione inglese originale di Russia Today (7,5 milioni) e superano persino l’edizione spagnola della CNN (14,6 milioni). L’edizione araba di RT è “davvero una potenza” su Facebook, afferma Joseph Bodnar di Alliance for Securing Democracy presso il German Marshall Fund.\n\nLa narrativa della Russia è “là fuori” in Africa, ha detto a maggio ai leader europei Macky Sall, presidente del Senegal e presidente dell’Unione africana. RT prevede di aprire un ufficio in Sud Africa. I media russi trovato terreno fertile in alcune parti dell’Africa francofona, compreso il Sahel, dove persiste il risentimento per gli interventi militari francesi e gli effetti della missione della Nato in Libia. In un sondaggio di sei paesi africani commissionato da The Economist all’inizio di quest’anno, il sostegno all’invasione della Russia è stato più forte in Mali e Costa d’Avorio.\n\nPer contrastare l’informazione russa gli Stati Uniti hanno usato le loro multinazionali tecnologiche : Google, Meta (la società ombrello di Facebook e Instagram) e Twitter per reprimere gli account dei media statalirussi, bloccandoli o limitando la misura in cui i loro contenuti vengono mostrati agli utenti.\n\nSebbene tali misure siano state attuate in modo più irregolare nei paesi più poveri che in Occidente, “le restrizioni sulle piattaforme hanno davvero inchiodato [i russi]”, afferma Bodnar. Omelas ritiene che, mentre i media russi un tempo raccoglievano il maggior coinvolgimento dei social media sui contenuti in spagnolo relativi all’Ucraina, ora lo fa la copertura di CNN, la nota rete di propaganda dei Democratici americani, ormai diventata una fabbrica di fakenews.\n\nI media russi stanno cercando di aggirare le nuove restrizioni. I canali dei media statali hanno attivato account di social media dormienti e guidato i follower verso piattaforme meno ostili come VK, un clone russo di Facebook e Telegram, un’app di messaggistica. La homepage di Sputnik ora include istruzioni su come utilizzare VPN per accedere ai suoi contenuti nei paesi in cui il suo sito Web è bloccato. I ricercatori segnalano l’improvvisa comparsa di un gran numero di nuove pagine Facebook e handle di Twitter non collegati in modo trasparente al governo russo. In uno di questi gruppi vietnamiti, chiamato “È tutto all’interno del calcolo di Vladimir Putin”, gli oltre 90.000 membri vengono trattati con video ad alta definizione da rt, con l’aggiunta di sottotitoli vietnamiti.\n\nAnche i diplomatici russi hanno intensificato la loro sensibilizzazione online, approfittando del fatto che le aziende tecnologiche sono state più riluttanti a imporre sanzioni ai funzionari governativi rispetto ai media statali. “Stanno davvero intervenendo per riempire il vuoto di informazione sulla guerra in Ucraina nel sud del mondo”, afferma Bodnar. Il personale diplomatico russo fa impallidire quello dell’Ucraina. “Dobbiamo capire che il numero di persone che lavorano per la Federazione Russa è dieci volte più grande del numero nell’ambasciata ucraina”, afferma Liubov Abravitova, ambasciatrice dell’Ucraina in Sud Africa. “Non abbiamo le stesse forze, non solo in Ucraina sul campo, ma nei nostri locali”.\n\nI media locali possono diffondere messaggi a basso costo e in modi difficili da rintracciare. Gruppi legati a Yevgeny Prigozhin, il cui esercito di mercenari, Wagner, è stato utilizzato nella Repubblica Centrafricana, in Mozambico e in Sudan, hanno in passato assunto società di marketing e influencer per la produzione di contenuti. “Hanno capito che più locale puoi andare, meglio è”, afferma Shelby Grossman dell’Osservatorio Internet della Stanford University. “La gente del posto sarà più in grado di creare contenuti che risuonano meglio di un tizio russo a caso che ha preso alcuni anni di arabo”.\n\nAnche gli amici della Russia hanno aiutato. “La narrativa russa può spaziare in lungo e in largo, spesso perché hanno alleati disposti a promulgare quelle narrazioni”, afferma Gonzalez. TeleSur, il canale statale venezuelano, è pieno di informazioni russe. Trasmette non solo in Venezuela ma anche in Argentina, dove si è aggiunto al servizio televisivo nazionale di base che raggiunge l’83% della popolazione. Coloro in Medio Oriente che seguono i media iraniani “hanno una prospettiva molto diversa” da coloro che ricevono le loro notizie da altre parti della regione, afferma Marc Owen Jones della Hamad Bin Khalifa University in Qatar. Il quotidiano statale del Laos ha consegnato le sue pagine editoriali all’ambasciatore russo, che ha rivisto i punti di discussione del Cremlino sui piani per la “denazificazione e smilitarizzazione del regime ucraino”.\n\nAnche la rete di informazione globale della Cina spesso interviene in aiuto. La cooperazione tra gli spin doctor dei due paesi è meno un processo formale che “un gioco di improvvisazione condivisa”, sostiene la Brandt. Sebbene la Cina sia stata riluttante a ripetere l’affermazione di Putin secondo cui l’Ucraina non dovrebbe esistere come stato, è stata felice di ignorare le linee che attribuiscono la colpa della guerra all’America e alla NATO.\n\nVladimir Volcic",
    "Le prospettive della cooperazione Nato nell’Indo-Pacifico": "La sicurezza dell’Atlantico settentrionale passa ormai anche dall’Indo-Pacifico. Il recente Summit di Madrid ha rappresentato l’occasione per ridefinire, attraverso l’approvazione del nuovo Concetto strategico, le priorità strategiche e la posizione dell’Alleanza Atlantica di fronte alle sfide attuali. Accanto a conferme attese, quale il rafforzamento della postura Nato nei confronti della Federazione Russa, si registrano importanti elementi di novità.\n\nFra questi, l’interesse verso l’Indo-Pacifico appare certamente rilevante, come dimostra l’invito rivolto ai leader di Australia, Giappone, Repubblica di Corea e Nuova Zelanda – i cosiddetti Paesi “Asia-Pacific 4” (AP4) – di prendere parte per la prima volta ai lavori del Summit. Nella prospettiva Nato, l’Indo-Pacifico rappresenta infatti una regione che “può avere un impatto diretto sulla sicurezza euro-atlantica” e, in tale quadro, le attività condotte dalla Repubblica Popolare Cinese (Rpc) assumono riflessi considerevoli in termini di sicurezza per l’Alleanza.\n\nLa sfida cinese\n\nPer la prima volta il Concetto strategico menziona la Rpc quale elemento cui porre attenzione nel nuovo quadro strategico in cui l’Alleanza si trova ad operare, collocandola subito dopo la Federazione russa, il terrorismo e l’area del Medio Oriente e Nord Africa. Le “sfide sistemiche” poste dalla Rpc agli “interessi, [alla] sicurezza e [ai] valori” della Nato vengono lette nell’ottica di una sua progressiva affermazione sulla scena internazionale, resa possibile dall’impiego congiunto di strumenti politici, economici e militari per il raggiungimento di obiettivi specifici che, però, rimangono in ultima analisi “opachi”.\n\nA tal proposito, il Concetto strategico sottolinea le operazioni cibernetiche e ibride, la retorica conflittuale e le campagne di disinformazione, nonché il tentativo di “sovvertire” l’ordine internazionale. Un altro fattore di preoccupazione riguarda l’impiego della leva economica per il controllo di settori industriali con l’obiettivo di creare “dipendenze strategiche”. Il documento evidenzia, inoltre, la rapida espansione dell’arsenale nucleare e delle infrastrutture ad esso connesse. In tale contesto, l’approfondimento da parte di Pechino del partenariato strategico con la Federazione Russa aggiunge ulteriori elementi di complessità ad un quadro già di per sé composito.\n\nÈ interessante notare come tali scelte di contenuto e linguaggio del Concetto Strategico, rispetto alle quali le autorità cinesi hanno preso posizioni critiche, siano state condivise da tutti gli Alleati, ivi compresi i Paesi che avevano adottato fino ad ora una postura meno risoluta nei confronti della Rpc. In ogni caso, è importante sottolineare la disponibilità della Nato ad un impegno costruttivo con la Cina. Ciò non può però prescindere dalla ferma tutela degli interessi di sicurezza dell’Alleanza, e in questo senso deve essere letta l’apertura Nato ai Paesi AP4.\n\nLa posizione di Australia e Nuova Zelanda\n\nLa partecipazione dell’Australia al Summit di Madrid si inserisce nell’ambito del progressivo rafforzamento della cooperazione con la Nato, che ha avuto origine nel 2005. La visita del premier australiano Antony Albanese in Europa è stata l’occasione per ribadire il sostegno di Canberra all’ordine internazionale basato su regole. Tuttavia, da una prospettiva di politica estera, l’Australia dovrà riuscire a contemperare il progressivo rafforzamento delle sue cooperazioni nel campo occidentale, testimoniato dall’Accordo AUKUS e dal sostegno all’Ucraina, con le preoccupazioni di importanti attori nell’area – quali Indonesia e Malesia – che temono una militarizzazione della regione indo-pacifica. La contestuale visita del Ministro degli Esteri australiano Wong a Kuala Lumpur appare significativa a tal proposito.\n\nCon riferimento invece alla Nuova Zelanda, nel suo discorso di indirizzo il Primo Ministro Andern ha sottolineato l’importanza dell’invito al Summit NATO, evidenziando nel contempo come la Nuova Zelanda non intenda “espandere le [proprie] alleanze militari”. La posizione della Nuova Zelanda si inserisce nell’ottica di una ferma condanna delle azioni russe, nella convinzione tuttavia che la guerra in Ucraina non debba condurre ad “una corsa alle armi” o “ad un mondo più polarizzato e pericoloso”. Particolare importanza assume anche il richiamo alla Rpc, che è diventata “maggiormente assertiva e tendente a mettere in discussione regole e norme internazionali”. Il riferimento non può che essere qui anche al recente Accordo di sicurezza firmato dalla Cina stessa con le Isole Salomone.\n\nQui Tokyo e Seoul\n\nSecondo la prospettiva giapponese, “la sicurezza dell’Europa e quella dell’Indo-Pacifico sono inseparabili”. Così si è espresso al Summit Nato il Primo Ministro Kishida, che ha aggiunto peraltro la volontà di rafforzare la cooperazione con l’Alleanza Atlantica, risalente agli anni Novanta, con riferimento specifico ai campi cyber, tecnologie emergenti, sicurezza marittima e disarmo nucleare. Particolarmente rilevante è risultato anche l’invito della NATO alla Repubblica di Corea, che è recentemente divenuto il primo Paese asiatico ad accedere alla Cyber Defence Unit della Nato. Il Presidente Yoon Suk Yeol ha inoltre annunciato la prossima apertura di una missione diplomatica sudcoreana presso l’Alleanza Atlantica.\n\nLa partecipazione del Giappone e della Corea del Sud deve essere inserita all’interno della risposta Nato alla Rpc, ma anche in un’ottica di deterrenza nei confronti della Corea del Nord, come dimostrato dal trilaterale Biden-Kishida-Yoon tenuto a margine del Summit. Tuttavia, è auspicabile per il prossimo futuro un ulteriore miglioramento del rapporto fra i due Paesi asiatici, ancora gravato da dispute storiche, affinché si possa giungere ad una piena unità di intenti.\n\nUn cambio di paradigma, ma nessuna “Nato asiatica”\n\nIl riconoscimento dell’importanza dell’Indo-Pacifico rappresenta un indubbio cambio di paradigma in termini di percezione dei rischi e quindi di strategia Nato. La nuova valutazione operata dall’Alleanza riflette infatti la progressiva interdipendenza delle dinamiche intercorrenti fra il quadrante euro-atlantico e quello indo-pacifico, ingenerata sia dal crescente peso assunto dal secondo nelle relazioni internazionali – come dimostrato dalle recenti tensioni seguite alla visita della Speaker della Camera dei Rappresentanti degli Stati Uniti Nancy Pelosi a Taiwan – sia dagli investimenti di attori asiatici in Europa e America settentrionale, nonché nella regione del Mediterraneo allargato.\n\nDi fronte a tale scenario, la definizione di precise modalità di attuazione delle decisioni assunte a Madrid costituirà l’elemento-chiave per fornire credibilità alla postura dell’Alleanza, anche considerando che il Trattato di Washington esclude un impegno diretto della Nato nel teatro asiatico e che il vertice di Madrid punta ad un approccio diverso e più indiretto. Il recente Nato Strategic Foresight Perspectives Report on the Indo-Pacific, elaborato dal Nato Allied Command Transformation (ACT) di Norfolk, conferma tale approccio incentrato sui partenariati sottolineando al contempo che la capacità dell’Alleanza di trasformare tali partnership in “deliberative and proactive cooperation” avrà inevitabili ripercussioni anche sul ruolo della stessa “in promoting its goals to support possible future missions in the IndoPacific”.\n\nCiò non potrà che riguardare in primo luogo il partenariato con i Paesi AP4, anche attraverso il possibile aggiornamento dei rispettivi Individual Partnership and Cooperation Programme con la Nato alla luce delle sfide attuali. Specifica attenzione dovrà però essere dedicata anche alla ricerca di puntuali sinergie con l’Unione europea, la cui strategia per l’Indo-Pacifico presenta un’articolata componente Sicurezza e Difesa, e con le politiche dei singoli Alleati nell’area.\n\nUn significativo segnale a tal proposito arriva dalla partecipazione di Canada, Francia, Germania, Paesi Bassi, Regno Unito e Stati Uniti all’esercitazione Pitch Black 2022 organizzata dalla Royal Australian Air Force dal 21 agosto al 9 settembre nella zona settentrionale del Paese, alla quale prendono parte fra l’altro Nuova Zelanda, Repubblica di Corea e Giappone. Tale dispiegamento di assetti aerei nell’area si pone in un’ottica di continuità con la prima visita dell’Ammiraglio Rob Bauer, Presidente del Comitato Militare NATO, alla 24° Conferenza dei Capi di Stato Maggiore della Difesa dell’Indo-Pacifico, avvenuta dal 25 al 27 luglio 2022.",
    "Generale russo si rivolge a Putin durante un briefing “Hai perso la guerra in Ucraina!”": "Mosca. Oggi il presidente russo Vladimir Putin ha tenuto un incontro militare in videoconferenza con lo stato maggiore del suo esercito, ma ciò che i suoi generali gli avrebbero riferito non sembrerebbe essergli piaciuto.\n\nSecondo il canale Telegram “General SVR” , gestito dall’ex generale dell’intelligence russa, durante l’incontro uno dei generali di stato maggiore si sarebbe rivolto a Putin e, senza troppi giri di parole, gli avrebbe detto che la sua guerra in Ucraina ormai è perduta. La sua guerra, perché ormai sempre più militari puntano il dito contro quella che viene indicata come la guerra di Putin, in cui sta mandando a morire decine di migliaia di giovani russi. “Hai perso” avrebbe detto il generale “Le truppe della Federazione Russa non hanno più nessuna possibilità di offesa, e presto non avremo più nemmeno una difesa”.\n\nAll’incontro avrebbero partecipato Nikolai Patrushev, segretario del consiglio di sicurezza della federazione russa, Alexander Bortnikov, direttore dell’FSB, rappresentanti del ministero della difesa e dello stato maggiore della federazione russa, il direttore del servizio di intelligence estero Sergey Naryshkin e altri funzionari della sicurezza. Durante la riunione sarebbe emerso che la colpa della disfatta russa sarebbe da attribuire alla massiccia fornitura di armi all’Ucraina, attraverso cui l’occidente e gli Stati Uniti in primis, starebbero portando avanti l’idea di sconfiggere militarmente la federazione russa in Ucraina.\n\nPutin inizialmente avrebbe letto il rapporto e poi avrebbe invitato gli interlocutori a esprimere il proprio pensiero, alla luce delle informazioni presentate e della situazione al fronte. Poi la parola è passata a uno dei generali, che avrebbe pronunciato l’invettiva contro Putin, concludendo il discorso con la frase “Hai perso, Vladimir Vladimirovich!”. Gli altri partecipanti sarebbero rimasti stupiti dall’insolenza del generale, che Patrushev avrebbe cercato di rimettere in riga “E’ questo il modo di rivolgersi al comandante supremo?”. Ma il generale anziché abbassare i toni ha rincarato la dose, costringendo gli altri dello stato maggiore ad espellerlo dalla videoconferenza. Putin subito dopo avrebbe chiesto agli uomini del suo stato maggiore se il rapporto fatto dal generale corrispondesse a realtà, ma il ministero della difesa russo ha subito smentito le parole del generale, rassicurando Putin che la situazione non è poi così grave come raccontato. Nonostante le rassicurazioni, per tutta la durata dell’incontro Putin sarebbe rimasto cupo e in silenzio, preoccupato dalle parole del suo generale, ancor più perché questa sarebbe la seconda volta in pochi giorni che un rappresentante del suo stato maggiore si è rivolto con quei toni direttamente nei suoi confronti.",
    "Zaporizhzhja, la centrale che fa paura": "La Centrale nucleare nota col nome di Zaporizhzhja si trova nell’Ucraina centrale, nei pressi della città di Enerhodar, oblast (regione) di Zaporizhzhja, nell’omonimo distretto. Si erige sulla sponda sinistra del fiume Denver, presso il bacino idrico di Kaklova, a 200 km a ovest di Donetsk e a 500 da Kiev.\n\nLa Centrale nucleare più grande d’Europa\n\nE’ la Centrale nucleare più grande d’Europa e, per la produzione di energia, è una delle 10 più importanti al mondo. La proprietà è della Società “Energoatom NECG” con sede a Kiev, azienda statale ucraina che possiede le 4 Centrali nucleari attive attualmente nel Paese (Zaporizhzhja, Rivne, Khmelnytskyi e Ucraina del sud). Essa svolge attività anche nella Federazione Russa, a Chernobyl, nello svuotamento delle acque radioattive residuate nei reattori 1 , 2 e 3 della Centrale nucleare ivi disastrata nell’aprile 1986.\n\nLa prima Centrale nucleare attivata al mondo è quella di Obninsk\n\nL’ “Energoatom” ha affidato la gestione delle sue 4 Centrali nucleari alla Compagnia russa “Rosatom” di Mosca, fondata nel 2007 da Vladimir Putin. Ricordiamo che la prima Centrale nucleare attivata al mondo era stata quella russa di Obninsk, Oblast di Kaluga, nel 1954, con una produzione elettrica di 5 Mv, chiusa nel 2002. Attualmente l’Ucraina, con i 15 reattori delle sue 4 Centrali è la terza produttrice europea di energia nucleare dopo la Francia ( 19 Centrali con 58 reattori) e la Federazione Russa (12 Centrali con 35 reattori). Essa conta attualmente, a Zaporizhzhja, la Centrale nucleare con la più elevata produzione di energia elettrica in Europa (42 Twh)) ( T = Tera cioè mille miliardi).\n\nOggi la più grande per la produzione di energia elettrica è la giapponese di Kashiwazaki\n\nNel mondo, la più grande Centrale nucleare per la produzione di energia elettrica è oggi la giapponese di Kashiwazaki – Kariwa, prefettura di Niigata sulla costa est del Mar del Giappone: essa è di proprietà della T.E.P.C.O. (Tokio Electric Power Company) , iniziò la produzione nel 1985 e attualmente produce – con 7 reattori – un totale di 793 Twh .\n\nLa Centrale nucleare di Zaporizhzhja consta di 6 reattori nucleari VVER modello V 320, costruiti dal 1980 (il primo) al 1995 (il sesto) con inizio della produzione commerciale di energia dal 1985 (il primo) al 1996 (il sesto). La loro dismissione è prevista nel 2030 (il primo) e nel 2041 (il sesto). Questi reattori producono singolarmente 950 Mw ( M = Mega cioè un milione) di energia per un totale di 5,7 Gwh. ( G = Giga cioè un miliardo). Sono situati ciascuno in un proprio edificio in cemento armato, le cui pareti hanno spessore di 2 metri a loro volta situati insieme in una altra grande costruzione che comprende anche il sistema di raffreddamento dei reattori e le vasche del combustibile esaurito.\n\nNon può resistere all’impatto di violenti colpi provenienti dall’esterno\n\nQuesta seconda costruzione ha pareti che sono in grado di resistere ad alte pressioni interne e permette di contenere, in certa misura, accidentali emissioni di radiazioni, ma non può resistere all’impatto di violenti colpi provenienti dall’esterno. E questo è il punto debole di tutta la costruzione della Centrale. Un perfezionamento del reattore VVER ( reattore modello MKER) previsto dalla “Rosatom” per il 2020, è stato sospeso un anno dopo l’inizio della sua costruzione (2010). Il 2 marzo 2022 truppe dell’esercito della Federazione Russa provenienti dal Donbass ucraino conquistato circondarono la Centrale di Zaporizhzhja e iniziarono un bombardamento verso di essa. Vennero colpiti un edificio amministrativo del complesso e un laboratorio esterno al perimetro della Centrale, ma nessun reattore venne danneggiato.\n\nUno scambio di accuse sui margini di una possibile catastrofe\n\nIn quell’occasione il portatore del Ministero della Difesa russo generale Igor Konashenkov accusò gli ucraini di aver bombardato la zona, imputando il fatto alle truppe russe e chiese una riunione urgente del Consiglio permanente di Sicurezza dell’O.N.U. (composto da rappresentanti della Cina, della Francia, della Russia, del Regno Unito e degli U.S.A.) per far chiarezza sull’accaduto. Gli ucraini per contro affermarono che erano stati i russi a iniziare il bombardamento allo scopo di favorire la loro successiva occupazione della Centrale.\n\nQuei razzi lanciati a poche centinaia di metri…\n\nIn realtà truppe della Federazione Russa entrarono nella Centrale il 4 marzo e ne presero possesso trattenendovi 40 lavoratori ucraini e piazzandovi 500 militari con lanciarazzi, artiglieria pesante e mezzi corazzati, stabilendovi un caposaldo. Dai giorni successivi proseguì un fitto scambio di accuse fra i due contendenti circa le responsabilità dell’inizio delle ostilità. Il 5 agosto l’Ucraina denunciò che i russi entrati nella Centrale avevano interrotto la fornitura di energia elettrica a Zaporizhzhja allo scopo di indirizzare tale produzione alla Crimea (sotto il loro controllo dal 2014) e ai territori ucraini da loro recentemente occupati.\n\nIn campo l’O.N.U. per evitare il disastro\n\nA sua volta la Federazione Russa incolpò gli ucraini di aver lanciato il giorno prima missili sull’apparato di raffreddamento dei reattori così da impedirne il funzionamento. Il ministro della Difesa russo Sergej Sojgu denunciò contestualmente che militari russi erano risultati avvelenati da neurotossina B (botulismo) diffusa nella zona della Centrale dagli ucraini. A seguito di questi fatti la Comunità internazionale si attivò per tentare di scongiurare l’aggravarsi della situazione. Già dal 13 di maggio era stata istituita dall’O.N.U una Commissione di inchiesta formata da componenti appartenenti a Nazioni neutrali e presieduta dal norvegese Erik Mose per indagare su eventuali crimini di guerra denunciati da entrambe le parti in lotta. Nel mese di giugno la stessa O.N.U. istituì una altra analoga Commissione per analizzare quali fossero stati all’inizio i movimenti delle due forze in campo.\n\nUna situazione fuori controllo\n\nNello stesso mese il vice Ambasciatore U.S.A. all’ O.N.U. Jeffrey Delaurentis presentò all’Assemblea una mozione con la quale richiedeva una risoluzione per la demilitarizzazione della zona della Centrale e il ritiro delle forze russe dall’Ucraina. Il 3 agosto Raphael Grossi, argentino, Direttore generale della A.I.E.A. ( Agenzia Internazionale per l’Energia Atomica) comunicò che “la Centrale di Zaporizhzhja era del tutto fuori controllo per quanto concerneva il suo funzionamento” sollecitando l’invio sul posto di una missione come deterrente alla prosecuzione delle operazioni militari e garante della corretta funzionalità della Centrale.\n\nIl 10 agosto in una riunione dei Paesi del G 7 ( Canada, Francia, Germania, Giappone, Italia, Regno Unito, U.S.A.) a Garmish in Germania,i rispettivi Ministri degli Esteri affermarono che “il continuo controllo russo sulla Centrale di Zaporizhzhja mette in pericolo nucleare tutta la regione” e contestualmente chiesero alla Russia di restituire tutti gli impianti nucleari della zona alla Ucraina.\n\nNecessaria una zona di sicurezza e la fine della guerra\n\nLo stesso giorno l’inviato russo presso O.N.U. Mikhail Ulyanov chiese una riunione urgente del Consiglio permanente di Sicurezza per affrontare la situazione della Centrale. L’11 agosto fu la volta del Segretario Generale dell’ O.N.U. Antonio Gutierres a presentare all’Assemblea una mozione con la quale si richiedeva l’immediata cessazione degli scontri a Zaporizhzhja e l’istituzione nella zona di una area di sicurezza sotto controllo O.N.U. Lo sesso Gutierres il 24 agosto sollecitò anche il Consiglio di Sicurezza a predisporre al più presto una visita alla Centrale di esperti neutrali per chiarire direttamente sul luogo le responsabilità della situazione.\n\nTutte queste iniziative non hanno però prodotto sinora alcun risultato concreto al fine di far cessare gli scontri tra russi e ucraini. E’ auspicabile che le continue perdite di vite umane innocenti possa indurre le due Nazioni opposte a una rapina cessazione delle ostilità e all’inizio di trattative di pace.\n\nGustavo Ottolenghi",
    "“È il momento di svegliarsi e agire”. Andare al fronte adesso fa davvero paura ai giovani russi": "(di Francesca Lazzarin, dottore di ricerca in slavistica, traduttrice e interprete)\n\n\n\n“Noi siamo qui. E continuiamo a resistere”, mi ha scritto ieri sera su Instagram (che, ricordiamo, è bloccato nel territorio della Federazione Russa, a meno che non si faccia uso dei servizi VPN) la mia ex studentessa universitaria Uliana, moscovita e poliglotta. Ha la stessa età delle tante ragazze tra i 20 e i 30 anni che, a giudicare dai video prontamente diffusi sul web, hanno costituito lo zoccolo duro dei manifestanti usciti spontaneamente di casa nella giornata del 21 settembre per esprimere il proprio dissenso nei confronti della “mobilitazione parziale” annunciata da Vladimir Putin alcune ore prima.\n\nIl discorso alla nazione del presidente russo, dai toni ancor più cupi e incattiviti di quello con cui era stato dato il via alla cosiddetta “operazione speciale” all’alba del 24 febbraio, è stato trasmesso verso le 9 di mattina (fuso orario di Mosca). Pochi minuti dopo, gli attivisti del movimento “Vesna” (Primavera) avevano già invitato i cittadini russi a far sentire la propria voce nelle strade e nelle piazze di ogni città, alle 19.00 secondo il fuso orario di riferimento. Le prime immagini di raduni e picchetti sono dunque arrivate dall’Estremo Oriente russo , da Jakutsk e Ulan-Ude. E poi, man mano che passavano le ore e la giornata terminava anche a occidente, da Tomsk, Novosibirsk, Ekaterinburg e così via, per arrivare ovviamente a Mosca e San Pietroburgo . Hanno invitato a manifestare anche altri gruppi che erano stati costantemente attivi con iniziative e flash mob pacifisti e antimilitaristi, come le femministe di Feminist Antiwar Resistance, per arrivare ai sodali di Aleksej Naval’nyj.\n\nI numeri sono stati consistenti (alcune centinaia di persone nelle “due capitali” russe, diverse decine di persone nelle altre città), anche se non come quelli delle proteste immediatamente successive all’inizio dell’invasione su larga scala dell’Ucraina alla fine dello scorso febbraio: d’altronde, gran parte di chi si era esposto allora è già emigrato da tempo, per non parlare del fatto che nel corso dei mesi le pene previste per il “discredito delle Forze Armate” si sono inesorabilmente inasprite, di pari passo con la censura, portando non solo a multe consistenti, ma anche ad arresti e a pesanti condanne penali, incarcerazione compresa. Inoltre va anche considerato che, soprattutto a Mosca e in altri grandi centri meno toccati direttamente dalla campagna militare (la maggior parte dei soldati inviati al fronte proviene infatti da regioni più periferiche e disagiate, come Tyva, Buriazia o Daghestan), durante la primavera e l’estate l’angoscia e lo sdegno di molti cittadini russi avevano ceduto il posto a una sorta di apatica rimozione di quanto stava succedendo.\n\nLa guerra in Ucraina, lontana e ormai data per scontata, aveva iniziato ad essere percepita quasi come la guerra in Afghanistan nell’URSS degli anni ’80, tanto più che i cambiamenti provocati dalle sanzioni occidentali si sono rivelati meno radicali del previsto e, per esempio a Mosca, le autorità locali hanno cercato di fare di tutto per eliminare dallo spazio urbano qualsiasi riferimento che potesse riaccendere il pensiero fisso della guerra. E dunque, al di là di qualche Z o V appesa in giro, si è potuto riprendere a fare selfie raggianti sullo sfondo di parchi e fontane colorate, scacciando le emozioni negative e continuando a vivere come se nulla fosse. Ora, però, la mobilitazione rischia di far ripiombare prepotentemente la guerra anche nelle case di chi non ne parlava più da settimane, e con conseguenze davvero impensabili.\n\nE dunque, ieri, centinaia di persone hanno deciso di sfidare la polizia in assetto antisommossa, a volte brandendo piccoli banner con su scritto quello che da ieri è il nuovo slogan contro la politica irresponsabile del Cremlino: “Net mobilizacii” (No alla mobilitazione), in aggiunta al “Net vojne” (No alla guerra) diffuso già da mesi – per cui, non sarà superfluo ricordarlo, si rischia la sopracitata accusa di “discredito”, oltre che di “diffusione di fake news”, dato che ufficialmente in Russia non si dice che è in corso una guerra, nemmeno ora. La componente femminile delle proteste, come si diceva, è stata molto significativa. “Chi è che state proteggendo, voi? Non certo noi!”, hanno gridato alcune ragazze sull’Arbat , una delle arterie centrali di Mosca, di rimando agli agenti di polizia che intimavano loro di andarsene immediatamente. “Non vi vergonate? Tornerete pure voi dentro il Carico 200!”, hanno poi incalzato le ragazze, riferendosi ovviamente al trasporto in patria dei cadaveri dei soldati dentro bare di zinco. Non a caso, un gioco di parole già divenuto virale, e che ha fatto scaturire l’altro slogan chiave della protesta di ieri, è “Net mogilizacii”, letteralmente “No alla tombizzazione”, ottenuto fondendo le parole “mobilizacija” (mobilitazione) e “mogila” (tomba).\n\nForse per strada, dove non hanno tardato ad arrivare anche i fermi della polizia (più di 1400 le persone trattenute in 38 città, non senza episodi di violenza da parte degli agenti, secondo i dati forniti dall’ONG OVD-info ) si sono viste più ragazze che ragazzi perchè, già nel corso della giornata di ieri, numerosissimi giovani russi che rientrano potenzialmente nelle categorie suscettibili di mobilitazione (e non solo) erano impegnati ad acquistare biglietti aerei in modo da lasciare il paese prima di ricevere la temuta chiamata del commissariato militare più vicino. O prima che, in questa congiuntura in cui le misure straordinarie si susseguono alla velocità della luce, venga bloccata l’uscita dalla Federazione Russa a tutti i cittadini maggiorenni di sesso maschile. I voli diretti verso le capitali dei paesi in cui i cittadini russi possono recarsi senza visto hanno avuto un’impennata inaudita di prenotazioni, talvolta fino ad esaurimento posti.\n\nAd ogni modo, tra i partecipanti alle proteste c’erano, naturalmente, anche ragazzi e uomini. Alcuni di loro, stando a notizie diffuse stamattina , hanno ricevuto la cartolina ufficiale per la coscrizione proprio al commissariato di polizia dove erano stati trattenuti. Il che alimenta i sospetti, ventilati anche dal politologo russo Aleksandr Baunov , che il governo possa decidere di inviare al fronte, a mo’ di punizione alternativa, i soggetti che si rivelino “scomodi”. Tanto più che il decreto firmato ieri dal presidente russo presenta svariati punti ambigui circa la selezione dei potenziali coscritti: il reclutamento coatto come meccanismo repressivo è quindi un’eventualità che al momento comincia veramente a spaventare.\n\nE tra chi ora ragiona sul da farsi ci sono anche molti giovani russi del ceto medio che, dopo il 24 febbraio, si erano limitati a non commentare gli eventi tragici in corso, giustificandosi con un Leitmotiv della Russia putiniana (“Non me ne intendo di politica, non mi va di parlarne”), oppure, addirittura, si erano espressi tendenzialmente a favore dell’“operazione speciale”, argomentando la propria posizione con l’usuale discorso sulla difesa del Donbas russofono e russofilo dai “neonazisti” ucraini. Basta scorrere molti feed del social network russo VKontakte per rendersi conto di quanto simili opinioni fossero capillarmente diffuse all’inizio di quest’anno. Gli stessi feed, però, ieri erano eloquentemente vuoti: nessun repost di dichiarazioni propagandistiche, nessun elogio per la potente Russia che la NATO intenderebbe indebolire e distruggere. La sensazione che si percepisce ora è sintetizzabile con una parola: sbigottimento. Andare al fronte per davvero fa paura, c’è poco da fare.\n\nAnche perché, come ha detto ieri il sociologo russo Grigorij Judin , in un regime putiniano più poliziesco che davvero totalitario, neanche in questi mesi si è riusciti a delineare una narrazione davvero vincente (e convincente) che possa far sentire il russo medio in una situazione di minaccia esistenziale e spingerlo a lottare in nome di un’idea forte e condivisa dalla collettività. Di fatto, ora pare che la questione sia combattere per la conservazione del potere putiniano. Che in ultima analisi ha meno sodali disposti al sacrificio di quanto sembri, complici anche la generale atomizazzione della società e uno spiccato individualismo che negli ultimi anni ha portato molti, in parole povere, a coltivare il proprio orticello a discapito del senso civico. Ed era come se, in una sorta di tacito patto, il governo si fosse impegnato a non varcare i confini di quell’orticello e i cittadini, da parte loro, a non insinuarsi nello spazio politico. Con la mobilitazione, però, questo patto è stato definitivamente infranto.\n\nNon ci resta quindi che sperare che un’idea forte e condivisa arrivi non dalla vecchia guardia del Cremlino, ma dalla generazione nata tra gli anni ’90 e gli anni 2000 che “è lì e resiste”. E anche da chi fino ad ora è rimasto intorpidito dopo il breve shock di febbraio, ma adesso non può più fare finta di niente. Come ha scritto su Telegram il famoso rapper russo Noize MC, emigrato all’estero mesi fa e promotore della serie di concerti di beneficenza per i profughi ucraini “Voices of Peace”, “basta con l’indifferenza! Quanto sta accadendo riguarda ciascuno di noi. È il momento di svegliarsi ed agire”. A questo appello è seguita una sua nuova canzone , registrata insieme alla cantautrice pop Monetočka, il cui ritornello, fanta-utopico ma non troppo, non necessita di ulteriori commenti: “Ci addormenteremo tra i fumi dell’azoto / e ci rialzeremo giovani / di nuovo insieme. / Vedrai, vedrai, lo so, davvero: / ci sveglieranno con una nuova canzone / che ancora non conosciamo. / E, con le nostre mani fredde, / apriremo le porte delle criocamere... / Non sono bugie della televisione: / tutto questo è proprio reale. / Credimi, credimi...”.",
    "La Russia è un paese imperialista?": "Introduzione\n\nL’invasione dell’Ucraina da parte della Federazione Russa ha innescato una forte controversia tra partiti comunisti. Il partito comunista greco (KKE) ha accusato il partito comunista della Federazione Russa (PCFR) di avere posizioni filo-imperialiste a causa del sostegno dato all’invasione.\n\nL’accusa del KKE riflette l’opinione, accolta da una parte della sinistra occidentale, che individua nella Russia una potenza imperialista contrapposta all’Occidente. In particolare, alcuni interpretano il conflitto in Ucraina alla luce di un nuovo tipo di scontro inter-imperialista, quello tra debitori e creditori . Secondo questa interpretazione, l’Occidente sarebbe costretto sulla difensiva dalla crescente forza economica della Russia e della Cina, che hanno costituito un nuovo, aggressivo, polo imperialista.\n\nPer argomentare la propria accusa, il KKE si è appoggiato sulla tesi leniniana secondo cui “la rapina imperialista è sempre l’unico contenuto e motivo reale della guerra”. Il PCFR ha ribattuto sottolineando che esistono diversi tipi di guerre e che, nel passo menzionato, Lenin si riferiva specificatamente alla Prima Guerra Mondiale.\n\nSecondo il PCFR, accanto alle guerre imperialiste, l’esperienza storica del Novecento ha evidenziato l’importanza delle guerre di liberazione nazionale e delle guerre contro il fascismo. Spesso queste diverse guerre si sono così strettamente intrecciate da essere combattute, sugli stessi campi di battaglia, per motivazioni contradditorie . Per questo, ogni guerra ha un carattere specifico e complesso, che deve essere individuato sulla base dei fatti.\n\nNel caso dell’Ucraina, secondo il PCFR, l’intervento militare russo dovrebbe essere considerato come una guerra di liberazione nazionale, perché è diretto a sostenere la lotta avviata nel 2014 dalle popolazioni del Sud-Est ucraino, a difesa della propria identità culturale e dei propri valori antifascisti, contro l’aggressione del regime post-maidanista.\n\nSecondo quest’interpretazione, la natura capitalista dello stato russo ha ostacolato, piuttosto che favorire, l’intervento militare, perché l’élite economica si è fortemente opposta, temendo di perdere i privilegi connessi alle proprie relazioni con l’Occidente.\n\nSe vogliamo rispettare la massima leniniana secondo cui “la sostanza stessa, l’anima vivente del marxismo è l’analisi concreta della situazione concreta”, le osservazioni del PCFR sul carattere specifico delle guerre dovrebbero essere prese seriamente in considerazione, anche se non necessariamente per concordare nelle conclusioni.\n\nNella sua teoria, pubblicata 1917, Lenin designava con il termine “imperialismo” un’intera epoca storica, quella del “capitalismo moribondo”, che potrà concludersi solo quando l’umanità si volgerà verso il socialismo. Inoltre, sottolineava la preminente importanza, nell’epoca dell’imperialismo, dei flussi finanziari internazionali rispetto ai flussi commerciali.\n\nL’attualità di queste tesi conferisce alla teoria leniniana una portata generale, che la rende ancora valida. D’altra parte, Lenin sottolineava alcuni caratteri dell’epoca imperialista, come il completamento della ripartizione coloniale della Terra tra le grandi potenze capitaliste, che non riflettono la realtà odierna dei rapporti internazionali. In particolare, la ripartizione delle colonie costituiva, in quel momento storico, la principale posta in gioco nel conflitto inter-imperialista che poi sfociò nella Prima Guerra Mondiale.\n\nLenin era consapevole del fatto che i rapporti di forza tra gli stati mutano rapidamente. Questa mutevolezza è una conseguenza della “legge dello sviluppo ineguale del capitalismo”, di cui aveva sottolineato l’importanza nella sua analisi. In sostanza, Lenin evidenziava come la ineguale velocità di crescita delle nazioni, in una determinata fase storica, ponesse le basi economiche per una ridefinizione degli equilibri internazionali.\n\nA conferma di questa ipotesi, quando nel 1945 si concluse la IIa Guerra Mondiale, lo scenario internazionale era radicalmente mutato rispetto a quello del 1914. Dallo scontro tra le potenze imperialiste emergevano come unici vincitori gli USA.\n\nIn conseguenza dell’avvenuta gerarchizzazione tra le potenze imperialiste, nessun nuovo conflitto diretto tra di esse è scoppiato dopo il 1945. Anzi, le alleanze politiche e militari, stabilite in quel periodo sulla base della supremazia statunitense, sono diventate col tempo sempre più strette.\n\nQuesta circostanza non deve tuttavia essere male interpretata. L’apparente coesione politico-militare dell’Occidente non dovrebbe essere scambiata per una conferma della teoria del superamento delle contraddizioni inter-imperialiste (il cosiddetto “superimperialismo”). I contrasti d’interesse tra i Paesi occidentali sono infatti ben vivi ed operanti, sebbene restino sotto traccia.\n\nQuesto accade perché essi devono fare i conti con il proprio declino relativo rispetto al resto del mondo, e si trovano quindi forzati a cooperare sempre più strettamente sul piano politico-militare, mentre lottano l’uno contro l’altro sul piano economico.\n\nSecondo la visione leniniana del 1917, la lotta rivoluzionaria delle classi operaie nei paesi avanzati si sarebbe unita con i movimenti di liberazione nazionale nelle colonie, determinando il rovesciamento del capitalismo. La sconfitta storica delle forze rivoluzionarie in Occidente, che si è compiuta in un lungo, inesorabile, arco temporale, ha smentito questa previsione senza possibilità di appello.\n\nDopo il fallimento della rivoluzione tedesca del 1918, Lenin era divenuto consapevole della divergenza tra quelle traiettorie che avrebbe desiderato veder convergere . Seguendo l’esempio della rivoluzione russa, vittoriosa in un paese semifeudale arretrato, sono stati i popoli del Sud e dell’Oriente a compiere i più importanti progressi sulla strada dell’emancipazione e del socialismo.\n\nNei Paesi Occidentali, invece, ampi strati sociali hanno potuto beneficiare dei dividendi dello sfruttamento imperialista. Lo sviluppo della classe media, realizzato a spese dei popoli sfruttati del mondo, ha isolato progressivamente le avanguardie rivoluzionarie e gli strati più combattivi della classe operaia. L’imperialismo ha creato il terreno economico su cui la solidarietà nazionale, interclassista, ha potuto radicarsi a spese di quella internazionale, di classe .\n\nRitornando alla guerra in Ucraina, l’interpretazione del conflitto del Donbass come guerra di liberazione nazionale è stata sposata da una recente dichiarazione congiunta di organizzazioni comuniste e operaie della Federazione Russa, dei Paesi ex sovietici e del Donbass.\n\nPer queste organizzazioni, tuttavia, l’invasione russa riveste, allo stesso tempo, il carattere di un conflitto inter-imperialista, essendo causata dal tentativo, da parte occidentale, di “soffocare le crescenti forze dell’imperialismo russo, sostenuto dalla Bielorussia, in parte dalla Cina e da altri alleati”. Sebbene, secondo queste organizzazioni, il coinvolgimento della Russia in Ucraina abbia un carattere difensivo, la natura imperialista dell’attuale regime russo non può essere messa in dubbio.\n\nLa dichiarazione congiunta ha il merito di sottolineare un punto fondamentale. Occorre prendere in considerazione la possibilità che, mentre le forze delle Repubbliche popolari stanno conducendo una guerra di liberazione nazionale in Donbass, lo stato russo stia conducendo, allo stesso tempo, una guerra imperialista.\n\nA questo riguardo, una cosa è certa. Affinché la guerra condotta dallo stato russo in Ucraina possa definirsi imperialista, lo stato russo medesimo deve potersi definire imperialista. Ecco che la questione della natura imperialista della guerra ucraina si può ricondurre ai seguenti interrogativi. È possibile individuare un insieme di requisiti per stabilire se un paese è imperialista o meno? E la Federazione Russa soddisfa questi requisiti?\n\nI paragrafi che seguono rappresentano un tentativo di rispondere a queste domande, perché l’incertezza su una questione così importante come l’imperialismo non dovrebbe essere accettata passivamente. Al contrario, dovrebbe stimolare uno sforzo di approfondimento teorico, condotto su basi scientifiche.\n\nQuando un paese si può definire imperialista?\n\nPartiamo dal chiederci se questa domanda ha senso. Infatti Lenin ha definito l’imperialismo come un’epoca storica, non come la politica di uno stato particolare. Tuttavia, poiché quest’epoca storica è caratterizzata, per definizione, dalla disuguaglianza in termini di potere economico e militare tra gli stati, se ne conclude che la separazione tra paesi imperialisti e non imperialisti è un carattere che la definisce necessariamente.\n\nDomandarsi se un dato paese è imperialista, oppure no, non è dunque privo di senso. Chiediamoci allora quali siano le caratteristiche necessarie di un paese imperialista. Senza dubbio una caratteristica necessaria è avere un elevato livello di sviluppo economico, perché nessun paese arretrato potrà mai sostenere una politica imperialista. Ma questa caratteristica non basta a rendere un paese imperialista.\n\nPer comprendere perché, basta considerare gli esempi di stati molto ricchi ma troppo piccoli per condurre una politica imperialista (Svizzera, Lussemburgo etc). È quindi necessario che l’economia del paese considerato sia sufficientemente grande da generare quelle risorse economiche che possono finanziare una politica imperialista.\n\nDimensioni economiche e livello di sviluppo sono senza dubbio necessari, ma sono anche sufficienti per stabilire che un paese sia imperialista? Per provare a rispondere a questa domanda, osserviamo che il superamento dell’imperialismo consiste necessariamente nel superamento della disuguaglianza economica tra gli Stati, che rappresenta la base della loro disuguaglianza politica e militare.\n\nDa questo consegue che lo sviluppo economico di un paese non imperialista rappresenta l’uscita di quel paese da una condizione di disuguaglianza rispetto ai paesi imperialisti, verso una condizione di uguaglianza. Solo per questo fatto, lo sviluppo di quel paese fornisce un contributo oggettivo al superamento dell’imperialismo. Infatti, se tutti i paesi non imperialisti superassero la propria situazione di disuguaglianza rispetto a quelli imperialisti, per ciò stesso l’imperialismo cesserebbe di esistere.\n\nSe lo sviluppo economico dei paesi non imperialisti è una condizione sufficiente per il superamento dell’imperialismo, lo sviluppo di un particolare paese non imperialista non può implicare necessariamente la sua trasformazione in un paese imperialista .\n\nQuesto argomento non esclude che un dato paese non imperialista possa trasformarsi in paese imperialista. Perché questo accada, occorre che quel paese, oltre a svilupparsi economicamente, instauri relazioni di tipo imperialista ai danni di stati non imperialisti.\n\nRiassumendo, due condizioni necessarie perché uno stato possa definirsi imperialista sono che lo stato in questione abbia un elevato livello di sviluppo (condizione A1) e una grande dimensione economica (condizione A2). La condizione sufficiente è che imponga relazioni di subordinazione economica, politica e militare ad altri stati (condizione B). Dal punto di vista della logica formale, se la condizione B, come abbiamo argomentato, implica necessariamente le condizioni A1 e A2, queste ultime non implicano necessariamente la condizione B.\n\nIl ragionamento appena fatto si presta ad un’obiezione fondamentale. Se ci concentriamo sullo sviluppo economico in senso generale, e non sullo sviluppo del socialismo, non commettiamo un errore? Non dovremmo piuttosto considerare il socialismo come una condizione necessaria perché un determinato stato possa svilupparsi senza diventare imperialista?\n\nOsservando l’esperienza dello sviluppo capitalista dei paesi occidentali, che li ha condotti inesorabilmente a diventare imperialisti, saremmo tentati di rispondere affermativamente a questa domanda. Tuttavia può essere preferibile lasciare temporaneamente in sospeso la questione, per due validi motivi.\n\nIl primo è che non possediamo una nozione universalmente condivisa di socialismo. In questa sede non è possibile approfondire compiutamente questo problema, ma per comprenderne la complessità basta menzionare, a titolo di esempio, le profonde differenze che separano il modello sovietico di economia pianificata dall’economia socialista di mercato cinese o vietnamita, aggiungendo che entrambi questi modelli sono stati criticati, con motivazioni diverse, per non essere genuinamente socialisti.\n\nIn breve, concentrarsi sullo sviluppo economico, piuttosto che sul socialismo, serve a isolare la nostra ricerca dalla controversia sulla natura socialista, o meno, di alcune economie oltre che sulla natura del socialismo stesso.\n\nIl secondo motivo è che una situazione in cui esiste ancora il capitalismo, e non più l’imperialismo, è astrattamente concepibile. Si tratta della situazione, descritta nella nota 4, in cui tutti gli stati capitalisti hanno raggiunto il medesimo livello di sviluppo.\n\nPer quanto possiamo trovare questo scenario poco verosimile, può essere utile accettarlo come caso limite, perché permette di distinguere logicamente capitalismo e imperialismo come fenomeni distinti, sebbene strettamente associati.\n\nA scanso di equivoci, non si tratta qui di supporre che il capitalismo possa autoriformarsi o ritornare allo stadio pre-monopolistico del XIX secolo. Si tratta di considerare che la disuguaglianza tra gli esseri umani ha due componenti.\n\nLa prima concerne le differenze di reddito o ricchezza individuale all’interno di un singolo paese (disuguaglianza interna). La seconda riguarda le differenze tra il reddito e la ricchezza medi dei diversi paesi (disuguaglianza tra paesi).\n\nSaremmo tentati di individuare nel capitalismo la causa della disuguaglianza interna, e nell’imperialismo la causa della disuguaglianza tra Paesi. Questo tuttavia non sarebbe corretto, perché l’imperialismo non è un fenomeno indipendente dal capitalismo. Al contrario, è il prodotto dello sviluppo dei rapporti capitalistici all’interno dei Paesi imperialisti.\n\nPer quanto non sia affatto scontato che il socialismo consista nella rimozione completa delle disuguaglianze, è invece sicuro che sia incompatibile con gli attuali livelli di diseguaglianza, sia interna che tra Paesi. Per questo, possiamo affermare che il socialismo richiede il superamento dell’imperialismo nella stessa misura in cui richiede il superamento dei rapporti capitalistici interni.\n\nQuesto significa che la diseguaglianza tra Paesi merita altrettanta attenzione della diseguaglianza interna. Anzi ne richiede di più, in particolare da parte dei comunisti che vivono in Occidente. Infatti, sul piano della diseguaglianza interna i Paesi imperialisti appaiono paradossalmente più virtuosi e quindi “più socialisti”.\n\nQuesto accade perché una parte dei dividendi della rapina imperialista viene impiegata, in quei Paesi, per ridurre la disuguaglianza interna, proprio mentre la stessa rapina aggrava la disuguaglianza interna all’interno dei Paesi non imperialisti. Il “socialismo nazionale” dei Paesi imperialisti è costruito sulla rapina, ed è compito dei comunisti smascherarne la reale natura.\n\nQuali implicazioni hanno tutti questi ragionamenti per le nostre domande iniziali? La prima implicazione è che, per stabilire se un dato paese è imperialista o meno, occorre prima di tutto considerare la sua economia in termini relativi, mettendo a confronto il suo reddito medio con quello degli altri paesi.\n\nQui ci viene in aiuto una seconda implicazione di quanto detto sopra. Supponiamo di essere in una situazione in cui non esista disuguaglianza tra paesi. Questo implica per definizione che il reddito individuale medio (reddito pro-capite) sarebbe il medesimo in tutti i paesi. Chiediamoci quale sarebbe la quota relativa del PIL di ciascun paese in questa situazione.\n\nPoiché in generale, per ciascun paese, abbiamo che\n\ne poiché abbiamo supposto che il PIL pro-capite sia il medesimo in tutti i paesi, se indichiamo questo livello con y, otteniamo che, per ciascun paese,\n\ncosì come\n\nIn questa situazione, la quota percentuale del PIL di ciascun paese, che denotiamo con\n\ndiventa:\n\n\n\nIl risultato, intuitivo, stabilisce che, se il reddito pro-capite è uguale in tutti i paesi, le quote del PIL sono uguali alle quote della popolazione. In questa situazione, i cittadini di tutti i paesi possono potenzialmente guadagnare il medesimo reddito. Se questo non avviene, è a causa della disuguaglianza interna. Possiamo ora definire il seguente indicatore relativo:\n\nNella situazione in cui la disuguaglianza tra paesi fosse azzerata, il valore di questo indicatore per ogni paese sarebbe uguale a 1. In una situazione in cui prevalgono rapporti imperialistici, invece, possiamo attenderci che i paesi imperialisti presentino un valore dell’indicatore molto maggiore dell’unità, mentre i paesi non imperialisti, e in particolare quelli più poveri, presentino un valore inferiore all’unità.\n\nIl valore di I può essere dunque utilizzato per verificare se un Paese rispetta la prima condizione necessaria per essere imperialista, quella relativa al livello di sviluppo (condizione A1).\n\nÈ facile verificare che il valore di I è uguale al rapporto tra il PIL pro-capite del paese stesso e il PIL pro-capite globale . Quindi un valore molto maggiore dell’unità indica che il Paese considerato ha raggiunto un livello di sviluppo economico molto maggiore di quello della media calcolata sull’insieme di tutti i Paesi.\n\nMa questo non basta per identificare questo Paese come imperialista, perché abbiamo detto che un paese ricco, ma piccolo, non può sostenere una politica imperialista. Quindi, una volta verificata la condizione A1, occorre verificare anche la condizione A2, mettendo a confronto la dimensione relativa delle varie economie che soddisfano la condizione A1.\n\nTra queste, solo quelle che hanno una dimensione comparabile a quella degli USA, quale principale economia imperialista del mondo, soddisfano entrambe le condizioni necessarie per essere un’economia imperialista.\n\nInfine, occorre verificare che il paese soddisfi il requisito sufficiente di avere instaurato relazioni imperialiste ai danni di altri stati (condizione B). A questo scopo, è utile analizzare alcuni indicatori specifici, attinenti alle esportazioni di capitali e alla spesa militare.\n\nLe condizioni necessarie dell’Imperialismo\n\nOra vogliamo applicare i requisiti necessari che abbiamo definito per rispondere alle nostre domande iniziali. Per fare questo ricorriamo, in prima battuta, al Maddison Project Database , che fornisce informazioni sulla crescita economica, sui livelli di reddito e sulla popolazione nel lunghissimo periodo.\n\nIl Grafico 1 riporta il valore dell’indicatore I, che misura il livello relativo di sviluppo, per una selezione di Paesi, appartenenti a due raggruppamenti distinti. Nel primo rientrano alcune tra le principali economie occidentali. Nel secondo i Paesi che compongono i BRICS.\n\nRicordiamo che il valore I = 1 sta ad indicare che il reddito medio del paese considerato è uguale al reddito medio globale. Seguendo i ragionamenti precedenti, solo i paesi che si collocano al di sopra di I = 1 possono essere considerati potenzialmente imperialisti. Vediamo che tutti i Paesi occidentali soddisfano largamente questo criterio. In particolare, gli USA hanno un valore di I = 3,64 nell’ultimo anno disponibile (2018).\n\nCome possiamo interpretare questo numero? Ricordiamo che I è anche il rapporto tra la dimensione relativa attuale dell’economia considerata e la sua dimensione relativa nella situazione teorica in cui non esistesse disuguaglianza tra paesi. Il valore osservato indica quindi che l’economia USA è 3,64 volte più grande, in termini relativi, di quello che sarebbe se l’imperialismo non esistesse.\n\nIn sostanza, un valore di I maggiore dell’unità quantifica il beneficio economico che un Paese riceve dalla sua partecipazione al sistema imperialista. Il beneficio coinvolge, oltre agli USA, gli altri Paesi occidentali, inclusi quelli non riportati nel grafico, come l’Italia (I = 2,25 nel 2018). Come stanno le cose invece per i BRICS?\n\nLa prima cosa da notare è che, tra questi Paesi, solo la Russia soddisfa la condizione necessaria I > 1. Inoltre, vediamo che, a partire dal 1980, solo la Cina e, in misura minore, l’India hanno migliorato il proprio livello relativo di sviluppo. Nello stesso periodo, gli altri Paesi di questo raggruppamento, Russia inclusa, hanno mantenuto costante, se non ridotto, il proprio valore di I.\n\nGrafico 1. Valore dell’indicatore per paesi selezionati\n\n(nota: valori espressi in dollari PPP, fonte: Maddison Project Database)\n\nRiguardo alla Russia si può osservare quanto segue. Prendendo in considerazione i dati riferiti all’insieme degli stati appartenenti all’ex URSS, che coprono un lasso di tempo più esteso rispetto a quelli della sola Federazione Russa, vediamo che questo aggregato attraversa la linea I =1 tra il 1930 e il 1940, per raggiungere il proprio massimo nel 1960 (I = 1,43). Quindi riduce il proprio livello relativo di sviluppo, toccando il minimo nel 2000 (I = 0,83), per poi recuperare solo in parte negli ultimi anni (I = 1,28 nel 2018).\n\nLa dinamica della Federazione Russa, per quanto si collochi su livelli più elevati di sviluppo relativo rispetto agli altri paesi ex sovietici, non si differenzia significativamente da quella di questi ultimi. Questi dati rispecchiano alcuni fatti storici, ben noti, del processo di sviluppo dei paesi considerati.\n\nIl primo tra questi è che il principale balzo in avanti delle forze produttive si è realizzato nella fase iniziale della pianificazione sovietica, tra il 1920 e il 1940. Il secondo è che la dissoluzione dell’URSS è stata una vera e propria catastrofe, che ha riportato questi paesi, Russia inclusa, indietro di 60 anni.\n\nSulla base di queste informazioni, possiamo avanzare alcune considerazioni sul processo di sviluppo della Federazione Russa. La prima è che questo Paese soddisfa la prima condizione necessaria dell’imperialismo (I>1) solo grazie alla crescita acquisita quando la sua economia era maggiormente lontana dai rapporti di produzione capitalisti basati sulla proprietà privata.\n\nLa seconda è che, dopo il 1960, il processo di convergenza verso le economie imperialiste si è arrestato, e la Russia è caduta nella cosiddetta trappola del medio reddito , non diversamente da molte altre economie emergenti, tra cui, come si vede dal grafico, Brasile e Sud Africa.\n\nSembra quantomai improprio, sulla base di questi dati, parlare di crescenti forze dell’imperialismo russo. A titolo di esempio, possiamo confrontare l’andamento della Russia, negli ultimi anni, con quello della Germania e del Giappone nel periodo delle due guerre mondiali.\n\nDal grafico si vede chiaramente come questi paesi si stessero sviluppando rapidamente in quel periodo, mentre non si osserva nulla di tutto questo, per la Russia, negli anni a noi più vicini. In particolare, se osserviamo l’andamento della Germania, vediamo che il suo processo di convergenza verso le economie più forti è ripreso con maggiore forza dopo la sconfitta della prima guerra mondiale, ed è proseguito anche dopo la sconfitta nella seconda.\n\nNulla di simile è accaduto in Russia, prima e dopo la sconfitta nella Guerra Fredda. La conclusione che possiamo trarre da tutti questi ragionamenti è che, nell’interpretazione meno favorevole, la Russia soddisfa debolmente il primo criterio necessario dell’imperialismo. Nell’interpretazione più favorevole, la Russia è un’economia capitalista emergente, che si ritrova soltanto ad essere un po’ più sviluppata delle altre, grazie all’eredità storica della prima parte del periodo sovietico.\n\nL’indicatore I permette di ottenere anche una valutazione complessiva del livello di disuguaglianza tra paesi. Data la sua definizione\n\npuò essere considerato come il rapporto tra due distribuzioni normalizzate. Infatti, se sommiamo tra di loro rispettivamente le quote percentuali di PIL e di popolazione di tutti i paesi, otteniamo in entrambi i casi, per costruzione, un valore pari a 100.\n\nAllora possiamo pensare di misurare la distanza tra la disuguaglianza osservata tra le economie, misurata dalle quote di PIL, e la disuguaglianza teorica tra le medesime economie se i livelli di sviluppo fossero gli stessi, misurata dalle quote di popolazione, ricorrendo a indicatori pensati per confrontare le distribuzioni normalizzate. Uno di questi indicatori è la divergenza di Kullback-Leibler , indicata con\n\nSenza perderci in dettagli, possiamo dire che, nel nostro caso,\n\naumenta quando la disuguaglianza tra paesi aumenta, diminuisce in caso contrario, e si annulla solo quando la disuguaglianza tra paesi si annulla.\n\nIn pratica\n\nha la capacità di sintetizzare al massimo l’evoluzione storica dell’imperialismo.\n\nDal Grafico 2 vediamo che il livello di diseguaglianza tra paesi è aumentato drammaticamente nel XIX secolo e, in modo ancora più forte, nel primo ventennio del Novecento, l’epoca d’oro dell’imperialismo. Vediamo anche che le due guerre mondiali non hanno ridotto significativamente la diseguaglianza tra paesi.\n\nAl contrario, a partire dal 1970 la diseguaglianza ha ripreso a crescere, raggiungendo il proprio massimo storico nel 1980. Solo a partire dall’inizio del XXI secolo le distanze economiche tra Paesi hanno cominciato a ridursi significativamente. La tanto vituperata globalizzazione ha coinciso, quindi, con un’epoca di riequilibrio dello sviluppo a favore delle economie emergenti.\n\nNonostante questo, il livello di diseguaglianza tra Paesi è ancora maggiore di quello che si poteva osservare all’inizio del Novecento. Questo conferma, se ce ne fosse stato bisogno, che l’epoca dell’imperialismo è tutt’altro che conclusa.\n\nGrafico 2. Andamento della diseguaglianza tra paesi nel lungo periodo\n\n(nota: divergenza di Kullback-Leibler calcolata sui valori di I per i singoli paesi,\n\nvalori espressi in dollari PPP, fonte: Maddison Project Database)\n\nIl Maddison Project Database ha il vantaggio di includere informazioni di lunghissimo periodo, che non rientrano negli altri dataset disponibili a livello internazionale. Presenta tuttavia un problema significativo per i nostri scopi.\n\nI dati sul reddito sono calcolati, in dollari, facendo riferimento ad un tasso di cambio che non corrisponde a quello di mercato, ma è ottenuto usando l’approccio della “ parità nel potere d’acquisto ” (Purchasing Power Parity o PPP).\n\nIn breve, il tasso di cambio PPP tra la valuta A e la valuta B corrisponde a quel valore che rende uguale il prezzo delle merci vendute nel Paese che emette A al prezzo delle merci vendute nel Paese che emette B. L’utilizzo dei tassi PPP è giustificato quando il PIL viene impiegato come misura del livello individuale di benessere, perché i tassi PPP riflettono il rispettivo potere di acquisto delle valute sul proprio mercato interno.\n\nInfatti, quando confrontiamo i livelli medi di benessere, ad esempio, tra India e Stati Uniti, non siamo tanto interessati a comparare l’operaio indiano con quello statunitense quantificando ciò che il primo potrebbe acquistare con il suo stipendio negli Stati Uniti, o il secondo potrebbe acquistare in India, quanto a comparare quello che ciascuno dei due può acquistare nel proprio Paese.\n\nSappiamo che i flussi internazionali di capitale sono una componente fondamentale dell’imperialismo. E un’impresa multinazionale che decide di effettuare un investimento in India, così come un governo africano che rimborsa i propri debiti, pagano al tasso di cambio corrente, non a quello PPP. Il fatto è che questi due tassi sono sistematicamente disallineati.\n\nIn particolare, i tassi di cambio PPP delle valute imperialiste (principalmente Dollaro, Euro e Yen) sono sistematicamente inferiori rispetto ai tassi di mercato. Questo implica che la dimensione delle economie imperialiste risulta sistematicamente sottovalutata se si adottano i tassi PPP.\n\nDa che cosa dipende la sopravvalutazione delle valute imperialiste rispetto ai tassi PPP? In parte, dalla maggiore produttività delle economie imperialiste. In parte, per quanto possa sembrare paradossale, dai flussi di capitale che dai paesi non imperialisti fluiscono verso i paesi imperialisti. Una parte di questi flussi è costituita da profitti rimpatriati dalle imprese dei paesi imperialisti. Una parte non meno importante è costituita da investimenti effettuati dalle élite dei paesi emergenti, desiderose di mettere al sicuro all’estero i propri guadagni.\n\nLa sopravvalutazione delle valute imperialiste è una componente fondamentale dell’egemonia economica dei paesi che le emettono, perché consente loro di acquistare a bassi prezzi e vendere ad alti prezzi sui mercati internazionali. Poiché determina un aumento della disuguaglianza tra Paesi, essa non dovrebbe essere ignorata nel tipo di analisi che stiamo conducendo, in special modo quando confrontiamo il peso relativo di diverse economie.\n\nPer questo, allo scopo di verificare la seconda condizione necessaria dell’imperialismo, ricorriamo alla banca dati della Banca Mondiale, che fornisce valori dei PIL nazionali convertiti in dollari ai tassi di cambio di mercato. In particolare, il Grafico 3 riporta il rapporto tra il PIL dei paesi selezionati e quello degli USA.\n\nL’obiettivo è quello di stabilire se l’economia di un dato paese possiede o meno le dimensioni per poter competere con la prima economia imperialista del mondo. Dal confronto emerge chiaramente che nessun paese singolarmente preso, eccetto la Cina, soddisfa questo requisito.\n\nL’unico altro polo economico che può confrontarsi con USA e Cina è quello formato dai paesi che aderiscono all’Unione Europea. Tra quest’ultima e la Cina c’è però una differenza fondamentale. Infatti, se calcoliamo nuovamente i valori di I, questa volta utilizzando i dati della Banca Mondiale (Grafico 4), troviamo conferma del fatto che la Cina non soddisfa il primo requisito dell’imperialismo (I = 0,96 nel 2020), mentre l’Unione Europea lo soddisfa abbondantemente (I = 3,13 nel 2020).\n\nDal Grafico 4, vediamo come l’impetuoso processo di sviluppo cinese sia servito, fino ad oggi, a portare questa nazione nel gruppo delle economie a medio reddito, cui appartengono Brasile, Russia e Sud Africa.\n\nPer conciliare l’apparente contrasto tra la dimensione e il livello di sviluppo dell’economia cinese, si consideri che, se la Cina e gli USA avessero il medesimo reddito pro-capite, l’economia cinese dovrebbe essere 4,3 volte quella degli USA, visto che questo è il rapporto tra le rispettive popolazioni.\n\nIn realtà, nel 2020 l’economia cinese valeva, a tassi di cambio correnti, il 76% dell’economia USA. Il contrasto è ancora maggiore se si considera l’India, la cui economia vale attualmente il 13% di quella USA, mentre la popolazione indiana è 4,16 volte quella statunitense. L’India, infatti, è ancora molto lontana dal raggiungere il livello medio globale del reddito pro-capite (I = 0,18 nel 2020).\n\nSe consideriamo ora la Russia, vediamo che la sua economia nel 2020 valeva, a tassi di cambio correnti, il 7% dell’economia degli USA. Per dimensione, l’economia russa si colloca subito sopra quella della Corea del Sud e subito sotto quella del Brasile.\n\nVediamo quindi che la Russia non ha un’economia sufficientemente grande per reggere uno scontro militare diretto con gli USA, né sufficientemente dinamica per sfidarli sul piano della competizione economica. Infatti, l’economia russa, dopo il 1990, è cresciuta a ritmi molto inferiori a quelli statunitensi, e il suo livello relativo di sviluppo si è ridotto, come si vede dal Grafico 3.\n\nSe a ciò aggiungiamo che lo scontro strategico sul teatro europeo coinvolge l’insieme dei paesi della NATO, vediamo che la Russia si confronta con un blocco militare la cui economia vale ben 27 volte la propria! È oggettivamente impossibile far rientrare uno scontro così squilibrato nella categoria dei conflitti inter-imperialisti.\n\nA ciò si può aggiungere che i dati sul livello relativo di sviluppo, calcolati sempre a tassi correnti, ridimensionano il risultato ottenuto sulla base del Maddison Project Database, evidenziando come il PIL pro-capite russo, nel 2020, fosse pari al 92% del reddito medio globale. In generale, i dati a tassi correnti evidenziano con forza maggiore la differenza tra le economie occidentali imperialiste e le economie non imperialiste dei BRICS, Russia inclusa.\n\nBasti considerare che, secondo i dati riportati nel grafico 4, il valore di I per gli USA, nel 2020, era pari a 5,8, ovvero molto maggiore di quello calcolato in precedenza. Questo risultato convalida l’affermazione precedente che i tassi di cambio PPP comportano un sistematico sottodimensionamento delle economie imperialiste.\n\nGrafico 3. Rapporto tra il PIL dei paesi / aree indicati e il PIL degli USA in anni selezionati\n\n(scala verticale logaritmica, fonte: Banca Mondiale)\n\nGrafico 4. Valore dell’indicatore per paesi selezionati\n\n(note: scala verticale logaritmica, valori espressi in dollari correnti, fonte: Banca Mondiale)\n\nPoiché i dati calcolati al tasso di cambio corrente danno un quadro sensibilmente diverso da quelli calcolati con i tassi PPP, ci possiamo chiedere se anche l’evoluzione complessiva dell’imperialismo, misurata attraverso\n\npossa risultare diversa quando calcolata in questo modo. Nel grafico 5 riportiamo i dati più completi disponibili, che partono dal 1990, quando i paesi ex sovietici sono stati per la prima volta inclusi nel database della Banca Mondiale. Il quadro dinamico che ne possiamo ricavare è coerente con quanto abbiamo già visto in precedenza.\n\nIn aggiunta, vediamo che la riduzione della diseguaglianza tra paesi è in gran parte attribuibile al processo di sviluppo cinese. In particolare, il livello di diseguaglianza sarebbe rimasto sostanzialmente stabile nell’ultimo decennio se escludessimo l’apporto della Cina. Questo risultato rafforza la conclusione, tratta in precedenza, sulla persistente vitalità dell’imperialismo.\n\nDobbiamo infine osservare che, come ci si poteva attendere, il livello corrente di diseguaglianza tra Paesi, calcolato a tassi correnti, è molto maggiore di quello calcolato a tassi PPP.\n\nGrafico 5. Andamento della diseguaglianza tra paesi dal 1990 (nota: divergenza di Kullback-Leibler calcolata sui valori di I per i singoli paesi, valori espressi in dollari correnti, fonte: Banca Mondiale)\n\nLe condizioni sufficienti dell’imperialismo\n\nNella Tabella 1 sono riassunti, a beneficio di chi legge, i risultati dell’analisi sulle condizioni necessarie dell’imperialismo, applicata ai principali soggetti geopolitici dello scenario internazionale. Resta inteso che, al di fuori dei soggetti elencati, nessun Paese singolarmente preso soddisfa entrambe queste condizioni.\n\nSecondo la nostra ipotesi, il mancato soddisfacimento congiunto di queste condizioni rende impossibile, per un determinato paese, condurre una politica imperialista. Ma in che cosa consiste una politica imperialista? Questa è la domanda a cui dobbiamo rispondere ora.\n\nIl primo aspetto che viene alla mente è quello militare. Tuttavia, sappiamo che, alla base dell’espansionismo militare, si trova l’espansionismo economico. Occorre quindi definire quest’ultimo.\n\nPaese Livello di sviluppo Dimensione dell’economia Stati Uniti + + Unione Europea + + Federazione Russa – – Cina – +\n\nTabella 1. Possesso delle condizioni necessarie per l’imperialismo, in Paesi/raggruppamenti selezionati\n\nIn breve, possiamo dire che l’espansionismo economico consiste nella proiezione esterna dell’economia nazionale sia sul piano commerciale che finanziario. Tuttavia, occorre fare una distinzione tra questi due piani.\n\nNel contesto internazionale attuale, non necessariamente la competizione sul piano commerciale si realizza attraverso conflitti militari, come accadeva nell’epoca del colonialismo. Sotto l’egemonia statunitense, la tendenza prevalente a livello internazionale è stata quella della rimozione delle limitazioni frapposte al commercio internazionale, realizzata attraverso accordi bilaterali e multilaterali.\n\nA questo riguardo, è istruttivo notare come i recenti tentativi protezionistici dell’amministrazione Trump, in funzione anti-cinese, siano falliti, visto che, dopo la pandemia, le esportazioni cinesi verso gli Usa hanno ripreso a crescere più di prima.\n\nQuesto suggerisce che la tendenza allo sviluppo del commercio internazionale sia attualmente molto più forte dei tentativi di farla deragliare. Non si può escludere con certezza un ritorno, in futuro, al protezionismo ma, allo stato dei fatti, non è questo lo scenario più probabile. Al contrario, la resilienza del commercio internazionale evidenzia che gli scambi internazionali, nonostante siano condotti spesso in condizioni di diseguaglianza economica, determinano benefici per molti Paesi, inclusi quelli non imperialisti.\n\nLa minaccia principale contro il funzionamento del commercio mondiale viene, in questo momento, dalle politiche sanzionatorie unilaterali adottate dai Paesi occidentali. Tuttavia, non possiamo dire che queste misure siano rivolte a ripristinare il protezionismo.\n\nAl contrario, sono rivolte ad escludere alcuni Paesi dai benefici della partecipazione al mercato mondiale, e in particolare dall’accesso ad alcune tecnologie critiche. In altri termini, le sanzioni rappresentano il tentativo di sfruttare a fini politici l’egemonia occidentale sul commercio mondiale, non di distruggere il sistema stesso.\n\nAnche nel campo degli investimenti finanziari ha prevalso nel tempo la tendenza verso la liberalizzazione dei flussi internazionali. Tuttavia, questa liberalizzazione è stata attuata in maniera più selettiva rispetto ai flussi commerciali.\n\nPer capire come mai, occorre considerate la distinzione fondamentale tra investimenti di portafoglio e investimenti diretti. Mentre i primi sono di tipo passivo, i secondi prevedono che l’investitore eserciti un’influenza significativa sulla gestione di un’impresa residente nell’altra economia.\n\nTra gli investimenti di portafoglio rientrano l’acquisto, sui mercati finanziari, di titoli di debito pubblici e privati, così come di quote azionarie di minoranza. Tra gli investimenti diretti rientrano gli investimenti azionari di controllo e i flussi internazionali di debito tra entità controllate dagli stessi soggetti.\n\nPer un paese imperialista, accettare investimenti di portafoglio dall’estero non è problematico dal punto di vista geopolitico. Il flusso di capitali in entrata porta benefici economici, permettendo a quel paese di finanziare il proprio consumo in eccesso rispetto alla produzione interna, e non implica particolari costi politici, perché gli investitori esteri non acquisiscono un potere diretto di influenza sull’economia domestica.\n\nIn linea di principio, gli investitori passivi nei Paesi imperialisti acquisiscono influenza in quanto creditori, ma questo potere d’influenza è limitato dal fatto che essi non hanno alternative altrettanto valide di investimento, perché le infrastrutture finanziarie sono monopolizzate dai Paesi imperialisti. Si tratta, ad essere rigorosi, di una condizione di monopsonio , in cui è il debitore, ovvero l’acquirente, a dominare il mercato, attraverso i privilegi monetari e finanziari di cui gode.\n\nAll’opposto, gli investimenti di portafoglio sono una persistente fonte di instabilità nelle economie non imperialiste, perché possono defluire rapidamente, determinando il crollo della valuta domestica e una grave crisi economica. Per questo motivo, molte economie emergenti, tra cui la Cina, adottano restrizioni sui movimenti di capitali.\n\nSe la difficoltà dei Paesi non imperialisti a finanziarsi all’estero, da una parte, dipende dal monopolio finanziario dei Paesi imperialisti, dall’altra questa stessa difficoltà contribuisce a rafforzare questo monopolio. Infatti, gli investitori, specialmente in una situazione di crisi, preferiscono muovere i propri capitali verso la sicurezza offerta dalle valute imperialiste. Si crea così un circolo vizioso di subordinazione finanziaria che diventa impossibile da spezzare.\n\nNel caso degli investimenti diretti, l’investitore estero, come abbiamo detto, controlla direttamente una porzione dell’economia domestica. Ma controllare un’impresa vuol dire accedere alle tecnologie di sua proprietà. E, se il monopolio è il cuore dell’imperialismo, il controllo della tecnologia è la quintessenza del monopolio.\n\nPer questo i paesi imperialisti, pur lasciando formalmente liberi gli investimenti diretti dall’estero, hanno riservato ai propri governi tutti i poteri necessari per bloccare le operazioni sgradite, ovvero quelle che potrebbero indebolire il loro monopolio tecnologico.\n\nIn definitiva, la maggiore importanza degli investimenti finanziari rispetto ai flussi commerciali, da una parte, e degli investimenti diretti rispetto agli investimenti di portafoglio, dall’altra, confermano le tesi leniniane secondo cui l’imperialismo è la fase monopolistica del capitalismo, nella quale l’esportazione dei capitali prevale per importanza su quella delle merci.\n\nPossiamo trovare conferma degli argomenti sopra esposti nell’analisi degli investimenti diretti in entrata e in uscita dagli USA. Nel Grafico 6 è riportata la suddivisione per area geografica degli investimenti diretti in essere a fine 2020. Il Grafico evidenzia tre elementi in modo molto chiaro.\n\nIl primo elemento è che il vincolo degli investimenti diretti lega con forza i partner dell’alleanza militare occidentale. In aggiunta al peso di Europa e Canada, occorre considerare che, nell’area asiatica e del Pacifico, i partner principali degli USA, in entrambe le direzioni, sono il Giappone, l’Australia e Taiwan.\n\nL’egemonia militare statunitense sui propri alleati fa sì che i primi possano accettare un grande livello di apertura della propria economia agli investimenti diretti provenienti dai secondi. D’altra parte, questi ultimi accolgono una parte preponderante degli investimenti diretti statunitensi, che costituiscono un potente veicolo d’influenza all’interno delle loro economie.\n\nIl secondo elemento è che questa grande apertura non vale per il resto del mondo. Infatti, vediamo che la quota degli investimenti in entrata provenienti dal mondo non occidentale è molto minore della quota degli investimenti in uscita. In particolare, la quota di investimenti diretti provenienti dalla Cina è molto bassa.\n\nQuest’asimmetria si spiega con la criticità degli investimenti diretti per i motivi sopra ricordati. In particolare, il governo statunitense ha attuato negli ultimi anni un vero e proprio blocco degli investimenti diretti cinesi, che è stato imitato da molti Paesi europei.\n\nNel caso dell’America Meridionale e del Medio Oriente, che sono sottoposte a vincoli politici meno stringenti, è ragionevole attribuire l’asimmetria tra investimenti in entrata e in uscita ad un classico rapporto di tipo neocoloniale. In altri termini, le economie in questione non sono in grado di generare un movimento di investimenti diretti verso gli USA che sia pari a quello che fluisce in senso opposto.\n\nInfine, il terzo elemento è il peso irrilevante dell’Africa. Questo non deve stupire particolarmente, perché il ruolo assegnato dall’Occidente alle economie africane è semplicemente quello di rimanere arretrate, fornendo materie prime e forza lavoro a prezzi stracciati. Un’economia di questo genere non richiede grandi investimenti.\n\nQual è la posizione finanziaria complessiva degli USA? Com’è ben noto, gli USA hanno un enorme debito estero, ma questa condizione non li rende un Paese sull’orlo della bancarotta, perché il monopolio monetario e finanziario, che essi esercitano, obbliga tutti gli altri Paesi ad acquistare i titoli finanziari, pubblici e privati, che emettono.\n\nÈ più interessante osservare che la loro posizione finanziaria verso l’estero non è passiva soltanto negli investimenti di portafoglio, ma anche negli investimenti diretti. Questo sembrerebbe rendere l’economia statunitense direttamente dipendente, per una componente significativa, dagli investitori esteri.\n\nQuesti ultimi, tuttavia, sono in gran parte provenienti da Paesi imperialisti su cui gli USA esercitano la propria egemonia militare, e quindi, in ultima istanza, si tratta di investitori a loro volta controllabili.\n\nPoiché l’interdipendenza finanziaria tra i Paesi occidentali è molto elevata, non è corretto valutare la posizione finanziaria netta di ciascuno di essi preso isolatamente, tanto più che si muovono all’unisono sullo scacchiere internazionale.\n\nPer quantificare la forza finanziaria dei Paesi imperialisti, occorre misurare la posizione complessiva dell’Occidente verso il resto del mondo. Nel Grafico 7 riportiamo la posizione netta in termini di investimenti diretti del “nocciolo duro” imperialista formato da Stati Uniti, Unione Europea, Giappone, Regno Unito e Australia, messa a paragone con quella dei Paesi BRICS.\n\nIl confronto, impietoso, evidenzia con chiarezza quali Paesi possano definirsi imperialisti, nel senso dell’esportazione di capitali, e quali no. Per la cronaca, la posizione netta dell’Occidente, in termini di investimenti diretti esteri, valeva nel 2020 1,8 bilioni di dollari correnti (ovvero 18 seguito da 11 zeri).\n\nGrafico 7. Posizione netta negli investimenti diretti esteri in aree/paesi selezionati, 2020 (fonte: Fondo Monetario Internazionale)\n\nQuali conclusioni possiamo trarre dall’analisi sull’espansionismo economico? La prima conclusione è che l’esportazione di capitali, di per sé, non è un motivo sufficiente per qualificare un paese come imperialista. Abbiamo visto, infatti, che anche le economie non imperialiste generano flussi di capitali verso le economie imperialiste.\n\nIn questo occorre vedere non un segnale della loro forza ma al contrario, come abbiamo detto, un segnale della loro subordinazione ai privilegi finanziari dell’imperialismo. L’esempio dello scippo delle riserve valutarie russe è, a questo riguardo, istruttivo .\n\nPer tutti questi motivi, il criterio più appropriato per misurare l’imperialismo appare essere quello degli investimenti diretti, che sono strettamente collegati al monopolio tecnologico esercitato dall’imperialismo stesso a livello internazionale. La risposta offerta da questo indicatore, come abbiamo visto, non lascia spazio a dubbi.\n\nLa seconda conclusione è che la crescita delle esportazioni di merci e servizi di un Paese non è un motivo sufficiente per qualificarlo come imperialista.\n\nNelle questioni riguardanti il commercio internazionale, occorre stare molto attenti a non gettare via il bambino con l’acqua sporca. In questo caso, il bambino sono i guadagni di efficienza determinati da una divisione del lavoro più estesa, e l’acqua sporca è l’imperialismo, che impone patti ineguali in materia commerciale.\n\nNella misura in cui tutte le economie si sviluppano, è ragionevole attendersi che si approfondisca la divisione internazionale del lavoro, e che dunque aumentino anche i flussi commerciali internazionali. Se lo sviluppo del commercio avviene in un contesto multilaterale, al di fuori di imposizioni esterne e con opportune garanzie, non ci sono motivi per cui la crescita degli scambi debba avere ricadute negative sulle popolazioni interessate.\n\nD’altra parte, è utopistico pensare che il socialismo possa realizzarsi senza una maggiore divisione internazionale del lavoro. Infatti, uno scenario in cui prevale l’autarchia nazionale è incompatibile con il livello di sviluppo delle forze produttive necessario per la transizione al socialismo.\n\nMa allora possiamo ritenere che l’evoluzione del sistema internazionale degli scambi commerciali verso un ordinamento più giusto, basato su un multilateralismo equilibrato, sia un requisito necessario per la transizione verso il socialismo. Per questo, un’economia socialista dovrebbe, se possibile, partecipare attivamente al sistema internazionale degli scambi commerciali, contribuendo a trasformarlo in senso progressivo, piuttosto che isolarsi.\n\nMa, se questo è vero, se ne conclude, appunto, che la partecipazione di un Paese al commercio internazionale non è una condizione sufficiente per definirlo come imperialista.\n\nPer ultimo, resta da esaminare l’aspetto militare. Anche a questo riguardo, come abbiamo fatto per la misurazione della forza economica, è opportuno distinguere scala e intensità. Infatti, la spesa militare di un paese può apparire relativamente alta perché il Paese in questione è molto esteso o molto popolato. Per questo occorre quantificare anche l’intensità della spesa, definita in rapporto alle sue dimensioni.\n\nInoltre, occorre considerare che la spesa militare può avere finalità differenti. In primo luogo, può servire a difendere i confini nazionali. In secondo luogo, può servire a proiettare la propria forza nelle aree confinanti, che possono, o meno, contenere fonti di minaccia. In terzo luogo, può servire a proiettare la propria forza a livello globale, in chiave prettamente imperialista.\n\nPer valutare la spesa militare occorre considerare, quindi, molti aspetti contemporaneamente. Per questo, nella Tabella 2 sono riportati i valori di 5 variabili, calcolate sulla base dei dati SIPRI , che cercano di coprire i vari aspetti menzionati.\n\nTra i Paesi elencati nella Tabella 2, solo gli USA e, in misura minore, il Regno Unito mantengono una proiezione militare globale, che si realizza in misura rilevante attraverso il dominio dei cieli e dei mari. In particolare, lo strapotere militare degli USA è evidente, visto che la spesa statunitense supera la somma di quella di tutti gli altri Paesi elencati.\n\nAl contrario, possiamo trovare conferma della natura prevalentemente difensiva della spesa militare dei BRICS nel numero molto limitato di basi mantenute all’estero da questi Paesi. Per quanto riguarda la Russia, in particolare, occorre osservare che 7 delle 8 basi estere si trovano in Paesi confinanti, che una volta facevano parte dell’URSS.\n\nLa situazione della spesa militare nei BRICS è molto diversificata. Sud Africa e Brasile hanno una spesa molto bassa, potendosi avvantaggiare dell’assenza di minacce significative ai propri confini. L’India e, soprattutto, la Cina hanno una spesa maggiore, che non raggiunge però l’intensità di quella dei Paesi imperialisti, sia in termini pro-capite che in rapporto all’estensione dei confini.\n\nRiguardo a questi due Paesi, occorre considerare la presenza di situazioni di conflitto militare congelato ai confini (per l’India il Pakistan, per la Cina Taiwan e la penisola coreana), oltre alle dispute territoriali che li coinvolgono direttamente.\n\nPaese/Area Spesa Paese/ Spesa USA% Spesa % su PIL Spesa pro-capite ($ correnti) Spesa per Km di frontiera (milioni di $ correnti) Basi militari all’estero USA 100 3,5% 2405 66,5 750 EU 32 1,6% 575 17,6 22 Regno Unito 8 2,2% 1002 137,0 145 Brasile 2 1,2% 90 1,3 0 Russia 8 4,1% 452 3,3 8 India 10 2,7% 55 5,4 5 Cina 37 1,7% 203 13,2 3 Sud Africa 0,4 0,9% 54 0,7 0\n\nTabella 1. Spese militari in Paesi/raggruppamenti selezionati (Fonte: SIPRI Military Expenditure Database)\n\nLa Russia ha una dimensione di spesa relativamente piccola, pari appena all’8% di quella statunitense, ma un’intensità di spesa relativamente grande, sia in termini pro-capite che in proporzione al PIL. Invece, la spesa in rapporto alla lunghezza dei confini è relativamente bassa.\n\nQuesti dati riflettono le caratteristiche fondamentali di questo Paese, costituito da un immenso territorio, relativamente poco popolato, che è sottoposto da tempo a tentativi di destabilizzazione provenienti dall’esterno. Il fatto che la Russia, e in misura inferiore l’India, abbiano una spesa in rapporto al PIL relativamente alta non significa necessariamente che questi Paesi siano più aggressivi degli altri, ma soltanto che devono mantenere, a causa dei fattori specifici appena menzionati, un apparato militare relativamente oneroso rispetto alle possibilità della loro economia.\n\nAl contrario, grazie alla maggiore dimensione economica, la Cina è in grado di finanziare, con uno sforzo comparativamente minore, una spesa militare più alta rispetto a quella degli altri BRICS.\n\nNell’insieme, l’analisi della spesa evidenzia che esiste attualmente un’unica superpotenza in termini militari, con ambizioni di proiezione globale, e questi sono gli Stati Uniti. I principali Paesi dello schieramento occidentale (USA + UK + EU) hanno una spesa pari a 3,5 volte quella del duo formato da Russia e Cina, nonostante i primi abbiano una popolazione pari al 54% dei secondi e assommino confini terrestri per una lunghezza pari al 70% (al netto dei confini comuni tra alleati).\n\nSe la proiezione militare occidentale fosse di natura difensiva, almeno nella stessa proporzione in cui lo è quella cinese e russa, la spesa occidentale dovrebbe ridursi tra 5 volte (3,5 diviso 0,7) e 7 volte (3,5 diviso 0,54) rispetto alla dimensione attuale.\n\nNiente di più lontano dalla realtà, visto che i Paesi europei, con la Germania alla testa, stanno programmando un forte riarmo, per aumentare la propria capacità aggressiva in funzione antirussa e per ribilanciare l’alleanza occidentale, sul piano militare, in termini più favorevoli all’imperialismo dell’UE.\n\nConclusioni\n\nLe conclusioni derivanti dall’analisi della spesa militare collimano con quelle dell’analisi dell’esportazione di capitali. Il fatto che soltanto l’Occidente soddisfi le condizioni sufficienti dell’imperialismo conferma la precedente analisi delle condizioni necessarie, evidenziando come la base dell’espansionismo dei Paesi imperialisti sia di natura economica.\n\nDall’analisi delle condizioni necessarie e sufficienti dell’imperialismo possiamo derivare una risposta molto chiara in merito alla nostra domanda iniziale. La Russia non può essere un Paese imperialista perché le mancano le basi economiche necessarie per condurre una politica imperialista.\n\nLa Russia è, da molto tempo, un Paese a medio reddito, che non solo non riesce a recuperare posizioni rispetto ai Paesi imperialisti ma che, per molti aspetti, sta perdendo terreno sul piano economico. La sua struttura produttiva riflette la sua collocazione subordinata nella divisione internazionale del lavoro, in quanto fornitore di materie prime.\n\nLe sue capacità tecnologiche sono concentrate nel settore della difesa, e il suo potenziale militare convenzionale, relativamente elevato per un’economia emergente, è diretto principalmente a controllare la sicurezza dei propri confini e a proiettarsi verso i Paesi immediatamente circostanti, che sono costantemente oggetto delle mire espansionistiche dell’Occidente.\n\nIl suo arsenale nucleare svolge una funzione di deterrenza nei confronti di una minaccia militare diretta proveniente dagli Stati Uniti. Queste sono le fondamentali coordinate strategiche, ereditate dal crollo dell’Unione Sovietica, che la Russia capitalista cerca oggi, con grande difficoltà, di portare avanti.\n\nSe si esaminano i fatti, non si può che concludere che la sfera d’influenza russa sia storicamente in declino rispetto all’apice raggiunto nel 1945. Piuttosto che essere frutto di una forza crescente, l’invasione dell’Ucraina appare essere il tentativo di approfittare di una fase di relativa debolezza dell’Occidente per invertire, dopo decenni di arretramenti, una tendenza declinante che era arrivata al punto di rottura, costituendo una minaccia esistenziale per lo stato russo.\n\nI propositi aggressivi del regime ucraino contro la Crimea e il Donbass, e la politica di ucrainizzazione forzata, condotta ai danni di milioni di russofoni residenti in Ucraina, rappresentano una violazione così grave degli interessi vitali della Russia che il governo russo, dopo mille tentennamenti, ha dovuto alla fine rispondere.\n\nSe lo analizziamo dal punto di vista economico, il conflitto in Ucraina è una piramide di asimmetrie. Infatti, l’economia dell’Ucraina è pari al 7% di quella russa, mentre quest’ultima è appena il 4% del totale delle economie dei Paesi NATO. Se la guerra coinvolgesse solo Russia ed Ucraina, il suo esito sarebbe già scritto a favore della prima.\n\nD’altra parte, se la NATO utilizzasse a pieno il proprio potenziale militare convenzionale a sostegno dell’Ucraina, la Russia uscirebbe sicuramente sconfitta. Ma quest’opzione non è realmente disponibile a causa della deterrenza esercitata dal potenziale nucleare russo. Per questo, l’Occidente ha cercato di sconfiggere la Russia principalmente ricorrendo alla guerra economica.\n\nFino ad oggi, questo tentativo è fallito, perché la maggior parte dei Paesi del mondo ha scelto di non seguire l’Occidente su questa strada. La Russia può resistere alle sanzioni occidentali perché i Paesi che si sono rifiutati di isolarla rappresentano poco meno della metà del PIL mondiale. Gli stessi Paesi, è bene ricordare, rappresentano l’80% della popolazione mondiale.\n\nTroppo spesso, la sinistra occidentale dimentica colpevolmente che, accanto alle contraddizioni sociali interne a singoli Paesi e alle contraddizioni inter-imperialiste, esiste anche la contraddizione tra l’élite ristretta delle cosiddette nazioni civili e democratiche, e la grande maggioranza dell’umanità, che vive nei Paesi non imperialisti.\n\nIn particolare, nel conflitto in Ucraina, uno stato capitalista, ma non imperialista, si trova contrapposto al fronte comune delle potenze imperialiste. Considerata la forza rispettiva degli attori coinvolti nello scontro militare in atto, questo conflitto, innescato dall’Occidente nel 2014, riveste per la Russia capitalista il carattere di una guerra nazionale difensiva.\n\nSe collochiamo invece la guerra in Ucraina nel suo contesto globale, vediamo che al fronte comune imperialista si contrappone il fronte comune delle economie non imperialiste, che cerca di sottrarsi alle imposizioni e alle aggressioni occidentali.\n\nA ben guardare, nessuno dei due schieramenti è compatto perché, al loro interno, ciascun Paese, o blocco di Paesi, ha interessi e prospettive divergenti. Ma è l’oggettiva esistenza di una base comune d’interessi, determinata dalla oggettiva collocazione dei diversi Paesi all’interno dei rapporti internazionali, a produrre il collante che li tiene uniti.\n\nVediamo quindi che le forze in gioco nel conflitto ucraino hanno una portata storica. Il suo esito definirà gli equilibri mondiali futuri, determinando se vivremo in un mondo sempre più dominato dall’imperialismo occidentale, oppure se si aprirà la strada verso un diverso sistema di relazioni internazionali , più giusto ed equilibrato.\n\nIn conclusione, è opportuno ricordare che l’evoluzione degli equilibri internazionali non è disgiunta dalla nostra quotidianità, perché lo sviluppo delle contraddizioni interne ai singoli Paesi, e in particolare a quelli imperialisti, dipende strettamente dall’esito di questo conflitto.\n\nL’eventuale sconfitta dell’imperialismo non potrà che tradursi in una crisi sociale e politica in grado di rimettere in discussione gli equilibri interni dei Paesi occidentali. In caso contrario, la vittoria dell’Occidente sancirà la persistenza degli equilibri attuali per molti decenni a venire.\n\n20 Settembre 2022 - © Riproduzione possibile DIETRO ESPLICITO CONSENSO della REDAZIONE di CONTROPIANO"
}