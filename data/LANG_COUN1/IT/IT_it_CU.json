{
    "Cuba, referendum dice Sì a matrimoni e adozioni gay - America Latina": "Con quasi il 67% dei voti favorevoli, Cuba ha detto \"Sì\" alla riforma del Codice della Famiglia sottoposta ieri a referendum, che introduce nel Paese matrimoni e adozioni gay e la maternità surrogata, tra le novità. Lo ha annunciato oggi la presidente del Consiglio elettorale nazionale (Cen), Alina Balseiro, secondo quanto riportato dall'agenzia statale Prensa Latina.\n\nBalseiro ha affermato che, sebbene il conteggio debba ancora concludersi in alcuni collegi di tre province, il Cen convalida questi risultati come \"validi e irreversibili\".\n\nRiportando i dati preliminari sul referendum, il Cen ha riferito che hanno partecipato al voto 6.251.786 cubani, pari al 74.01% degli 8,4 milioni di elettori registrati. Il numero totale di schede valide è di 5.892.705, che rappresenta il 94,25%. A favore del \"Sì\" sono state contate 3.936.790 schede, pari al 66,87%. A favore del \"No\" sono andate 1.950.090 schede, pari al 33,13%.\n\nCon la vittoria del 'Sì' al referendum, risulta approvato il nuovo Codice della Famiglia cubano, che andrà a sostituire il precedente del 1975. Il nuovo testo introduce il matrimonio tra persone dello stesso sesso e le adozioni per coppie omosessuali. Disciplina la maternità surrogata e porta novità nel contrasto alla violenza di genere, insieme al divieto del matrimonio infantile. Tra le novità, prevede inoltre il trasferimento della \"responsabilità genitoriale\" dei minori agli anziani, cosa fondamentale per l'isola, terra di emigrazione.\n\n",
    "Biden rimuova Cuba dalla lista nera": "Fortunatamente Cuba non ha prestato attenzione all’ex presidente colombiano Duque, ed ha rispettato i protocolli che aveva promesso di far rispettare non estradando i membri della commissione ELN che si trovano all’Avana dal 2017, cioè da quando l’Ecuador ha rinunciato dall’ospitare i colloqui di pace con la guerriglia, e il governo Santos ha chiesto al governo cubano di accettare di diventare la sede di quei colloqui. Grazie a questo atteggiamento, ora è molto più facile riprendere i negoziati di pace con l’ELN nel punto in cui Santos li ha lasciati.\n\nTuttavia, questa posizione di onorare la sua parola e il suo status di paese garante ha generato problemi molto seri per L’Avana, causati dalla slealtà del governo Duque e dall’odio di Trump e dei suoi amici, che non si sono fermati finché non sono riusciti a ottenere di far includere Cuba nell’elenco dei paesi che sponsorizzano il terrorismo, da cui l’amministrazione Obama l’aveva rimossa nel 2015.\n\nQuesta inclusione ha portato agli abitanti dell’isola seri problemi di sopravvivenza, derivati ​​dalle disumane restrizioni economiche che derivano dalla condizione di essere considerati “sponsor del terrorismo”.\n\nTutto ciò ha generato una forte pressione migratoria da parte di molti cubani che cercano di partire, soprattutto verso gli Stati Uniti, che potrebbero trasformare quel paese in un boomerang.\n\nSono trascorsi più di 20 mesi da quando Biden è entrato in carica e ha dichiarato che il suo governo avrebbe riesaminato quello status di paese “sponsor del terrorismo”, con il quale Cuba è stata ingiustamente classificata da quando il governo Trump, a solo pochi giorni dal termine della sua amministrazione, l’ha incluso in quella macabra lista con l’argomento che dare rifugio all’ELN era la prova che stava sponsorizzando i terroristi.\n\nMa da allora, Biden ha fatto poco per alleviare la situazione per i cubani. E nulla è stato spostato per rimuovere Cuba dalla lista.\n\nOra, quando il governo Petro ha chiesto a quello dell’Avana di continuare ad ospitare i colloqui con l’ELN e altri paesi si sono offerti di collaborare al processo, il governo Biden non ha un solo argomento per non prendere le misure necessarie per rimuovere immediatamente Cuba dalla lista nera.\n\nGià cresce la pressione affinché Biden agisca in tal senso. Più di 10.000 persone, infatti, hanno firmato una lettera aperta indirizzata al presidente Biden chiedendogli di invertire la misura imposta da Trump e ripristinare la politica di Obama nei confronti dell’isola.\n\n“Le sue politiche nei confronti di Cuba, che sono state più allineate con quelle di Trump che con quelle di Obama, stanno minando il benessere del popolo cubano e vanno contro la volontà della maggioranza degli americani. Esortiamo – aggiunge la lettera – a fare subito un importante cambio di politica e rimuovere Cuba dalla lista dei Paesi che sponsorizzano il terrorismo”.\n\nAnche il ministro degli Esteri colombiano, Álvaro Leyva Durán, aveva avanzato la stessa richiesta quando, pochi giorni dopo il suo insediamento, si è recato all’Avana per riprendere i colloqui con l’ELN.\n\n\n\nQuindi è tempo che il presidente Biden smetta di soffermarsi sulla questione e agisca.\n\n*da Cubadebate\n\n24 Settembre 2022 - © Riproduzione possibile DIETRO ESPLICITO CONSENSO della REDAZIONE di CONTROPIANO",
    "Cuba si prepara ad affrontare la tempesta tropicale Ian - America Latina": "L'AVANA- Cuba si prepara ad affrontare la tempesta tropicale Ian, che potrebbe trasformarsi in uragano nelle prossime ore. Ne scrive il presidente cubano, Miguel Diaz-Canel sul suo profilo Twitter.\n\n\"L'Isola della Gioventù, e le province centrali e occidentali, saranno le più colpite\", spiega Diaz-Canel, che ha chiesto alle autorità dell'isola di monitorare la situazione e mettere a punto piani di emergenza, anche per evacuare le zone più colpite.\n\n",
    "Cuba, il referendum dice Si' a matrimoni e adozioni gay - Mondo": "Cuba, il referendum dice Si' a matrimoni e adozioni gay\n\n26 settembre, 17:29\n\nQuasi il 67% dei cittadini ha approvato la riforma del Codice della Famiglia",
    "In USA continuano ad ingaggiare terroristi disposti a compiere attentati sull’Isola di Cuba (A. Puccio)": "Attraverso le reti sociali vengono reclutate persone disposte a compiere azioni violente a Cuba, García Ríos racconta la sua esperienza a Razones de Cuba.\n\nNon è cosa nuova scoprire che dagli Stati Uniti arrivino a Cuba fiumi di dollari per promuovere azioni violente sull’isola per incitare alla sovversione ma con l’avvento delle reti sociali questa attività terroristica ha avuto una notevole espansione.\n\nFin dal trionfo della rivoluzione cubana i vari governi che si sono succeduti alla Casa Bianca hanno messo tra i primi posti nella loro agenda la riconquista di Cuba. Tutto è stato tentato per sovvertire il legittimo governo rivoluzionario: attentati, tentativi di invasione, bombe su aerei in volo, uso di armi chimiche e molto altro. Negli ultimi tempi grazie alle reti sociali ed alla espansione di internet sull’isola la propaganda anti cubana si è fatta più aggressiva e riesce a raggiungere molte più persone. La strategia è sempre la stessa: inondare di messaggi che criticano qualunque azione governativa allo scopo di inculcare nelle menti la retorica che il governo è incapace di risolvere le necessità della popolazione.\n\nParallelamente a questo costante bombardamento mediatico da Miami vengono reclutate sull’isola persone per compiere azioni vandaliche che solo per miracolo non procurano morti e feriti tra la popolazione che hanno lo scopo di indurre i cubani all’insurrezione. In prima linea in questa guerra lanciata contro lo stato cubano troviamo l’organizzazione denominata Nuova Nazione Cubana in Armi (NNCA) che ha sede a Miami. I loro principali capi sono Willy González e Kiki Naranjo, entrambi residenti negli Stati Uniti. Incitano a una guerra in territorio cubano, per la quale raccolgono armamenti e addestrano paramilitari in territorio statunitense.\n\nOra pensiamo cosa succederebbe se uno stato estero iniziasse a pagare persone varie negli Stati Uniti per compere attentati sul loro territorio. Non passerebbero 48 ore per vedere decollare dalle numerose basi militari statunitensi nel mondo bombardieri che ridurrebbero quel paese in un ammasso di macerie. Ma se a pagare sono gli Stati Uniti per portare la democrazia in un’altra nazione la comunità internazionale non se ne preoccupa minimamente.\n\nUno dei più attivi sulle reti sociali per reclutare persone a Cuba per compiere azioni violente è Amijail Sánchez González che con il profilo falso di Alfredo González recluta cubani disposti a compiere sabotaggi ed attentati sull’isola. D’altra parte, Manuel Milanés Pizonerose lo cataloga come influencer sui social network. Divulga notizie false e travisa la realtà cubana. Promuove l’organizzazione controrivoluzionaria Cuba Primero che negli ultimi mesi è stata strettamente legata all’ala violenta e terroristica della comunità cubana negli Stati Uniti, anche lui risiede a Miami, Florida, dal 2017.\n\nIn un intervista concessa al sito internet Razones de Cuba García Ríos arrestato dalla polizia per aver compiuto azioni violente a L’Avana racconta la sua esperienza terroristica a Cuba. García Ríos nell’intervista dice di aver trovato il profilo di Alfredo González sulle reti sociali e di aver iniziato a chattare con lui. Lo ha inondato di notizie e messaggi che attaccavano il governo ed il sistema cubano. Lo ha convinto ad unirsi alla sua organizzazione e lo ha spinto a compiere azioni violente contro istituzioni governative, tribunali, sedi di organizzazioni di massa e simili.\n\nPer García Ríos il primo passo è stato quello di identificare un obiettivo da colpire, ha deciso per gli archivi del Tribunale Comunale del Centro Habana. Ha fotografato il luogo ed ha inviato le immagini negli Stati Uniti per avere l’approvazione ed i dettagli di come si doveva svolger l’operazione. Una volta approvato il progetto ha ricevuto dei soldi per il suo lavoro e per acquistare il necessario per confezionare due bottiglie molotov che poi lancerà contro il Tribunale.\n\nDagli Stati Uniti rimasero molto soddisfatti per quanto aveva fatto e gli chiesero di continuare a cercare luoghi da attaccare. Ha quindi identificato la Direzione Provinciale del Comitato di Difesa della Rivoluzione, sempre a L’Avana, quale prossimo obiettivo da colpire. La procedura è stata la stessa, fotografare il luogo, spedire le immagini negli Stati Uniti, aspettare il benestare, ricevere i soldi e confezionare le bottiglie molotov che sono state lanciate contro l’edificio.\n\nDopo i due attentati dimostrativi compiuti nella capitale volevano alzare il tiro. Era stato programmato di compiere attentati contro infrastrutture elettriche per causare dei blackout. Fu identificato un traliccio nella parte ovest della capitale in prossimità della centrale elettrica di Mariel. L’attentato doveva essere compiuto con alcune auto e per questo era già stato addestrato altro personale. L’idea era quella di lasciare L’Avana senza corrente e questo avrebbe creato molti problemi e disappunto nella popolazione. Inoltre stavano pensando di colpire un parco fotovoltaico e compiere azioni simili anche a Camaguey, nel centro dell’isola, ed a Santiago de Cuba, in oriente.\n\nNonostante le prove che inchiodano i tre cubani residenti negli Stati Uniti nell’organizzazione di queste azioni terroristiche Washington continua a dargli protezione ed ovviamente, attraverso le varie organizzazioni che si occupano di esportare la democrazia ed i valori occidentali nei paesi che non si sono piegati alle politiche della Casa Bianca, consegna continui fiumi di dollari per alimentare il terrorismo a Cuba.\n\nUn altro attentato era stato compiuto sempre a L’Avana il 12 agosto quando due individui lanciarono una bottiglia molotov contro un negozio della catena Tiendas Caribe nel Municipio 10 de Octubre. In quella occasione i due individui, uno di 39 anni che ha viaggiato venti volte tra Cuba e gli Stati Uniti, risiedendo in entrambi i paesi, l’altro, di 38 anni, è un suo vicino di casa residente nello stesso municipio dove è stato realizzato l’atto vandalico, sono stati arrestati appena un’ora dopo l’attentato grazie alle segnalazioni della popolazione.\n\nIl 23 agosto si registrarono proteste e disordini nella città di Nuevitas, nella provincia di Camagüey, a seguito dei continui blackout elettrici, che apparentemente potevano anche essere considerate spontanee ma dopo un attenta analisi si dimostrarono organizzate e dirette da individui legati ai gruppi controrivoluzionari di Miami.\n\nDa quanto si può ascoltare nelle varie registrazioni pubblicate sul sito Cubadebate sembrerebbe proprio che dietro a queste manifestazioni che apparentemente sarebbero state fatte per protestare contro i numerosi blackout ci sia una precisa regia. In uno di questi audio pubblicati si sente chiaramente una voce femminile che incita i manifestanti a non colpire le pentole facendo solo rumore ma a tirare pietre, a appiccare incendi ed a colpire le forze dell’ordine.\n\nIn un video pubblicato su Facebook una persona esorta tutti i cubani a non lasciare sola Nuevitas e a estendere le proteste a tutta l’isola. In vari video pubblicati su Youtube si possono ascoltare consigli impartiti da noti controrivoluzionari residenti negli Stati Uniti su come mettere in atto un’insurrezione. Viene consigliato di occupare i municipi delle città, salire sui tetti ed imprigionare il personale in una stanza senza finestre. Quando poi arriverà la polizia rinchiudere anche loro nella stessa stanza. Altro dispensatore di consigli incita i cubani a realizzare bottiglie molotov e lanciarle contro le istituzioni pubbliche e scendere per le strade ad uccidere. L’ordine generale di questi youtuber è punire e persino uccidere i comunisti.\n\nAndrea Puccio – www.occhisulmondo.info",
    "Referendum a Cuba, vince \"sì\" alle unioni fra persone dello stesso sesso": "Per offrire una migliore esperienza di navigazione questo sito utilizza cookie anche di terze parti.\n\nChiudendo questo banner o cliccando al di fuori di esso, esprimerai il consenso all'uso dei cookie.\n\nPer saperne di più consulta la nostra Cookie Policy, potrai comunque modificare le tue preferenze in qualsiasi momento.",
    "Cuba dopo i fratelli Castro": "Mentre ero in visita a Mosca, poco dopo il crollo dell’Unione Sovietica, un generale dell’armata rossa in pensione sospirò con nostalgia quando gli chiesi del periodo passato a Cuba durante la crisi dei missili, nel 1962. “Kuba”, come la chiamava lui, calcando sull’iniziale, aveva occupato un posto speciale nel cuore dei sovietici. “Li abbiamo viziati”, disse, alzando le mani e ridacchiando tristemente. Conquistatori e aspiranti tali, tutti hanno guardato Cuba con occhi avidi, da amanti, come se fosse una bellezza pronta per essere sedotta e abbandonata dopo essere stata sfruttata. Fin dal primo passo di Colombo nel nuovo mondo, Cuba è finita nelle mani di ogni tipo di predoni europei: spagnoli ma anche inglesi, olandesi e francesi arrivati come bucanieri, proprietari di piantagioni, schiavisti e cercatori di fortuna.\n\nOggi la vita sull’isola è molto difficile. La pandemia di covid-19 ha isolato Cuba e ha bloccato il turismo, una delle più importanti fonti di reddito del paese. Joe Biden non ha cambiato molto la politica statunitense verso Cuba, per non inimicarsi la comunità cubana in Florida. Tutto questo, insieme alla carenza cronica di prodotti di base, ha fatto nascere un diffuso sentimento di pessimismo. I fratelli Castro non sono più al potere e una nuova generazione di cubani nati dopo la fine dell’Unione Sovietica, circa un terzo della popolazione, è meno ideologica delle precedenti e desidera vivere, viaggiare ed esprimersi liberamente. Molti ora hanno anche i mezzi per sapere, grazie a internet, cosa si stanno perdendo. Di fronte a questo cambiamento generazionale il governo cubano esercita il potere in un limbo esistenziale e prova a riempire il vuoto esortando i suoi cittadini a essere dei fedeli patrioti.\n\nCome ha detto Yunior García, un drammaturgo di 39 anni che è diventato un portavoce dei cubani che chiedono un cambiamento, “vogliamo un paese in cui tutti abbiano un posto, in cui i diritti dei cittadini siano rispettati”. A volte le cose più semplici sono le più inafferrabili. sm\n\nInfo Della situazione attuale a Cuba parleranno il 1 ottobre a Ferrara lo scrittore cubano Carlos Manuel Álvarez e Camilla Desideri di Internazionale.",
    "Cuba, referendum sul codice di famiglia inclusivo: affluenza al 69%": "Per offrire una migliore esperienza di navigazione questo sito utilizza cookie anche di terze parti.\n\nChiudendo questo banner o cliccando al di fuori di esso, esprimerai il consenso all'uso dei cookie.\n\nPer saperne di più consulta la nostra Cookie Policy, potrai comunque modificare le tue preferenze in qualsiasi momento.",
    "Dal Vivo:": "Cuba va alle urne in un referendum popolare per il Codice delle Famiglie. Più di 23000 collegi elettorali sono abilitati in tutto il paese per le votazioni. Tra questi 224 con carattere speciale, in luoghi come hoteles, terminali e aeropuerti\n\nL’Avana Photo: Endrys Correa Vaillant\n\n\n\n\n\n8:40 A.M. DATI GENERALI DEL CONSIGLIO ELETTORALE NAZIONALE OFFERTI A GRANMA\n\n9:22 a.m. INFORMAZIONE DEL CONSIGLIO ELETTORALE NAZIONALE\n\n\n\nOggi domenica 25 sta trascorrendo come corrisponde e sono stati eseguiti tutti i passi elettorali che esige la legge per realizzare questo esercizio democratico, ha asicurato Alina Balseiro Gutiérrez, presidente del CEN.\n\nPoi ha aggiunto che nei 23000 collegi elettorali che esistono nel paese erano state create le condizioni per iniziare le votazioni alle sette (7) di mattina con la normalità alla quale siamo abituati: la presenza dei simboli della Patria, i pionieri che custodiscono le urne, la segretezza del voto e tutte le informazioni complementari necessarie, come le liste e le schede.\n\nSi tratta, ha indicato, di un forte esercizio importante per Cuba, dove il popolo partecipa attivamente ed ha ricordato che il voto è libero, diretto e segreto ed è un diritto sovrano.\n\n\n\n9:20 am. LO STATO MAGGIORE NAZIONALE DELLA DIFESA CIVILE HA VOTATO COSÌ\n\n\n\nI membri dello Stato Maggiore Nazionale della Difesa Civile hanno esercitato il loro diritto al voto stamattina presto\n\nI suoi membri sono in allerta per la vicinanza della tormenta tropicale Ian che può trasformarsi in un uragano, danneggiando Cuba, ma non per questo hanno tralasciato d’esercitare il loro dovere civico.\n\n\n\n- Totale di circoscrizioni: 12 635\n\n- Circoscrizioni ordinarie: 12 477\n\n- circoscrizioni speciali: 158\n\n- Totale di collegi: 24 860\n\n- Collegi in case prívate: 1 821 (7,33 %)\n\n- Collegi speciali: 224 (0,90 %)\n\n- Totale di autorità: 190 069\n\nLe provincie con la maggior quantità di collegi e autorità elettorali sono: L’Avana, Granma e Santiago di Cuba.\n\n-Il totale delle autorità include i memebri delle strutture: CEP, CEM, CEC, CEE, Mesa e GAPI.\n\n- Le autorità del Minrex sono circa 5 000.\n\n- Si contano con 1 428 supervisori e 27 847 collaboratori.\n\n\n\n8:10 a.m. IL PRESIDENTE DI CUBA HA GIÀ VOTATO PER IL NUOVO CODICE DELLE FAMIGLIE\n\n\n\nNel Collegio Elettorale No. 3 della Circoscrizione 57ª, del municipio di Playa, a L’Avana, il Presidente di Cuba, Miguel Díaz-Canel Bermúdez, con la sua sposa Lis Cuesta, hanno esercitato il diritto di voto.\n\n\n\nSi Può seguire per Youtube la rivista speciale della TV di Cuba\n\n\n\nSi stima che andranno alle urne circa otto milioni di cubani.\n\n\n\nSecondo i dati del Consiglio Elettorale Nazionale, esiste una media di 342 persone per ogni collegio, in un totale delle 12 635 circscrizioni i tuto il paese e si stima che voteranno circa otto milioni di cubani.\n\nDi recente, Alina Balseiro Gutiérrez, presidente del CEN, ha assicurato che erano state create tutte le condizioni per far sì che questa domenica gli elettori potessero esercitare il loro diritto sovrano al voto libero, diretto e segreto e aveva aggiunto che erano stati distribuiti cartelli che indicavano i luoghi dei collegi elettorali, le strutture che contano con le schede e le liste, e questo è stato confermato con la prova dinamica del 18 settembre.\n\nNello stesso giorno è stata realizzata con successo la votazione all’estero e più di 22000 cittadini cubani che per ragioni ufficiali s’incontrano fuori dal teritorio nazionale, hanno esercitato il voto , e questi sono dati che si considereranno per il risultato finale.\n\nL’Avana Foto: Estudios Revolución L’Avana Foto: Estudios Revolución Foto: Estudios Revolución Foto: Estudios Revolución\n\n\n\n\n\n7:10 a.m. Il Presidente di Cuba ha convocato a questo «appuntamento con il futuro»\n\n\n\nMiguel Díaz-Canel Bermúdez, Primo Segretario del Comitato Centrale del Partito e Presidente di Cuba, ha pubblicato in Twitter un messaggio convocando il popolo a votare.\n\n«Buon giorno Cuba. Oggi c’è l’appuntamento con il futuro. È arrivato il 25 settembre, Un giorno per «cambiare tutto quello che dev’essere cambiato» nel Diritto della Famiglia in Cuba. Ci vediamo davanti alle urne.».\n\n\n\n",
    "Cuba. Gli USA rendono più crudele il bloqueo imponendo un visto per i turisti che hanno visitato Cuba": "Il blocco economico, commerciale e finanziario verso Cuba imposto dalla Casa Bianca viene ampliato con una nuova misura sanzionatoria che intende colpire il turismo, fonte principale di ingresso di moneta pregiata per l’isola.\n\nQuando la fantasia non ha limiti.\n\nUna nuova misura sanzionatoria verso Cuba che ha lo scopo di ampliare le centinaia di misure che compongono l’oramai storico ed anacronistico blocco economico, commerciale e finanziario che gli Stati Uniti impongono alla isla grande è stata annunciata dall’amministrazione Biden.\n\nL’ultima trovata della Casa Bianca per colpire la principale fonte di ingresso di moneta pregiata all’isola, ovvero il turismo, consiste nel esigere dagli europei e i cubani con doppia nazionalità, che hanno viaggiato a Cuba, la richiesta di un visto d’ingresso per visitare gli Stati Uniti.\n\nSecondo le informazioni pubblicate su Cubadebate, di solito i cittadini dell’Unione Europea sono esenti dal visto e hanno bisogno solo di un permesso di ingresso che possono richiedere online sul portale del Sistema Elettronico per l’autorizzazione al Viaggio (ESTA).\n\nIn pratica adesso, con l’entrata in vigore di questa nuova disposizione, se si verifica che un viaggiatore ha visitato un paese designato come Stato Sponsor del Terrorismo, lista illegale dove è stata inserita anche Cuba, il viaggiatore non sarà più idoneo a partecipare al programma di esenzione dal visto e deve richiedere un visto per entrare negli Stati Uniti, ha avvertito il portale dell’Ufficio delle dogane e della protezione delle frontiere degli Stati Uniti.\n\nRecentemente, il Ministero degli Affari Esteri spagnolo ha condiviso informazioni rilevanti sulla misura poco conosciuta. Sul suo sito web si legge che i requisiti sono “applicabili anche per i viaggi effettuati a Cuba e negli Stati Uniti separatamente e in diversi momenti.\n\nIl Ministero ha riferito che le persone devono richiedere il visto presso il Consolato Generale o la Sezione Consolare dell’Ambasciata degli Stati Uniti del loro luogo di residenza. I turisti provenienti da Spagna, Germania, Francia e Italia fanno parte del più grande flusso di viaggiatori europei che Cuba riceve, secondo i dati più recenti pubblicati da Tourism Analytics.\n\nLa misura è dovuta al fatto che Cuba è stata inserita nella lista dei paesi sponsor del Terrorismo dall’amministrazione dell’ex presidente Donald Trump nel 2021, mentre il governo di Joe Biden l’ha nuovamente inclusa, lo scorso maggio, nella lista nera insieme a paesi come Venezuela, Iran, Corea del Nord e Siria.\n\nDall’Unione Europea, come era del resto prevedibile, non sono arrivati né commenti o proteste per la misura che colpisce i cittadini europei. Ma non c’è da stupirsi visto la vicinanza, o per meglio dire la sottomissione, che l’Unione Europea ha verso gli Stati Uniti. Ancora una volta i politici europei stanno pensando più agli interessi degli Stati Uniti invece di pensare a quelli della propria popolazione.\n\nAndrea Puccio – www.occhisulmondo.info",
    "Cuba, il referendum dice Si' a matrimoni e adozioni gay": "Quasi il 67% dei cittadini ha approvato la riforma del Codice della Famiglia",
    "Cuba, finita la rivoluzione vince la repressione": "",
    "Nella Cuba stremata dalla crisi: paesaggi da sogno aspettando il grande ritorno dei turisti": "Nella Cuba stremata dalla crisi: paesaggi da sogno aspettando il grande ritorno dei turisti di Daniela Solito\n\nMentre l'Avana soffre per il crollo dei visitatori dopo la pandemia, con alberghi e musei chiusi, da Varadero ai Cayos i resort sul mare lavorano quasi a pieno ritmo con gli stranieri che raggiungono le spiagge col mare cristallino per godersi il relax",
    "Cuba e i suoi amici piangono Camilo Guevara, figlio di Ernesto": "“Con profondo dolore diciamo addio a Camilo, figlio del Che e promotore delle sue idee in qualità di direttore del Centro Che, che conserva parte della straordinaria eredità del padre. Un abbraccio alla madre, Aleida, alla vedova e alle figlie e all’intera famiglia Guevara March”. Questo l’annuncio diramato dal presidente della Repubblica di Cuba, Miguel Díaz-Canel.\n\nLa notizia della morte di Camilo Guevara ha commosso l’intera popolazione cubana e tutti gli amici della Rivoluzione Castrista, tra i quali citiamo personalità cone Adan Chavez, ambasciatore del Venezuela all’Avana e fraterno amico di Camilo (nella foto il figlio del Che saluta l’eterno comandante Hugo Chavez, fratello di Adan) e il nostro Luciano Vasapollo, fondatore del Capitolo italiano della Rete di artisti e intellettuali in difesa dell’umanità (REDH), che ha collaborato strettamente con il Centro Studi Che Guevara a L’Avana, istituzione incaricata di promuovere la conoscenza del pensiero, della vita e del lavoro del padre.\n\nTra i frutti di questa collaborazione il volume “Che Guevara economista” curato da Vasapollo e Rita Martufi, coordinatrice del Cestes. La visione guevarista dell’economia internazionale è – grazie al lavoro di Camilo e Luciano – oggetto di studi approfonditi nei corsi di economia tenuti presso la Facoltà di Lettere della Sapienza.\n\n“Camilo con grande dedizione ha saputo coltivare la memoria del Che, attualizzandone il messaggio che risponde alle attese di giustizia dei giovani di oggi”, sottolinea Vasapollo.\n\nMa sono innunerevoli in queste ore i commenti e i ricordi di Camilo Guevara, ai quali si aggiunge quello del nostro direttore Salvatore Izzo, che ricorda la grande semplicità con cui Camilo raccontava suo papà in occasioni pubbliche e private, come la festa cubana in onore di Adan Chavez cui ebbe l’onore di partecipare insieme a Vasapollo, Martufi e al nunzio a Cuba mons. Lingua.\n\nSecondo quanto confermato da fonti diplomatiche, Camilo Guevara March è deceduto ieri nella capitale venezuelana Caracas a seguito di una tromboembolia polmonare che ha portato a un infarto, come riporta l’agenzia di stampa statale cubana Prensa Latina. Aveva 60 anni. Laureato in Diritto del Lavoro, lavorava come direttore del Centro Guevara.\n\n31 Agosto 2022 - © Riproduzione possibile DIETRO ESPLICITO CONSENSO della REDAZIONE di CONTROPIANO",
    "Cuba al voto referendario sui matrimoni gay. Ma nelle urne forse anche la contestazione al governo": "(PRIMAPRESS) - CUBA - Oggi 25 settembre i cubani votano a un referendum storico per decidere se legalizzare il matrimonio e l'adozione tra persone dello stesso sesso, consentire la maternità surrogata e dare maggiori di- ritti ai genitori non biologici. Più di otto milioni di cubani di età superiore ai 16 anni sono invitati a votare \"Sì\" o \"No\" nel contesto della peggiore crisi economica del Paese degli ultimi 30 anni,e gli esperti dicono che il referendum potrebbe trasformarsi in un'opportunità per esprimere la propria opposizione al governo. - (PRIMAPRESS)",
    "Tour2000AmericaLatina lancia un nuovo fam trip agenti a Cuba": "Tour2000AmericaLatina, tour operator specializzato nell’organizzazione di viaggi in tutti i Paesi del Centro, Sud America, Messico e Caraibi, presenta in collaborazione con la compagnia aerea Iberia, un fam trip a Cuba all’insegna del lusso per permettere agli agenti di viaggio di vivere un itinerario a 5 stelle.\n\nCon una specializzazione di oltre 30 anni nell’organizzazione di viaggi in tutti i paesi dell’America Latina, Tour2000AmericaLatina ha investito sin da subito sulla destinazione Cuba inaugurando anche una sede a L’Avana con un team dedicato per supportare i clienti in tour sull’Isola 24h su 24h.\n\nPartenza 2 e rientro 10 Dicembre per vivere l’Avana e Varadero all’insegna del lusso, una splendida opportunità per gli agenti di viaggio per scoprire l’Isola in formato 5 stelle. Assaporare l’atmosfera magica de L’Avana con i luoghi simbolo come Piazza della Rivoluzione e il Capitolio, assaggiare i famosi cocktail nei luoghi frequentati da Hemingway come la Bodeguita del Medio e il Floridita, farsi travolgere dalla maestosa natura di Vinales e poi a Varadero decidere se rilassarsi sulle spiagge bianche infinite o fare due escursioni imperdibili: Safari a Cayo Blanco o tour per le Tres Cuidades di Santa Clara, Trinidad e Cienfuegos.\n\n“Per noi Cuba è una destinazione da sempre molto importante che ci ha permesso negli anni di diventare il punto di riferimento per le agenzie di viaggio alla ricerca di un tour operator affidabile ed esperto per i tour sull’Isola, dai più semplici ai più complessi – afferma Marino Pagni, General Manager di Tour2000AmericaLatina. “Posso affermare con certezza che abbiamo i migliori tour dell’Isola in grado di soddisfare tutte le esigenze dei clienti, dai più avventurosi a quelli più sportivi, fino a quelli alla ricerca di viaggi luxury con esperienze uniche”.\n\nAgli agenti di viaggio che aderiscono al fam trip è richiesto un contributo che viene interamente restituito alla conferma di 5 pratiche di minimo 2 persone ciascuna (comprensivo di volo e servizi per minimo 7 notti) su tutte le destinazioni di Tour2000AmericaLatina da effettuarsi entro il 31 dicembre 2023.",
    "Ambasciatore a Cuba visita la sede dell' Agenzia di cooperazione - News dalle Ambasciate": "(ANSA) - L'AVANA, 08 SET - L'ambasciatore d'Italia a Cuba, Roberto Vellano, ha visitato ieri la nuova sede dell'Agenzia italiana di cooperazione allo sviluppo (Aics) a L'Avana, ricevuto dal suo direttore Antonio Festa, e da tutto lo staff dell'ufficio.\n\nNella sua pagina Facebook, l'Aics ha pubblicato foto dell'incontro, avvenuto per presentare all'ambasciatore i locali della nuova sede al 4/o piano dell'edificio Someillan del quartiere di Vedado della capitale cubana.\n\nL'incontro, precisa l'agenzia, \"è stato anche un'opportunità per discutere delle iniziative di cooperazione portate avanti da Aics a Cuba\", come ad esempio il progetto Avenida Italia.\n\nInfatti proprio martedì scorso si è tenuta la cerimonia di firma dei Termini di Riferimento per l'importante progetto di cooperazione tra Italia e Cuba che, oltre a quello dell'Aics, ha il sostegno, di Unioncamere Piemonte, del Consiglio di amministrazione municipale del Centro Habana, e del governo provinciale della capitale.\n\nIl progetto Avenida Italia ha come obiettivo aumentare le opportunità di crescita socio-economiche e culturali della popolazione che vive nel centro di L'Avana, con particolare attenzione alla dinamiche indotte dalle economie innovative, sostenibili, comunitarie, creative e circolari.\n\nUn progetto \"interessante e fortemente innovativo\", si legge in un comunicato dell'Istituto di cooperazione Italia-Cuba, che \"non si limita a restaurare gli immobili ma vuole rigenerare il tessuto sociale favorendo lo sviluppo economico della città\", attraverso la creazione di un \"micro distretto\", una \"zona speciale\" rivolta \"alle piccole e medie imprese italiane che intendano investire a Cuba\". (ANSA).\n\n",
    "Lo strano caso dei 497 medici cubani assunti in Calabria (e sfruttati da L’Avana)": "È finita al Tar la storia dei 497 medici cubani che il presidente della Regione Calabria Roberto Occhiuto ha deciso di assumere a tempo determinato, dicendo che in pratica che medici locali non hanno voglia di lavorare. I medici locali, appunto, ribattono che è la Regione che non offre loro le condizioni, ma questo è solo un aspetto della polemica. Un altro è che Occhiuto è di Forza Italia, e fa un po’ effetto vedere un partito che da una parte ha fatto storicamente campagne elettorale sul pericolo comunista e poi ricorre invece ai servigi di un regime comunista, facendone pure gli elogi.\n\nSono appena usciti due rapporti in cui si denuncia l’affitto di medici cubani a governi stranieri come una vera e propria forma di schiavitù, dove il regime incassa almeno i tre quarti degli emolumenti e lascia agli «schiavi» le briciole. In effetti, in Calabria su 4700 euro pagati dalla Regione ai medici ne andrebbero solo 1200.\n\n«Non vorremmo che, considerata la carenza di risorse, il dumping salariale facesse il suo ingresso anche nel settore medico», è la denuncia di Cimo-Fesmed. E se vogliamo c’è qui un quarto aspetto paradossale, con tanti estimatori ideologici del regime cubano proprio in opposizione a un “ordine mondiale neoliberale” che si baserebbe sullo sfruttamento dei lavoratori del Terzo Mondo apposta per demolire i diritti dei lavoratori del Primo.\n\nIl sindacato, cui aderiscono Anpo-Ascoti, Cimo, Cimop e Fesmed, rileva una quantità di punti contestabili nell’accordo con la società cubana incaricata di individuare i medici disponibili a lavorare in Calabria. Sia formali che sostanziali.\n\nSecondo Guido Quici, presidente della Federazione Cimo-Fesmed e vicepresidente della Cida, «l’utilizzo della procedura dell’accordo quadro per l’affidamento di prestazioni di somministrazione di manodopera è in generale vietato dalla legge se non per il tramite delle Agenzie a ciò autorizzate, e in ogni caso è vietato per l’esercizio di funzioni dirigenziali quali quelle che spettano ai medici. Inoltre la regione Calabria, prima di adottare una soluzione estemporanea come quella di rivolgersi a Cuba, ha del tutto ignorato la possibilità di assumere i medici specializzandi degli ultimi anni di formazione, come previsto dalla legge».\n\nMa la protesta aggiunge che «non può lasciare indifferenti quanto emerso in una recente pubblicazione della statunitense Fondazione per i diritti umani, che fa luce su un vero e proprio traffico di medici cubani nel mondo per confermare il ruolo dell’isola come potenza medica mondiale: secondo il rapporto, in 60 anni oltre 400.000 professionisti sanitari sarebbero stati costretti da Cuba a lavorare all’estero, trattenendo tra il 75% e il 91% del loro stipendio».\n\nIl rapporto di Human Rights Foundation si occupa in effetti del modo in cui le missioni mediche cubane sono utilizzate «per esportare il marchio ingannevole della diplomazia medica dell’isola e promuovere il mito di Cuba come ’potenza medica mondiale». I 400.000 operatori sono stati schierati in 164 Paesi, e presentati come «missionari della Rivoluzione Cubana». Attualmente ce ne sono tra 34.000 e 50.000 professionisti in più di 60 paesi in Africa, America Latina, Europa e Medio Oriente, e dal marzo del 2020 con l’’occasione del Covid il numero e le dimensioni di queste missioni sono aumentate, con l’invio di oltre 2.770 operatori in più in 26 paesi. Una anche in Italia, di cui c’è il sospetto che Cuba ne abbia approfittato per procurarsi il materiale servito per preparare i suoi vaccini.\n\nIl regime cubano presenta queste missioni come mostra di «solidarietà» e c’è in molti la percezione che siano gratuite, esattamente come quelle che dall’Occidente vengono mandate nel Terzo Mondo. Non solo però non è così. Con produzioni tradizionali come zucchero e tabacco che il regime comunista ha distrutto al punto da arrivare a minimi storici e con la fine dell’aiuto sovietico, già dall’inizio del nuovo millennio affittare medici era diventata una delle principali fonte di entrate del regime. Con la pandemia che ha pesantemente danneggiato il turismo e con Trump che ha pure reso più difficili le rimesse negli ultimi due anni era divenuta quasi l’unica. Nel 2021 sono stati stimati tra i 6 e gli 8 miliardi di dollari all’anno.\n\nPoiché a Cuba i medici guadagnano l’equivalente di 150-200 dollari al mese, entrare nei programmi fa sperare di incassare qualcosa di più. E l’’88,4% di ex-partecipanti a missioni che ha potuto dare una testimonianza ha confermato che era stato spinto dalla povertà. Ma a quel punto, ricorda il rapporto, il personale «affronta violazioni dei propri diritti alla libertà di associazione, alla libertà di movimento e alla libertà di espressione».\n\nSecondo i calcoli fatti da Hrf, in realtà poiché la gran parte dei Paesi in cui i medici vanno sono del Terzo Mondo con il 9-25% di uno stipendio da medico del Terzo Mondo finiscono per prendere anche meno che a Cuba: la media è sui 70-75 dollari. Ma ad esempio in Brasile, dove pure c’è stata una polemica, il 9,36% di stipendio loro riservato equivaleva a 400 dollari. Più del doppio che a Cuba. I 1200 euro calabresi sarebbero sei volte il loro stipendio massimo cubano.\n\nCi sarebbe, ovvia la tentazione di restare nel Paese, per provare a guadagnare uno stipendio intero. Ma, appunto, qua il regime cubano si blinda in molti modi. Innanzitutto, quasi la metà degli stipendi dei medici è conservata in un conto bancario cubano a cui i medici non possono accedere se non al loro ritorno a Cuba, dopo aver completato la loro missione.\n\nSe i lavoratori «abbandonano» la missione, il regime dopo averli dichiarati «traditori del Paese» confisca la parte del salario trattenuta sull’isola, a parte far passare guai ai familiari. Non potranno inoltre tornare nell’isola in visita se non dopo otto anni, e non potranno esercitare all’estero, perché lo Stato cubano non rilascia permessi o documenti per convalidare il titolo, e anzi dal 2018 ha addirittura vietato la legalizzazione di documenti accademici o di altro tipo per gli operatori sanitari che prestano servizio in missione o partecipano a eventi internazionali. In più il passaporto normale è sostituito da un passaporti speciale che impedisce di viaggiare in luoghi diversi da Cuba, e non viene consentita la residenza permanente nel Paese ospitante attraverso il matrimonio.\n\nCi sono state poi polemiche ulteriori sulla preparazione. In Venezuela, dove il regime ha pagato i medici cubani in barili di petrolio, c’è una diffusa lamentela sul fatto che in realtà la maggior parte di loro in realtà fossero semplici tecnici sanitari. Anche la Ong Prisoners Defenders ha appena presentato una denuncia secondo la quale i 600 membri della missione medica arrivata in Messico per assistere contro la pandemia erano in realtà militari, proprio per evitare il rischio di diserzioni. Prima di partire avrebbero solo ricevuto un corso intensivo di tre giorni che è poi risultato obsoleto, perchè non li metteva in grado di gestire i respiratori artificiali degli ospedali messicani. In questo caso il governo messicano avebbe pagato 10.700 dollari per ogni membro della missione, che però ne ha ricevuti solo 600.\n\nTornando al ricorso della Federazione Cimo-Fesmed, secondo Quici «il ricorso ad enti esterni per il reclutamento di medici crea una concorrenza sleale nel mercato del lavoro che va combattuta senza se e senza ma in tutta Italia, e mi auguro che alla lotta intrapresa dalla Federazione Cimo-Fesmed si uniscano presto altre associazioni di settore».\n\n«Se da una parte i medici delle cooperative vengono pagati anche cinque volte di più rispetto a un medico dipendente del Servizio sanitario nazionale, attirando sempre più professionisti che preferiscono non partecipare ai concorsi pubblici, ai medici stranieri che vengono in Italia, come nel caso dei colleghi cubani, vengono riconosciute retribuzioni inferiori rispetto alla media». Insomma, per la Cimo-Fesmed «l’unico modo per risolvere il problema della carenza di medici è formare nuovi professionisti e bandire concorsi per assumerli stabilmente all’interno del Servizio sanitario nazionale. I concorsi devono essere l’unica porta d’ingresso nel Sistema sanitario nazionale».",
    "Cento anni fa la nascita di “Don Cuba”: il ricordo nel cimitero di San Donato in Poggio, dove è sepolto": "SAN DONATO IN POGGIO (BARBERINO TAVARNELLE) – Cento anni fa, il 24 settembre 1922, alle sei del mattino nasceva nel borgo di San Donato in Poggio Danilo Cubattoli.\n\nPrimogenito di Giuseppe, guardiacaccia dei Torrigiani, e di Adele Bagni, una donna eccezionale, generosa e dedita al prossimo.\n\nSapeva fare le iniezioni, e in qualsiasi momento del giorno e della notte andava nelle case in aiuto a chi ne aveva bisogno.\n\nUn ultimo impegno fu per una famiglia che abitava a Monte Bernardi, a Tavarnelle. Il medico condotto non riusciva, con il suo calesse, a recarsi da questa famiglia, dove una signora stava per partorire.\n\nLa strada era, in sostanza impraticabile: così vi si recò Adele ,affrontando il maltempo e riuscendo a far nascere la creatura.\n\nDopo quattro anni dalla nascita di Danilo, nacque la sorella Marisa. Dopo la morte della mamma Adele, il figlio decise di andare il seminario.\n\nEra l’11 novembre del 1936 quando cinque ragazzini partirono da San Donato in Poggio per Firenze in seminario.\n\nSolo Danilo indossò l’abito talare, che non si è mai tolto fino alla fine della sua vita, il 2 dicembre 2006.\n\nLa storia di don Danilo Cubattoli, per molti “don Cuba”, è nota e in parte ancora da scrivere.\n\nCosì in ricordo del centenario dalla sua nascita, alcuni soci dell’associazione “don Cuba” e amici, Lorenzo Bojola, Alessandro Martini, Massimo Salvianti, hanno voluto portare dei fiori e dire una preghiera sulla sua tomba, nel cimitero di San Donato in Poggio, dove riposa.\n\nInsieme a loro anche l’amministrazione comunale di Barberino Tavarnelle, con il sindaco David Baroncelli e l’assessore Roberto Fontani.\n\nSulla tomba di don Cuba 1 of 5\n\nPer l’amministrazione comunale “è un dovere ricordare un grande uomo di chiesa come don Danilo Cubattoli, che maturò la sua vocazione con il cardinale Elia Dalla Costa e dedicò la sua vita a Dio con totale abnegazione”.\n\n“Entrando per primo nelle carceri per dire messa – ricordano – cercando di avvicinare di aiutare i ragazzi i più giovani e più indigenti insieme a Fioretta Mazzei e Ghita Vogel attraverso passioni, gesta e linguaggi che lo resero amico di tutti”.\n\n“Il prete “di strada” – concludono – continua ad essere un esempio di vita per la comunità. Per celebrare il centenario della nascita di don Cuba il Comune sta programmando una serie di iniziative che si svolgeranno nelle prossime settimane”.\n\nDon Cuba che, tra i compagni seminaristi ebbe don Lorenzo Milani e don Renzo Rossi, nutriva una grande passione per la bicicletta e per i viaggi dalle lunghe distanze.\n\nIl suo percorso di vita, in continuo viaggio tra le cose, le persone, i luoghi, annovera tante importanti azioni, alcune delle quali segnate da profili avventurosi.\n\nDifficile non ricordare l’impresa eroica che portò il don a raggiungere le vette del Kilimangiaro in motocicletta nel 1954, spinto dal desiderio di celebrarvi la Santa Messa, un sogno realizzato con tenacia che gli valse poi il noto epiteto di “scalatore di Dio”.\n\nAltra grande passione che occupò un posto di primo piano tra gli interessi del parroco fu quella per il cinema.\n\nAmico di Pasolini, Zeffirelli, Fellini, Avati, Benigni, il prete degli ultimi che amava la cultura del fare portò il cinema nelle parrocchie, nei centri ricreativi e in carcere attribuendo al mezzo audiovisivo importanti finalità educative e sociali.\n\nSono tanti gli omaggi di carattere istituzionale che negli anni il Comune ha promosso e organizzato, tra i quali l’intitolazione dello spazio della Pro Loco di Sambuca a Don Danilo Cubattoli.\n\n@RIPRODUZIONE RISERVATA",
    "Gli USA prolungano le restrizioni commerciali su Cuba fino al 2023": "Quest’articolo è disponibile anche in: Inglese, Spagnolo, Tedesco\n\nIn una dichiarazione rilasciata venerdì scorso dalla Casa Bianca e diretta agli uffici del Segretario di Stato Antony Blinken e del Segretario al Tesoro Janet Yellen, il Presidente degli Stati Uniti ha deciso di mantenere gli embarghi commerciali su Cuba, in vigore da oltre sei decenni.\n\n“L’esercizio di alcune misure previste dal ‘Trading with the Enemy Act’ scadrà il 14 settembre 2022. Con la presente stabilisco che la continuazione dell’esercizio di tali disposizioni nei confronti di Cuba per un anno è nell’interesse nazionale degli Stati Uniti”, si legge nella nota.\n\nDa parte sua, il Ministro degli Esteri cubano Bruno Rodríguez Parrilla ha condannato la cosiddetta “Legge sul commercio con il nemico” che mantiene il blocco dell’isola e ha affermato che prorogando questo regolamento per un altro anno, Biden è diventato il dodicesimo Presidente degli Stati Uniti a ratificare il quadro che sostiene “la politica di abusi contro l’isola e il suo popolo”.\n\nIl regime di sanzioni degli Stati Uniti “è rifiutato da quasi tutti i Paesi membri della comunità internazionale”, ha sottolineato il capo della diplomazia cubana su Twitter.\n\nSecondo i dati presentati dall’Avana nel 2021, il blocco statunitense di Cuba ha causato danni materiali per 147.853 milioni di dollari dal febbraio 1962, senza contare l’effetto umanitario sulla popolazione.\n\nLa fine del blocco criminale dell’isola è una richiesta globale. L’Assemblea Generale delle Nazioni Unite ha approvato all’unanimità quasi 30 risoluzioni contro il blocco dal 1992, quando ha iniziato a votare annualmente sulla questione. Tuttavia, non solo gli Stati Uniti non hanno alleggerito gli embarghi, ma queste misure coercitive sono state rafforzate durante il mandato di Donald Trump (2017-2021), con 243 disposizioni ancora in vigore sotto il suo successore democratico, Biden.\n\nTraduzione dallo spagnolo di Thomas Schmid.\n\nRevisione di Anna Polo",
    "Cuba considera un passo positivo l’annuncio degli USA sulla ripresa totale dei visti": "Il membro del Burò Politico e ministro delle Relazioni Estere di Cuba, Bruno Rodríguez Parrilla, ha definito «un passo positivo» la decisione degli USA d’annunciare che all’inizio del 2023, la loro Ambasciata a L’Avana riannoderà il rilascio completo dei visti d’immigrante, per la prima volta, dal 2017.\n\nInoltre si renderà più agile la documentazione per la riunificazione familiare cubana e ci sarà un aumento del personale dell’ufficio diplomatico a L’Avana.\n\nUna nota pubblicata nella web dell’Ambasciata statunitense segnala che, come parte dell’ampliamento delle vie regolari, si eliminerà la necessità che i cubani sollecitino il visto d’immigrante nelle categorie di preferenza familiare, e viaggino fuori da Cuba, a Georgetown, in Guyana, per le loro interviste.\n\nInoltre aggiunge che questi passi rispondono agli Accordi Migratori tra Stati Uniti e Cuba, d’assicurare un minimo di 20 000 visti ai cubani ogni anno.\n\nDopo la sospensione del servizio per più di quattro anni, nel marzo di quest’anno gli Stati Uniti hanno informato del nuovo inizio delle emissioni di visti, in maniera lenta e limitata.\n\nLa misura di restringere i servizi consolari ha colpito fortemente la migrazione legale, dato che non si compivano gli accordi tra i due paesi in funzione di un flusso legale, ordinato e sicuro. ( GM- Granma Int.)\n\n\n\n",
    "Alba e le Langhe incontrano Cuba: una delegazione del paese in visita alla scoperta del territorio piemontese[FOTO]": "Un’intera giornata alla scoperta del territorio albese e langarolo, insieme agli amici della delegazione cubana composta dall’ambasciatrice di Cuba in Italia, Mirta Granda Averho; dal viceministro dell’Agricoltura, Mayry Hechevarria Bermudez, dal parlamentare Oscar Luiz e da rappresentanti del mondo delle professioni e dell’impresa dell’isola centro americana.\n\nLa visita è iniziata nel cuore della Città, presso la storica sede della Banca d'Alba in via Cavour, dove gli ospiti sono stati accolti dal Presidente Tino Cornaglia e da Margherita Fenoglio, figlia del poeta partigiano Beppe Fenoglio. E’ stata l’occasione per un’approfondita riflessione sulla funzione degli istituti di credito cooperativo e della loro ruolo fondamentale con il territorio, le famiglie e le imprese.\n\nSeconda tappa alle Cantine Ceretto, dove a fare gli onori di casa è stato il Cavaliere Bruno Ceretto illustrando, tra un bicchiere e l’altro, i mille segreti del suo successo nel mondo della produzione del vino.\n\nDopo una breve sosta all’Osteria Italia di San Rocco Seno d’Elvo, per apprezzare le eccellenze gastronomiche locali, la visita si è conclusa presso il Castello di Grinzane Cavour con la visita all’enoteca regionale ed al Museo delle Langhe.\n\nUna giornata intensa, proficua ed emozionante che ha avuto il merito di creare un collegamento speciale tra le Langhe e Cuba. L’auspicio di tutti è che si prosegua su questa strada, fatta di rispetto e reciproco accrescimento.\n\nDai partecipanti allo scambio, un enorme grazie a Michele Curto, presidente AICEC - Agenzia per l'Interscambio Culturale ed Economico con Cuba, per il lavoro svolto, che ha portato a questo piacevole e utile scambio culturale.",
    "Nardella a Cuba incontra il presidente della Repubblica e il primo ministro": "Nardella a Cuba incontra il presidente della Repubblica e il primo ministro di Alessandro di Maria\n\nIl sindaco di Firenze rafforza i rapporti nei settori del turismo, della farmaceutica, dell'edilizia e le infrastrutture",
    "Su «la Lettura»: il racconto di Åsbrinke, la Cuba di Marical Gala e le università": "di Redazione Cultura\n\nExtra digitale, l’invenzione narrativa che parte da casi reali. Nell’inserto in edicola e App, «Il girotondo delle iene» di Luca D’Andrea (Feltrinelli) ispirato al «mostro di Bolzano»\n\nClifton Collins Jr. e Philip Seymour Hoffman in una scena del film «Truman Capote - A sangue freddo» (2005) di Bennett Miller\n\nNon di rado l’invenzione narrativa parte da casi reali. Lo fece già Dostoevskij in «Delitto e castigo». Poi Truman Capote con A sangue freddo (Garzanti), Emmanuel Carrère con L’avversario (Adelphi), James Ellroy con Delia nera. E in Italia Dino Buzzati, Giancarlo De Cataldo, Nicola Lagioia... Esempi di ieri e di oggi proposti da Alessandro Beretta nel Tema del Giorno, l’extra solo digitale nell’App de «la Lettura» (scaricabile da App Store e Google Play), di martedì 27 settembre. Mentre nel supplemento #565, disponibile in edicola e nella stessa App Mirko Zilahy recensisce Il girotondo delle iene, romanzo di Luca D’Andrea (Feltrinelli) che ripercorre la vicenda criminale del «mostro di Bolzano».\n\nOltre al numero più recente dell’inserto in anteprima già il sabato e al Tema del Giorno, l’App de «la Lettura» offre anche tutto l’archivio dal 2011. Abbonarsi costa 3,99 euro al mese o 39,99 l’anno, con una settimana gratuita. La sottoscrizione si può avviare anche da desktop a partire da questa pagina. Per gli abbonati, i contenuti sono visibili anche da pc e Mac a partire dalla propria pagina Profilo. Inoltre, un anno di abbonamento all’App può essere regalato via web da qui o acquistando una Gift Card nelle Librerie.coop.\n\nNella sezione Temi dell’App, è disponibile anche l’approfondimento di Ida Bozzi dedicato alle convivenze insolite che incontriamo nella letteratura: vivere con una tigre, oppure condividere la casa con mostri o organismi geneticamente modificati... E nell’inserto #565, in edicola e App, Marco Del Corona recensisce il romanzo di Kawakami Hiromi La voce dell’acqua» (Einaudi), sul legame inedito tra un fratello e una sorella che tornano a convivere nella mezza età.\n\nTra gli extra nell’App anche il focus di Giulia Ziino su Gradiva, racconto dello scrittore tedesco Wilhelm Jensen a cui è dedicato il primo studio che Sigmund Freud porterà avanti analizzando dal punto di vista psicoanalitico un’opera letteraria. Nell’inserto, invece, nell’App e edicola, Vanni Santoni racconta Freud romanziere in occasione alla pubblicazione del suo L’uomo Mosè, testo narrativo del 1934 tradotto ora per la prima volta tradotto in italiano da Chiara Calcagno per Castelvecchi. Il Tema di Paolo Conti invece è incentrato sulle riviste satiriche del primo Novecento. Lo stesso Conti, nell’inserto in edicola e digitale, celebra i 130 anni di una di queste riviste, «L’Asino», attraverso la ricca collezione del gallerista romano Giuseppe Marino.\n\nLa copertina di Katherine Bradford per «la Lettura» #565 Tornando al nuovo numero, «la Lettura» #565, si apre con cinque pagine dedicate alle università a confronto con la storia e con il presente. All’università di Nimega, nei Paesi Bassi, la conferenza episcopale ha ritirato nel 2020 il diritto di chiamarsi «cattolica». L’identità di molti atenei cattolici — combattuti tra la tentazione di difendere la propria purezza dottrinale e quella di aprirsi al confronto con le società secolarizzate — è in mutazione. Ne scrive Marco Ventura e seguono gli articoli di Tiziano Bonazzi sugli atenei negli Stati Uniti e di Maurizio Scarpari sul legame tra atenei ed élite in Cina, mentre Luigi Ippolito si occupa del caso di Oxford, che decolonizza il linguaggio eliminando la parola «orientale» dal nome di una facoltà (al contrario, come racconta Fulvio Bufi, il nome dell’«Orientale» di Napoli è difeso da rettore e docenti).\n\nNel numero, molti scrittori: un racconto di Elisabeth Åsbrink, l’intervista al cubano Marcial Gala di Alessandra Coppola, e recensioni e interventi di Carmen Pellegrino, Vanni Santoni (su Freud romanziere), Emanuele Trevi, Giorgio Vasta.",
    "Perché la dittatura di Cuba ha espulso il superiore dei Gesuiti?": "La denuncia di una suora: il regime comunista cubano, “senza princìpi e senza valori”, “ha paura della verità”\n\n\n\n\n\nLa dittatura di Cuba ha espulso dall’isola il superiore dei Gesuiti, p. David Pantaleón, negandogli il rinnovo del visto di residenza nel Paese. Un comunicato dei Gesuiti in America Latina ha confermato la partenza del sacerdote martedì 13 settembre.\n\nLa domenica precedente, l’11, l’arcivescovo dell’Avana, il cardinale Juan de la Caridad García Rodríguez, ha celebrato la Messa di congedo del religioso espulso dalla dittatura.\n\nL’agenzia di notizie spagnola EFE ha diffuso il motivo per cui il regime dittatoriale non ha rinnovato il visto al Gesuita. Il sacerdote si è rifiutato di “controllare i commenti politici e critici” dei Gesuiti nell’isola, ovvero non ha ceduto alle minacce e alla censura del regime comunista cubano.\n\nP. David, che era anche presidente della Conferenza Cubana di Religiosi e Religiose (CONCUR), aveva giù affrontato personalmente il sistema dittatoriale in varie occasioni. Nel novembre 2020, ad esempio, ha sostenuto pubblicamente gli attivisti del Movimento San Isidro che facevano lo sciopero della fame e a cui è stato impedito di ricevere l’aiuto di una religiosa.\n\nNel loro comunicato sull’espulsione del sacerdote, i Gesuiti affermano che durante i suoi cinque anni di servizio nell’isola p. David “ha accompagnato molti religiosi e religiose e le varie iniziative della Conferenza, incluso l’accompagnamento dei prigionieri e delle loro famiglie. La sua partenza ci riempie di tristezza, ma allo stesso tempo anche di gratitudine per tutto il bene che abbiamo ricevuto attraverso di lui”.\n\nLa nota termina con un’esortazione:\n\n\n\n\n\n“Preghiamo per gli altri compagni del corpo apostolico della Compagnia di Gesù, uomini e donne che a Cuba testimoniano l’amore incondizionato di un Dio che vuole riunire tutti in un unico popolo libero da ogni male, menzogna e ingiustizia”.\n\nCoraggiosamente, suor Ariagna Brito Rodríguez, delle Suore della Carità del Cardinale Sancha, ha denunciato sulla sua rete sociale l’arbitrarietà del regime comunista di Cuba nell’espellere il superiore dei Gesuiti:",
    "Carabiniere morto in vacanza a Cuba, l'autopsia: \"Non era vaiolo delle scimmie, ma broncopolmonite\"": "È quanto emerge dall'autopsia, come riporta Il Gazzettino. Secondo quanto scrive il medico legale cubano che ha eseguito l'esame, si è trattato di \"broncopolmonite da germe sconosciuto e danni multipli agli organi\". Nelle carte sanitarie trasmesse dalle autorità cubane non c'è alcun accenno al vaiolo delle scimmie.\n\nA dare la notizia del contagio era stato il ministero della Salute de L'Avana il 20 agosto, segnalando che si trattava del primo caso di vaiolo delle scimmie rilevato nel Paese. Inoltre, in un comunicato emesso sempre dopo il decesso di Mancini, lo stesso ministero dava la responsabilità della morte al virus. \"Durante il suo soggiorno la vittima ha alloggiato in una casa in affitto e ha visitato diversi luoghi nelle province occidentali del Paese. Il 17 agosto ha presentato sintomi generali e il 18 agosto si è recato ai servizi sanitari per la loro persistenza. Durante le prime cure mediche fornite, i sintomi sono peggiorati e questo ha richiesto il trasferimento d'urgenza per il ricovero e le cure intensive\", aveva specificato il ministero in una nota.\n\n\n\nPer questo, la moglie dell'uomo ha chiesto accertamenti. L'avvocato della famiglia,\n\nGuido Simonetti\n\n, potrebbe chiedere che le autorità italiane effettuino una nuova autopsia. Intanto, sempre secondo quanto riporta il quotidiano, la salma del carabiniere è rientrata in Italia, a Noale (Venezia).",
    "Andy Diaz Hernandez: \"Cuba è il passato. Datemi l’azzurro, vi porto l’oro”": "«Mi chiamo Andy Diaz Hernandez. A Cuba sono considerato un disertore, e non posso rientrare per dieci anni. Ma io sono venuto in Italia con un sogno, un desiderio, un progetto: vincere tutto con la maglia azzurra. La Diamond League, i Mondiali, le Olimpiadi di Parigi. Applicando i vostri metodi». Nella sala giochi del centro delle Fiamme Gialle a Castelporziano, un calcio balilla, quattro poltrone di pelle nera, siedono due uomini che sono il passato, il presente e il futuro del salto triplo.",
    "Cuba. \"Il Codice della Famiglia è un passo avanti che dobbiamo a noi stessi\". Intervista ad Arleen Rodriguez": "I nostri articoli saranno gratuiti per sempre. Il tuo contributo fa la differenza: preserva la libera informazione. L'ANTIDIPLOMATICO SEI ANCHE TU!\n\nArleen Carlota Rodríguez Derivet è un volto noto del giornalismo televisivo cubano e latinoamericano. Si è occupata di economia e ha diretto il quotidiano Juventud Rebelde, fino al 1997. Dal 1998 al 2005 ha lavorato come editorialista, conduttrice di programmi radiofonici e ha diretto la rivista Tricontinental. Dal 2005 è vicedirettrice editoriale de la Mesa Redonda, il principale programma politico della Televisione Cubana. Collaboratrice dell'Equipe di Comunicazione della Presidenza, cura anche due trasmissioni radiofoniche nazionali. Fa parte della presidenza dell'Unione dei giornalisti di Cuba (UPEC). L’abbiamo sentita alla vigilia del referendum che, domenica 25 settembre, chiederà ai cubani se approvare o respingere il nuovo Codice della Famiglia.\n\nArleen, grazie per aver dedicato del tempo a questa intervista. Cosa ha significato ieri e cosa significa oggi a Cuba essere una comunista e una giornalista impegnata?\n\nSono stata una giovane comunista con importanti responsabilità come direttrice del quotidiano della UJC. Oggi continuo a essere una militante comunista anche se non sono più giovane, ho 63 anni. Allora come oggi, essere comunista a Cuba significa prima di tutto: impegno. E partecipazione, sacrifici, esempio, dedizione a tutti i compiti che contribuiscono alla Rivoluzione.\n\nQui in Europa arrivano notizie catastrofiche sulla situazione a Cuba, si parla della partenza del maggior numero di migranti, di prezzi stratosferici e di un malcontento che potrebbe sfociare in altre proteste. Si sta preparando il terreno per una nuova campagna destabilizzante?\n\nSì, c'è un aumento della migrazione, i prezzi sono alle stelle e c’è malcontento. Questo è stato il piano degli Stati Uniti da quando hanno interrotto le relazioni con Cuba per non esserci sottomessi, per aver attuato la Riforma Agraria, per aver voluto costruire una società giusta, per avergli impiantato il socialismo a 90 miglia di distanza. Quello che mi sorprende è che molte persone siano sorprese - perdonate la ridondanza - perché abbiamo problemi economici, alta migrazione e terribili carenze. È quello che succede a un Paese bloccato all’estremo e di fronte a una politica cinica che preme per soffocarci e poi incolpa la vittima del suo crimine. Siamo stati bloccati per 60 anni, il bloqueo ora è stato inasprito da 240 misure coercitive e da una brutale guerra mediatica che è anche totale a causa dell’asimmetria mediatica nell'era di Internet.\n\nPer quanto riguarda la migrazione, la situazione è ancora più cinica: siamo gli unici migranti del Terzo Mondo con una legge che protegge e incoraggia la migrazione verso gli Stati Uniti. Se una donna messicana e una cubana arrivano per la stessa strada al confine con gli Stati Uniti, la cubana viene accolta, interrogata e le basta dichiarare di essere perseguitata per ottenere lo status di rifugiata, mentre la donna messicana, i cui antenati vivevano in quelle terre rubate al Messico, sarà deportata senza alcuna formalità, anche se sta fuggendo da un possibile criminale.\n\nNon direi che si sta preparando il terreno per una nuova campagna destabilizzante. Direi che si tratta di dare il colpo di grazia alla Rivoluzione. L'attuale amministrazione democratica ha ereditato dai repubblicani una politica criminale nei confronti di Cuba e un conseguente logorìo come risultato di questa escalation, che ha coinciso con l'impatto della pandemia a livello locale e globale. Sentono che manca un'altra stretta per lo scopo dichiarato dal 1959 e stringono di più: ora hanno appena approvato una nuova misura per impedire la ripresa del turismo richiedendo un visto a tutti gli europei che si rechino prima a Cuba. Tutto è lecito nella guerra di quarta generazione. Ma Cuba è anche addestrata alla resistenza. Eccoci qui a combattere. La notizia non è che così tanti se ne vadano, è che siamo ancora di più a restare.\n\nLe brigate mediche cubane hanno commosso il mondo, e Cuba incute rispetto per il livello della ricerca scientifica sui vaccini. A che punto è il riconoscimento dei vaccini cubani a livello internazionale?\n\nI vaccini creati dalla comunità scientifica cubana, rispondendo alla richiesta del presidente Díaz Canel di garantire la sovranità nella lotta al COVID19, sono una prova straordinaria che ci sono molte persone buone, brillanti e patriottiche dalla parte della Rivoluzione. Non hanno creato uno ma 5 vaccini candidati, di cui 3 sono riconosciuti e applicati in diversi paesi, con i migliori risultati. Ma sono stati creati anche protocolli di cura, farmaci unici, attrezzature complementari. È bastato un appello della direzione del Paese per scatenare la creazione con il minimo delle risorse. Per questo, i capi di quei progetti sono da considerare eroi del Lavoro.\n\nSi sta per votare il referendum sul Nuovo Codice della Famiglia. In cosa consiste e quali sono le notizie più rilevanti? Perché Cuba ha dovuto rinnovare il suo codice della famiglia?\n\nIl Codice della Famiglia è un passo avanti che dovevamo a noi stessi da anni. Si sta appena entrando nel 21° secolo e si superano così oneri e pregiudizi di altri tempi nel diritto di famiglia. Poiché la nuova Costituzione della Repubblica, approvata nel 2019, prevedeva originariamente il riconoscimento del matrimonio tra persone dello stesso sesso e ciò ha generato all'epoca intense polemiche, l'Assemblea nazionale ha deciso di approvare una modifica generale – adesso non viene nominata la differenza di sesso nella definizione di matrimonio-, e poi si è deciso di sottoporre a referendum tutto ciò che riguarda le famiglie. E il progetto che stiamo approvando è meraviglioso, innovativo, molto giusto e umano. Perché sono sicura che lo approveremo, nonostante gli attacchi e le denigrazioni di alcune istituzioni e persone molto conservatrici.",
    "Visitare Cuba: perché optare per un viaggio organizzato": "Un viaggio a Cuba può fare la felicità delle persone che sono innamorate di questo Stato americano, posto dove nel bene o nel male si è scritta una parte importante della storia dell’umanità. Il Paese – chiamato anche Isla Hermosa – è pieno di attrazioni naturali e architettoniche che possono fare la felicità di chiunque, tuttavia queste si snodano per tutta la dimensione dell’isola e sono difficili da raggiungere autonomamente. Inoltre, per recarsi sul posto, è fondamentale sbrigare tutta una serie di pratiche.\n\nPer questo motivo, per andare a Cuba è meglio scegliere un viaggio organizzato. Ci sono diversi professionisti in rete, come ad esempio Turisanda, che offrono diversi vantaggi e permettono di godersi in tutta tranquillità l’esperienza oltremare, focalizzando la propria attenzione completamente sul riposo, relax e divertimento. Molto spesso può sembrare che in questi casi il costo lieviti di parecchio, tuttavia non è così e i vantaggi sono molto più netti di quanto possa sembrare.\n\nPerché scegliere un viaggio organizzato a Cuba?\n\nPer prima cosa, bisogna dire che Cuba è un Paese che non appartiene all’Unione Europea e, per tale motivo, qualsiasi turista ha bisogno di richiedere i visti necessari. Rivolgendosi ad un viaggio organizzato, queste formalità sono disbrigate direttamente dagli organizzatori ed è sufficiente semplicemente fornire i documenti necessari. Molto spesso, inoltre, i viaggi organizzati comprendono all’interno della quota anche il costo per la stipula di una piccola assicurazione sanitaria.\n\nAnche i vantaggi per la prenotazione del volo e degli spostamenti non sono da sottovalutare: un viaggio organizzato ti assegna direttamente un volo e ogni altro eventuale scale che bisogna fare. Questo significa non avere problemi o difficoltà logistiche nell’organizzare perfettamente i propri spostamenti, soprattutto quelli con i mezzi all’interno dell’isola. Spostarsi a Cuba è difficile, infatti, se non si conoscono gli orari dei bus oppure le agenzie a cui rivolgersi\n\nViaggio organizzato a Cuba: più tempo per visitare i luoghi\n\nUn vantaggio molto spesso sottovalutato dei viaggi organizzati è il fatto che questi permettono di ottimizzare perfettamente il tempo e visitare più posti possibili. Capita, infatti, che quando ci si reca in un posto nuovo si hanno difficoltà nel scegliere il percorso da fare e i monumenti da visitare. Un viaggio organizzato, invece, dispone di un vero e proprio itinerario che è possibile seguire per ottimizzare al meglio la propria esperienza, avendo la certezza di non perdersi nemmeno un monumento.\n\nInfine, con il viaggio organizzato a Cuba è anche possibile conoscere persone nuove e creare dei ricordi interessanti se si compie l’esperienza con amici oppure come una coppia. Questo perché permette di liberare la mente dai pensieri organizzativi e godersi solo e unicamente tutta l’esperienza. (nota stampa).",
    "Sei stato a Cuba? Non basta più l’Esta per entrare negli Usa": "Dimensioni testo Piccolo\n\nNormale\n\nGrande\n\n: - :\n\nGli europei che visitano Cuba e poi vogliono entrare negli Stati Uniti dovranno avere un visto (non basta più l’ESTA)\n\nI cittadini dell’Unione europea che intendono entrare negli Stati Uniti con una semplice autorizzazione di viaggio richiesta elettronicamente (ESTA) non potranno più farlo se hanno precedentemente visitato Cuba, secondo il sito ufficiale del Dipartimento per la sicurezza interna degli Stati Uniti. Il Ministero degli Affari Esteri spagnolo ha incluso queste informazioni in un aggiornamento delle sue raccomandazioni di viaggio a Cuba, lo scorso 9 settembre. Il testo dice: “Attualmente è necessario ottenere un visto USA per entrare negli Stati Uniti se si è già recati a Cuba, e la presentazione dell’ESTA (Electronic System for Travel Authorization) non è sufficiente. Questo visto va richiesto presso il Consolato Generale o la Sezione Consolare dell’Ambasciata degli Stati Uniti nel tuo luogo di residenza. Quanto sopra è applicabile anche per viaggi effettuati a Cuba e negli Stati Uniti separatamente e in orari diversi. Se si prevede di recarsi negli Stati Uniti dopo aver visitato Cuba, si consiglia di consultare le indicazioni delle autorità statunitensi inserendo “Cuba ” nella sezione “Cerca”. Argomenti di aiuto” dal sito Web ufficiale del Dipartimento per la sicurezza interna”. Nel maggio di quest’anno, il governo Joe Biden ha incluso ancora una volta Cuba in un elenco di paesi che, secondo Washington, “non cooperano” nella lotta al terrorismo insieme a Iran, Corea del Nord, Venezuela e Siria.\n\nCile: il presidente Boric non accredita l’ambasciatore israeliano.\n\nSecondo quanto riferito, Gabriel Boric ha respinto il nuovo ambasciatore per il fatto che Israele “uccide bambini a Gaza”. “Un profondo danno alle relazioni tra i due paesi” rispondono i media di Tel Aviv. Il presidente del Cile è un aspro critico di Israele e ieri ha rifiutato di accettare le credenziali del nuovo ambasciatore israeliano Gil Artzyeli. Boric ha respinto Artzyeli dopo essere stato irritato dall’esercito israeliano che ha ucciso un palestinese di 17 anni durante gli scontri con uomini armati in Cisgiordania durante la notte riferiscono i media cileni. Artzyeli avrebbe dovuto presentare le sue credenziali a Boric ieri, una formalità, ma il governo cileno lo ha informato che la cerimonia era stata annullata a causa dell'”uccisione di bambini a Gaza da parte di Israele”, afferma una nota. Artzyeli era già arrivato alla Moneda per la cerimonia. La comunità ebraica cilena ha condannato il rifiuto come un “grave incidente diplomatico”. L’American Jewish Committee ha definito la mossa “senza precedenti” e ha affermato che Boric deve scusarsi o rischiare danni irreparabili ai legami Israele-Cile, al suo legame con la comunità ebraica cilena e alla reputazione internazionale del Cile. Boric ha una relazione tesa con i 18.000 ebrei cileni. Nel 2019, prima che diventasse presidente, la comunità gli ha inviato un regalo Rosh Hashanah insieme a una nota che esprimeva il desiderio di una “società più inclusiva, rispettosa e più solidale”.\n\n“Apprezzo il gesto, ma potrebbero iniziare chiedendo a Israele di restituire il territorio palestinese occupato illegalmente”, rispose Boric dopo aver pubblicato una foto del regalo su Twitter. La critica di Boric a Israele è di vecchia data. In qualità di deputato, aveva sostenuto un disegno di legge che proponeva di boicottare le merci israeliane dalle alture del Golan, dagli insediamenti in Cisgiordania e dalle aree di Gerusalemme che erano passate sotto il controllo israeliano nel 1967.\n\nDurante la sua campagna presidenziale, molti membri della comunità ebraica hanno espresso preoccupazione per il boicottaggio, insieme a quello che hanno affermato essere una pressione forte per far chiedere agli ebrei cileni di condannare la politica israeliana. “Naturalmente siamo disposti ad accettare critiche ragionevoli su Israele, ma quello che sentiamo da Boric è che Israele è uno stato ‘genocida’ e ‘omicida'”, aveva detto ad Haaretz Gabriel Zaliasnik, un membro di spicco della comunità ebraica cilena durante la campagna . “A peggiorare le cose, incolpa la nostra comunità ebraica per le azioni di Israele”. Una lettera aperta nel 2021 a Boric di 500 donne ebree cilene diceva che “non crediamo che sia giusto o corretto ritenere gli ebrei […] responsabili delle politiche di un governo al potere in Israele. La storia è piena di esempi di accuse ingiuste o di enormi colpe sulla nostra gente”.\n\nLa tv di stato russa spinge per un’alleanza militare tra Putin, Maduro, Ortega e Cuba\n\nVladimir Solovyov della Tv di stato russa ha affermato ieri che il suo paese dovrebbe formare una coalizione internazionale per la sua guerra in Ucraina, includendo Venezuela, Cuba e Nicaragua oltre a Iran e Corea del Nord.\n\nRussian state TV’s Vladimir Solovyov says his country should form an international coalition for its war in Ukraine including Venezuela, Iran, North Korea, Cuba and Nicaragua pic.twitter.com/mK5cssItKV — Francis Scarr (@francis_scarr) September 15, 2022\n\nSondaggi matti in Brasile. Per uno Bolsonaro ha il 43,5% contro il 30,5 di Lula. Per un altro Lula ha il 45% dei voti e Bolsonaro il 33%.\n\nPer l’istituto Brasmarket su richiesta dell’Associazione Supermercati di Rio de Janeiro Jair Bolsonaro sarebbe ampiamente. Secondo il sondaggio, se le elezioni si svolgessero oggi, avrebbe il 43,5% delle intenzioni di voto, contro il 30,5% dell’ex presidente Lula, una differenza di 13 punti percentuali alla vigilia del primo turno. Per il sondaggio Datafolha, invece, Lula da Silva ha il 45% delle intenzioni di voto al 1° turno e Bolsonaro il 33%, con una differenza di 12 punti.\n\nMessico: generale arrestato per le uccisioni dei 43 studenti\n\nIeri le autorità messicane hanno reso noto l’arresto, avvenuto l’altroieri, di un generale dell’esercito in pensione in relazione al rapimento e all’uccisione nel 2014 di 43 studenti di una scuola per insegnanti rurale, uno dei casi criminali di più alto profilo nella storia del Paese. L’arresto del generale José Rodríguez fa seguito a una nuova indagine del governo del presidente Andrés Manuel López Obrador per chiarire cosa sia successo agli studenti e perché siano stati sequestrati e uccisi. In carcere anche due ufficiali militari mentre un mandato di arresto è stato emesso per un altro soldato.\n\nNel settembre 2014, il generale Rodríguez era il colonnello a capo del distaccamento militare dispiegato nella città di Iguala, nello Stato meridionale di Guerrero, dove sono stati rapiti gli studenti. È l’ufficiale militare di più alto grado arrestato finora in relazione al crimine. Il generale Rodríguez non è stato raggiungibile per un commento e non si sa se abbia un avvocato. Non è neanche possibile determinare quali prove il governo abbia contro di lui. Secondo i messaggi telefonici inviati tra due membri del cartello Guerreros Unidos, inclusi in un’indagine avviata da AMLO, sei degli studenti sono stati tenuti vivi per quattro giorni in un magazzino e poi consegnati al “colonnello”. Le autorità affermano che si tratta di un riferimento al generale Rodríguez, che all’epoca era colonnello. Gli arresti dei militari è avvenuto pochi giorni prima dell’ottavo anniversario del crimine, con tensioni altissime nello Stato di Guerrero.\n\nL’arresto del generale Rodríguez arriva settimane dopo che il governo messicano ha presentato pubblicamente i risultati di una nuova indagine sul caso, concludendo che il rapimento e l’uccisione degli studenti è stato un “crimine di Stato” che ha coinvolto autorità di tutti i livelli, dalla polizia municipale e statale alle autorità federali e militari.\n\nHaiti: guerra civile a bassa intensità. Le ambasciate chiudono per la violenza\n\nMessico, Francia, Canada e Repubblica Dominicana hanno chiuso da ieri le loro ambasciate ad Haiti in risposta all’ondata di violenza che ha colpito il Paese. La capitale haitiana è teatro di manifestazioni di massa, atti di vandalismo e saccheggi, dopo che il primo ministro Ariel Henry ha annunciato lunedì mattina un aumento del prezzo del carburante nel Paese. E sempre ieri il presidente della Repubblica Dominicana, Luis Abinader, ha definito la crisi che Haiti sta vivendo una “guerra civile a bassa intensità”.\n\nPaolo Manzo, 16 settembre 2022\n\n—\n\nTutto sull’America Latina e il suo impatto su economia e politica del vecchio continente. Iscriviti gratis alla newsletter di Paolo Manzo (http://paolomanzo.substack.com). Dopo una settimana se vuoi con un abbonamento di 30 euro l’anno avrai diritto oltre che alla newsletter a webinar e dossier di inchiesta esclusivi.",
    "Viaggi a Cuba 2022: come viaggiare dall’Italia": "Anche Cuba ha abolito tutte le restrizioni per viaggiare dall’Italia e dagli altri Paesi.\n\nIl Paese caraibico in precedenza richiedeva un certificato di vaccino e un tampone molecolare per l’ingresso. Inoltre, ha annullato l’utilizzo della mascherina e non ci sono limitazioni alla circolazione sul territorio nazionale.\n\nA coloro che stanno organizzando un viaggio ai Caraibi consigliamo in ogni caso di informarsi sui canali ufficiali e rimanere aggiornati sulla situazione. Le notizie riguardanti il Coronavirus a Cuba sono, infatti, aggiornate quotidianamente sul sito del Ministero della Salute del Paese.\n\nPer quanto riguarda il rientro in Italia, sappiamo che dal 1° di giugno 2022 anche il nostro Paese ha annullato tutte le disposizioni. A partire dalla fine del mese, è stato eliminato anche l’obbligo di indossare la mascherina sugli aerei, che rimane invece sempre valido per i mezzi pubblici.\n\n[Ti potrebbe interessare PLF, Green Pass e Grecia 2022: come viaggiare dall’Italia e ritorno]\n\nPLF e Green Pass per andare a Cuba\n\nIl Green Pass è stato definitivamente abolito a partire dal 6 aprile 2022 per l’ingresso a Cuba.\n\nQuesto significa che tutti i viaggiatori, indipendentemente dal loro stato di vaccinati o meno e dal loro Paese di provenienza, non dovranno presentare un certificato di vaccinazione né il risultato negativo di un tampone molecolare.\n\nErano questi difatti gli adempimenti richiesti precedentemente.\n\nPer quanto riguarda il Plf, invece, non è ancora del tutto chiaro dalle informazioni ufficiali se sia stato abolito o meno. Tuttavia, abbiamo conferma da viaggiatori appena recatisi a Cuba che in aeroporto viene fatto compilare un documento all’arrivo in cui vanno indicati i propri contatti di emergenza (corrispettivo al Plf).\n\nRiapertura Cuba 2022: il visto La situazione riguardante il Covid-19 è nettamente migliorata nei mesi e, a partire da aprile 2022, Cuba ha ricominciato ad essere una delle mete più apprezzate dai turisti. Quali sono i documenti che i viaggiatori devono portare con sé? Innanzitutto, ricordiamo che è sempre necessario un passaporto con una validità residua superiore ai sei mesi. A questo, si aggiunge un visto turistico, chiamato tarjeta turìstica. Questo documento ha una validità di 30 giorni che partono dell’arrivo a Cuba ed è necessario per tutti i viaggiatori, compresi i minori. Permette un solo ingresso nel Paese ed è prorogabile una sola volta per ulteriori 30 (ergo, permette una permanenza massima di 60 giorni). Si può prorogare tramite il proprio hotel oppure recandosi al Dipartimento per l’immigrazione cubano.",
    "Nuovo Codice di Famiglia: i Vescovi chiamano i cubani a votare secondo “la coscienza, la fede, le convinzioni e i principi”": "AMERICA/CUBA - Nuovo Codice di Famiglia: i Vescovi chiamano i cubani a votare secondo “la coscienza, la fede, le convinzioni e i principi”\n\nans\n\nL’Avana (Agenzia Fides) - Domenica 25 settembre si terrà a Cuba il referendum sul nuovo “Codice di Famiglia”, al termine di un lungo cammino di elaborazione. L’Assemblea nazionale del potere popolare ha assegnato al Codice il rango di legge, pubblicata nella Gazzetta ufficiale, che dovrà essere approvata dal refewrendum popolare del 25 settembre. Se prevarranno i sì, la legge entrerà in vigore dal giorno seguente, se prevarrranno i no resterà in vigore l’attuale Codice del 1975.\n\nPer questa circostanza i Vescovi cubani hanno ribadito criteri e orientamenti della Chiesa cattolica al riguardo, già espressi in altre circostanze. In particolare ritengono elementi positivi nel testo la determinazione con cui si rigetta la violenza in seno alla famiglia; l’individuazione e la protezione dei diritti dei nonni; la cura degli anziani, delle persone disabili e vulnerabili. Altri motivi di consenso vengono dal rispetto di quanto stabilito dalla Convenzione sui Diritti del fanciullo, in particolare nell’ambito dell’assistenza a quanti si trovano in situazioni sfavorevoli o sono in stato di gravidanza.\n\nI Vescovi rilevano poi altri aspetti del Codice che non sono in sintonia con i principi, i valori, le credenze religiose del popolo cubano. “Non porta beneficio alla famiglia cubana l’introduzione nella nostra legislazione dei criteri della cosiddetta ‘ideologia di genere’, che sostiene molte delle proposte” scrivono nel loro messaggio.\n\nViene anche rifiutata la possibilità che i minorenni possano assumere senza il consenso dei genitori decisioni che implichino processi clinici e chirurgici irreversibili, che determinino situazioni esistenziali o identitarie a cui non sono preparati. Altri punti critici rilevati dai Vescovi riguardano l’adozione legale di bambini da parte di genitori dello stesso sesso, le tecniche di riproduzione umana assistita per coppie dello stesso sesso, la fecondazione in vitro postmortem. Non è ritenuta etica neache la cosiddetta “gestazione solidale”, per cui una donna che porta in grembo un bambino per nove mesi al momento della nascita lo consegna ad altre persone.\n\n“Il matrimonio tra un uomo e una donna, che è la base naturale della famiglia, non può essere sostituito o deformato per cedere il posto ad altre forme costruite legalmente” ribadiscono i Vescovi, che citano il piano originario del Creatore descritto nel libro della Genesi: “Questa verità rivelata sostiene la fede di tutti i cristiani”.\n\n“Siamo delusi dal fatto che queste e altre proposte notoriamente messe in discussione dalla società rimangano intatte nel Codice che ora viene sottoposto a referendum” scrivono i Vescovi, sottolineando inoltre che la campagna ufficiale per presentare il testo proposto come idoneo, ha utilizzato tutti i mezzi di comunicazione disponibili, mentre per un voto consapevole “è necessario disporre di una pluralità di informazioni che consenta al cittadino di prendere la propria decisione. L'informazione, scorrendo in una direzione, senza altri contrappesi, opera come fattore condizionante, e il voto che ne deriva esprimerà, necessariamente e inevitabilmente, una volontà condizionata”.\n\nI Vescovi fanno appello “alla coscienza e alla responsabilità di tutti i cubani, credenti e non”, affinchè al momento del voto tengano presente quanto gli detta la loro coscienza, la loro fede, le loro convinzioni e principi, “pensando non solo alle generazioni attuali, ma anche a quelle future, e al benessere spirituale e materiale di tutti i cubani”. Infine chiedono l’intercessione della Vergine de la Caridad, nostra Madre e Patrona, affinché, “illuminati dallo Spirito Santo, prendiamo la decisione migliore per il presente e il futuro dei figli di questa nazione”.\n\n(SL) (Agenzia Fides 13/9/2022)\n\n\n\nCondividi:",
    "La famiglia cubana è cambiata e il nuovo Codice la sostiene": "Famiglia. Il nuovo Codice vuole garantire i diritti di tutte le persone, quale sia la struttura o la forma d’organizzazione per la quale hanno scommesso nel momento di formare una famiglia. Photo: Ismael Batista\n\nIl nuovo Codice delle Famiglie, che sarà sottoposto a Referendum popolare il prossimo 25 settembre,\n\ncosì come hanno affermato gli specialisti e gli esperti in reiterate occasioni, non risponde a una volontà particolare, ma a una necessità sociale, partendo da uno scenario, nel quale la famiglia cubana è cambiata sostanzialmente, da quando fu promulgata la legge precedente nel 1975.\n\nCome riconosce bene la versione finale del Progetto, pubblicata nella Gazzetta Ufficiale della Repubblica il 17 agosto del 2022, il Codice delle Famiglie, corrispondente alla Legge No. 1289 del 14 febbraio del 1975, costituì una pietra miliare nella promozione dei principi etici, sostenuta in nuovi valori morali e sociali delle famiglie cubane, e diede forza alle azioni dello Stato Rivoluzionario a favore dell’uguaglianza affettiva tra i suoi membri, partendo dallo sviluppo delle politiche pubbliche indirizzate alla protezione delle bambine, dei bambini, degli adolescenti e all’emancipazione delle donne.\n\nSenza dubbio lo stesso testo che ora si propone segnala che la società cubana si è evoluta e che le caratteristiche delle famiglie hanno cambiato sostanzialmente in relazione ad altri momenti precedenti, per influenza di elementi come i fattori socio demografici, le trasformazioni nel modello economico, la visione dal diritto di fondare e vivere in famiglia, da quelli dell’infanzia quelli delle persone in situazioni d’invalidità e di coloro che possono stare in una situazione qualsiasi di vulnerabilità, così come le trasformazioni all’interno della casa, rispetto a una distribuzione più equa del lavoro domestico e dell’assistenza, tutto in accordo con i principi d’uguaglianza e di non discriminazione.\n\n\n\nQUANTO È CAMBIATA LA FAMIGLIA CUBANA?\n\n\n\nUna estesa relazione pubblicata dal quotidiano Juventud Rebelde nel 2017, quando già si pianificava l’urgenza sociale d’attualizzare il Codice delle Famiglie, riferiva aspetti qualitativi che evidenziavano il transito del modello di Famiglia Tradizionale (patriarcale, nucleare, tipica,\n\nbiparentale, eterosessuale, casa con comando maschile, moglie governante, uomo fornitore, stili di autorità, comunicazione con regole e reazioni di fronte alla politica sociale) all’Emergente (nuove configurazioni familiari, più piccole, inter generazionali, democratiche e partecipative, guida femminile della casa e visioni d’ equità di genere).\n\nInoltre ha indicato le nuove configurazioni di famiglie che sono emerse in questi anni, tra le quali: le ricomposte o ricostituite (complessi plurifamiliari); le unioni non conviventi; le famiglie in situazione di trans-nazionalità (quando uno dei membri della famiglia emigra, ma mantiene le sue relazioni familiari); con modelli di diversità sessuale e associative.\n\nGli specialisti consultati per questo lavoro hanno spiegato vari fattori che hanno fomentato i cambi nella famiglia cubana, Per esempio:\n\nNell’indole sociopolitica hanno inciso fatti come i processi migratori, il periodo speciale, il blocco economico, commerciale e finanziario imposto dagli Stati Uniti contro Cuba.\n\nLa migrazione che oltre ad incidere nell’economia familiare con l’invio di rimesse e altri aiuti materiali, influisce anche in questioni come le necessità d’assistenza degli anziani che non hanno familiari assieme a loro.\n\nNegli ultimi anni sono più notevoli le case di una persona,\n\nsoprattutto donne che in generale sono rimaste sole come vedove o perchè i figli non stanno nel paese.\n\nLa crescente incorporazione delle donne al lavoro ha portato all’ottenimento della loro autonomia.\n\nL’attualizzazione del modello economico cubano ha avuto un impatto con i nuclei familiari, perché in quelli nei quali si sceglie l’autonomia come forma di lavoro, i membri cambiano il loro ruolo di consumatori per quello di produttori.\n\nL’invecchiamento della popolazione e la situazione delle abitazioni impongono l’obbligo che i minori vivano con i nonni, con gli effetti positivi che apporta questo, ma ugualmente con la condizione di lottare con gli stereotipi\n\ntradizionali che possono inculcare nei loro nipoti.\n\nL’aumento dei casi di divorzio quasi sempre deriva nuove unioni consensuali nelle quali si riformano le famiglie con nuovi membri che devono scontrarsi con i limiti dei loro ruoli di potere.\n\n\n\nCOME SI ADEGUA IL NUOVO CODICE A QUESTI CAMBI?\n\n\n\nLa dottoressa Ana María Álvarez-Tabío Albo, professoressa della Facoltà di Diritto dell’Università de L’Avana, in un articolo intitolato /Il Codice che meritano le famiglie cubane/, pubblicato in Cubadebate, ha precisato che,, coscienti dei cambi, delle necessità, delle aspettative e delle realtà della famiglia cubana contemporanea, la Costituzione della Repubblica del 2019 ha introdotto una serie di principi che hanno trasformato radicalmente il criterio tradizionale che ha prevalso per troppo tempo in questo importante gruppo sociale, e dei suoi diritti come istituzione, così come quelli che corrispondono ad ognuno dei suoi membri,\n\nL’esperta ha risaltato che per questo motivo e alla ricerca di questo adeguamento al modello di famiglia attuale che nel testo sarà portato a referendum, si consolidano i seguenti come i principali aspetti:\n\nSi rinforzano l’affetto e la solidarietà come piattaforme e assi portanti attorno ai quali girano le relazioni familiari.\n\nC’è un trattamento specifico della discriminazione e della violenza nello spazio familiare con effetti giuridici palpabili in ogni circostanza nella quale si presentino e la possibilità della loro denuncia da parte di qualsiasi persona che conosca questi fatti.\n\nSi cerca di riconoscere e proteggere i diritti dei settori vulnerabili della società, che molte volte sono passati inavvertiti agli occhi del legislatore.\n\nPersone che nello spazio familiare potrebbero stare in circostanze che le collocano in una situazione di svantaggio, abitualmente concentrata in bambine, bambini e adolescenti.\n\npersone vittime di violenza, persone anziane o persone in situazione d’invalidità.\n\nSi riconoscono i diritti delle persone anziane, con attenzione speciali a nonne e nonni.\n\nTratta bambine, bambini e adolescenti come soggetti di diritti con possibilità del loro esercizio, sia per sé stessi o\n\nattraverso i genitori, padri, madri e tutori, ma in ogni caso, sulla base del rispetto alla loro individualità e del loro sviluppo progressivo.\n\nLa parentela si trasforma, in primo luogo perchè le fonti, e l’affiliazione si trasformano e poi perchè la parentela per affinità si rinforza. All’affiliazione per consanguineità e per adozione si sommano quella che ha come fonte l’uso di una tecnica di riproduzione assistita e quella che ha la sua origine nella socio affettività.\n\nSi permette l’esercizio della libertà dei membri della famiglia per risolvere differenti situazioni.\n\nSi rinforza il diritto/dovere di comunicazione non solamente tra madri e padri, con i loro figli e figlie minori d’età, ma anche coprendo tutto il gruppo familiare con uno sguardo speciale ai meccanismi della loro garanzia in persone con situazioni d’invalidità.\n\nSi transita da un sistema di potestà a un sistema di responsabilità nella relazione di madri e padri con i loro figli.\n\nSi rinforza il valore economico del lavoro nella casa e una maggior protezione economica e patrimoniale a coloro che si sono dedicati al lavoro domestico e d’assistenza.\n\nSi sviluppano figure di protezione e appoggi amichevoli con la Convenzione sui Diritti del Bambino e la Convenzione sui Diritti delle Persone Invalide, come la custodia di fatto, l’accoglimento familiare, la tutela solo per i minori d’età o gli alimenti volontari.\n\nSi riconosce l’assistenza come diritto e si nominano e si riconoscono i badanti familiari, partendo dalla protezione dei loro diritti quando assumono totalmente o parzialmente le responsabilità dell’attenzione per un’altra persona che forma parte della sua famiglia. ( GM – Granma Int.)\n\n\n\n",
    "Cuba: amb.Italia visita lavori restauro convento Santa Clara - News dalle Ambasciate": "(ANSA) - L'AVANA, 15 SET - L'Ambasciatore d'Italia a Cuba, Roberto Vellano, ha visitato, insieme ad una delegazione dell'Unione europea (Ue) e di organizzazioni internazionali, il Convento di Santa Clara, nel centro storico de L'Avana.\n\nL'edificio, sottolinea un tweet dell'ambasciata d'Italia, \"è oggetto di lavori di restauro sostenuti dalla #cooperazioneitaliana, nell'ambito di un importante progetto in collaborazione con l'Ufficio dello Storico della Città dell'Avana (OHCH), che coinvolge anche @UNESCOHabana, @UEenCuba e @iila_org\".\n\nPubblicando la notizia il quotidiano Juventud Rebelde ha ricordato che \"il restauro avviene grazie al programma Transcultura, realizzato dall'Unesco con l'obiettivo di integrare Cuba, i Caraibi e la Ue attraverso la cultura e la creatività\".\n\nL'obiettivo dei lavori è di ridare al convento l'antico splendore, trasformandolo ufficialmente nel 'Collegio Santa Clara per la formazione nelle arti e nei mestieri del restauro a Cuba e nei Caraibi'.\n\nPrendendo la parola, indica il giornale, \"l'ambasciatore Vellano ha spiegato che questo complesso monumentale è il più antico convento del Paese e ha definito che si tratta di un'opera complessa, in cui l'Italia è responsabile del recupero del campanile e di altre azioni, con un contributo itliano valutato in oltre un milione di euro\".\n\nInfine Perla Rosales, vicedirettrice dell'OHCH, ha riferito che \"l'opera è dedicata alla figura dell''historiador' dell'Avana, Eusebio Leal\", deceduto il 31 luglio 202, ed ha espresso \"l'impegno a far ultimare una parte importante dei lavoro entro un anno\". (ANSA).\n\n",
    "Clonato l’account Facebook della Vicepresidenza della Repubblica di Cuba • PRESSKIT": "Non è la prima volta che nel mirino dei social network finiscono pagine, gruppi e profili che hanno l’obiettivo di diffondere messaggi politici, sfruttando tecniche fraudolente. In vista delle elezioni europee, per esempio, il colosso di Menlo Park ha chiuso 29 pagine italiane con l’accusa di violare i termini di utilizzo della rete sociale: erano gestite da account duplicati e falsi, o abusavano in maniera fraudolenta dell’opportunità di cambiare nome della pagina, passando dall’intrattenimento alla politica. Ma si tratta del primo caso in cui si rileva l’utilizzo dell’intelligenza artificiale in modo sistematico per creare dei profili realistici, ha spiegato Nathaniel Gleicher, a capo delle politiche di sicurezza di Facebook.\n\nUn’evoluzione nell’impiego di quelli che vengono definiti deepfake, cioè video, immagini, e audio taroccati sfruttando l’intelligenza artificiale e che, secondo Graham Brookie, direttore dell’Atlantic Council’s Digital Forensic Research Lab ed ex responsabile della comunicazione di Barack Obama, mostra un inquietante futuro della disinformazione. Un futuro in cui distinguere il tarocco dal vero diventerà sempre più difficile. Del resto, che la generazione algoritmica di volti stesse facendo passi da giganti ne abbiamo avuto una dimostrazione in queste ultime ore.\n\nE’ di questi giorni che la Presidenza di Cuba ha denunciato due account falsi di Twitter creati nella rete sociale Facebook a nome della Vicepresidenza della Repubblica, e del vicepresidente Salvador Valdés Mesa.«Denunciamo i due account creati nell’arte sociale Facebook a nome della Vicepresidenza della Repubblica di Cuba e del vicepresidente Salvador Valdés Mesa.I due account sono falsi e chiediamo ai navigatori di non seguirli”, dice la pubblicazione. Come tiene a precisare con il post in questione la stessa nota il vicepresidente Salvador Valdés Mesa ha un solo account in Twitter, @SalvadorValdesM, aggiunge il Tweet. Vi consigliamo pertanto di non cliccare assolutamente sul link né di inserire dati personali, se richiesti”.\n\nPer Giovanni D’Agata, presidente dello “Sportello dei Diritti”, ormai questi malintenzionati utilizzano ogni mezzo, anche il più subdolo come quello di simulare di rappresentare come in questo caso la Repubblica di Cuba. Ancora una volta, quindi, emerge in maniera dirompente la necessità per tutti gli utenti della rete, per tutti coloro che hanno un dispositivo connesso, a prestare la massima attenzione perché un semplice click può risultare fatale non solo per la possibilità di mettere a disposizione di sconosciuti i nostri dati sensibili, ma anche i contenuti ritoccati possono essere usati per inquinare il dibattito politico.\n\nLeggi le ultime notizie su www.presskit.it\n\nPuò interessarti anche: Facebook e Instagram cancellano Children’s Health Defense. Censura in azione\n\nSeguici su Facebook https://www.facebook.com/presskit.it\n\nSeguici su Telegram https://t.me/presskit",
    "La comunista Cuba è al disastro: manca pure il pane": "Dimensioni testo Piccolo\n\nNormale\n\nGrande\n\n: - :\n\nCuba ha la seconda inflazione più alta al mondo, il Venezuela la sesta e l’Argentina è undicesima, appena dietro l’Ucraina\n\nIeri sono usciti i dati sull’inflazione in Argentina (78% annuo) ma sottolineo come davvero disperata sia la situazione a Cuba (158%). Solo lo Zimbabwe fa peggio. Un disastro tale che manca persino il pane, come ha sottolineato accusando il governo persino Cubadebate, il sito di regime su cui scriveva Fidel Castro. Il media ufficiale cubano ha criticato ieri in un articolo insolito la mancanza di risposta da parte delle autorità del settore alimentare statale di fronte alla carenza di pane in tutto il paese e ai prezzi elevati. Il reportage è intitolato “Il nostro pane… di ogni giorno?”.\n\nL’economia del Brasile crescere forte e l’inflazione è minore di quella statunitense.\n\nIeri il ministro dell’Economia brasiliano Paulo Guedes ha aggiornato le sue previsioni di crescita economica quest’anno al 2,7%, dal 2% previsto a luglio, dopo che i dati ufficiali del secondo trimestre hanno mostrato una vivace attività. Guedes ha anche ridotto le sue previsioni di inflazione per il 2022 al 6,3%, dal 7,2% di luglio.\n\nLa Colombia in un mese da nemico ad alleato della dittatura di Maduro\n\nNon c’è nulla di male nel mantenere i contatti con una dittatura per motivi umanitari. I governi statunitense e cubano si incontrano periodicamente per discutere di questioni di confine; altre democrazie rimangono in contatto con regimi dittatoriali in tutto il mondo. Ma il governo di Petro non dovrebbe insultare l’intelligenza della gente sostenendo che sta normalizzando i legami con il Venezuela solo per ragioni umanitarie ed economiche, affermando al contempo che il Venezuela è una democrazia, e possibilmente ritirando la sua petizione alla Corte penale internazionale e votando a favore del Venezuela al Consiglio dei diritti umani delle Nazioni Unite. “Se ciò dovesse accadere come tutto lascia intendere, la Colombia può essere descritta solo come un sostenitore attivo della dittatura venezuelana”, ha detto oggi Andrés Ophenneimer Pulitzer argentino su CNN.\n\nMaduro si congratula con Putin per la vittoria del suo partito alle amministrative in Russia\n\nIl dittatore del Venezuela ieri si è congratulato martedì con quello russo per la vittoria del suo partito alle elezioni regionali che si sono svolte lo scorso fine settimana con scarsa presenza di candidati dell’opposizione e scarso interesse dei cittadini, nel mezzo dell’invasione dell’Ucraina. “A nome del popolo venezuelano, mi congratulo con il presidente Putin per la clamorosa vittoria del Partito Russia Unita alle elezioni regionali e municipali dello scorso fine settimana. Un clamoroso sostegno da parte del popolo russo che ne sancisce la leadership indiscussa”, ha detto tronfio Maduro.\n\nIl Parlamento europeo chiede la liberazione del vescovo nicaraguense Rolando Álvarez\n\nIeri è stata finalmente votata una risoluzione che ha ricevuto 538 voti favorevoli, 16 contrari e 28 astenuti. Inoltre è stata denunciata la persecuzione della Chiesa cattolica da parte del regime di Daniel Ortega.\n\nIl Messico arresta tre soldati per il caso dei 43 studenti scomparsi\n\nTre membri dell’esercito messicano sono stati arrestati poco fa per presunti collegamenti con la scomparsa di 43 studenti nel sud del Messico nel 2014. Tra gli arrestati il colonnello José Rodríguez Pérez, comandante della base militare di Iguala, dove nel settembre 2014 gli studenti furono rapiti. Il mese scorso il sottosegretario agli interni Alejandro Encinas ha affermato che sei degli studenti scomparsi sarebbero stati tenuti in vita in un magazzino per giorni e poi consegnati a Rodríguez, che ne ordinò l’uccisione.\n\nProteste e saccheggi paralizzano la capitale di Haiti\n\nPort-au-Prince ieri è rimasta paralizzata ed è stata teatro di massicce manifestazioni, atti di vandalismo e saccheggio, poche ore dopo che era stato riferito l’ennesimo aumento dei prezzi del carburante. Migliaia di persone hanno protestato nelle strade della capitale per chiedere al governo di revocare la sua decisione. In pochi mesi il governo del presidente Ariel Henry, ha aumentato per due volte il prezzo del carburante alla pompa, il che ha reso il costo della vita ancora più caro in un paese già impantanato in una crisi socio-politica ed economica senza precedenti e di violenza estrema.\n\nPaolo Manzo, 15 settembre 2022\n\n—\n\nTutto sull’America Latina e il suo impatto su economia e politica del vecchio continente. Iscriviti gratis alla newsletter di Paolo Manzo (http://paolomanzo.substack.com). Dopo una settimana se vuoi con un abbonamento di 30 euro l’anno avrai diritto oltre che alla newsletter a webinar e dossier di inchiesta esclusivi.",
    "Vacanza da incubo di una famiglia fiorentina: \"Bloccati a Cuba come fossimo terroristi\"": "8 set 2022\n\nVacanza da incubo di una famiglia fiorentina: \"Bloccati a Cuba come fossimo terroristi\"\n\nFermati sull'isola senza poter entrare in America: “Abbiamo perso 3mila euro e constatato a nostre spese che ufficialmente questo viaggio era possibile, ma ufficiosamente no\"\n\n8 set 2022",
    "Euskadi-Cuba ha denunciato l’aggressione contro gruppi di solidarietà con Cuba": "L’ associazione basca d’amicizia e solidarietà con Cuba, Euskadi-Cuba, ha appena denunciato l’apparizione di scritte «Abbasso il comunismo» e «Patria y vida» sulla facciata della sua sede a Bilbao, si legge nel titolo di una nota della stampa ufficiale.\n\nIl 21 luglio del 2021 erano avvenuti fatti simili e più di recente, il 26 de luglio del 2022, un ultra reazionario cubano si è presentato nella citata sede ed ha minacciato due membri di Euskadi-Cuba lì presenti, con espressioni come «darò fuoco al locale» e frasi offensive condannate nel comunicato stampa dell’organizzazione\n\nPurtroppo non si tratta di episodi isolati, perchè l’aggressore del 26 di luglio era lo stesso che il 15 luglio del 2021 aveva apostrofato e minacciato le persone che, concentrate nel Arenale di Bilbao, denunciavano il blocco degli USA contro Cuba causa diretta della grave situazione economica che vive oggi il popolo dell’Isola,che è stato condannato nelle Nazioni Unite già 29 volte, senza alcun compimento da parte di Washington».\n\nIl testo della ONG basca, citato dalla web Cubainformación, segnala che le minacce e le aggressioni alla solidarietà pretendono d’intimidire gli amici dell’Isola grande delle Antille, che denunciano le menzogne orchestrate nelle reti sociali.\n\n«Non possono dire pubblicamente che appoggiano l’asfissia della loro stessa gente, perchè sarebbe impresentabile e allora devono dire che il blocco non esiste, che non ha impatto, che è la scusa de L’Avana per coprire la proprie inefficienze (…) sono coloro che appoggiano questo blocco criminale degli USA perchè pensano che è la sola forma di generare scontento e proteste in Cuba e credono che generando la sofferenza della loro stessa gente un giorno vedranno cadere la Rivoluzione che tanto odiano», si legge nel testo di Euskadi-Cuba.\n\nL’Associazione Vasca d’Amicizia e Solidarietà con Cuba ha anche condannato pubblicamente gli attacchi sistematici e coordinati nel terreno giudiziario, economico, politico e mediatico ai quali si vede sottoposta e che rispondono a un’operazione disegnata al di fuori di Cuba per distruggere i vincoli di fiducia di Euskal Herria con l’Isola, nel terreno della cooperazione allo sviluppo, come gli scambi delle imprese e nel commercio. (GM- Granma Int.)\n\n\n\n",
    "“Cuba ha il diritto di vivere senza blocco”. L’ONU tornerà a esprimersi sulle sanzioni criminali contro l’isola, in vigore da 60 anni (A. Puccio)": "Il Ministro degli Esteri di Cuba Bruno Rodríguez Parrilla ha annunciato che il 2 e 3 novembre prossimo l’Assemblea Generale delle Nazioni Unite esaminerà la risoluzione con cui viene chiesto di sollevare il blocco economico, commerciale e finanziario verso l’isola imposto dagli Stati Uniti.\n\nIn un video pubblicato su Twitter Bruno Rodríguez Parrilla ha annunciato che per la trentesima volta la risoluzione per porre fine al blocco economico degli Stati Uniti sarà presentata all’Assemblea Generale delle Nazioni Unite.\n\nIl blocco economico è stato applicato per la prima volta nel febbraio 1962 dagli Stati Uniti all’isola caraibica per costringerla a desistere dalla sua legittima decisione di essere un paese socialista. Ogni anno, dal 1992, Cuba presenta una risoluzione all’ONU dove chiede che venga eliminato il blocco, tale risoluzione viene sempre votata dalla stragrande maggioranza delle nazioni presenti nell’Organizzazione delle Nazioni Unite.\n\nAll’ultima votazione, quella del 23 giugno 2021, hanno partecipato 189 nazioni delle quali 184 hanno votato a favore dell’abolizione del blocco, Colombia, Ucraina ed Emirati Arabi si sono astenuti, Stati Uniti ed Israele hanno votato contro.\n\nAlla 28esima votazione, che si è tenuta il 7 novembre 2019, hanno partecipato 192 paesi: hanno votato a favore della sospensione del blocco 187 nazioni,, hanno votato contro come sempre gli Stati Uniti ed il sodale Israele, ma nel 2019 si è aggiunto anche il Brasile di Bolsonaro, infine si sono astenuti i governi di Colombia e Ucraina, due cagnolini al guinzaglio dello Zio Sam. Molti si chiesero perché l’Ucraina avesse votato contro questa risoluzione ma adesso apparirà chiaro il motivo di questa decisione.\n\n“Durante i primi 14 mesi dell’amministrazione Biden, questa politica ha causato danni a Cuba del valore di 6,364 miliardi di dollari”, ha affermato il diplomatico cubano sottolineando che il blocco ostacola lo sviluppo del paese e lo priva di reddito che potrebbe migliorare il benessere dei cubani”. Ma è proprio questo lo scopo primario del blocco ovvero creare malcontento nella popolazione che esasperata dovrebbe insorgere contro il governo, anche se ciò per ben 62 anni non è accaduto.\n\n“Il governo di quel paese persiste nell’ignorare la rivendicazione della comunità internazionale e ha intensificato il blocco a livelli senza precedenti”, ha detto il Cancelliere cubano che ha aggiunto che il blocco “è stata una politica fallita nell’obiettivo di sovvertire l’ordine costituzionale a Cuba, ma provoca carenze, dolore e sofferenze ingiustificabili alle famiglie cubane, limitando l’accesso a cibo, medicine, carburanti e altri beni di prima necessità”.\n\nSolo durante la presidenza di Donald Trump la sua amministrazione ha applicato ulteriori 243 sanzioni contro Cuba per rendere il blocco ancora più forte. Con l’arrivo di Joe Biden la musica non è cambiata, infatti il nuovo presidente ha badato bene a non alleggerire troppo le sanzioni applicate all’isola: ha revocato solo 8 delle 243 misure sanzionatorie emesse da Trump.\n\nRodríguez Parrilla ha anche sottolineato che la designazione unilaterale e fraudolenta di Cuba come Stato sponsor del terrorismo rafforza l’impatto deterrente e intimidatorio di questa politica di soffocamento economico, il cui carattere extraterritoriale influisce sulle relazioni stabilite da governi, entità, banche e uomini d’affari con l’isola e i suoi cittadini residenti all’estero.\n\n“Cuba ha il diritto di vivere senza blocco”, ha concluso il ministro.\n\nAll’ultima votazione, quella del 23 giugno 2021, hanno partecipato 189 nazioni delle quali 184 hanno votato a favore dell’abolizione del blocco, Colombia, Ucraina ed Emirati Arabi si sono astenuti, Stati Uniti ed Israele hanno votato contro.\n\nAlla 28esima votazione, che si è tenuta il 7 novembre 2019, hanno partecipato 192 paesi: hanno votato a favore della sospensione del blocco 187 nazioni,, hanno votato contro come sempre gli Stati Uniti ed il sodale Israele, ma nel 2019 si è aggiunto anche il Brasile di Bolsonaro, infine si sono astenuti i governi di Colombia e Ucraina, due cagnolini al guinzaglio dello Zio Sam. Molti si chiesero perché l’Ucraina avesse votato contro questa risoluzione ma adesso apparirà chiaro il motivo di questa decisione.\n\nAndrea Puccio – www.occhisulmondo.info",
    "/Isle De Cuba/, il legato di Alejandro Humboldt": "Ritratto di Alexander von Humboldt, del 1800.\n\nUn paio d’anni fa un giovane cubano percorreva le strade di Berlino in un /Free Tour/ quando,fermandosi davanti alla Humboldt-Universität zu Berlin, la guida cominciò a raccontare chi fu Alexander von Humboldt, e perché il più antico centro di alti studi della capitale tedesca porta questo nome.\n\nVedendolo assentire la guida gli chiese se conosceva la storia e il giovene rispose:«Certo che conosco Humboldt! Sono cubano».\n\nNato a Berlino il 14 settembre del 1859, il geografo, astronomo, umanista, naturalista ed esploratore si guadagnò il titolo di secondo scopritore di Cuba in appena quattro mesi trascorsi nell’Isola, divisi in due visite, durante i suoi viaggi nelle Americhe.\n\nSino ad oggi non può mancare nell’ora di parlare di flora, fauna, geografia o topografía cubane.\n\nTutti i suoi appunti sull’allora colonia spagnola sono raccolti\n\nNel documento /Saggio político sull’Isola di Cuba pubblicato nel 1827.\n\nIn questo saggio si esplora per la prima volta la complessa società che abitava l’arcipelago, formata da peninsulari, schiavi e cubani nei quali cominciava a crescere il sentimento di cubanità.\n\nUn prezioso documento è stato presentato nel 2016 nell’Accademia Berlino-Branderburgo: il /Diario Cubano di Humboldt/, scritto nel 1804 con il titolo /Isle De Cuba/, che si considerava perduto sino a quel momento.\n\nIl manoscritto si trovava nella Biblioteca Jagellona di\n\nCracovia, in una collezione trsferita dalla Biblioteca Statale della Prusia durante la Seconda Guerra Mondiale, e fu recuperato dallo storiografo Michael Zeuske, professore dell’ Università di Bonn.\n\nCome non poteva essere diversamente, il Diario è stato pubblicato per la prima volta in spagnolo nel nostro paese attraverso la Biblioteca Nazionale José Martí, dalla casa Ediciones Bachiller.\n\nPoi è stato stampato nel 2021, e presentato nuovamente nella Fiera Internazionale del Libro de L’Avana 2022.\n\nIl diario presenta meravigliose descrizioni della flora, la topografia, le coltivazioni, i campi di canne da zucchero, le città, le fabbriche di zucchero, la distribuzione sociele per caste e problemi che esistevano nella città, per i popoli, per la mancanza d’ attenzione della Metropoli spagnola alle necessità del territorio.\n\n«Che energia quella del negro! Meno di due mesi fa un negro fuggitivo si nascose in una campo di canne da zucchero. Lo incendiarono e collocarono gli schiavi attorno perchè il fuoco non si propagasse. Il fuggitivo fu incontrato nel mezzo della paglia. Preferì la morte al pericolo di lasciarsi riprendere», scrisse tra le note, come una mostra delle calamità che soffrivano gli schiavi nelle terre delle Antille.\n\nCol passare dei secoli resta il ricorso di quell’europeo che percorse l’arcipelago e con occhi curiosi e conoscitori disegnò un bozzetto unico della natura e della società degli inizi del XIX secolo.\n\nPer questo è giusto ricordarlo, rendergli omaggio nelle date segnalate o con una visita al Parco Nazionale che porta il suo nome, vasto, diverso e bello come fosse una sua opera.\n\n(GM- Granma Int.)",
    "Stati Uniti: via restrizioni agli aerei da Cuba": "Gli Stati Uniti, su disposizione del presidente Joe Biden e della sua amministrazione, hanno posto fine alle restrizioni sui collegamenti aerei civili tra gli Stati Uniti e Cuba. La misura è entrata in vigore nella giornata di ieri. Si tratta di una decisione che è stata presa a sostegno del popolo cubano e degli interessi della politica estera degli Stati Uniti. Gli Usa revocano così le restrizioni introdotte dall'ex-presidente Donald Trump.\n\nIntanto, il dipartimento dei trasporti americano ha approvato 14 nuovi collegamenti aerei tra l'aeroporto statunitense di Miami, in Florida, e lo scalo de L'Avana, capitale di Cuba. I voli saranno operati dal vettore aereo American Airlines (13 voli) nella rotta Miami-L'Avana e dall'aviolinea JetBlue (un volo) nel collegamento Fort Lauderdale-L'Avana.",
    "Cuba prepara il referendum sul matrimonio egualitario": "In 3 sorsi – Il popolo cubano avrà finalmente la possibilità di pronunciarsi sull’adozione di un nuovo Codice della Famiglia. Il referendum introdurrebbe cambiamenti significativi nella tutela dei diritti civili, anche se non sono mancate le critiche.\n\n1. UN REFERENDUM STORICO\n\nCome affermato dal ministro della Giustizia cubano Oscar Silvera Martínez, il 25 settembre potrebbe rappresentare per Cuba una giornata storica. Dopo un lungo processo di consultazione che ha coinvolto attivamente anche gli stessi cittadini, l’adozione di un nuovo Codice della Famiglia sarà sottoposta a giudizio tramite un referendum che, se ratificato, aprirebbe le porte a una svolta progressista, riflesso di una concezione inclusiva, plurale e finalmente egualitaria. Il nuovo diritto di famiglia andrà nei fatti a sostituire una normativa in vigore da quasi mezzo secolo. Il testo, per essere approvato, necessiterà del voto favorevole della maggioranza, ovvero il 50% più uno delle schede valide depositate dagli elettori. Se l’esito sarà positivo, la Repubblica socialista cubana diventerà il nono paese dell’America Latina a legalizzare l’unione tra persone dello stesso sesso dopo Argentina, Brasile, Cile, Colombia, Uruguay, Ecuador, Costa Rica e alcuni stati del Messico.\n\nFig. 1 – Cittadini cubani partecipano al gay pride durante la celebrazione della giornata contro l’omofobia e la transfobia\n\n2. TRA SPINTA VERSO IL FUTURO E RESISTENZA AL CAMBIAMENTO\n\nGià nel 2019 il Governo di Miguel Díaz-Canel aveva avviato un ampio percorso di riforme culminato con la stesura di una nuova Carta costituzionale. La radicata opposizione della chiesa e dei gruppi religiosi più conservatori aveva però portato a escludere dal testo qualsiasi riferimento al matrimonio egualitario. Adesso, a distanza di tre anni, le nuove proposte di modifica sembrano invece potersi spingere in una direzione ancora più progressista e liberale. Oltre alla tutela del diritto di ogni individuo a costituire una famiglia – con la legalizzazione del matrimonio tra persone dello stesso sesso e l’apertura alla possibilità della surrogazione di maternità – una particolare attenzione viene rivolta anche alle esigenze delle categorie più vulnerabili ed emarginate. Nella versione modificata assumono infatti particolare rilievo i temi legati alla violenza domestica, agli abusi fisici, morali, economici e psicologici. Vengono poi ampliati i diritti dei bambini e degli adolescenti con una maggiore attenzione alla loro dignità e alla loro integrità fisica e mentale.\n\nFig. 2 – Il Presidente cubano Miguel Diaz-Canel esprime il suo voto per il referendum sulla nuova Costituzione cubana. Havana, 24 febbraio 2019\n\n3. CRITICHE AL REFERENDUM\n\nSecondo i dati ufficiali si stima che dei 6.481.207 cubani (75,93%) che hanno preso parte alla consultazione popolare, solo il 61,96% si è espresso a favore del Codice della Famiglia, rendendo così incerto l’esito della votazione. La norma è stata per questo oggetto di numerose critiche da parte di diversi attivisti LGBTQ+, i quali, pur riconoscendo l’importanza dell’istituto giuridico del referendum quale vitale strumento di democrazia diretta, hanno evidenziato quanto decisioni politiche affrettate e valutazioni distorte possano adesso negare certi diritti a gruppi già storicamente emarginati, diritti che nei fatti dovrebbero spettare loro per natura. Nonostante poi non esista per legge alcun vincolo che impedisca al potere politico di deliberare direttamente, il regime ha comunque deciso di trasferire, in maniera orizzontale, la propria responsabilità ai cittadini e alle famiglie, facendo così dubitare ulteriormente sulla reale volontà di approvare la riforma. Inoltre, come sostenuto da alcuni attivisti, quello del Governo non sarebbe altro che un subdolo tentativo di strumentalizzare, tramite questo referendum, il nuovo Codice della famiglia per dare una parvenza di democrazia al Paese e apparire più progressisti agli occhi del mondo.\n\nFrancesco Ferraro\n\nPhoto by Matthias Oben is licensed under CC0",
    "«In arrivo i primi 54 medici da Cuba. Ora iper-remunerazioni e maxi concorso»": "pianeta sanità\n\nROMA «La macchina della sanità calabrese si sta rimettendo in moto. C’è voluto tempo, ma lo stiamo facendo grazie a misure contingentali e di emergenza, come l’arrivo dei medici cubani (i primi 54 a giorni saranno qui), e a provvedimenti sul personale che invece puntano al medio e lungo termine». Così Giuseppe Profiti, commissario straordinario di “Azienda Zero”, la nuova struttura che accentrerà su di sé il governo della sanità della Regione Calabria, fa il punto della situazione con l’Adnkronos Salute. Sull’arrivo degli specialisti da Cuba, «si stanno espletando le ultime formalità» ma «arriverà a giorni il primo gruppo». In totale saranno 500 i camici bianchi cubani a lavorare in Calabria.\n\nI progetti: iper-remunerazioni per l’emergenza-urgenza e maxi concorso\n\nMa Profiti traccia i prossimi provvedimenti che puntano a cambiare la cronica carenza di specialisti in Medicina della Calabria. «Puntiamo a incentivare il personale già presente nella Regione, con iper-remunerazioni nell’emergenza-urgenza, poi ci sarà un maxi concorso per medici che offrirà contratti a tempo indeterminato – evidenzia il manager – Vogliamo anche stabilizzare chi lavora nella nostra sanità mettendo fine anche al precariato. Stiamo rimettendo in moto la macchina, ci vuole tempo ma il nostro obiettivo è farla camminare spedita».\n\n«Non dimentichiamo che siamo andati a dormire pensando che il fabbisogno di medici fosse di un certo numero – ricorda Profiti – e ci siamo svegliati con il Covid e abbiamo visto che ne serviva il doppio o il triplo».\n\n«Dobbiamo invertire il flusso. I bravi medici devono rimanere qui»\n\nIl rilancio del sistema sanitario calabrese passa anche dalla valorizzazione dei giovani laureati nelle università della Regione. «Dobbiamo invertire il flusso, per anni sono stati formati bravi medici che andavano poi a lavorare al Nord – suggerisce – Ora dobbiamo creare le condizioni economiche per tenerli qui, offrire una posizione professionale e le strutture per lavorare al meglio. Tutto questo ribadendo che il metodo sarà quello della meritocrazia».",
    "Claudia Di Persio, Agente di Viaggi, ha parlato di Cuba.": "Sfera Ebbasta torna a casa a Milano con il suo Famoso Tour con le prime due date sold out al Forum di Assago. Ieri sera, durante la prima delle due date, insieme a Sfera sul palco si sono alternati superospiti internazionali e italiani in una vera e propria celebrazione di una carriera che in soli otto anni di carriera ha … Leggi tutto",
    "Pallavolo - L'Italia affronterà Cuba negli ottavi di finale: cosa aspettarci dalla nazionale cubana": "Cuba agli ottavi di finale. Uno strano scherzo del destino? No, semmai il risultato di una formula della competizione dai più considerata ingiusta e machiavellica. Ecco ciò che attende l'sonori 3-0, di vincere il proprio raggruppamento con 9 punti (9 set vinti a fronte di 0 persi) e di piazzarsi come testa di serie numero 1, se non fosse stato per la formula del torneo iridato. Arrivare primi nella classifica combinata della prima fase dei Mondiali 2022 e affrontare una nazionale comeagli ottavi di finale. Uno strano scherzo del destino? No, semmai il risultato di unadai più considerata ingiusta e machiavellica. Ecco ciò che attende l' Italvolley di Fefè De Giorgi , capace di surclassare tutte e tre le avversarie della Pool E con, di vincere il proprio raggruppamento con(9 set vinti a fronte di 0 persi) e di piazzarsi come, se non fosse stato per la formula del torneo iridato.\n\nPolonia e Slovenia, in quanto paesi organizzatori al posto della squalificata Russia, erano infatti già certe di poter essere 1ª e 2ª nel tabellone a eliminazione diretta in caso di qualificazione, non importa con quale posizionamento nella fase a gironi. L'Italia, dal canto suo, ha rispettato lo spirito di questo sport e deciso, contro la Cina, di non perdere quel set che le avrebbe garantito di affrontare l'Argentina negli ottavi e, potenzialmente, la vincente di Brasile-Iran nei quarti di finale, al posto di una tra Francia e Giappone, sempre in caso di vittoria su Cuba. Successo tutt'altro che scontato, quello contro Robertlandy Simon e compagni: la nazionale allenata da Nicolas Vives è infatti risultata una delle quattro migliori terze classificate della prima fase, ma soltanto perché inserita nella Pool B insieme a Brasile, Giappone e Qatar.\n\nAd\n\nMichieletto: \"Porterò l'Italvolley sempre più in alto\"\n\nMondiali uomini Generazione di Fenomeni, atto secondo: storia di un oro mondiale 12/09/2022 ALLE 14:23\n\nSimon è il faro di una squadra veloce e potente\n\nbiglietto da visita tutto sommato considerevole per una squadra che viene un po' sottovalutata, specie se rapportata all'Italia. Potenza e geometrie non sono mai mancate nella storia di Cuba e non difettano neppure in questa rassegna iridata, con Simon - appena passato dalla Osniel Melgarejo, schiacciatore appena ingaggiato dall'Allianz Milano, e soprattutto Jesús Herrera Jaime, nuovo cambio di Kamil Rychlicki alla Sir Safety Perugia, rappresentano terminali offensivi importanti per una squadra che sbaglia sicuramente tanto, pagando un difetto di continuità nel gioco, ma che può accendersi da un momento all'altro, per entrare in ritmo e diventare devastante. Poter contare sul miglior centrale al mondo - perché, per distacco, Simon è ancora tale nonostante i 35 anni d'età - e su giocatori quasi obbligati nel tirare sempre a tutto braccio, potrebbe mettere in difficoltà la ricezione degli Azzurri, un fondamentale in cui la Nazionale ha dovuto lavorare tanto dopo il doppio 0-3 incassato da Volleyball Nations League 2022. A ciò si aggiunga la presenza di Miguel Ángel López, uno degli schiacciatori più potenti al mondo - lo ricorderanno bene i tifosi della Lube, visto l'ultimo Mondiali per Club contro il Sada Cruzeiro - dotato di una velocità di braccio impressionante e capace di fare malissimo in pipe a qualsiasi difesa. Risulta allora evidente che Cuba sia sicuramente una squadra incostante, ma indubbiamente piena di talento diffuso. Il punto è chiaro: nella Pallavolo contemporanea sono ormai pochissime le \"squadre materasso\", mentre aumenta sempre più il numero di quelle che possono ambire a una medaglia mondiale. Nel valutare la formula \"machiavellica\" di questo torneo, bisognerebbe così sottolineare anche il fatto che l'Italia abbia beneficiato di un sorteggio più che favorevole, potendo giocare nella Pool meno equilibrata tra tutte le sei previste. Questo è un dato oggettivo, senza voler nulla togliere al grande lavoro svolto fin qui dagli Azzurri. Obbligare il Brasile al tie-break, giocarsela alla pari col Giappone (pur perdendo 1-3) e vincere 3-1 col Qatar nonostante i 35 errori non forzati (21 battute sbagliate). Risultati che, insieme, compongono untutto sommato considerevole per unache viene, specie se rapportata all'Italia.non sono mai mancate nella storia di Cuba e non difettano neppure in questa rassegna iridata, con Simon - appena passato dalla Cucine Lube Civitanova alla Gas Sales Bluenergy Piacenza in Superlega - nel ruolo di leader indiscusso e tanti giovani in rampa di lancio., schiacciatore appena ingaggiato dall', e soprattutto, nuovo cambio dialla, rappresentano terminali offensivi importanti per una squadra che, pagando unnel gioco, ma che può accendersi da un momento all'altro, per entrare in ritmo e diventare devastante. Poter contare sul- perché, per distacco, Simon è ancora tale nonostante i 35 anni d'età - e su giocatori quasi obbligati nel tirare sempre a tutto braccio, potrebbe mettere in difficoltà la, un fondamentale in cui la Nazionale ha dovuto lavorare tanto dopo ilincassato da Francia Polonia nelle Finals della2022. A ciò si aggiunga la presenza di, uno degli schiacciatori più potenti al mondo - lo ricorderanno bene i tifosi della Lube, visto l'ultimo Mondiali per Club contro il Sada Cruzeiro - dotato di unae capace di fare malissimo in pipe a qualsiasi difesa. Risulta allora evidente che Cuba sia sicuramente una squadra incostante, ma indubbiamente piena di talento diffuso. Il punto è chiaro: nella Pallavolo contemporanea sono ormai pochissime le \"squadre materasso\", mentre aumenta sempre più il numero di quelle che possono ambire a una medaglia mondiale. Nel valutare la formula \"machiavellica\" di questo torneo, bisognerebbe così sottolineare anche il fatto che l'Italia abbia beneficiato di un, potendo giocare nella Pool meno equilibrata tra tutte le sei previste. Questo è un dato oggettivo, senza voler nulla togliere al grande lavoro svolto fin qui dagli Azzurri.\n\nGiannelli: \"Ecco la mia Italia. Ai Mondiali umili e determinati\"\n\nCuba incostante: cosa serve per non risvegliarne il talento\n\nSe i punti di forza sono evidenti, quelli di debolezza possono essere facilmente elencati. Ricezione e difesa sono due fondamentali in cui i cubani non eccellono da tempo e, anche in questa rassegna iridata, stanno confermando di patire qualche difficoltà. L'estro in regia non è poi neppure lontanamente paragonabile a quello di Simone Giannelli, per quanto la coppia di palleggiatori abbia mostrato lampi interessanti nelle prime tre sfide di questi Mondiali. L'Italia dovrà allora giocare da Italia o, meglio, da Nazionale di De Giorgi. Attenzione a muro, senza far sì che i cubani possano usare le mani alte quali bersagli per comodi punti, variazioni dai nove metri - dal momento che, molto difficilmente, gli Azzurri riusciranno a raggiungere velocità e potenze dei cubani - e versatilità in attacco. Laddove, per versatilità, s'intende la capacità di variare i colpi e mettere in crisi le scelte del muro avversario, ma anche la possibilità di ricorrere a pallonetti tattici e palle spinte, sfruttando così l'ormai nota sagacia della coppia Lavia-Michieletto in questo tipo di giocate. Attenzione invece a trasportare la sfida sul piano del pathos e su quello del gioco a chi tira più forte: in questi aspetti i cubani sono maestri da sempre e, pur non avendo più a disposizione El Diablo, Joël Despaigne, o Leo Marshall da tanti anni, il canovaccio tattico della loro Pallavolo spinge sempre affinché si possano massimizzare questi elementi. Infine, sarà fondamentale obbligarli alle rigiocate, cercando di togliergli quella che è una loro prerogativa essenziale: la certezza di mettere palla a terra al primo tentativo. Forzare Cuba a scambi lunghi, vista anche la qualità della correlazione muro-difesa Azzurra, significherebbe potenzialmente far saltare il banco per la squadra di coach Vives. Il tutto, sperando che le prime tre sfide, così poco probanti, della Pool E, non abbiano fatto abbassare il livello di attenzione nella Nazionale: dal vivo non è sembrato affatto così, ma gli Azzurri sono comunque consapevoli del fatto che, con l'inizio della fase a eliminazione diretta, bisognerà cambiare marcia in ogni fondamentale.\n\nRomanò: \"Io al posto di Zaytsev? Un sogno. Ai Mondiali cresceremo\"\n\nMondiali uomini Sergio Mattarella incontra gli Azzurri: \"Una serata indimenticabile\" 12/09/2022 ALLE 12:51",
    "Juntarte a Firenze, la danza cubana è senza confini": "Nell’ambito di Fabbrica Europa il 10 settembre va in scena lo spettacolo realizzato nel corso di un progetto di cooperazione internazionale. Rafael Gonzáles Muñozel: «Abbiamo pagato le conseguenze del bloqueo, ma gli artisti hanno reagito con una visione universale»\n\n«Viaggiare al futuro e tornare: è questa la responsabilità di noi scrittori e artisti» afferma Rafael Gonzáles Muñozel, direttore dell’Associazione Hermanos Saìz (Ahs). È un viaggio nel tempo e nello spazio, sorvolando l’oceano da L’Avana fino ad arrivare a Firenze. Da qualche giorno Gonzáles Muñozel è arrivato nel capoluogo toscano e attende con emozione il 10 settembre, quando verrà messo in scena lo spettacolo preparato nel corso del progetto di cooperazione internazionale “Juntarte, la cadena creativa que hace la escena inclusiva” (Arteinsieme, la catena creativa che rende la scena inclusiva), iniziato nel 2021 a Cuba e gestito da Cospe onlus.\n\nJuntos, insieme. Nuovi legami internazionali gettano le basi per il futuro che Gonzáles Muñozel (nella foto sotto), come molti altri artisti, spera per la cultura cubana. Un’arte che dialoghi e a cui sia permesso dialogare con il globale, che crei catene di solidarietà. «È compito di noi artisti alimentare uno spirito collaborativo e solidale; siamo chiamati a trascendere frontiere e a cercare un’unione universale al di là di credi, sistemi e forme di pensare. L’importante è immaginarsi un mondo più umano e vivibile» dice, mentre descrive la vivacità della scena artistica cubana in tutte le sue manifestazioni, tradizionali o moderne che siano. Ma che senz’altro fatica a farsi conoscere. Ed è questo il futuro che sogna, uno scambio che alimenti le connessioni globali oltre che un’interazione locale.\n\nD’altronde in questa direzione si muove il progetto Juntarte che da più di un anno ha unito artisti cubani provenienti da percorsi di ogni tipo, oltre che da diverse aree geografiche di Cuba. Un incontro che ha permesso e sta permettendo un’attenta e progressiva decostruzione di confini sociali e di etichette rigide, lasciando irrompere con nuova potenza il tema della diversità e dell’inclusività nel panorama artistico cubano. Tra gli stessi partecipanti al progetto, molti sono membri della comunità Lgbtiq+ , che hanno apportato nuovi punti di vista capaci di raccontare temi urgenti nell’isola, come dimostra il referendum che si terrà il 25 settembre a Cuba per chiedere l’approvazione di un nuovo Codice della famiglia in grado di garantire maggiori diritti per le donne e la comunità lgbtiq+.\n\nDopo un’indagine sullo stato dell’arte a Cuba, progetti di vario tipo sono stati esposti e presentati nell’isola, fino ad arrivare oggi in Italia. Dieci danzatori e coreografi della scena contemporanea cubana stanno prendendo parte in questi giorni alla XXIX edizione di Fabbrica Europa, festival promotore dell’intreccio di culture e linguaggi. «Oltre che formare, il mio ruolo era quello di accompagnare gli artisti in un percorso autoriale attraverso il dialogo e lo scambio» racconta Cristina Kristal Rizzo, coreografa di Fabbrica Europa, mentre ricorda le settimane passate a Cuba per il progetto Juntarte. E continua: «È importante essere riusciti a portare in Italia per quest’occasione alcuni dei partecipanti al progetto. Nei miei giorni a Cuba ho potuto percepire il desiderio degli artisti cubani di stringere relazioni più forti con il resto del mondo».\n\nL’embargo ha reso complicato per l’arte cubana (intesa in tutte le sue forme) farsi spazio nella scena culturale internazionale. «Non è che la cultura cubana sia chiusa, ma ci è stato precluso farci conoscere e apprezzare» commenta Gonzáles Muñozel. Le conseguenze dell’embargo si sono fatte sentire più profondamente a seguito della caduta dell’Unione sovietica, causando un periodo di crisi che ha impattato anche nella dimensione artistica e culturale cubana. Ma già da anni, anche prima della suddetta crisi, Cuba si era scontrata con l’isolamento della comunità internazionale. «Dal 1959, con il trionfo della rivoluzione, ogni tentativo di internazionalizzare l’arte locale è stato fortemente ostacolato. La globalizzazione culturale tende a standardizzare prodotti e renderli egemonici. Ciò che non passa e viene legittimato da Hollywood o ai saloni artistici di Miami, per esempio, rimane al margine del panorama artistico globale».\n\nGonzáles Muñozel cerca le parole giuste per descrivere le difficoltà vissute nel Paese. Parola dopo parola, racconta delle conseguenze della scarsità di materiale, scarsità data dall’alto costo delle importazioni provenienti da Paesi lontani, come la Cina. «Abbiamo pagato le conseguenze dell’embargo, non potendo accedere ai mercati vicini. La scelta di essere un Paese indipendente ha pesato anche in ambito artistico. Le gabbie imposte dalla comunità internazionale hanno avuto impatti forti, ma noi ci siamo appropriati di queste gabbie risignificandole e risemantizzandole» riflette Gonzáles Muñozel.\n\nPer quanto Cristina Kristal Rizzo noti le difficoltà materiali e infrastrutturali del Paese, narra il suo stupore dopo il primo impatto con il mondo culturale cubano: «È stato interessante interfacciarsi con un modo diverso di concepire la produzione artistica. Per noi l’arte è una forma di economia all’interno del sistema capitalista. Per molti di loro non è necessariamente legata al profitto: ho visto artisti con talenti straordinari lavorare per ore e ore senza alcun compenso, capaci di creare un rapporto con la propria arte di una potenza straordinaria. Poi certo ci sono anche dei limiti». La possibilità di svilupparsi e mantenersi per le nuove generazioni si fa sempre più difficile e diviene tanto più urgente creare nuove connessioni con il panorama artistico globale e trovare nuovi modi sostenibili, anche a livello economico, di fare arte. «Il progetto ha permesso a Cospe, Asociaciòn Hermanos Saiz, Centro Oscar Arnulfo Romero (OAR) e altre associazioni di incontrarsi. Abbiamo stretto nuove relazioni di cooperazione con Paesi stranieri, come l’Italia. E inoltre, non meno importante, abbiamo avuto la possibilità di accedere a fondi europei riuscendo in tal modo a portare avanti studi, ricerche, workshop, laboratori ecc.», spiega Gonzáles Muñozel.\n\nLo scambio previsto da Juntarte non si muove solo su un piano culturale, ma sull’idea stessa di produzione dell’arte, aprendo un varco di possibilità che cerchi di sfidare le difficoltà che gli artisti cubani si trovano a dover affrontare, sostenendo un processo di cambiamento della percezione sia del valore produttivo ed economico che della funzione sociale e politica del settore. Conclude Rafael Gonzáles Muñozel: «Creare legami con la scena artistica globale e internazionalizzare l’arte è per noi una priorità. Vogliamo uno scambio, vogliamo che l’arte cubana possa essere apprezzata globalmente».",
    "“Abbasso il comunismo”. E Cuba imprigiona Samuel, dissidente disabile": "Dimensioni testo Piccolo\n\nNormale\n\nGrande\n\n: - :\n\nHaiti: guerra civile a bassa intensità. Le ambasciate chiudono per la violenza\n\nMessico, Francia, Canada e Repubblica Dominicana hanno chiuso da ieri le loro ambasciate ad Haiti in risposta all’ondata di violenza che ha colpito il Paese. La capitale haitiana è teatro di manifestazioni di massa, atti di vandalismo e saccheggi, dopo che il primo ministro Ariel Henry ha annunciato lunedì mattina un aumento del prezzo del carburante nel Paese. E sempre ieri il presidente della Repubblica Dominicana, Luis Abinader, ha definito la crisi che Haiti sta vivendo una “guerra civile a bassa intensità”.\n\nLa storia toccante di Samuel Pupo Martínez, il prigioniero politico cubano disabile\n\nCubanet racconta la storia di Samuel non aveva fatto del male a nessuno, non aveva lanciato pietre né ha affrontato la polizia. Quello che fece l’11 luglio 2021 fu salire su un’auto ribaltata a Matanzas e gridare: “Abbasso il comunismo! Patria e vita”. Nove anni fa a Pupo era stata diagnosticata la sclerodermia, una malattia degenerativa che trasforma il proprio sistema immunitario in un nemico. Il tuo corpo attacca erroneamente i tessuti sani e non esiste una cura. Esistono due tipi di sclerodermia, uno è localizzato, che colpisce solo la pelle. Ma la più grave è la sclerosi sistemica. Questo, che danneggia la circolazione sanguigna e gli organi, è ciò che ha Samuele.\n\nA prima vista, se non si tocca l’epidermide dura, Pupo sembra in salute. È un uomo di 48 anni, alto e tozzo. Tuttavia, le lesioni sulla sua pelle sono per lo più nascoste sotto la sua uniforme carceraria, ad eccezione delle sue dita, dove l’umorismo accumulato esplode, riempiendo la punta degli arti di piaghe. Né le sue unghie hanno un aspetto ordinario. La consistenza e la forma sono più simili agli zoccoli di un animale che alle dita di un uomo. Ma gli effetti più devastanti della sua malattia sono interni: glaucoma, diabete, pressione alta e dolore costante che a volte lo immobilizza. Quando è stato arrestato l’11 luglio 2021 per aver manifestato contro il governo, la sua famiglia pensava che soffrire di una malattia incurabile e degenerativa lo avrebbe salvato dal carcere. E poi non ha fatto del male a nessuno, non ha lanciato pietre, non ha affrontato la polizia. Quello che fece quel giorno fu salire su un’auto ribaltata e gridare: “Abbasso il comunismo! Patria e Vita!”, vicinissimo alla sede del Partito. Questo gli è bastato per essere condannato a tre anni di reclusione e vedersi negato anche i domiciliari nonostante il carcere abbia gravemente deteriorato la sua salute, come ha dimostrato la sua difesa al processo. Al contrario, a Samuele è stato detto che le cose andranno solo peggio, finché sua moglie non starà zitta.\n\n50 preti nicaraguensi chiedono rifugio in Honduras e Costa Rica\n\nIeri sera José Canales, vescovo della diocesi di Danlí, El Paraíso, in Honduras, ha riferito che circa 50 sacerdoti nicaraguensi hanno chiesto rifugio a Honduras e Costa Rica a causa della repressione e delle vessazioni del regime di Daniel Ortega. Secondo Canales, il regime apre un fascicolo contro i religiosi che criticano o si oppongono pubblicamente alla dittatura orteguista. “Abbiamo ricevuto 50 richieste di sacerdoti che hanno espresso l’intenzione di fuggire dal Paese e una è già stata accolta e formalmente consegnata alla diocesi di Danlí”. Ortega attualmente mantiene il vescovo Rolando Álvarez della diocesi di Matagalpa , così come altri sette preti, ai domiciliari.\n\nLa fase mistica di Cristina Kirchner\n\nLa vicepresidente dell’Argentina, Cristina Kirchner, riappare con attorno una dozzina di “preti delle baraccopoli” e fa un discorso mistico dopo il fallito attentato. È lei stessa a dire di essere oggi più “mistica”. “Sento di essere viva grazie a Dio e alla Vergine“, ha detto aggiungendo, “volevo che la mia prima attività pubblica fosse circondata da preti delle baraccopoli, da suore laiche, da religiose”, ha detto la Kirchner in una sala del palazzo del Senato, dove ha il suo ufficio. I preti delle baraccopoli sono molto vicini a Papa Francesco e, sebbene di solito non partecipino alla politica, non nascondono la loro simpatia per il kirchnerismo. La ex presidente ha anche rivelato che la mattina dopo l’attentato ha ricevuto una telefonata da Papa Francesco, che conosce dagli anni in cui era alla Casa Rosada e Francesco era Jorge Bergoglio, arcivescovo di Buenos Aires. “Stavamo parlando al telefono e lui mi ha detto: ‘Gli atti di odio e di violenza sono sempre preceduti da parole e verbi di odio e di violenza'”, ha rivelato la Kirchner.\n\nSalgono a 14.200 le esecuzioni extragiudiziali in Venezuela.\n\nSono 14.220 i casi di esecuzioni extragiudiziali perpetrate in Venezuela dal 2012 al luglio di quest’anno, secondo l’ONG Cofavic intatto. Nella sola Caracas, il Victims Monitor, un’altra organizzazione che difende le vittime del terrorismo di stato, ha registrato 1.013 omicidi per mano della polizia dal 2017, una cifra che – secondo loro – è inferiore a quella reale, poiché molti di questi eventi sono descritti nei rapporti come scontri susseguenti a resistenza all’autorità. “Non è solo la cifra, non è solo il numero delle persone uccise, ma anche la famiglia che c’è dietro”, ha spiegato Sofía Cardona, psicologa del programma “Voces Visibles” con cui un’altra ong, “Mi Convive” fornisce supporto psicosociale ai parenti delle vittime della “letalità della polizia”. L’idea è quella di sostenere le persone “che sono ancora qui e che continuano a combattere” dopo la perdita dei loro parenti, ha detto la specialista. In Venezuela, le violazioni dei diritti umani sono oggetto di indagine da parte della Missione internazionale delle Nazioni Unite, che ha assicurato che le forze di polizia hanno perpetrato più di 200 omicidi da settembre 2020 fino alla presentazione del suo secondo rapporto, nel marzo 2021.\n\nCuba ha il maggior numero di prigionieri pro capite al mondo\n\nL’organizzazione indipendente Justicia 11J ha indicato in una dichiarazione pubblicata sui suoi social network che, secondo i dati presentati dal governo di Cuba all’Organizzazione delle Nazioni Unite (ONU), l’isola sarebbe il paese con la più grande popolazione carceraria pro capite del mondo. Un rapporto dell’Institute for Crime & Justice Policy Research (ICPR), preparato all’Università di Londra, Regno Unito, all’inizio di quest’anno aveva posizionato Cuba come il quinto paese con il più alto tasso di prigionieri al mondo dopo gli Stati Uniti, il Ruanda, il Turkmenistan ed El Salvador. Ma i dati di Cuba inclusi nel rapporto corrispondono a maggio 2012. Secondo il rapporto, 57.337 persone sono state incarcerate nelle carceri cubane, con una popolazione di 11,25 milioni. Il numero dei prigionieri a Cuba è però almeno doppio, considerando l’opacità delle statistiche ufficiali e l’intensificarsi della repressione delle voci dissenzienti sull’isola.\n\nPaolo Manzo, 16 settembre 2022\n\n—\n\nTutto sull’America Latina e il suo impatto su economia e politica del vecchio continente. Iscriviti gratis alla newsletter di Paolo Manzo (http://paolomanzo.substack.com). Dopo una settimana se vuoi con un abbonamento di 30 euro l’anno avrai diritto oltre che alla newsletter a webinar e dossier di inchiesta esclusivi.",
    "Il Presidente della Repubblica ha decretato il lutto ufficiale in Cuba": "Con motivo della morte di Sua Maestà, la Regina Isabella II, Regina del Regno Unito della Gran Bretagna e dell’Irlanda del Nord,il giorno 8 settembre del 2022, il Presidente della Repubblica di Cuba ha decretato il Lutto Ufficiale dalle 6 alla mezzanotte del 9 settembre.\n\nSua Maestà Isabella II ha mantenuto una relazione rispettosa con Cuba ed ha contribuito all’ampliamento dei vincoli tra i nostri paesi e i nostri popoli\n\nDurante la vigenza del Lutto Ufficiale, la Bandiera con la stella solitaria resterà alzata a mezz’asta negli edifici pubblici e nelle istituzioni militari. ( GM- Granma Int.)\n\n\n\n",
    "Il Chianti a Cuba: alla conquista del nuovo mondo": "Cena di Gala per il 55esimo anniversario dei sigari Cohiba e due giorni di Chianti Academy Wine & Food Experience attendono il rosso toscano. Ai nostri microfoni il commento del presidente del Consorzio, Giovanni Busi e il racconto di Luca Alves Chianti Wine Ambassador direttamente da L’Avana.\n\nCadute finalmente tutte le restrizioni anche sui viaggi internazionali imposte dalla pandemia, il Chianti è finalmente pronto a volare di nuovo a Cuba. Il viaggio del Consorzio è legato a due ragioni principali: il 55esimo anniversario di Cohiba, gli storici sigari premium cubani del marchio Habanos, con cui Chianti collabora dal 2015 e le giornate di degustazione e abbinamento proposte dalla Chianti Academy Latam Wine & Food Experience.\n\nCohiba festeggerà la ricorrenza in grande stile in particolare, il prossimo 9 settembre, con una cena di gala con 1200 ospiti provenienti da tutto il mondo in cui sarà protagonista anche il rosso toscano.\n\nGiovanni Busi, presidente del Consorzio Vino Chianti, racconta l’evento ai nostri microfoni: “Cohiba, lo storico sigaro cubano del marchio Habanos, invita i suoi grandi appassionati da tutto il mondo a provare le novità. Il Chianti è uno dei principali vini coinvolti in questa manifestazione di altissimo livello. Una grande opportunità per il Chianti nel mondo e per tutto il Made in Italy ”.\n\nGià da qualche anno il Consorzio ha iniziato ad essere presente a Cuba e in tutto il Sud America, malgrado le tassazioni per l’importazione di vino nei paesi latino-americani siano ancora elevate, la presenza chiantigiana in Brasile, Cile, Perù, Panama e naturalmente Cuba, è cresciuta negli anni.\n\n“ Il Sud America fino a dieci anni fa era una meta impensabile per i nostri vini. - continua il presidente Busi - Oggi, proprio qui, molte aziende stanno iniziando a vendere i loro prodotti e altre stanno perfino consolidando la loro presenza. I nostri numeri sul mercato cubano sono ancora relativamente piccoli, ma le attività di promozione ci hanno permesso e ci permetteranno di far crescere considerevolmente il numero delle aziende presenti sul mercato. Di pari passo negli anni abbiamo registrato da parte dei consumatori un interesse sempre crescente per il Chianti sull’isola.”\n\nIl 7 e 8 settembre presso l’Hotel Manzana Kempinsky, proprio di fronte al Capitolio, si svolgeranno due masterclass del programma Chianti Academy, declinate nel nuovo format Wine & Food Experience. La Chianti Academy è un progetto istituzionale nato in Cina nel 2018 e sviluppato anche in Sud America che prevede giornate di formazione dedicate a professionisti di tutto il mondo. Le degustazioni saranno un vero e proprio viaggio andata-ritorno tra Italia e Cuba, in cui il rosso toscano accompagnerà piatti italiani e pietanze della cucina creola. La prima giornata sarà dedicata ai vini di annata e a quelli prodotti secondo il Governo all’Uso Toscano - l’antica tecnica recentemente riscoperta che prevede la rifermentazione con uve appassite - il secondo giorno vedrà invece protagoniste le Riserve.\n\nAbbiamo raggiunto Luca Alves, Responsabile Eventi per il Consorzio e Chianti Wine Ambassador, a L’Avana, dove si stanno scaldando i motori per gli eventi dei prossimi giorni. Sarà proprio Luca Alves a condurre le giornate di degustazione e raccontare il Chianti oltreoceano. “Il Chianti non è un vino difficile da comunicare - ci spiega Alves - è un vino piacevole, familiare, con un’attitudine molto ‘friendly’ e la capacità di abbattere tutte le frontiere, di essere una lingua universale che riunisce tutti, ovunque nel mondo, attorno ad una buona tavola per un buon calice di vino”.\n\nPer l’abbinamento tra Chianti e cucina creola abbiamo chiesto proprio a Luca Alves qualche suggerimento da provare a replicare anche per gli enogastronomi più curiosi. “Può essere interessante provare l'abbinamento dei Chianti Riserva con la ropa vieja, un piatto di recupero a base di carne stufata, fatto usando secondo la tradizione gli avanzi dei giorni precedenti - un po’ come si fa con la Ribollita toscana. A Cuba si mangia molta carne di maiale, quindi consiglierei anche di provare il lechon asado, il maialino da latte cotto alla brace. Mentre se si vuole sperimentare con qualcosa di più inconsueto, da provare con un Chianti d'annata, c’è il pulpo al carbón, un polpo arrostisto alla brace, oppure molto sfiziosi e divertenti anche da preparare sono i tacos con polpa di granchio speziata e piccante accompagnati dalla tradizionale salsa di frijoles negros, fagioli neri”.\n\nAdnkronos - Vendemmie\n\n"
}