{
    "San Nicola, la «mano destra» vola negli Stati Uniti d’America": "BARI - «La mano destra di San Nicola»: viaggio religioso - diplomatico, siamo nell'ambito della Chiesa ortodossa, della reliquia custodita e venerata nella nuova chiesa di San Giorgio di Bucarest, capitale della Romania. Il pezzo dello scheletro che si presume appartenga ai resti del Patrono di Bari è stato spedito negli Stati Uniti, per dare la possibilità ai fedeli d'Oltreoceano di pregare una delle figure della Chiesa più conosciute al mondo. Con la mano, custodita in una preziosa cassetta d'argento, una reliquia attribuita a San Costantino Brancoveanu (1654 – 1714), principe della Valacchia martirizzato dai turchi.\n\nLe due reliquie da oggi, 26 settembre, e per due settimane saranno esposte nelle chiese ortodosse romene di Chicago (Cattedrale Ortodossa Romena dei Sacri Imperatori), Sacramento, Seattle, Upland e Hayward. Il «tour» è stato promosso e accompagnato dalla benedizione, si legge sui media dell'Est, da Daniele, Patriarca della Chiesa ortodossa romena.\n\nMa torniamo a San Nicola (250 – 326). Vescovo di Myra (oggi Demre, in Turchia), visse e morì in Asia Minore. Oltre sette secoli dopo la sua morte, nel 1087 un manipolo di marinai baresi trafugò gran parte delle ossa del Santo, che erano custodite da monaci locali, a tre chilometri da Andriake, il porto di Myra e le portò a Bari, dove ancora oggi l'«impresa» viene festeggiata con la Sagra di Maggio. Nel giro di due anni i baresi, guidati dall'Abate Elia, edificarono la Basilica di Bari Vecchia che custodisce in cripta quei resti, dai quali ogni anno viene estratta la «Sacra Manna» (liquido che si ritiene miracoloso), resti venerati dai fedeli di mezzo mondo sia cattolici sia ortodossi. In base a questo evento, San Nicola, protettore fra l'altro dei naviganti, fu elevato al «rango» di Patrono di Bari.\n\nNegli anni, gli studiosi hanno stabilito che a Bari è custodito circa il 70% dei resti umani attribuiti a San Nicola. Nel 1100 un colpo di mano analogo a quello dei baresi fu compiuto dai veneziani, che da allora custodiscono e venerano nella chiesa di San Niccolò al Lido il secondo «lotto» più consistente di quei resti umani.\n\nE veniamo alla mano destra del Santo. Secondo la tradizione, fu fatta prelevare dalla cripta, nel 1599, dall'allora Arcivescovo di Bari-Canosa, Giulio Cesare Riccardi (era pontefice Clemente VIII, il papa che presiedette al rogo con il quale fu giustiziato per eresia Giordano Bruno) e donata al condottiero della Valacchia (regione della Romania) Michele il Coraggioso (1558 – 1601), sovrano che prima salì al potere con l'aiuto dell'Impero Ottomano e poi unificò i Principati del Danubio (Valacchia, Moldavia e Transilvania) sotto l'egida del Sacro Romano Impero impersonato da Rodolfo d'Asburgo. L'anno del «dono barese» a Michele il Coraggioso coincide con l'ingresso trionfale del condottiero ad Alba Iulia, capitale della Transilvania, dopo l'unificazione. Peccato però che due anni dopo proprio gli Asburgo decisero di farlo assassinare da propri sicari nel corso di un assedio (a Kanischa). L'imperatore infatti fu informato dalle sue spie che il condottiero aveva scritto alcune lettere al Sultano ottomano (nemico giurato dell'Impero), missive nelle quali si intravedeva un eventuale nuovo «cambio di casacca» di Michele il Coraggioso e quindi un atto di infedeltà all'Impero cristiano.\n\nSi narra che il Vescovo Nicola di Myra, nel corso delle dispute teologiche al Concilio di Nicea (sempre nel territorio dell'odierna Turchia, il primo ecumenico della Cristianità) inflisse uno schiaffo al presbitero e teologo Ario, considerato eretico. Se l'episodio avvenne, sarebbe interessante se la sberla fu data con la mano destra o con la sinistra. Comunque da quel consesso (oltre 300 i partecipanti con la supervisione dell'imperatore Costantino I) fu formulata la preghiera del «Credo» che ancor oggi viene recitata nella liturgia cristiana.\n\nDispute a parte, altre reliquie Nicolaiane «minori» si trovano nelle chiese, dedicate entrambe a San Nicolò, di Rimini e Tortorici (Messina) in Italia, e poi in vari Paesi del mondo, fra i quali la Russia.\n\nProprio al Patriarcato di Mosca, quando i rapporti con Italia e Santa Sede non erano ancora stati rovinati dal presidente Vladimir Putin (la situazione è precipitata dopo l'invasione dell'Ucraina iniziata 214 giorni fa), da maggio a luglio 2017 papa Francesco concesse il prestito di una costola, prelevata dalla cripta della Basilica di Bari Vecchia ed esposta alla venerazione dei fedeli dell'Est (oltre due milioni di persone) a Mosca e a San Pietroburgo. La reliquia fu poi rimpatriata a Bari e riposta di nuovo nel sepolcro della cripta della Basilica, luogo nel quale ancora oggi vengono celebrati riti sia di culto cattolico sia ortodosso. Nel segno di un ecumenismo che si spera di rilanciare, in questi mesi così foschi. Forse anche le reliquie possono unire i popoli nella speranza di una nuova pace.",
    "«Tradizionalisti o sovversivi?»: le origini culturali degli Stati Uniti": "Per continuare lo «scavo» genealogico delle origini politico-culturali degli Stati Uniti, esamino in quest’occasione due testi. Il primo, The Ideological Origins of the American Revolution (The Belknap Press of Harvard University Press), di Bernard Bailyn, è un classico della storiografia americana. Uscita per la prima volta nel lontano 1967, l’opera si è andata via via arricchendo di nuovi contenuti fino all’ultima edizione (da cui cito), pubblicata nel 2017, appena tre anni prima della morte dell’autore.\n\nQuesto articolo è stato pubblicato sul Primato Nazionale di settembre 2022\n\nComplottisti illuminati\n\nPartendo da quella che, nella prefazione all’ultima edizione, Bailyn chiama «l’ossessione degli americani per il potere», visto nella sua essenza e nelle sue manifestazioni come «un’entità autonoma, una forza oscura, indipendente, primordiale, pervasiva e maligna» (pp. VIII-IX), alla quale va opposta la libertà, lo storico americano ha individuato la principale chiave di lettura del conflitto dal quale nacquero gli Stati Uniti come una lotta proprio tra potere e libertà, una lotta spesso interpretata addirittura come una «cospirazione del potere contro la libertà» (p. 95), che è poi all’origine di una delle più note tradizioni politiche americane, quella cospirazionista, e che si spiega, appunto sin dai tempi della guerra per l’indipendenza, con «la convinzione da parte dei leader rivoluzionari che stessero affrontando una deliberata cospirazione per distruggere l’equilibrio costituzionale e per eliminare la loro libertà», convinzione a sua volta poggiante su «radici profonde e diffuse» e «immerse nella cultura politica anglo-americana» (p. 144).\n\nMa quel che più importa del testo di Bailyn, ai fini della ricostruzione genealogica che qui interessa, è il secondo capitolo dedicato al retroterra politico-culturale della generazione protagonista della guerra contro l’Inghilterra, e che viene ricavato soprattutto dallo studio dei pamphlet, considerati come la più caratteristica e importante letteratura polemico-militante di quel periodo. Innanzitutto Bailyn ricorda l’onnipervasività dell’eredità classica nella cultura dell’America coloniale, presente in ogni livello d’istruzione, dalle grammar schools al college, passando per i precettori privati e le letture autonome, così da creare una familiarità profonda col mondo greco-romano (pp. 23-24). Nondimeno i classici, pur presenti ovunque nella letteratura «rivoluzionaria», non rappresenterebbero, a parere di Bailyn, il vero riferimento ideologico della lotta contro l’Inghilterra, che andrebbe piuttosto rintracciato in altri filoni culturali, come ad esempio quello dell’Illuminismo, con autori come Locke, per i diritti naturali e il contrattualismo, Montesquieu, per l’equilibrio dei poteri, Voltaire, per la critica al potere ecclesiastico, Beccaria, per la riforma del diritto penale, Burlamaqui e Vattel, per il «diritto delle genti» (pp. 26-27). Anche se, in definitiva, con l’eccezione cruciale di Locke, il pensiero illuministico non occuperebbe comunque un ruolo «né chiaramente dominante né del tutto determinante» (p. 30).\n\nPuritani per la repubblica\n\nEcco perché, accanto all’eredità dell’Illuminismo, Bailyn individua almeno tre ulteriori tradizioni, altrettanto se non ancor più significative, per comprendere il ricco e complesso mondo culturale delle colonie nordamericane. Innanzitutto, e la cosa non sorprende affatto, c’è la tradizione puritana, con particolare attenzione rivolta alla covenant theology (p. 32), ossia alla «teologia del patto», con le sue fondamentali implicazioni socio-politiche. Altra influenza decisiva è quella esercitata dalla English common law (p. 30), e dai suoi massimi studiosi, come Coke, Bracton e Fortescue. Ragion per cui, secondo Bailyn, proprio il diritto consuetudinario inglese avrebbe contribuito in maniera davvero rilevante alla consapevolezza giuridica della generazione della guerra d’indipendenza (p. 31).\n\nEppure, la tradizione che avrebbe avuto il peso probabilmente maggiore è, sempre per Bailyn, quella repubblicana. Qui i riferimenti, tutti relativi all’Inghilterra del Sei-Settecento, vanno dal Milton autore di trattati radicali sulla politica, a Harrington, Neville e specialmente ad Algernon Sidney, il cui Discorso concernente il governo sarebbe diventato il «libro di testo della rivoluzione» in America (p. 35), insieme a un’altra opera essenziale del pensiero repubblicano e radicale, quale le Catos’s Letters di John Trenchard e Thomas Gordon (p. 35), a cui giustamente Bailyn accosta, per i toni di denuncia di una possibile deriva autocratica e della corruzione imperante nell’Inghilterra dell’epoca, la rivista The Craftsman, organo dell’opposizione «country» al governo Walpole, il cui principale animatore era il tory Henry St. John, visconte di Bolingbroke (p. 39).\n\nStati Uniti a lezione dai Greci\n\nAd insistere, invece, sul peso preponderante avuto dalla tradizione classica nella formazione politica dei cosiddetti padri fondatori degli Stati Uniti (i vari Jefferson, Adams, Franklin, Madison, Washington, Hamilton, Henry, ecc.) è il libro di Carl J. Richard, Greeks and Romans Bearing Gifts: How the Ancients Inspired the Founding Fathers (Rowman & Littlefield, 2009). Rispetto a Bailyn, che in fondo derubricava il lascito dell’antichità a un suo utilizzo superficiale e convenzionale, frutto principalmente dell’educazione ricevuta, Richard ritiene che l’insegnamento dei classici abbia davvero inciso in profondità nei dibattiti, nei problemi affrontati e nelle soluzioni adottate dai padri fondatori, e senza contare il fatto essenziale, trascurato da Bailyn, che lo…",
    "Pronto il catalogo Stati Uniti di Utat Viaggi": "E’ pronto il catalogo Stati Uniti di Utat Viaggi, nella sua winter edition, novembre 2022-marzo 2023. Il nuovo catalogo propone viaggi firmati con accompagnatore, tour escorted e combinazioni fly & drive.\n\nIn catalogo\n\nSono presenti numerose proposte per un viaggio negli Stati Uniti nelle destinazioni americane più richieste nei mesi invernali, a partire da New York che viene proposta con partenze speciali firmate Utat e con accompagnatore dall’Italia, ma anche con partenza di gruppo garantita, partenze speciali per i ponti invernali e il Capodanno, oltre ai soggiorni in libertà in città.\n\nPer l’autunno, non mancano i must di stagione: lo speciale Halloween e il Thanksgiving a New York, iniziative che riscuotono sempre molto successo – sottolinea l’operatore -, e permettono di immergersi nell’atmosfera americana di queste festività.",
    "Dopo gli Stati Uniti anche l’Europa con la curva dei tassi a testa in giù": "Dopo gli Stati Uniti anche l’Europa con la curva dei tassi a testa in giù di Vittoria Puledda\n\nNegli Usa i rendimenti dei bond a breve termine sono più alti di quelli “lunghi”, e la distanza si sta ampliando, in Germania la parabola è quasi piatta, in Italia la forbice si stringe, segnali chiari\n\ndi recessione imminente",
    "Gli Stati Uniti e l'Europa si alleano per contenere il dominio delle big tech": "L'arrivo a New York alla fine della scorsa settimana del commissario europeo alla concorrenza Margrethe Vestager è coinciso con un momento positivo. Il giorno prima, la Corte di giustizia dell'Unione europea (Ue) ha confermato la decisione del suo ufficio di multare per 4,1 miliardi di dollari Alphabet – la società che controlla Google – per aver utilizzato il suo sistema operativo Android allo scopo di danneggiare la concorrenza.\n\nLa sentenza è stata un promemoria del potere che il commissario esercita sui colossi tecnologici statunitensi. Nel 2014 Vestager ha lasciato la sua posizione di vice primo ministro danese per diventare la responsabile della concorrenza della Commissione europea. A Bruxelles Vestager ha indagato Apple per il mancato versamento delle imposte sulle società in Irlanda, ha multato Google per milioni di euro per aver favorito i suoi servizi di shopping nelle ricerche e ha denunciato la mancanza di trasparenza di Facebook nell'acquisizione di WhatsApp. Il suo nome era anche circolato come papabile futuro presidente della Commissione europea. Nel 2019 Vestager ha assunto il suo ruolo attuale, dove si occupa tra le altre cose della regolamentazione della raccolta dei dati e della lotta al monopolio all'interno dell'Ue.\n\nDurante la sua visita negli Stati Uniti, Vestager ha incontrato i funzionari della Federal trade commission, l'agenzia statunitense responsabile della tutela dei consumatori, e del dipartimento di Giustizia. Il commissario Ue si è anche fermata anche nella sede americana di Wired a New York per discutere di come gli Stati Uniti e l'Unione europea possono collaborare per proteggere la privacy e contenere le big tech. L'intervista è stata modificata e tradotta per ragioni di lunghezza e chiarezza.\n\nJennifer Conrad: Quale messaggio dovrebbe inviare la multa di Google alle altre aziende tecnologiche statunitensi circa loro futuro in Europa?\n\nMargarethe Vestager: Credo che il messaggio sia chiaro da tempo: l'Europa è aperta alle aziende, ma c'è un regolamento che vale per tutti. Abbiamo già avuto tre cause contro Google. Abbiamo un'altra indagine in corso sulla tecnologia pubblicitaria di Google. Abbiamo già avuto due cause contro Amazon e ora ne abbiamo una terza. Abbiamo una causa Facebook in corso e tre contro Apple.\n\nPensa di essere riuscita a modificare il comportamento delle aziende tecnologiche statunitensi?",
    "Come compilare il Modulo/Form W-8BEN per gli Stati Uniti": "Il modulo Form W-8BEN è un certificato che devono compilare i soggetti (beneficiari effettivi), di compensi erogati da enti residenti negli Stati Uniti, non residenti in questo Stato. Le persone fisiche residenti in Italia che percepiscono compensi da enti degli Stati Uniti devono compilare questo modello per evitare l’applicazione della ritenute del 30% che gli USA dovrebbero trattenere sul loro compenso.\n\nChe cos’è il modulo W-8BEN?\n\nIl modulo (form) W-8BEN (Certificate of Foreign Status of Beneficial Owner for United States Tax Withholding) è un documento attraverso il quale un soggetto certifica che non è fiscalmente residente negli Stati Uniti d’America. Attraverso questo documento il contribuente autocertifica la sua residenza fiscale estera, al fine di evitare che l’azienda USA (committente) possa applicare la ritenuta del 30% (c.d. “withholding tax“) sui compensi erogati verso prestatori non residenti.\n\nEsistono due tipologie di modelli di certificazione, ovvero:\n\nIl modello form W-8BEN utilizzabile dalle persone fisiche non residenti negli Stati Uniti;\n\nutilizzabile dalle persone fisiche non residenti negli Stati Uniti; Il modello form W-8BEN-E utilizzabile dagli enti non residenti negli Stati Uniti (in questo caso la E sta per ente o società). Si tratta principalmente si società, trust ed enti non residenti USA.\n\nAggiornamento del modulo W-8BEN\n\nIl modulo W-8BEN ha validità nel corso dell’anno nel quale viene firmato e nei tre successivi anni civili. Per esempio, un modulo W-8BEN firmato il 3 gennaio 2020 sarà valido fino al 31 dicembre 2023 e dovrà essere re-inviato a all’ente USA entro e non oltre il 30 gennaio 2024. Nel caso in cui un cambiamento delle circostanze porti a invalidare una qualunque delle informazioni all’interno del modulo, ciò comporterà l’invalidamento dell’intero modulo.\n\nChi è tenuto alla compilazione del modulo W-8BEN?\n\nColoro che stanno operando con aziende USA e non sono cittadini statunitensi, possessori di carta verde o aventi residenza legale negli Stati Uniti;\n\nI rappresentanti di entità organizzate negli Stati Uniti ma riconosciute come società per azioni ai sensi delle normative statunitensi. Si prega di fare riferimento all’ elenco delle entità considerate per se corporation;\n\nAmministratori fiduciari di trust come definito dalle normative statunitensi.\n\nRappresentanti di proprietà fondiarie.\n\nPerché le aziende americane chiedono il Form W-8BEN?\n\nAll’inizio di un rapporto lavorativo oppure al momento dell’erogazione del compenso le aziende americane chiedono ai propri prestatori esteri la compilazione di questo modulo di autocertificazione. L’obiettivo di questo modulo è quello di autocertificare la residenza fiscale estera ed evitare, quindi, l’applicazione della withholding tax (ritenuta in uscita) del 30% sui pagamenti effettuati da aziende americane.\n\nIn generale, infatti, le aziende americane che effettuano pagamenti a soggetti o enti non fiscalmente residenti negli Stati Uniti hanno l’obbligo di operare una ritenuta d’acconto (la c.d. “withholding tax“) e di verse al fisco americano (IRS) l’importo trattenuto. Di solito la ritenuta d’acconto in America è del 30% a meno che non vi sia una Convenzione contro le doppie imposizioni tra gli Stati Uniti ed il paese estero in questione che contenga accordi diversi. Di fatto, quindi, attraverso la compilazione di questo modulo il prestatore non residente ha la possibilità di chiedere, a seconda dei casi, la non applicazione della ritenuta oppure l’applicazione della ritenuta in misura ridotta in virtù dell’applicazione della Convenzione contro le doppie imposizioni in essere con gli Stati Uniti.\n\nIn linea generale, maggiori informazioni sull’applicazione della ritenuta sono disponibili sul sito dell’IRS: “Withholding tax USA“.\n\nLe tipologie reddituali per le quali è richiesta la compilazione del modulo sono le seguenti:\n\nInteressi;\n\nDividendi;\n\nRoyalty;\n\nCanoni;\n\nPremi;\n\nPrestazioni di servizi e/o cessioni di beni.\n\nCosa succede se non si compila il Form W-8BEN?\n\nSe non si provvede a compilare e a consegnare il modulo per tempo al committente americano, questi ha l’obbligo di trattenere una ritenuta d’acconto del 30% sul pagamento dovuto all’azienda italiana.\n\nPer esempio, se hai effettuato una prestazione professionale verso un committente USA ed hai compilato al committente americano il form W-8BEN correttamente compilato, questi ti erogherà il compenso pattuito senza trattenere la ritenuta del 30%. L’erogazione della ritenuta può comunque portare il professionista all’applicazione di un credito per imposte estere in Italia ma, sicuramente, si tratta di una procedura più complessa da applicare.\n\nCome si compila il modulo W-8BEN?\n\nIl modulo si compone di tre diverse sezioni, ovvero:\n\nL’identificazione del titolare effettivo; L’applicazione (eventuale) di accordi contro le doppie imposizioni; Le certificazioni obbligatorie.\n\n1) Identificazione del titolare effettivo\n\nQuesta sezione è volta ad identificare il soggetto che sarà il titolare effettivo dei compensi che verranno erogati dall’ente residente negli Stati Uniti. In questa sezione è necessario fornire tutte le informazioni che permettano di individuare unicamente il beneficiario.\n\nPer maggiori informazioni sull’individuazione del titolare effettivo consultare il sito dell’IRS.\n\nNOME E COGNOME Inserisci il tuo nome legale completo. PAESE DI CITTADINANZA Inserisci il tuo paese di cittadinanza.\n\n– I cittadini statunitensi non devono compilare questo modulo, bensì il modulo W-9.\n\n– Se hai la doppia cittadinanza, inserisci il paese nel quale hai sia la cittadinanza che la residenza fiscale al momento della compilazione di questo modulo. Se non sei residente in un paese in cui hai la cittadinanza, inserisci l’ultimo paese nel quale hai avuto la residenza fiscale. INDIRIZZO DI RESIDENZA Il tuo indirizzo di residenza permanente è quello del paese in cui dichiari di essere residente ai fini dell’imposta sul reddito.\n\n– Non utilizzare una casella postale o un indirizzo con dicitura “c/o”.\n\n– Generalmente NON dovrebbe essere un indirizzo statunitense. Qualora lo fosse, ti verrà richiesto di fornire ulteriore documentazione. INDIRIZZO POSTALE Se il tuo indirizzo postale è diverso da quello permanente, deseleziona la casella per fornirne uno per il tuo modulo fiscale. Invieremo a questo indirizzo la tua dichiarazione fiscale di fine anno, qualora applicabile. Come per l’indirizzo di residenza permanente, generalmente quello postale non dovrebbe essere un indirizzo statunitense. Qualora lo fosse, ti verrà richiesto di fornire ulteriore documentazione. NUMERO DI IDENTIFICAZIONE FISCALE STATUNITENSE Se disponi di un numero di identificazione fiscale statunitense, come un numero di previdenza sociale (SSN) o un codice di identificazione fiscale individuale (ITIN), inseriscilo qui. Se non ce l’hai, lascia vuoto questo campo. NUMERO DI IDENTIFICAZIONE FISCALE ESTERO Inserisci il tuo numero di identificazione fiscale estero rilasciato dal tuo paese di residenza fiscale. Se non ne hai uno, puoi fornire una motivazione (ad esempio: se la tua residenza fiscale si trova in un ente territoriale che non rilascia un codice fiscale, puoi indicare la dicitura “Non richiesto per legge”).\n\n2) Applicazione dell’eventuale Convenzione contro le doppie imposizioni\n\nLa seconda sezione del modulo è quella che assume maggiore importanza. Si rende necessario, infatti, prima di tutto individuare se tra gli Stati Uniti e lo Stato di residenza del prestatore è in vigore un accordo contro le doppie imposizioni. Per quanto riguarda l’Italia è in vigore una Convenzione ratificata dalla Legge 3 marzo 2009 n. 20. Una volta individuata la Convenzione occorre andare ad individuare se vi è uno specifico paragrafo dedicato ad identificare la potestà impositiva per la specifica tipologia reddituale percepita (reddito professionale, di impresa, royalties, canoni, etc). Una volta individuato il paragrafo dedicato occorre individuare se vi è l’applicazione di una “withholding tax” di aliquota inferiore rispetto a quella del 30% (standard) prevista dalla normativa fiscale USA.\n\nLe Convenzioni contro le doppie imposizioni, infatti, ove siano ratificate da entrambi gli stati coinvolti sono una norma sovranazionale e per questo ove maggiormente favorevole al contribuente, concretamente applicabile al posto della normativa interna degli stati coinvolti. La compilazione di questa sezione è importantissima in quanto determina la tassazione che l’ente committente la prestazione applicherà sul compenso da erogare al prestatore residente in Italia. Se hai dei dubbi sulla compilazione di questa sezione il consiglio è quello di rivolgersi ad un dottore Commercialista esperto di fiscalità internazionale.\n\nDi seguito i principali articoli della Convenzione con gli Stati Uniti utili per la compilazione del modulo.\n\nArt. 7 Utili delle imprese Art. 10 Dividendi Art. 11 Interessi Art. 12 Canoni Art. 14 Professioni indipendenti\n\n3) Le certificazioni obbligatorie\n\nL’ultima sezione del modulo deve essere letta attentamente in quanto contiene una serie di certificazioni che vengono date per assunte con la firma del documento. Si tratta di attestazioni obbligatorie che, comunque, è necessario comprendere bene prima di indicare come verificate.\n\nImportante:\n\nIl documento in commento rappresenta una autocertificazione. È importante tenere presente che gli Stati Uniti d’America hanno una legislazione molto ferrea per quanto riguarda le false attestazioni, che possono portare sino a sanzioni penalmente rilevanti.\n\nNota:\n\nLe informazioni riportate di seguito rappresentano linee guida generali e non sono da interpretare come consulenza fiscale. Senza un modulo approvato, tutto il reddito percepito come autore è soggetto alla ritenuta d’acconto massima del 30%.",
    "Vladimir Putin ha dato la cittadinanza russa a Edward Snowden, che nel 2013 fuggì dagli Stati Uniti dopo aver rivelato i programmi di sorveglianza segreti della NSA americana": "Lunedì il presidente russo Vladimir Putin ha concesso la cittadinanza a Edward Snowden, l’ex analista dell’intelligence americana che da anni è al centro di una grossa storia di spionaggio negli Stati Uniti, da dove scappò nel 2013 e dove il governo vorrebbe processarlo.\n\nSnowden lavorò per diverso tempo come collaboratore dell’Agenzia per la sicurezza nazionale degli Stati Uniti (NSA): nel 2013 rese pubbliche – consegnandole a due giornali, il Washington Post e il Guardian – migliaia di documenti della NSA su un ampio programma governativo statunitense di sorveglianza di cittadini americani e stranieri, capi di stato nemici e alleati. Si procurò così un’accusa per spionaggio che, se fosse processato, ancora oggi potrebbe portarlo a scontare decenni carcere. Per questo, Snowden fuggì prima a Hong Kong e poi in Russia, dove ricevette asilo politico.\n\nSnowden aveva fatto domanda per la cittadinanza russa due anni fa, dicendo di voler evitare il rischio di rimanere separato da suo figlio, che è nato in Russia, durante la pandemia. Il fatto che Putin abbia deciso di concedergliela proprio ora, in un momento di forte tensione tra la Russia e i paesi occidentali a causa della guerra in Ucraina, è stato visto come una sorta di provocazione nei confronti degli Stati Uniti.\n\n– Leggi anche: Le due settimane che mancavano nella storia di Edward Snowden",
    "Stati Uniti: il diritto all'aborto in futuro": "Da quando la Corte Suprema ha emesso le sentenze Roe v. Wade e Doe v. Bolton nel 1973, gli Stati federati degli Stati Uniti hanno costruito un reticolo di leggi sull’aborto, codificando, regolando e limitando se, quando e in quali circostanze una persona può abortire. Con l’annullamento della sentenza Roe vs. Wade, il diritto all’aborto è diventato prerogativa dei singoli Stati americani. Due esempi di Stati contrapposti nella ricezione della sentenza della Corte Suprema sono la Georgia e il Kansas, entrambi stati a guida repubblicana.\n\nRepubblicani a confronto\n\nIn Georgia le donne in gravidanza potranno riconoscere i loro feti come dipendenti nelle dichiarazioni dei redditi. Lo ha annunciato in un comunicato lunedì 1° agosto il Dipartimento delle Entrate dello Stato americano, dichiarando che avrebbe iniziato a “riconoscere qualsiasi bambino non ancora nato con un battito cardiaco rilevabile come idoneo a ricevere l’esenzione individuale dall’imposta sul reddito per lavoro dipendente”. La detrazione, fino a 3 mila dollari, vale per qualsiasi feto il cui battito cardiaco possa essere rilevato, il che può verificarsi già a sei settimane di gestazione, quando molte donne non sanno neanche di essere in gravidanza. Lo scorso 20 luglio una Corte d’appello federale inferiore aveva deciso l’entrata in vigore di una legge della Georgia che vieta la maggior parte degli aborti all’interno dello Stato.\n\nDall’altra parte gli elettori del Kansas, stato repubblicano, il 2 Agosto hanno respinto con un referendum una norma che prevedeva la rimozione dei diritti di accesso alle interruzioni di gravidanza dalla Costituzione dello Stato. Il 59% degli elettori è favorevole alla conservazione dei diritti all’aborto rispetto a quasi il 41% che sostiene la rimozione delle protezioni contro l’aborto dalla costituzione statale. Va segnalato che sia nelle contee urbane che in quelle rurali il voto a favore del diritto all’aborto ha ottenuto risultati migliori di quelli ottenuti da Joe Biden contro Donald Trump nel 2020.\n\nI diritti riproduttivi in campagna elettorale\n\nSecondo i dati forniti dal Guttmacher Institute, al 25 agosto 2022 43 dei 50 stati americani vietano l’aborto dopo un determinato periodo della gravidanza, con alcune eccezioni. Le circostanze consentite sono generalmente quelle in cui l’aborto è necessario per proteggere la vita o la salute della paziente. I divieti, che ogni giorno aumentano, sono estremamente differenziati tra loro e rendono difficile individuare l’eventuale esistenza di una coerenza normativa a livello federale che possa, nonostante la frammentazione, garantire alle donne americane di gestire autonomamente e senza interferenze i propri diritti riproduttivi. Con l’avvicinamento, poi, delle elezioni di medio termine di martedì 8 novembre e che vedranno il rinnovamento di tutti i seggi della Camera dei Rappresentanti, di 34 seggi del Senato e la contestuale elezione di 38 governatori su 50, gli abortion bans aumentano al fine di assicurarsi il voto dei cittadini più reazionari e conservatori.\n\nIl Sud Carolina è proprio tra gli stati che andrà a eleggere un nuovo governatore e che vedrà scontrarsi, il prossimo novembre, il governatore repubblicano uscente Henry McMaster con il candidato democratico Joe Cunningham. Recentemente la Camera della Carolina del Sud ha introdotto un divieto totale di aborto, tranne per gravidanze causate da stupro e incesto. Queste due eccezioni sono state oggetto di un aspro dibattito interno alla Camera, che ha visto sottoporsi un testo inizialmente privo di tali casistiche e fortemente voluto come tale dai Repubblicani. L’emendamento è stato adottato con voto vocale in una frettolosa riconsiderazione del disegno di legge originale, che era stato appena respinto dalla Camera nella notte.\n\nUn attacco locale\n\nLa domanda da porsi, a fronte di questo scenario, è se sia ancora utile provare a parlare di diritto all’aborto nella Federazione degli Stati Uniti o iniziare ad abbracciare il destino di questo come una materia ad esclusiva competenza locale. Gli stessi giudici locali e statali stanno giocando un ruolo sempre più significativo nel determinare se una donna può accedere a un aborto. Spesso l’ottenimento di una udienza presso i giudici locali richiede settimane e le decisioni possono essere ampiamente influenzate dalle inclinazioni personali e politiche dei singoli giudici. I giudici statali e locali sono selezionati separatamente da quelli che fanno parte della magistratura federale. In alcuni Stati, i giudici sono eletti. In altri, invece, si tratta di funzionari politici selezionati dal governatore.\n\nSulla scia della decisione della Corte Suprema di rovesciare la sentenza Roe v. Wade, 14 Stati ora vietano totalmente o parzialmente l’uso del mifepristone e del misoprostolo, farmaci che sono utilizzati in più della metà di tutti gli aborti. Anche le associazioni anti-abortiste si concentrano sulla proibizione di questi farmaci, “supportate” nelle loro crociate dall’intervento spesso intrusivo delle compagnie tecnologiche americane. Facebook ha, infatti, fornito alla polizia informazioni riguardanti una giovane del Nebraska che cercava di reperire, in chat privata con la madre, pillole abortive per interrompere una gravidanza che aveva ormai superato le 20 settimane.\n\nIl futuro federale del diritto all’aborto\n\nTornerà mai ad esistere un diritto all’aborto garantito a livello federale? I tentativi di intervento legislativo ed esecutivo degli ultimi mesi non sembrano puntare in questa direzione: nonostante il Presidente Biden si sia fatto promotore e firmatario di un ordine esecutivo presidenziale dando mandato al Dipartimento della Salute di proteggere ed espandere l’accesso all’aborto farmacologico in linea con le indicazioni della Food and Drug Administration, è dalla Camera dei Rappresentanti e dal Senato che dovrebbe arrivare la vera condificazione di un diritto all’aborto federale; possibilità estremamente remota e che si vedrà negata dal verosimile affossamento dell’Abortion Bill passato nei mesi passati alla Camera, ma che continua a non avere i numeri per superare l’ostruzionismo al Senato.",
    "Stati Uniti, il ritorno della sifilide: +26% di casi in un anno. \"Situazione fuori controllo\"": "Stati Uniti, il ritorno della sifilide: +26% di casi in un anno. \"Situazione fuori controllo\" di Massimo Basile\n\nIl numero totale dei contagi è il più alto dal 1948. In crescita anche l'Hiv",
    "Provocare pioggia utilizzando della dinamite? Gli Stati Uniti ci hanno già provato": "Nel XIX secolo A Midland, una città del Texas, un gruppo di scienziati innescò una serie di esplosivi che scatenarono luci e tuoni. Quest’operazione non aveva niente a che vedere con una manovra militare: stavano forzando la natura affinché piovesse.\n\nI tre ingredienti chiave per produrre della pioggia, utilizzati da Robert G. Dyrenforth e il suo gruppo, sono gli aquiloni, i palloncini e la dinamite. Gli esperimenti erano basati su una teoria ben precisa: le nuvole produrrebbero dei rovesci, nel momento in cui sono fortemente agitate dal rumore. La suddetta ipotesi è nota come “theory of weather modification”.\n\n\"Se fulmini, tuoni e pioggia sono stati provocati dall'azione dell'uomo, quando si verificava lo spargimento di sangue e il massacro, questo può sicuramente essere replicato senza questi ultimi concomitanti\", ha scritto Edward Powers, ex generale della Guerra Civile, esortando il Congresso degli Stati Uniti a finanziare la ricerca sull'argomento. Il pensiero di Powers si basa sull’osservazione dei fenomeni atmosferici che si manifestavano di seguito all’impiego di armi che causavano gran rumore.\n\nIl patriota, però, non fu il primo a notare questo collegamento: già in passato, con Napoleone, veniva impiegata l’artiglieria per indurre la pioggia, sparando in aria. Sulla base della testimonianza di Powers, esposta nel libro “War and the Weather”, il governo americano era più che propenso ad indirizzare dei fondi per l’approfondimento della “theory of weather modification”. Tuttavia, la comunità scientifica di fine XIX secolo non nutriva molte speranze nel progetto e ciò ha rallentato i finanziamenti.\n\nMa questo non costituì un problema per Dyrenforth, in quanto benestante avvocato specializzato in brevetti operativo a Washington DC. Oltre a Edward Powers, la squadra di piromani era composta dal meteorologo George E. Curtis, dal chimico Claude O. Rosell e da John T. Ellis dell’Oberlin College.\n\nIl primo esperimento del gruppo ha avuto luogo su un terreno vicino a Midland con esito positivo, secondo quanto riportato da James Fleming in“Fixing the Sky: The Checkered History of Weather and Climate Control”. I risultati non sono stati lapalissiani, dato che la pioggia raccolta nel ranch era minima, ma costituiva comunque un successo per Dyrenforth.\n\nIl secondo tentativo ha avuto un riscontro differente: dopo diverse ore di esplosioni, provocate da 70 kg di “rackarock” (clorato di potassio e nitrobenzene), si è originata della nebbia. Inutile dire che Dyrenforth si prese il merito anche di quello. La testimonianza di questo episodio è annoverata nel testo “Make it Rain: State Control of the Atmosphere in Twentieth-Century America”, di Kristine Harper.\n\nAnche l’ultimo e terzo episodio ha avuto esito “positivo”: intorno alle ore 03:00, a seguito di una serie di esplosioni durate tutto il giorno, Dyrenforth ha riottenuto la pioggia. Ecco il commento originale:\n\n“Fui svegliato da un violento tuono, accompagnato da vividi fulmini, e si vide un forte temporale a nord, cioè nella direzione verso la quale il vento di superficie aveva soffiato costantemente durante lo sparo, e quindi la direzione in cui le scosse delle esplosioni furono principalmente trasportate”.\n\nNonostante i commenti espansivi di Dyrenforth, nessuno ha misurato la pioggia e in seguito gli osservatori hanno riferito che non era \"nient'altro che una pioggerellina\", scrive Harper.\n\nPerché l’intensità dei rovesci era così opinabile? Qual è il fattore che determina la forza delle piogge?",
    "Elezioni politiche 2022, ora gli Stati Uniti puntano su Giorgia Meloni": "Luigi Bisignani 25 settembre 2022 a\n\na\n\na\n\nCaro direttore, ora che il vento di centrodestra soffia forte verso Palazzo Chigi con Giorgia Meloni premier in pectore, le cancellerie di Parigi e Berlino hanno inserito la retromarcia sull’abbondante veleno versato durante la campagna elettorale italiana. Anche da Washington, dopo le fake news messe in giro sulle operazioni clandestine della Russia in 120 Paesi, è arrivato uno stop ai pregiudizi su un possibile governo italiano di centrodestra. A premere per togliere dai sospetti l’Italia è stata una diplomatica di grande esperienza come Victoria Nuland, attualmente sottosegretaria USA per gli Affari politici, la quale, nel suo lungo cursus honorum, ha servito ben cinque presidenti e undici segretari di Stato. La democratica Nuland ha così messo in riga il dipartimento di Stato e il desk europeo della CIA, sottolineando non solo che nel dossier non si parlava di partiti italiani, ma che la carta Meloni può essere importante per la Casa Bianca, non essendovi dubbi sulla chiara appartenenza atlantica di Giorgia.\n\nL’idea di fondo è che sia meglio una Meloni forte, che balla da sola, e dunque stabilizzante, anziché costretta a fare compromessi con Salvini e Berlusconi, considerati amici «dell’odiato Putin». A favore di Giorgia premier, per gli Usa gioca anche l’atavica diffidenza, reciproca, verso gli euroburocrati di Bruxelles, un atout importante per insidiare, secondo Washington, l’asse Francia-Germania. Magari è proprio questa la ragione dell’accesa avversione di Berlino e Parigi per la Meloni e il suo centrodestra nelle prime settimane di settembre. Una arrogante campagna offensiva alimentata soprattutto dal Nazareno con nomi e cognomi precisi: Enrico Letta, Paolo Gentiloni e Franco Bassanini, da sempre - e per ragioni che un giorno bisognerà pur chiarire - pappa e ciccia soprattutto con la Francia, ma anche con la Germania. In loro compagnia Andrea Orlando che, con la devota Francesca Bria, a tempo perso piazzata nel Cda della Rai e moglie dell’intellettuale bielorusso Evgenij Morozov, ha tenuto rapporti intimi con Berlino, favorendo così le scorribande di Letta junior con il cancelliere tedesco Scholz e con il presidente del partito socialdemocratico-Spd. Proprio quest’ultimo, imbeccato dal segretario piddino, ha parlato del rischio della scivolata «postfaschistischen» in Italia, seguito, qualche giorno dopo, dall’infelice minaccia della maestrina Ursula von der Leyen.\n\nDa Quota 41 al reddito di cittadinanza, ecco la sfida dei programmi\n\nLa stampa sia francese che tedesca ha attaccato perché senza i propri ascari in Italia teme che la Meloni passerà molto più tempo a consultarsi con Londra e Washington che con Parigi e Berlino. Nel frattempo, qualcosa di interessante si muove anche sul piano politico sull’asse Berlino-Roma. Nelle stanze della Fondazione Sturzo, in via delle Coppelle, si è insediato da qualche mese un piccolo ufficio della Fondazione Hanns Seidel, associata al partito della Csu, l’Unione cristiano-sociale, i cugini bavaresi della Cdu, l’Unione cristiano-democratica tedesca, entrambe appartenenti all’area di centrodestra. I bavaresi sono piuttosto manovrieri e alcuni pezzi grossi del Partito Popolare Europeo, come Manfred Weber, sono di quelle parti. Perché tanto interesse per l’Italia proprio ora? La verità è che il Ppe è messo male. Alcuni dei suoi membri, come Forza Italia, sono con un piede nella fossa e alle elezioni europee del 2024 potranno offrire un contributo di voti davvero poco significativo. Servono, dunque, «donatori di sangue». E proprio Giorgia Meloni potrebbe venire in soccorso. Fa infatti parte dello Ecr, il raggruppamento europarlamentare di cui un tempo facevano parte i Tories inglesi, e l’ipotesi di un’aggregazione tra Ppe e Ecr è da qualche tempo sui tavoli che contano. Un mondo che cambia, anche se il ragionamento che va ormai impostato sulla politica estera è quasi un ritorno al passato: oggi «Democrazia» contro «Sistemi Autoritari», ieri piano Marshall contro patto di Varsavia. L’Italia, che nel ’48 contrapponeva De Gasperi a Togliatti, dal Dopoguerra è schierata dalla parte della Democrazia rappresentata a livello internazionale dall’euro-atlantismo, con i due partiti principali a simboleggiarlo: FdI, quello più atlantico e meno europeo, il Pd, più europeo, meno atlantico. Le lancette della storia tornano dunque indietro: da un lato, le democrazie occidentali che, magari sbagliando candidati, eleggono con votazioni popolari i propri premier e, dall’altro, quei paesi autoritari come Cina e Russia i cui presidenti si autonominano a vita. Spiace che il centrodestra sia caduto nelle trappole di Letta e del suo apparato mediatico, ampliate con l’Ungheria di Orban e la Spagna di Vox, fenomeni comunque marginali per l’elettorato italiano. Meglio per Berlusconi, Salvini e Meloni sarebbe stato combattere davvero uniti, non stuzzicarsi a vicenda e magari intestarsi, con i fondi del Pnrr, una grande opera per il Sud come il treno ad alta velocità da Trapani a Berlino, attraversando finalmente il Ponte sullo Stretto. Sarà in grado Giorgia di costruire ponti e dimostrare che la gabbiana di un tempo è diventata un’aquila che vola in alto, capace di circondarsi, come fece il primo Berlusconi, delle intelligenze più vive del Paese? Dobbiamo augurarcelo, ma solo ottenendo una maggioranza chiara e netta altrimenti, ancora una volta, sarà Mattarella a scegliere e magari, suggestionato dai veleni disseminati ad arte nei mesi scorsi da Parigi e Berlino, si inventerà un nuovo Conte, facendoci restare impantanati in quel caos dal quale non è riuscito a tirarci fuori nemmeno uno come Mario Draghi, vittima anche lui della sindrome napoleonica che colpisce tutti i neofiti della politica catapultati a Palazzo Chigi.\n\n",
    "Stati Uniti da record ai Mondiali": "Gli Stati Uniti ai Mondiali femminili hanno fatto capire, qualora ce ne fosse ancora bisogno, di essere le favorite al successo finale. In Australia le giocatrici a Stelle e Strisce, dopo aver già staccato il biglietto per i quarti, hanno voluto anche togliersi lo sfizio di far segnare un nuovo record. Il Team USA ha infatti stabilito il nuovo primato di punti segnati in un incontro del massimo torneo internazionale stracciando con un eloquente 145-69 la Corea del Sud, migliorando un record che già apparteneva loro (143-50 alla Malesia nel 1990).",
    "Alla moda interessano di nuovo gli Stati Uniti": "Caricamento player\n\nNegli ultimi anni la settimana della moda di New York ha progressivamente perso designer e sfilate: se nel febbraio del 2019 i brand partecipanti superavano il centinaio, due anni dopo si erano ridotti a soli 39. Nei giorni scorsi a New York sono state presentate le collezioni Primavera/Estate 2023 e l’evento è tornato ad attrarre attenzioni dal pubblico internazionale, anche grazie al ritorno di aziende come Tommy Hilfiger e delle europee Fendi, Marni, Puma e COS.\n\nIl ritrovato interesse della moda per gli Stati Uniti si deve al fatto che il dollaro è diventato più forte rispetto all’euro, alla passione per i beni di lusso da parte del pubblico americano e alla temporanea perdita di centralità della Cina, da anni uno dei mercati di riferimento dell’industria della moda.\n\nDopo vent’anni, a luglio del 2022 euro e dollaro sono tornati sostanzialmente alla pari: per ottenere un euro serviva un dollaro, e viceversa. L’euro, infatti, da inizio anno ha perso circa il 13 per cento del suo valore contro il dollaro, per una serie di motivi legati all’incertezza economica, alla crisi energetica e alle diverse politiche monetarie condotte in Unione Europea e negli Stati Uniti. Il dollaro, di contro, ha guadagnato specularmente il 13 per cento, dimostrando anche che l’economia americana sembra al momento più forte di quella europea.\n\n– Leggi anche: I reggiseni adesso sono anche “magliette”\n\nUn tasso di cambio più favorevole per il dollaro ha effetti positivi sulle esportazioni europee, in particolare per l’industria del lusso. Le aziende americane che producono in Europa sostengono i loro costi in termini di materiali, manovalanza, affitti e stipendi in euro, per poi rivendere negli Stati Uniti in dollari. Col risultato che i loro margini di profitto aumentano. In più anche le aziende europee traggono vantaggio dal fatto che le loro merci sono relativamente più convenienti per chi acquista in dollari: oggi un cliente negli Stati Uniti può comprare un bene di lusso del valore di 1.000 euro spendendo esattamente 1.000 dollari, mentre a inizio anno quello stesso prodotto gli sarebbe costato 1.150 dollari.\n\nGli Stati Uniti stanno comunque a loro volta attraversando la peggiore inflazione degli ultimi 40 anni e per le aziende rivolte a un pubblico di capacità di acquisto medio-bassa come Walmart, Gap e Target questi cambiamenti sono ragione di preoccupazione. I clienti con un patrimonio netto elevato, invece, continuano a spendere: lo riportano brand in crescita come lululemon, Nordstrom e Zegna.\n\nAnche quando le grandi aziende multinazionali proprietarie dei più importanti brand di moda sembravano in difficoltà all’inizio del 2022, con perdite in borsa del 20% per LVMH e quasi del 30% per Richemont e Kering, le vendite negli Stati Uniti hanno sempre dato risultati positivi: per LVMH sono cresciute del 24% nell’ultimo anno, per Richemont di oltre il 10% e quelle di Kering sono quasi duplicate (rispetto al 2019) nella prima parte del 2022.\n\nÈ chiaro che, nonostante tutto, i consumatori statunitensi sono molto interessati al lusso e propensi a spendere grandi cifre in questo settore. Lo hanno fatto durante l’estate quando, con il dollaro più forte, è stato più facile viaggiare verso l’Europa e continueranno a farlo (molto probabilmente sempre di più). È una previsione evidenziata dalle prossime aperture di negozi del lusso negli Stati Uniti, anche lontano dalle grandi metropoli: Kering pianifica di aprire lì più di trenta negozi nei prossimi due anni e LVMH, Chanel, Hermès e Prada hanno piani simili.\n\nNel frattempo Richemont ha mostrato una crescita del 42% delle vendite in Europa nel trimestre aprile-giugno 2022, dovute agli acquisti dei turisti provenienti prevalentemente da Stati Uniti e Medio Oriente, mentre la Cina continua a rimanere fuori dal mercato del lusso legato al turismo: secondo Oxford Economics non tornerà alla normalità per quanto riguarda il turismo fino al 2026.\n\nI grandi marchi del lusso stanno chiaramente puntando su territori alternativi, mentre la strategia di contenimento del Covid della Cina rimane uno dei problemi più grandi per il mercato della moda dall’inizio della pandemia. La pubblicazione Jing Daily (specializzata nell’analisi del consumo di beni di lusso in Cina) descrive una situazione cinese in cui i brand di lusso stanno rivedendo le strategie di vendita. Gli affitti si sono alzati, l’economia è incerta, la strategia “Covid zero” porta a improvvisi lockdown in tutto il paese e l’entusiasmo dei consumatori è scemato.\n\nÈ una situazione decisamente diversa da quella della primavera del 2020, quando i brand avevano beneficiato delle riaperture e del ritrovato interesse per l’acquisto di capi d’abbigliamento che, durante i lockdown, le persone non avevano modo di indossare. Jing Daily sostiene che nella situazione attuale «è altamente improbabile che assisteremo ad un esodo dei brand di moda dal mercato o un precipitoso calo nell’investimento dei brand in Cina nel breve termine — semplicemente perché questo mercato rimane troppo grande e importante. Ma è ugualmente improbabile che i brand aumentino il loro investimento nel prossimo futuro, con i gruppi del lusso cauti nel diventare troppo dipendenti da questo mercato».\n\n– Leggi anche: Borse di tela, borse di tela ovunque\n\nDopo anni in cui la moda aveva puntato molto sul mercato cinese, i dati diffusi da due delle multinazionali leader del settore del lusso, LVMH e Richemont, spiegano abbastanza chiaramente il cambio di rotta verso gli Stati Uniti. I report parlano di una leggera ma costante discesa nelle vendite sul mercato asiatico e di una crescita su quello americano; Richemont ha chiuso il 2021 con un +90% di vendite negli Stati Uniti rispetto al 2020 e un +35% in Asia. Guardando ai mesi più recenti, le vendite trimestrali del gruppo fino al giugno del 2022 hanno avuto una crescita del 25% negli Stati Uniti contro un calo del 15% in Asia. Rispetto allo stesso periodo dell’anno precedente, le vendite in Cina e nelle regioni amministrative speciali di Macau e Hong Kong hanno avuto un calo del 37% legato alla strategia di contenimento della pandemia.\n\nQuesti dati non significano né che la Cina abbia smesso definitivamente di essere una significativa fonte di guadagno per il lusso, né che gli Stati Uniti lo siano diventati solo adesso. È però una condizione eccezionale in cui per gruppi come LVMH il contributo dell’Asia (escluso il Giappone) al guadagno totale del gruppo è sceso di due punti al 32%, mentre gli Stati Uniti sono cresciuti di due punti al 27%. Similmente per Richemont, nel trimestre chiuso a giugno 2022, gli Stati Uniti sono stati il singolo mercato più grande, rappresentando il 22% del totale del guadagno del gruppo.\n\nTutto questo ha contribuito a riportare l’interesse da parte di brand del lusso, consumatori e media verso la fashion week americana. E le ragioni stanno nel valore effettivo delle sfilate e nel guadagno che ne consegue. Da anni esiste nei media e tra gli addetti ai lavori della moda un’interpretazione secondo cui la settimana della moda americana sarebbe morta. Molti hanno dato la colpa al crescente coinvolgimento dei primi blogger e influencer, o ancora al fatto che il concetto stesso di sfilata sia abbastanza lontano dalle abitudini di acquisto dei consumatori sempre più immediate e digitalizzate, soprattutto negli Stati Uniti.\n\nQuello che è sicuro è che negli anni i nomi promettenti della moda americana, come Altuzarra, Thom Browne, Rodarte e Proenza Schouler, hanno preferito sfilare a Parigi piuttosto che a New York, così come The Row e Tommy Hilfiger. Allo stesso tempo, la richiesta frenetica di grandi collezioni ai designer ha portato — in particolare a New York — a una stanchezza creativa e una conseguente povertà di brillantezza e di qualità delle collezioni, che sono state notate dal pubblico e dai media contribuendo a far perdere rilevanza all’evento.\n\nPer questa stagione, però, la New York Fashion Week ha ospitato di nuovo oltre 100 brand, tra cui alcuni europei che hanno scelto di dedicarsi maggiormente al pubblico americano. Fendi ha scelto New York per celebrare i 25 anni della Baguette, la borsa più popolare e rappresentativa del brand, portando sulla passerella la top model anni ’90 Linda Evangelista, che non sfilava da 15 anni, e producendo un grande movimento mediatico intorno all’evento. Il marchio milanese Marni ha scelto di avvicinarsi alla sua clientela americana sfilando a New York, così come Puma e Cos. Bottega Veneta ha collaborato con la libreria Strand di Manhattan per una borsa tote in pelle. Tommy Hilfiger è tornato negli Stati Uniti per una collezione tributo al Factory di Andy Warhol. Ma le sfilate che hanno generato onesto interesse da parte degli appassionati sono state quelle della già acclamata Maryam Nassir Zadeh, Khaite, Peter Do, Collina Strada, Eckhaus Latta e Proenza Schouler, riaccendendo anche un po’ di entusiasmo autentico per la moda americana.",
    "Autovelox-bluff negli Stati Uniti, 32 stati su 50 non lo adottano": "Secondo uno studio della Rutgers pubblicato sulla rivista Transportation Research Interdisciplinary Perspectives, per aumentare il sostegno pubblico agli autovelox automatizzati, i legislatori dovrebbero sottolineare la capacità della tecnologia di limitare le interazioni razziali con la polizia.\n\nRidurre le interazioni tra conducenti e polizia\n\nNonostante la loro efficacia nel ridurre gli incidenti mortali legati al traffico, gli autovelox sono ancora rari negli Stati Uniti, in parte a causa della percezione, da parte dei politici statali e federali, che il pubblico si opponga alla loro installazione. I sostenitori che cercano di cambiare l’opinione pubblica di solito enfatizzano i benefici delle telecamere per la sicurezza, ma questo approccio ha fatto poco per aumentare la diffusione delle telecamere. Secondo l’Insurance Institute for Highway Safety, attualmente 32 Stati hanno vietato ufficialmente o di fatto l’installazione di autovelox.\n\nKelcie Ralph, professore associato di pianificazione urbana e sviluppo delle politiche presso la Edward J. Bloustein School of Planning and Public Policy della Rutgers, ha ipotizzato che un modo più efficace per superare l’opposizione dell’opinione pubblica sarebbe quello di promuovere il ruolo delle telecamere nel ridurre il profiling razziale e minimizzare le interazioni tra polizia e guidatori.\n\n“I pianificatori e i funzionari dei trasporti hanno fallito l’introduzione iniziale delle telecamere con frodi, scandali di corruzione e tangenti in città come Anchorage e Chicago”, ha detto Ralph. “Questa ricerca offre l’opportunità di ricominciare”.\n\nConducenti di colore attualmente fermati più spesso\n\nGli arresti stradali sono l’interazione più comune tra agenti di polizia e residenti negli Stati Uniti. I conducenti di colore vengono fermati in modo sproporzionato dalla polizia e le città con una popolazione nera più numerosa tendono ad avere tassi più elevati di multe e di riscossione di entrate pro capite rispetto alle città con una popolazione nera più ridotta.\n\nSecondo Ralph, le telecamere automatizzate per il controllo del traffico potrebbero essere utilizzate per ridurre le interazioni tra automobilisti e polizia.\n\nPer verificare se un quadro razziale potrebbe aumentare il sostegno pubblico alla tecnologia, Ralph e i colleghi dell’Università della California Davis e della Monash University in Australia hanno chiesto a 1.468 adulti statunitensi le loro opinioni sul profilo razziale, sulla polizia e sulla fiducia nella polizia.\n\nIl sostegno alle telecamere è stato più alto tra coloro che concordano con l’esistenza di profili razziali e tra coloro che disapprovano questa pratica (rispettivamente 78% e 83%). Ma dell’8% degli intervistati che “approvavano fortemente” il profiling razziale, solo il 61% approvava le telecamere, suggerendo che un quadro razziale potrebbe espandere il sostegno in modo più ampio.\n\nGli autori hanno poi condotto un esperimento utilizzando due diverse descrizioni di un programma di telecamere. Alcuni intervistati hanno letto che il programma era stato progettato per ridurre i pregiudizi razziali e minimizzare le interazioni con la polizia, mentre altri hanno letto una descrizione più breve e strettamente incentrata sul funzionamento delle telecamere. Il messaggio sulla giustizia razziale ha aumentato il sostegno alle telecamere (71% contro 57%). Soprattutto, la cornice non ha provocato reazioni da parte di nessun gruppo (bianchi, conservatori o persone che approvano il profiling razziale).\n\nSecondo Ralph, conquistare il sostegno pubblico sarà più facile che mantenerlo. L’autrice suggerisce tre elementi cruciali per il successo di un’installazione di telecamere per il traffico:\n\nTelecamere ma senza razzismo: tre regole\n\nLe posizioni delle telecamere dovrebbero essere scelte esclusivamente in base alle statistiche sugli incidenti, per garantire che le telecamere non siano posizionate in modo sproporzionato nei quartieri a basso reddito o nelle comunità di colore.\n\nI proventi dei programmi di telecamere dovrebbero essere reinvestiti in infrastrutture stradali e progetti di sicurezza stradale e non utilizzati per riempire le casse della polizia o della città.\n\nSono necessari nuovi quadri giuridici per punire i trasgressori recidivi.\n\n“I dettagli dell’implementazione contano moltissimo”, ha detto Ralph. “Ma prendendo in considerazione le migliori pratiche, si possono superare le preoccupazioni, mantenere il sostegno e migliorare la sicurezza del traffico”.",
    "Orologi, gli Stati Uniti e la fascia più bassa trainano le vendite di agosto": "Ascolta la versione audio dell'articolo\n\n3' di lettura\n\nLe esportazioni di orologi svizzeri hanno registrato un chiaro incremento anche in agosto. Nel mese l'export di segnatempo elvetici è stato di 1,74 miliardi di franchi (1,79 miliardi di euro al cambio attuale), il 14,7% in più rispetto a un anno prima. Nei primi otto mesi del 2022 le esportazioni rossocrociate sono state di 15,86 miliardi di franchi (16,35 miliardi di euro), in aumento dell'11,7% in rapporto allo stesso periodo dell'anno scorso.\n\nStati Uniti, Cina e Giappone i primi tre mercati\n\nSia in agosto sia nel complesso dei primi otto mesi di quest'anno gli Stati Uniti si sono confermati come mercato numero uno. La Cina è ancora al secondo posto, con il segno positivo in agosto ma negativo negli otto mesi. Hong Kong ha il segno negativo sia nel mese sia nel periodo gennaio-agosto, scende dal terzo al quarto posto nel mese mentre mantiene il terzo posto negli otto mesi. Terzo posto mensile per il Giappone, in forte crescita; ancora sul versante asiatico c'è inoltre il progresso di Singapore. Passi avanti anche per i maggiori mercati europei; l'Italia ha il segno negativo in agosto, ma ha quello positivo per gli otto mesi e con il decimo posto resta nella top ten sia nel mese sia nell'intero periodo.\n\nLoading...\n\nQuesto, in cifre, l'andamento dei dieci maggiori mercati nel mese di agosto, in ordine di grandezza per l'export di orologi elvetici: Stati Uniti +23,2%, Cina +15,4%, Giappone +48,3%, Hong Kong -7,8%, Regno Unito +11,2%, Singapore +37%, Germania 12,7%, Francia +30%, Emirati Arabi Uniti -7%, Italia -4,1%. Quanto alla fotografia dei dati sull'andamento nella top ten nei primi otto mesi del 2022, questa fa emergere il segno negativo solo per Cina e Hong Kong, mentre tutti gli altri mercati principali hanno registrato il segno positivo: Stati Uniti +27,9%, Cina -15,6%, Hong Kong -11,3%, Giappone +18,8%, Regno Unito +26,2%, Singapore +24%, Germania +22%, Francia +31,6%, Emirati Arabi Uniti +13,6%, Italia +11,4%.\n\nLa crescita maggiore per la fascia sotto i 200 franchi\n\nIn agosto gli orologi svizzeri di gamma alta, con prezzo superiore ai 3 mila franchi, hanno registrato ancora una volta un incremento del valore dell'export, pari al 20,2% rispetto a un anno prima; c'è stato però questa volta anche un marcato aumento, pari al 44,2%, per gli orologi della gamma di base, con prezzo sotto i 200 franchi. Per la gamma medio-alta, con prezzo tra 500 e 3 mila franchi, l'incremento è stato del 4,4%, mentre per i segnatempo della gamma media, con prezzo tra 200 e 500 franchi, c'è stata una contrazione del 25,8%.\n\nRisultati superiori alle previsioni\n\nL'industria elvetica degli orologi rappresenta oltre il 50% del fatturato mondiale del settore ed esporta più del 90% della sua produzione. I dati sull'export forniti dalla Federazione dell'industria orologiera svizzera (Fh) sono quindi un indicatore di rilievo per l'intero settore. Dopo la caduta del 2020 dovuta alla pandemia, nel 2021 il polo elvetico dei segnatempo ha registrato un forte ripresa; le cifre dei primi otto mesi mostrano che il passo dell'export rossocrociato è rimasto buono. Considerando le tensioni geopolitiche e il rallentamento economico internazionale, i risultati i risultati raggiunti sin qui sono per alcuni aspetti superiori alle previsioni. Tra gli operatori del settore c'è cautela sulle previsioni per i prossimi mesi, ma resta un ottimismo di fondo sulla possibilità di chiudere il 2022 con un buon progresso annuale delle esportazioni.\n\n",
    "Gli Stati Uniti rinunciano alla trasparenza: non pubblicheranno più il report sulle spese militari e il trasferimento di armi all’estero": "Mentre lo spettro dell’uso dell’atomica torna ad aleggiare sulla guerra in Ucraina, gli Usa sono impegnati ad armare non solo l’esercito di Kiev ma anche quello di Taipei e hanno da poco rimosso l’embargo alla vendita di prodotti militari a Cipro, eliminando di fatto le restrizioni imposte nel 1987 contro l’isola. Tutto ciò però avviene nel momento in cui il Dipartimento di Stato annuncia che non pubblicherà più il report relativo alle spese militari e al trasferimento di armi, riducendo pertanto la trasparenza degli Usa su un fronte delicato e sempre più di attualità. Nei giorni scorsi il presidente Joe Biden ha infatti annunciato un nuovo pacchetto di aiuti militari per l’esercito di Kiev dal valore di 600 milioni di dollari. L’amministrazione Usa si è impegnata a fornire agli ucraini artiglieria, munizioni, radar ed equipaggiamento vario per sostenerli nella lotta contro i russi, attingendo ancora una volta alle riserve americane e arrivando ad investire altri 15 miliardi di dollari. Quest’ultimo pacchetto di aiuti rientra però nel budget di 40 miliardi approvato da Biden a maggio per sostenere Kiev e affrontare le conseguenze della guerra, e a cui l’amministrazione Dem vorrebbe aggiungere altri 13.7 miliardi, dietro approvazione del Congresso, da spendere prevalentemente in forniture militari.\n\nNello specifico, 4.5 miliardi servirebbero per rimpinguare l’arsenale americano, 2.7 per sostenere militarmente Kiev, 4.5 dovrebbero invece andare al governo ucraino, mentre i restanti 2 miliardi, nelle previsioni dell’amministrazione Usa, dovrebbero servire per mitigare le conseguenze delle sanzioni imposte dall’occidente alla Russia. Ma l’Ucraina non è l’unico paese che gli Stati Uniti sono interessati ad armare. A inizio settembre l’amministrazione Biden ha approvato la vendita di prodotti militari a Taiwan per un valore di 1.1 miliardi di dollari, dando così luce verse al quinto pacchetto di sostegno verso l’isola, nonché il più cospicuo fino ad oggi. Una decisione accolta negativamente dalla Cina, anche considerando che tra i materiali che saranno consegnati a Taipei figurano 60 missili antinave Harpoon, 100 missili tattici aria-aria Sindewinder per agli F-16, mentre si prevede l’estensione del contratto per i sistemi di sorveglianza radar. Ma non è tutto. A metà mese la Commissione affari esteri del Senato ha anche dato l’ok a un disegno di legge che, se approvato in via definitiva, rafforzerà in modo significativo i legami tra gli Usa e l’isola sul piano militare e diplomatico. Il Taiwan Policy Act prevede prima di tutto lo stanziamento di 4.5 miliardi di dollari in quattro anni per la fornitura di attrezzature militari, addestramento e altro supporto volti al fine di ammodernare dell’esercito dell’isola, ma si propone anche di elevare lo status dell’isola a quello di “importante alleato non NATO”.\n\nNegli stessi giorni è arrivata anche un’altra notizia interessante dal Dipartimento di Stato. Gli Usa hanno revocato tutte le restrizioni al commercio in vigore contro Cipro per l’anno fiscale 2023 nell’ambito della Difesa, mettendo pertanto fine a un embargo imposto nel 1987 per agevolare le ricerca di un accordo diplomatico tra la parte turca e quella greco-cipriota e che aveva già visto dei primi alleggerimenti con Donald Trump. Gli aiuti militari all’Ucraina, la vendita di armi a Taiwan e l’eliminazione dell’embargo contro Cipro arrivano però in concomitanza con lo stop alla pubblicazione del report sulle spese militari e il trasferimento di armi redatto ogni anno dal Dipartimento di Stato. Una scelta che riduce la trasparenza degli Usa e limita la capacità di controllo dell’operato del maggiore esportatore di materiale bellico al mondo. Come si evince infatti dall’ultimo volume del rapporto, rilasciato nel 2021 e in cui si analizza anche il periodo 2009-2019, gli Stati Uniti sono stati i maggiori fornitori di armi al mondo nell’ultimo decennio. Nello specifico, il 79% del commercio di materiale militare appartiene agli Usa. Ma Washington non si limita a fornire armi al mercato estero: gli Stati Uniti sono anche il paese che dedica il maggior numero di risorse al settore della Difesa a livello mondiale, come dimostrano i dati dello Stockholm International Peace Research Institute (SIPRI). In uno scenario globale che ha visto le spese militari superare i 2 trilioni di dollari nel 2021, la guerra in Ucraina non farà che aumentare tanto la corsa al riarmo quanto i fondi statali dedicati alla Difesa, mentre le responsabilità dei governi verso i propri cittadini e il rispetto del principio di trasparenza continuano ad essere messi in secondo piano.",
    "Volley femminile, Mondiali 2022. Ostacolo Argentina per il Brasile. Stati Uniti all’esame Canada": "Tris di derby continentali che potrebbe regalare qualche emozione nella quarta giornata del Mondiale di Polonia e Germania che vede anche il ritorno in campo dell’Italia contro il Portorico. Cinque le altre sfide in programma con il sorteggio che ha deciso di rinverdire antiche rivalità come quelle tra Brasile e Argentina e tra Stati Uniti e Canada che chiuderanno la giornata.\n\nGiornata che invece sarà aperta alle 14.15 da Giappone-Repubblica Ceca che si preannuncia sfida con qualche piccola incertezza. Il Giappone parte con i favori del pronostico ma la Repubblica Ceca non ha sfigurato contro il Brasile e per alcuni tratti del match ha saputo imbrigliare le forti sudamericane, dunque proverà a ripetersi anche contro le spumeggianti asiatiche.\n\nAlle 15.30 la Germania va a caccia di conferme e di punti contro il Kazakistan. La squadra di Vital Heynen parte con i favori del pronostico anche perchè il Kazakistan visto con gli Stati Uniti è apparso poca cosa e una prova convincente potrebbe servire alle tedesche anche in vista delle prossime sfide molto più complicate. Torna in campo per il secondo match mondiale anche la Serbia che alle 16 affronta la Bulgaria in una sfida che non dovrebbe presentare particolari problemi per la squadra di Santarelli che in Nations League vinse la sfida diretta in tre set ma faticando forse più del previsto con primo e terzo parziale chiusi ai vantaggi non senza qualche patema (mancava però Boskovic tra le serbe).\n\nLa serata si preannuncia divertente con un Brasile-Argentina che alle 18.30 promette scintille almeno dal punto di vista dell’atteggiamento delle due squadre che non vogliono mai lasciare nulla all’avversario in questi casi. Il Brasile parte ovviamente con i favori del pronostico ma qualcosa alle rivali (vedasi match con la Repubblica Ceca) la squadra di Ze Roberto concede quasi sempre e l’Argentina proverà a fiondarsi dentro alle falle del gioco verde-oro, non sempre particolarmente efficace in attacco e non sempre preciso in difesa e ricezione. Se le brasiliane manterranno la concentrazione giusta ci sarà poco equilibrio, diversamente potrebbe uscire una bella sfida.\n\nLa serata si chiuderà alle 21 con Stati Uniti-Canada: il meglio del volley nordamericano con l’ago della bilancia che pende pesantemente verso la sponda statunitense ma il Canada ha le armi giuste per creare qualche grattacapo alla squadra di Karch Kiraly, al primo vero banco di prova serio del Mondiale. Una partita molto utile per la squadra a Stelle e Strisce in vista di impegni ancora più complicati.\n\nFoto Fivb",
    "Usa: Biden attacca Trump, è una minaccia per gli Stati Uniti - Nord America": "La democrazia Usa è in pericolo e deve essere difesa da Donald Trump e le forze della destra estremista che la minacciano e vogliono riportarla indietro, privando il popolo dei suoi diritti fondamentali. Joe Biden sferra un duro attacco contro il tycoon nominandolo direttamente più di una volta nel suo discorso agli americani dall'edificio storico di Filadelfia dove furono firmate la dichiarazione di indipendenza e la costituzione degli Stati Uniti.\n\n\"Donald Trump e le forze Maga sono estremisti e costituiscono una minaccia alle fondamenta stesse della nostra Repubblica\", ha tuonato Biden usando l'acronimo di 'Make America Great Again',\n\nlo slogan elettorale di Trump che in tutti i discorsi del presidente Usa è ormai diventato sinonimo di destra ultraconservatrice ed estremista. \"Le forze Maga sono determinate a portare indietro questo Paese. A tornare a un'America dove non c'è diritto di scelta, diritto alla privacy, diritto alla contraccezione, diritto a sposare chi ami\", ha insistito Biden attaccando quella parte del partito repubblicano che punta a smantellare le libertà conquistate dagli americani a partire dal diritto all'aborto, abolito da una Corte Suprema che per il presidente è uno strumento nelle mani di politici\n\nretrogradi e pericolosi. \"Non c'è posto per la violenza in questo Paese\", ha detto attaccando ancora \"le forze Maga che sostengono leader autoritari e soffiano sulle fiamme della violenza politica\".\n\n\"Per molto tempo ci siamo convinti del fatto che la democrazia americana fosse garantita. Non lo è. Dobbiamo lottare, difenderla. Proteggerla. Ognuno di noi\", ha incalzato il presidente americano nel suo discorso 'Soul of the Nation' di 24 minuti dall'Independence Hall.\n\n\"Votate, votate, votate!\", ha invitato alla fine del suo discorso a soli 68 giorni dalle elezioni di Midterm dalla Pennsylvania che è uno degli Stati in bilico tra repubblicani e democratici. Un ultimo sondaggio del Wall Street Journal dà il partito del presidente in vantaggio rispetto ai repubblicani nella corsa il voto di metà mandato, ma secondo molti analisti il presidente ha deciso con questo discorso di sferrare il colpo finale.\n\nI repubblicani non restano a guardare. Domani nello Stato sbarca proprio Trump con un comizio nella città di Wilkes-Barre e questa sera da Scranton, la città del presidente, è partito l'attacco di Kevin McCarthy. Il leader dei repubblicani alla Camera ha accusato Biden di voler distogliere l'attenzione dal \"disastro che ha creato\" e di \"denigrare milioni di lavoratori americani accusandoli di essere fascisti semplicemente perchè non è d'accordo con loro\".",
    "Lo scandalo delle deportazioni di migranti negli Stati Uniti: le risposte delle chiese": "La Chiesa unita di Cristo e varie chiese battiste locali si organizzano per far fronte agli spostamenti coatti che i governatori degli Stati del Sud impongono alle persone migranti verso Washington e altre grandi città\n\nA pochi passi dal Campidoglio degli Stati Uniti a Washington, tre autobus pieni di 140 richiedenti asilo sono arrivati alla Union Station alle 6 del mattino. Per questi migranti, il viaggio di 30 ore dal confine con il Texas si conclude quando vengono accolti da una rete di volontari con sede a Washington. Ma dietro le quinte infuria un acceso dibattito politico su una questione centrale: Chi è responsabile per loro adesso?\n\nDa aprile, il governatore del Texas Greg Abbott e il governatore dell'Arizona Doug Ducey, entrambi repubblicani, hanno trasportato migliaia di migranti nelle città santuario di Washington e New York. La mossa politicamente motivata arriva in risposta all'impegno del presidente Joe Biden del 2022 di revocare il Titolo 42, un ordine dell'era della pandemia che consente ai funzionari di frontiera degli Stati Uniti di espellere rapidamente i richiedenti asilo per motivi di salute pubblica senza un processo legale.\n\nOra i sindaci liberali delle grandi città, i governatori conservatori degli Stati di confine e l'amministrazione Biden si scontrano su come fornire aiuti ai migranti che hanno necessità di base all'arrivo, come alloggio e cibo.\n\nIl sindaco democratico di Washington, Muriel Bowser, ha chiesto formalmente per due volte che la Guardia Nazionale aiuti a far fronte a quella che definisce una «crisi umanitaria» nella capitale della nazione. «Dobbiamo assicurarci che ci sia una risposta nazionale, non una risposta ad hoc, città per città, Stato per Stato», ha detto Bowser durante una conferenza stampa.\n\nIl Dipartimento della Difesa ha negato la richiesta di Bowser affermando in una lettera ottenuta da che «al momento esistono fondi sufficienti per fornire assistenza ai migranti».\n\nAmy Fisher, volontaria della Migrant Solidarity Mutual Aid Network, afferma che il governo locale e federale sta «sfruttando» i volontari non fornendo le risorse necessarie ai migranti.\n\n«Mentre il sindaco Bowser punta il dito contro l'amministrazione Biden e l'amministrazione Biden punta il dito contro il sindaco Bowser, io compro la spesa per la mia famiglia e la compro per le persone che stanno facendo la loro vita qui», dice Fisher, che settimanalmente aiuta a mettere in contatto i migranti con le risorse.\n\nLe pressioni di Abbott sull'amministrazione Biden per politiche di frontiera più rigide continuano, mentre accelera il suo piano per inviare più migranti nelle città santuario.\n\n«Il governo federale ha negato la seconda richiesta di aiuto del sindaco Bowser perché nega la realtà della crisi di confine di Biden. Washington sta vivendo una frazione di quello che il Texas affronta ogni giorno», ha twittato Abbott.\n\n«I pullman di migranti provenienti dal confine con gli Stati Uniti potrebbero arrivare in una città vicina a voi. E i nuovi arrivati avranno bisogno dell'aiuto delle chiese locali», dicono i leader della United Church of Christ (Ucc), la Chiesa unita di Cristo.\n\nLa pastora Irene Willis Hassan, fra le referenti per i servizi ai rifugiati e alle migrazioni, esorta le comunità a preparare gli aiuti umanitari. I trasferimenti in autobus sono iniziati questa primavera come dichiarazione politica da parte di alcuni governatori statali per mostrare il loro disappunto nei confronti della politica di confine degli Stati Uniti, trasferendo i migranti in \"città santuario\" come Washington, D.C., New York e Chicago. Questi trasferimenti continueranno - e aumenteranno, secondo Willis Hassan.\n\nI membri dell'Ucc, le congregazioni e altre entità stanno già contribuendo ad accogliere questi \"migranti in autobus\". Soprattutto, stanno trovando il modo di aiutarli a iniziare la fase successiva del loro viaggio.\n\nTuttavia, è e sarà necessario un ulteriore aiuto. «Gli autobus arriveranno in molte altre città», ha detto Willis Hassan, e porteranno persone che avranno bisogno di servizi a lungo termine. Sebbene le congregazioni possano offrire un'assistenza vitale, Hassan ha sottolineato che devono chiedere ai governi locali di farsi avanti.\n\n«È chiaro che la Chiesa non può gestire da sola migliaia di migranti con una vasta gamma di bisogni», ha detto. «Purtroppo, poiché la situazione è così politicamente carica, i governi a tutti i livelli - cittadino, statale e federale - rispondono male o non rispondono affatto. Pur mettendo a disposizione le risorse che siamo in grado di fornire, è fondamentale in questo momento chiedere alle organizzazioni governative di collaborare per rendere la situazione gestibile per la comunità».\n\nGruppi religiosi locali e altre organizzazioni non profit stanno collaborando all'iniziativa.\n\n«In collaborazione con una rete di comunità religiose locali che si organizzano per sostenere la dignità delle famiglie di immigrati, abbiamo partecipato all'azione di advocacy e ora raccoglieremo scarpe per gli immigrati che arrivano nella capitale della nazione», ha detto la pstora Amanda Hendler-Voss, della First Congregational Ucc nel centro di Washington, «È un modo piccolo ma significativo di partecipare al lavoro».\n\nAll'inizio di agosto, New York è diventata la seconda città a iniziare a ricevere autobus di migranti. Willis Hassan ha evidenziato un gruppo chiamato Team TLC NYC che si occupa di sostenere gli arrivi.\n\nQuesta organizzazione viene informata quando gli autobus si dirigono a New York. Il Team avvisa poi i contatti locali, tra cui alcuni membri della Riverside Church, affiliata all'Ucc e alle Chiese battiste americane.\n\nIl team di accoglienza comprende anche l'Ufficio del Sindaco per gli Affari degli Immigrati, la Coalizione per l'Immigrazione di New York, Make the Road New York e diversi ristoratori che forniscono pranzi al sacco.\n\nChicago è l'ultima città a ricevere gli arrivi dei migranti in autobus. Il pastore Roger Dart, coordinatore della Conferenza dell'Ucc dell'Illinois per le mergenze, si sta rivolgendo ad altre organizzazioni di volontariato per aiutare l'accoglienza dei migranti.\n\n«Credo che il problema più grande sia la politica. Nessun gruppo governativo sta prendendo l'iniziativa», ha commentato. «Non abbiamo ancora un modello che funzioni in modo appropriato».\n\n«Se vi dichiarate città rifugio, dovete prepararvi a esserlo», ha aggiunto Willis Hassan. Ha incoraggiato le città che ricevono i migranti a «porgere l'altra guancia: In questo caso, ringraziate i governatori che inviano i migranti: “Accetteremo questa sfida e la trasformeremo in bellezza”».\n\nQuesti migranti non sono immigrati illegali. Sono richiedenti asilo che sono stati processati per l'ingresso negli Stati Uniti e hanno documenti e date del tribunale.",
    "Stati Uniti d’Europa, l’Ue lancia la riforma dei trattati": "Nel discorso sullo stato dell’Unione, la presidente Ursula von der Leyen ha annunciato il progettato avvio della Convenzione europea, nel quadro della valutazione dei materiali della Conferenza sul futuro dell’Unione, anche con la finalità della riforma dei Trattati. L’obiettivo è da approvare, ma è certamente ambizioso, considerati gli attuali rapporti tra i partner comunitari e gli ostacoli che si presentano per arrivare a un idem sentire” su di una questione specifica, per quanto fondamentale, quella del gas e della fissazione di un “price cap” , nonché dell’energia in generale.\n\nÈ ancora vivo il ricordo della, a suo tempo fallita Convenzione, innanzitutto per la contrarietà della Francia. Eppure è un’iniziativa da intraprendere per fare avanzare il processo di integrazione, ma anche per dare risposte adeguate alle posizioni sovraniste – di cui si è discusso pure nella campagna elettorale – e a quelle acriticamente accentratrici. Le singole proposte, quali, per esempio, il superamento del diritto di veto o l’istituzione del Ministro delle finanze unico europeo ovvero, ancora, la revisione dei rapporti tra Europarlamento e Consiglio, per non parlare della previsione di una Comunità europea, secondo la proposta di Macron che sarebbe un organo propedeutico all’integrale partecipazione all’Unione, richiedono, sì, misure specifiche, ma inquadrate in una complessiva rivisitazione di organi e funzioni, non risultando innanzitutto possibile trovare il necessario consenso procedendo “a pezzi e bocconi”. E qui viene in ballo il tema agitato in queste settimane della sovranità nazionale e del rapporto con il processo di integrazione. Si rilevano i problemi che comporta la cessione di sovranità dal livello nazionale a quello europeo. In effetti, non di mero trasferimento dovrebbe trattarsi, ma di partecipazione dei Paesi dell’Unione all’esercizio di una più ampia sovranità, quella europea. Allora, il problema si sposta e diviene quello del modo in cui rendere concretamente possibile tale compartecipazione, perché essa non sia solo declamata.\n\nDunque, sopravviene il tema della formazione delle decisioni con il problema del diritto di veto e, prima ancora, quello degli organi, a cominciare dal Parlamento, perché abbia un ruolo conseguente alla sua rappresentanza dei cittadini dell’Unione e non una funzione quasi “inferiore” a quella della Commissione e del Consiglio. Insomma, è una organica revisione costituzionale e istituzionale quella che sarebbe necessaria, che si estenda anche ad istituzioni quali, per esempio, la Bce ponendosi l’interrogativo se il mandato che il Trattato le conferisce riguardante soltanto il mantenimento della stabilità dei prezzi non debba essere integrato collocando sullo stesso livello dei prezzi il sostegno all’economia e all’occupazione, alla stregua del mandato della Federal Reserve. Esistono i presupposti per una tale opera “costituente”? La risposta è dubbia. Ma non bisogna dimenticare il principio di sussidiarietà in base al quale ciò che può essere fatto a livello inferiore non va accentrato.\n\nÈ un principio che è sancito anche dai Trattati di Roma e che bilancia il trasferimento di sovranità, non certo in contrasto con esso. La sua valorizzazione toglierebbe molti argomenti a coloro che ritengono che il processo di integrazione comporti la perdita di sovranità nazionali. Non si parla, qui, di supremazia del diritto nazionale su quello comunitario, anche se ciò avviene non solo in alcuni Paesi che sono considerati non precisamente europeisti come, per esempio, la Polonia, ma anche, sia pure con caratteri suoi propri, in Germania, dove, da ultimo, la Corte costituzionale è impegnata a valutare la coerenza con il diritto interno della disciplina del Meccanismo europeo di stabilità al fine di decidere l’ammissibilità o no della ratifica del relativo Trattato (la Germania e l’Italia sono i due Paesi che non hanno ancora proceduto a tale ratifica). Si può dire anti-europeista la Germania? O piuttosto essa incarna la famosa frase del Marchese del Grillo?\n\nIn ogni caso, una coerenza della normativa comunitaria con principi generali, quali quelli della ragionevolezza, della proporzionalità, dell’adeguatezza e della sussidiarietà, non può non ricorrere, come la coerenza con i principi della nostra Costituzione. In caso contrario, se ne debbono trarre le necessarie conseguenze. A volte, se si pensa alla normativa in materia bancaria, questa coerenza appare tuttavia negletta, nella generale assenza, però, di doverose reazioni. Insomma, oggi per agevolare progressi nell’integrazione occorre essere capaci di tenere entrambi i fronti contestualmente, quello della sovranità europea e quello della sussidiarietà. È una linea che spetta tenere, innanzitutto, al Governo, a quello, in particolare, che sarà formato dopo il voto che in questo campo dovrà superare una delle sue prime prove.\n\n© Riproduzione riservata\n\nAngelo De Mattia",
    "Stati Uniti, mance confiscate e stipendi sotto il salario minimo: ristorante costretto a risarcire lo staff con 1,35 milioni di dollari": "di Luca Venturino 26 Settembre 2022\n\nStipendio al di sotto di quello individuato dal salario minimo, minacce e tentativi di manipolazione ai dipendenti, straordinari non pagati e parte delle mance confiscata per pagare i cosiddetti bussers, cioè coloro che, per intenderci, si occupano della più bassa manovalanza – dal lavare i piatti al mettere in ordine i tavoli: si tratta di quanto capitava in un ristorante della Pennsylvania, Stati Uniti, anche se di fatto ci rendiamo conto che potrebbe essere la testimonianza di chiunque abbia lavorato come stagionale (ma anche come dipendente a tempo pieno) nel settore della ristorazione. Le negligenze del locale in questione, tuttavia, sono state intercettate dagli ispettori del Dipartimento del Lavoro statunitense, che ha obbligato il titolare a rimborsare danni e stipendi ai 107 camerieri del ristorante, per un totale complessivo di 1,35 milioni di dollari.\n\nNella cosiddetta Terra della Libertà i lavoratori nel settore della ristorazione fanno infatti grande affidamento sulle mance per sbarcare il lunario: confiscarne una parte, dunque, rappresenta una grave violazione delle leggi federali sul lavoro (anche se, dobbiamo ammetterlo, tenere in piedi un sistema che apparentemente si basa sulla generosità dei clienti pare un po’ azzardato). Il ristorante, in ogni caso, ha voluto sottolineare che “in nessun caso i dipendenti sono stati pagati meno del salario minimo”, né “le mance dei dipendenti sono mai state trattenute”: addirittura, il titolare è convinto che “quando tutte le prove saranno state prese in esame la sentenza sarà annullata”. Staremo a vedere – nel frattempo, per far stare buoni i dipendenti, avrebbero di certo potuto almeno distribuire un po’ di patatine e gelati.",
    "Motocross delle Nazioni 2022: gli Stati Uniti vincono dopo 11 anni - LiveGP.it": "L’ultimo atto della stagione MXGP, il Motocross delle Nazioni, vede un ritorno alla vittoria degli Stati Uniti dopo ben 11 anni in casa sul tracciato di Red Bud. Gli USA sono stati guidati dalla vittoria di Eli Tomac in Gara 1 e dai due podi di Chase Sexton, mentre Justin Cooper ha vinto la classifica MX2. Gli americani vincono il Chamberlain Trophy con 16 punti a referto davanti alla Francia di Maxime Renaux, Dylan Ferrandis e Marvin Musquin (23 punti). Sul podio anche l’Australia di Mitchell Evans e dei fratelli Jett e Hunter Lawrence con 26 punti.\n\nOTTIMO 4° POSTO PER L’ITALIA DI CAIROLI, ADAMO E GUADAGNINI\n\nL’Italia, campione uscente della scorsa edizione svolta a Mantova, porta a casa un ottimo 4° posto con 49 punti. Gli Azzurri sono guidati dal solito Antonio Cairoli, che conquista un 7° ed un 9° posto. La tabella #1 arriva al 6° posto nella categoria MXGP. Andrea Adamo, al primo Motocross delle Nazioni, si porta a casa un ottimo 7° posto nella categoria MX2 al termine di due gare chiuse in 15^ posizione. Quello di Adamo può sembrare un risultato non eclatante, ma considerando che è andato contro piloti del tutto ufficiali fa ben sperare per il prossimo anno. Mattia Guadagnini si è dimostrato il più competitivo del terzetto italiano nonostante il 6° posto nella classifica Open. Il pilota GasGas ha infatti portato a casa un fantastico 3° posto in Gara 2 dietro solo a Lawrence e Sexton.\n\nGARA 1: ELI TOMAC VINCE SU UN IMPRESSIONANTE GEERTS\n\nLa prima manche del Motocross delle Nazioni ha visto le categorie MXGP e MX2 sfidarsi sul terreno bagnato di Red Bud. Ha provato a far saltare il banco fin da subito Jago Geerts, fresco vice-campione della MX2 iridata per la prima volta in sella ad una Yamaha 450cc. Il giovane belga si è guadagnato il holeshot ai danni del padrone di casa Eli Tomac, che nell’arco di poco tempo si è preso la testa della corsa. Lo statunitense ha poi vinto la corsa sull’inesperto belga, che ha comunque senza subbio impressionato tutti al debutto sulla nuova moto. Yamaha monopolizza le prime quattro posizioni grazie ai due piloti ufficiali in MXGP Maxime Renaux (Francia) e Jeremy Seewer (Svizzera). I due si sono dati battaglia fino alla caduta dello svizzero, in grado comunque di mantenere la 4^ piazza. Mitchell Evans (Australia) è bravo a difendersi da Jorge Prado (Spagna), mentre il nostro Antonio Cairoli porta a casa un ottimo 7° posto al termine di una gara discreta.\n\nHunter Lawrence (Australia) apre la danza delle MX2 in 8^ posizione davanti a Justin Cooper (Stati Uniti) e Kay de Wolf (Paesi Bassi), che chiude la top 10. Maximilian Nagl (Germania) chiude 11° davanti alla KTM del figlio d’arte Liam Everts (Belgio) ed a Glenn Coldenhoff (Paesi Bassi). L’olandese di Yamaha è stato autore di una partenza più che complicata ed ha dovuto rimontare dalle zone basse della top 30. Quattordicesima posizione per Marvin Musquin (Francia), che precede un buon Andrea Adamo (Italia) al primo Motocross delle Nazioni in carriera. Il giovane Azzurro è partito molto forte ma ha dovuto fare spazio ai rivali più veloci ed esperti durante i 30 minuti di gara. Dopo la prima manche gli USA sono al comando con 10 punti davanti a Australia (13 punti) e Belgio (14 punti).\n\nGARA 2: VINCE JETT LAWRENCE, FANTASTICO GUADAGNINI 3°\n\nGara 2 del Motocross delle Nazioni, nella quale corrono i piloti della Open insieme alla MX2, ha visto un incidente multiplo alla partenza. Nel caos più totale è bravissimo ad approfittarne Mattia Guadagnini, che prende la testa e la mantiene per metà gara circa. Il pilota veneto, nonostante i pochi errori e la guida generosa non può nulla con dei mostri sacri come Jett Lawrence (al debutto sulla 450cc, ndr) e Chase Sexton (Stati Uniti). Guadagnini è riuscito a rispondere al bel sorpasso di Sexton, lasciando poi la prima posizione ad un Lawrence in netta progressione. Il pilota GasGas ha poi lottato per difendere il podio dagli attacchi di Justin Cooper, che chiude 4° ed è così il miglior pilota MX2 al Motocross delle Nazioni. Rubén Fernández (Spagna) riesce a difendersi con successo dall’ultimo attacco disperato di un Dylan Ferrandis (Francia) in una rimonta inesorabile dopo il contatto del primo giro.\n\nIn settima posizione Calvin Vlaanderen (Paesi Bassi) precede un ottimo Harri Kullas (Estonia), mentre Musquin ha la meglio sul secondo dei fratelli Lawrence. I due hanno accompagnato Cooper sul podio di categoria con l’australiano 2° davanti al francese. Andrea Adamo chiude la sua esperienza al Motocross delle Nazioni con un ulteriore 15° posto che lo piazza 7° nella graduatoria MX2. Gli USA sono saldamente al comando con 16 punti davanti all’Australia (24 punti) e alla Francia (32 punti).\n\nGARA 3: RENAUX SI IMPONE, AMARO IN BOCCA PER FERRANDIS\n\nL’ultima gara del Motocross delle Nazioni vede Maxime Renaux trionfare davanti a Jett Lawrence e Chase Sexton. Il pilota francese di Yamaha è sempre stato saldamente tra i primissimi cedendo solamente nelle ultime tornate ma mantenendo la prima posizione. La Francia ha buttato ogni possibilità di vittoria a causa della caduta di Dylan Ferrandis: il francese della classe Open è stato in testa per i primi 10 minuti, salvo poi cadere e rimontare in sella alla propria moto ai margini della top 10. Il francese ha saputo recuperare fino alla 4^ posizione. Jeremy Seewer precede il compagno di marca Eli Tomac con i due spagnoli Jorge Prado e Rubén Fernández in 7^ e 8^ posizione. Antonio Cairoli chiude al 9° posto un’ottima gara, mentre il canadese Dylan Wright chiude la top 10.\n\nMolte nazioni hanno visto membri della propria squadra cadere nella decisiva Gara 3. Partendo dall’Italia, Mattia Guadagnini è caduto alla prima curva. Il pilota ufficiale GasGas è riuscito a rimontare fino alla 19^ posizione. Per l’Australia invece è caduto Mitchell Evans, arrivato 28° dopo la buona prestazione in Gara 1. Ancora una volta sorprende Jago Geerts: il giovane belga è dovuto ripartire dal fondo dopo una partenza complicata. Geerts è riuscito a rimontare fino alla 11^ posizione, appena davanti al compagno di squadra Jeremy van Horebeek.\n\nValentino Aggio\n\nLeggi anche: MXGP | GP TURCHIA: GAJSER SUONA LA 10^, TOM VIALLE È CAMPIONE MX2",
    "La fiducia dei costruttori negli Stati Uniti scende per il nono mese, il periodo più lungo dal 1985": "Autore: Redazione\n\nL'indicatore che misura la fiducia dei costruttori statunitensi è calato per il nono mese consecutivo a settembre, mentre i tassi di interesse sui mutui continuano a salire, accelerando ulteriormente il raffreddamento del mercato immobiliare.\n\nL'indicatore della National Association of Home Buyers/Wells Fargo è sceso di tre punti a 46, secondo gli ultimi dati diffusi. La fiducia dei costruttori Usa è diminuita ogni mese quest'anno, il periodo più lungo di calo dei dati risale al 1985.\n\n\"La recessione immobiliare non mostra segni di attenuazione poiché i costruttori continuano a fare i conti con l'aumento dei costi di costruzione e la politica monetaria aggressiva della Federal Reserve\", ha affermato in una nota l'economista capo della NAHB Robert Dietz.",
    "Iran, gli Stati Uniti ripristinano i collegamenti internet • TAG24": "La situazione in Iran continua a precipitare: per evitare la diffusione di contenuti multimediali sul web il governo di Teheran ha scollegato internet, prima che gli Stati Uniti intervenissero in maniera legale con Elon Musk e illegale con Anonymous. Veemente la reazione dell’Esecutivo guidato Ebrahim Raisi, vero mirino delle manifestazioni di protesta giunte al 10° giorno.\n\nIran, ennesimo giorno di proteste e di violenze\n\nIn Iran una vera e propria censura ha tentato di bloccare la pubblicazione di materiale con chiari riferimenti alle proteste che stanno agitando il Paese da oltre una settimana. A supportare la popolazione locale è intervenuta Washington, ripristinando il collegamento internet grazie al servizio internet satellitare Starlink di Elon Musk e tramite un attacco hacker rivendicato da Anonymous: violate oltre mille telecamere di sicurezza.\n\nPotrebbe interessarti Gli Stati Uniti aprono agli Ufo: “Vanno studiati, sono una minaccia” Gli Ufo, o oggetti volanti non identificati, vanno studiati perché potrebbero essere un rischio per la sicurezza nazionale. Parola di Ronald Moultrie, sottosegretario americano per l’intelligence e la sicurezza. Per la prima volta si parla di Ufo Al Congresso americano c’erano anche dei membri del Pentagono in una giornata in cui, durante un’audizione pubblica, si … Leggi tutto\n\nMa dal governo di Teheran l’operazione non è passata inosservata:\n\nMinimizzando la gravità di una serie di blocchi imposti nelle comunicazioni nel Paese, gli Stati Uniti stanno cercando di portare avanti i loro obiettivi contro l’Iran Nasser Kanaani, ministro degli Esteri iraniano\n\nSu ciò che sta accadendo e sull’aggiornamento del bollettino degli scontri c’è poca omogeneità: le cifre delle vittime ballano tra i 40 e i 60 decessi, mentre è più lineare il numero degli arrestati: 1.200 tra cui una ventina di giornalisti. Proprio la comunicazione è il tassello su cui il Governo iraniano vuole mettere un freno, dopo aver accusato la stampa inglese di inneggiare alla violenza. Oscurare Instagram, LinkedIn, Skype e WhatsApp non è bastato.\n\nCiò che non si placa sono le proteste, i cui gesti simbolici sono eloquenti e riguardano soprattutto il velo (hijab), ma anche i capelli: tra le strade della capitale continua a risuonare il coro: “A morte il dittatore”, specialmente dopo l’uccisione delle due 20enni simbolo delle rivolte. Ma il crescendo dei toni spinge le autorità giudiziarie e di polizia a innalzare ulteriormente le misure di sicurezza, in una vera e propria escalation senza precedenti nella storia dell’antica Persia.",
    "Gli Stati Uniti, la Cina e i due blocchi energetici": "Washington orienta l’export verso l’Europa, Pechino l’import dalla Russia. Il nuovo riassetto economico nel dopo il summit di Samarcanda\n\nGiovedì Vladimir Putin ha incontrato Xi Jinping, per cercare di rafforzare il rapporto con la Cina in contrapposizione all’occidente guidato dagli Stati Uniti. La divergenza tra questi due blocchi è emersa più nettamente in seguito all’invasione russa dell’Ucraina ed è molto visibile dal commercio internazionale dei beni energetici. Washington e Pechino hanno infatti completamente riorientato i loro flussi di gas, petrolio e carbone per supportare i propri alleati politici, ma anche spinte dal mercato.",
    "Un’ondata di scioperi agita l’autunno degli Stati Uniti": "Ascolta la versione audio dell'articolo\n\n3' di lettura\n\nFerrovieri sul piede di guerra, con il rischio di paralizzare quasi un terzo del trasporto merci e costare miliardi all’economia. Migliaia di infermieri che picchettano i centri sanitari in Minnesota, la più grande tre giorni di sciopero nel settore. Ancora, di recente: insegnanti in agitazione da Seattle all’Ohio e operai dell’auto che protestano nel Midwest.\n\nI segnali di un autunno caldo sono nell’aria negli Stati Uniti, davanti a un’inflazione che erode il tenore di vita e a crisi di personale e di condizioni di lavoro e sicurezza rimaste difficili all’indomani di una pandemia che ha esacerbato le diseguaglianze. Una realtà che ha spinto il sindacato americano verso un nuovo protagonismo da una costa all’altra del Paese. Da gennaio sono aumentate del 58% le richieste alle autorità federali dell’Nlrb di tenere e certificare elezioni per l’ingresso di Union in azienda. Sondaggi Gallup mostrano un’approvazione del 71% per il sindacato, record dal 1965.\n\nLoading...\n\nCerto, il declino storico resta, con una penetrazione del 6,1% nel settore privato che sale al 10,3% aggiungendo i dipendenti pubblici, una percentuale dimezzata in 40 anni. Gli iscritti nazionali sono diminuiti anche l’anno scorso, di 241.000 a 14 milioni.\n\nMa sono emerse inedite riscosse: nel 2021 Cornell ha calcolato almeno 225 agitazioni grandi e piccole, culminate nello Striketober di ottobre. E il 2022 non appare da meno: hanno continuato a “fare sindacato” anche dipendenti di società meno tradizionali e più avverse. Dalle caffetterie Starbucks (oltre 200 in due anni), che tra le controffensive ha ora annunciato nuovi benefit per dipendenti non-Union. Fino al primo successo in un magazzino Amazon (a New York) e in un negozio Apple (in Maryland).\n\nSanità\n\nLe nuove agitazioni evidenziano la ritrovata vitalità. In Minnesota sono scesi in sciopero da ieri e per tre giorni 15mila infermieri contro i grandi gruppi sanitari locali. Le richieste: compensi migliori, maggiori assunzioni, voce in capitolo su turni di lavoro criticati come massacranti. Le Union della sanità sono fresche dal successo di proteste in Pennsylvania, con nuovi accordi con 13 case di riposo.",
    "In Ucraina, gli Stati Uniti ci stanno trascinando verso la guerra con la Russia": "John Pilger*\n\nQuesto articolo del The Guardian è di 8 anni fa\n\nIl ruolo di Washington in Ucraina e il suo sostegno ai neonazisti del regime hanno enormi implicazioni per il resto del mondo.\n\nPerché tolleriamo la minaccia di un’altra guerra mondiale in nostro nome? Perché permettiamo bugie che giustificano questo rischio? La portata del nostro indottrinamento, ha scritto Harold Pinter, è un “brillante, persino arguto, riuscitissimo atto di ipnosi”, come se la verità “non fosse mai accaduta nemmeno mentre accadeva”.\n\nOgni anno lo storico americano William Blum pubblica la sua “sintesi aggiornata del bilancio della politica estera degli Stati Uniti”, da cui risulta che, dal 1945, gli Stati Uniti hanno cercato di rovesciare più di 50 governi, molti dei quali democraticamente eletti; hanno interferito pesantemente nelle elezioni di 30 Paesi; hanno bombardato le popolazioni civili di 30 Paesi; hanno usato armi chimiche e biologiche; hanno tentato di assassinare leader stranieri.\n\nIn molti casi la Gran Bretagna è stata un collaboratore. Il grado di sofferenza umana, per non parlare della criminalità, è poco riconosciuto in Occidente, nonostante la presenza delle comunicazioni più avanzate al mondo e del giornalismo nominalmente più libero. Non si può dire che le vittime più numerose del terrorismo – il “nostro” terrorismo – sono musulmani. Viene sottaciuto il fatto che il jihadismo estremo, che ha portato all’11 settembre, è stato alimentato come arma della politica anglo-americana (operazione Cyclone in Afghanistan). In aprile il Dipartimento di Stato americano ha rilevato che, in seguito alla campagna della NATO nel 2011, “la Libia è diventata un rifugio sicuro per i terroristi”.\n\nIl nome del “nostro” nemico è cambiato nel corso degli anni, dal comunismo all’islamismo, ma in generale si tratta di qualsiasi società indipendente dal potere occidentale che occupa un territorio strategicamente utile o ricco di risorse, o che semplicemente offre un’alternativa alla dominazione statunitense. I leader di queste nazioni che fanno ostruzionismo vengono solitamente rimossi con la violenza, come i democratici Muhammad Mossedeq in Iran, Arbenz in Guatemala e Salvador Allende in Cile, oppure vengono uccisi come Patrice Lumumba nella Repubblica Democratica del Congo. Tutti sono sottoposti a una campagna di diffamazione da parte dei media occidentali – si pensi a Fidel Castro, Hugo Chávez, ora Vladimir Putin.\n\nIl ruolo di Washington in Ucraina è diverso solo per le sue implicazioni per il resto di noi. Per la prima volta dagli anni di Reagan, gli Stati Uniti minacciano di portare il mondo in guerra. Con l’Europa orientale e i Balcani diventati avamposti militari della NATO, l’ultimo “Stato cuscinetto” confinante con la Russia – l’Ucraina – è dilaniato dalle forze fasciste scatenate dagli Stati Uniti e dall’UE. Noi occidentali stiamo appoggiando i neonazisti in un Paese dove i nazisti ucraini appoggiavano Hitler.\n\nDopo aver architettato il colpo di Stato di febbraio** contro il governo democraticamente eletto di Kiev, il progetto di Washington di sequestrare la storica e legittima base navale russa in acque calde in Crimea è fallito. I russi si sono difesi, come hanno fatto contro ogni minaccia e invasione da parte dell’Occidente per quasi un secolo.\n\nMa l’accerchiamento militare della Nato si è accelerato, insieme agli attacchi orchestrati dagli Stati Uniti contro l’etnia russa in Ucraina. Se Putin può essere provocato a venire in loro aiuto, il suo ruolo di “paria” preordinato giustificherà una guerriglia gestita dalla Nato che probabilmente si riverserà nella stessa Russia.\n\nInvece, Putin ha confuso il partito della guerra cercando un accordo con Washington e l’UE, ritirando le truppe russe dal confine ucraino ed esortando l’etnia russa nell’Ucraina orientale ad abbandonare il referendum provocatorio del fine settimana. Questi russofoni bilingui – un terzo della popolazione ucraina – cercano da tempo una federazione democratica che rifletta la diversità etnica del Paese e che sia autonoma da Kiev e indipendente da Mosca. La maggior parte non sono né “separatisti” né “ribelli”, come li chiamano i media occidentali, ma cittadini che vogliono vivere in sicurezza nella loro patria.\n\nCome le rovine dell’Iraq e dell’Afghanistan, l’Ucraina è stata trasformata in un parco a tema della CIA – gestito personalmente dal direttore della CIA John Brennan a Kiev, con decine di “unità speciali” della CIA e dell’FBI che hanno creato una “struttura di sicurezza” che supervisiona gli attacchi selvaggi contro coloro che si sono opposti al colpo di stato di febbraio. Guardate i video, leggete i resoconti dei testimoni oculari del massacro di Odessa di questo mese. I teppisti fascisti hanno bruciato la sede del sindacato, uccidendo 41 persone intrappolate all’interno. Guardate la polizia che si tiene in disparte.\n\nUn medico ha descritto il tentativo di salvare le persone, “ma sono stato bloccato da nazisti radicali filo-ucraini. Uno di loro mi ha spinto via in modo sgarbato, giurando che presto io e altri ebrei di Odessa subiremo la stessa sorte. Quello che è successo ieri non si è visto nemmeno durante l’occupazione fascista della mia città durante la seconda guerra mondiale. Mi chiedo perché il mondo intero taccia”. [vedi nota**]\n\nGli ucraini di lingua russa stanno lottando per la sopravvivenza. Quando Putin ha annunciato il ritiro delle truppe russe dal confine, il segretario alla Difesa della giunta di Kiev, Andriy Parubiy – membro fondatore del partito fascista Svoboda – si è vantato che gli attacchi agli “insorti” sarebbero continuati. In stile orwelliano, la propaganda in Occidente ha stravolto questi fatti nella versione di Mosca “che cerca di orchestrare il conflitto e la provocazione”, secondo William Hague. Il suo cinismo si accompagna alle grottesche congratulazioni di Obama alla giunta golpista per la sua “notevole moderazione” dopo il massacro di Odessa. La giunta, dice Obama, è “regolarmente eletta”. Come disse Henry Kissinger: “Non conta ciò che è vero, ma ciò che viene percepito come vero”.\n\nNei media statunitensi l’atrocità di Odessa è stata minimizzata come “torbida” e una “tragedia” in cui “nazionalisti” (neonazisti) hanno attaccato “separatisti” (persone che raccoglievano firme per un referendum su un’Ucraina federale). Il Wall Street Journal di Rupert Murdoch ha condannato le vittime: “Deadly Ukraine Fire Likely Sparked by Rebels, Government Says”. La propaganda in Germania è stata pura guerra fredda, con la Frankfurter Allgemeine Zeitung che ha messo in guardia i suoi lettori dalla “guerra non dichiarata” della Russia. Per i tedeschi è una struggente ironia che Putin sia l’unico leader a condannare l’ascesa del fascismo nell’Europa del XXI secolo.\n\nUn’ovvietà popolare è che “il mondo è cambiato” dopo l’11 settembre. Ma cosa è cambiato? Secondo il grande informatore Daniel Ellsberg, a Washington è avvenuto un colpo di stato silenzioso e il militarismo dilagante la fa da padrone. Il Pentagono gestisce attualmente “operazioni speciali” – guerre segrete – in 124 Paesi. Negli USA, l’aumento della povertà e la perdita della libertà sono il corollario storico di uno stato di guerra perpetua. Se aggiungiamo il rischio di una guerra nucleare, la domanda è: perché tolleriamo tutto questo?\n\nNOTE\n\nGiornalista e registra australiano (Ndt – NT)\n\n** Come già detto, questo articolo è stato pubblicato nel 2014. Qui si parla quindi del febbraio 2014 (NdT – NT).\n\n*** Questa nota è stata aggiunta il 16 maggio 2014: La citazione di un medico che dice che è stato “bloccato dai nazisti radicali filo-Ucraini” proveniva da una pagina Facebook che è stata successivamente cancellata.\n\nFonte: Emigrazione notizie, https://emigrazione-notizie.org/?p=39418 (modifiche alla traduzione di NT).\n\nFonte originale: The Guardian\n\nhttps://www.theguardian.com/commentisfree/2014/may/13/ukraine-us-war-russia-john-pilger\n\nFoto: Scott Olson/Getty",
    "L’accusa degli Stati Uniti alla Russia: “Mosca usa campi di filtrazione per deportare gli ucraini”. Onu: “Inquietante”": "Migliaia di ucraini deportati a forza dall’Ucraina. E’ la pesante accusa lanciata dagli Stati Uniti alla Russia di Vladimir Putin. “Nostre informazioni di intelligence ci dicono che Mosca usa campi di filtrazione nell’est dell’Ucraina e nell’ovest della Russia per trasportare con la forza ucraini nel Paese”, ha detto la portavoce della Casa Bianca, Karine Jean-Pierre, in un briefing con la stampa. Con il proprio ambasciatore alle Nazioni Unite gli Stati Uniti chiederanno lo stop “immediato” e “l’accesso di osservatori umanitari” nei campi usati dalla Russia in Ucraina e nel suo territorio, ha aggiunto Jean-Pierre.\n\nUn’accusa che provoca l’immediato commento del capo degli affari politici dell’Onu, Rosemary DiCarlo, al Consiglio di Sicurezza. “Le persistenti accuse di sfollamenti forzati, deportazione e i cosiddetti ‘campi di filtrazione’ gestiti dalla Russia e forze locali affiliate sono estremamente inquietanti. Tali segnalazioni devono essere esaminate con la collaborazione del autorità competenti”. Ilze Brands Kehris, segretario generale aggiunto dell’Onu per i diritti umani, ha fatto sapere che “il nostro Ufficio ha documentato a numero significativo di casi di civili ucraini sfollati in Russia, inclusi una decina di casi in cui membri delle forze armate russe e gruppi armati affiliati hanno ordinato ai civili di Mariupol di lasciare le loro case o rifugi e li hanno portati nel territorio ucraino sotto il loro controllo, o in Russia”. “Ci sono state accuse credibili di trasferimenti forzati di bambini non accompagnati verso i territori occupati, o in Russia – ha aggiunto – Siamo preoccupati che le autorità di Mosca abbiano adottato una procedura semplificata per concedere la cittadinanza ai bambini senza cure parentali, e che questi abbiano diritto all’adozione da parte di famiglie russe”.\n\nInoltre, ha sottolineato che il suo ufficio ha “verificato che le forze armate di Mosca e i gruppi armati affiliati sottopongono i civili alla cosiddetta ‘filtrazione‘, un sistema di controlli di sicurezza e di raccolta di dati personali. Siamo preoccupati che tali controlli e le detenzioni che ne possono seguire, avvengano al di fuori di ogni quadro giuridico”. La pratica è risultata, secondo i rapporti credibili ricevuti da Ohchr “in numerose violazioni dei diritti umani, compresi i diritti alla libertà, alla sicurezza della persona e privacy, e le persone sono state sottoposte anche a perquisizioni corporali”.",
    "Foliage d’autunno: 18 luoghi dove ammirarlo negli Stati Uniti": "Foliage d’autunno, da vedere e ammirare viaggiando in automobile, in piena libertà: i colori cangianti delle foglie degli alberi, l’aria frizzantina… L’autunno è forse la stagione più bella per percorrere le strade più panoramiche d’America. Il 21 settembre è il primo giorno d’autunno, ed è il momento giusto per tirare fuori una mappa e iniziare a tracciare il percorso che vi porterà nel cuore di alcuni dei panorami più suggestivi degli USA. Dai dirupi scoscesi di Mount Desert Island, nel Maine, ai lunghi tratti di autostrada nella regione dello Yukon, in Alaska, AD ha selezionato le 18 strade panoramiche più incredibili in America da percorrere per ammirare il foliage d’autunno. Mettetevi al volante e lasciatevi incantare dalla bellezza dagli aceri e dai pioppi dai colori vivaci che punteggiano la costa orientale, e dai frassini e dagli olmi lungo la West Coast. Un viaggio fra le meraviglie della natura.",
    "Scongiurato lo sciopero dei treni che minacciava di paralizzare gli Stati Uniti": "AGI - Scongiurato lo sciopero delle ferrovie previsto per sabato negli Usa dopo oltre 20 ore di trattative: il possibile blocco rischiava di paralizzare il traffico merci e passeggeri e di far impennare ulteriormente l'inflazione. Insomma avrebbe danneggiato l'economia statunitense a meno di due mesi dalle elezioni di medio termine.\n\nA dare l'annuncio di \"un accordo provvisorio\" tra le compagnie ferroviarie statunitensi e i sindacati è stato il presidente Joe Biden. \"È una vittoria importante per la nostra economia e per il popolo americano\", si legge nella nota pubblicata sul sito della Casa Bianca. \"I lavoratori delle ferrovie otterranno una retribuzione migliore, migliori condizioni di lavoro e una maggiore tranquillità per quanto riguarda i costi dell'assistenza sanitaria, conquistati con fatica\", prosegue la Casa Bianca.\n\n\"Ringrazio i sindacati e le compagnie ferroviarie per aver negoziato in buona fede e per aver raggiunto un accordo provvisorio che manterrà il nostro sistema ferroviario in funzione ed eviterà le interruzioni della nostra economia\", ha aggiunto.\n\nIl possibile blocco delle ferrovie avrebbe danneggiato l'economia in vista delle elezioni di midterm. Il segretario al Lavoro Usa Marty Walsh aveva organizzato a Washington un incontro con i funzionari delle ferrovie merci e dei sindacati per evitare lo sciopero.\n\nIl Dipartimento del Lavoro ha dichiarato che l'incontro è l'ultimo degli \"impegni sostenuti e degli sforzi concreti dell'amministrazione Biden per incoraggiare le parti a raggiungere un accordo reciprocamente vantaggioso\". Le trattative si sono concentrate sulle disposizioni relative ai giorni di ferie e di malattia, con i dipendenti che lamentano di dover lavorare a volte a lungo a causa della carenza di personale.\n\nL'amministrazione Biden aveva predisposto piani di emergenza per garantire le consegne di merci critiche, facendo al contempo pressione sulle ferrovie e sui sindacati affinché raggiungesse un accordo.\n\nLe ferrovie, tra cui Union Pacific, Berkshire Hathaway's Bnsf, Csx e Norfolk Southern, avevano tempo fino a un minuto dopo la mezzanotte per raggiungere un accordo provvisorio con tre sindacati che rappresentano circa 60.000 lavoratori.\n\nI gruppi del settore alimentare, energetico, automobilistico e della vendita al dettaglio avevano chiesto al Congresso di intervenire, affermando che un blocco delle ferrovie avrebbe messo a repentaglio qualsiasi cosa, dalle forniture globali di grano alle spedizioni di merci legate allo shopping delle festività natalizie.\n\nL'Associazione dei raffinatori di mais e l'Associazione nazionale dei coltivatori di mais avevano dichiarato che un'interruzione del lavoro \"avrebe paralizzato la produzione agricola e le catene di approvvigionamento degli Stati Uniti e aggravato l'inflazione dei prezzi dei prodotti alimentari\".\n\nThis is such a hugely under-covered story--with massive potential political consequences. Not to mention our ability to get, well, almost everything (rail carries 30% of the nation's freight!) https://t.co/aNi1RGV5r8 — alexwagner (@alexwagner) September 14, 2022\n\nIl sistema ferroviario garantisce il 24% delle spedizioni di cereali negli Stati Uniti, di cui circa la metà (691.000 carichi di auto) è costituita da mais. Già da lunedì le ferrovie avevano smesso di accettare le spedizioni di materiali pericolosi come il cloro e le sostanze chimiche utilizzate nei fertilizzanti, per evitare che rimangano bloccati in luoghi non sicuri in caso di interruzione del traffico ferroviario.\n\nIl settore energetico statunitense si affida alle ferrovie per la movimentazione di carbone, petrolio greggio, etanolo e altri prodotti. La ferrovia passeggeri statunitense Amtrak, che utilizza i binari mantenuti dalle ferrovie merci, sta affrontando crescenti interruzioni.",
    "Stati Uniti, più di 1600 libri banditi dalle scuole: \"Parlano di razzismo e temi Lgbtq\". Bocciati anche Orwell e Murakami": "NEW YORK - Più di cinquemila scuole americane hanno messo al bando libri che trattano di razzismo e tematiche Lgbtq. Il numero di libri di testo e romanzi vietati è cresciuto rapidamente negli ultimi mesi, raggiungendo la cifra di 1648 titoli, in 32 Stati. A essere colpiti sono stati 1261 autori, 290 illustratori, 18 traduttori. E’ quanto emerge da un rapporto presentato da Pen America, una non-profit in difesa della libertà d’espressione nella letteratura.\n\nA guidare la censura sono gli Stati a guida conservatrice. Il Texas è il capofila con circa mille libri vietati, seguito da Florida e Tennessee con un massimo di 750. Tra gli Stati che non hanno registrato divieti c’è la California, ma figurano anche Stati conservatori come Montana e North Dakota. Messi al bando autori come Kurt Vonnegut, con Mattatoio 5, Paulo Coelho (L’Alchimista), George Orwell (1984) e poi Haruki Murakami, JD Salinger, Carmen Maria Machado.\n\nMolti libri sono stati messi al bando soltanto perché i personaggi richiamano alla comunità arcobaleno. I titoli, in alcuni casi vengono considerati “osceni”. Il governatore repubblicano della South Carolina, Henry McMaster, ha chiesto il ritiro del libro Gender Queer: A Memoir, di Maia Kobabe, per i suoi “riferimenti espliciti sessuali” e “pornografici”. Il libro, graphic di esordio dell’autrice che racconta la sua esperienza di adolescente alle prese con la sua identità sessuale fluida, è il più bannato di tutti: è stato vietato in quarantuno distretti scolastici. Seguono Lawn Boy, di Jonathan Evison (in Italia uscito con il titolo Il giardiniere) e All boys aren’t blue di George Johnson.\n\nMa è anche il tema razziale a essere sparito da migliaia di biblioteche scolastiche. A pagarne le conseguenze, tra gli altri, il Nobel per la letteratura Toni Morrison, i cui libri sono stati bannati da distretti scolastici in Texas, Pennsylvania e Florida. Nel “falò” americano è finito anche Il buio oltre la siepe, della scrittrice americana Harper Lee, basata sulla storia di un gruppo di adolescenti afroamericani accusati ingiustamente di stupro.\n\nNel Wisconsin dichiarato “fuorilegge” When the Emperor was divine, di Julie Otsuka, romanzo storico incentrato sulla vita degli internati giapponesi-americani durante la Seconda guerra mondiale. La decisione ha scatenato le proteste di insegnanti, studenti e loro genitori, ma non hanno fatto cambiare decisione. Nel Tennessee è stata rimossa dalle biblioteche scolastiche la graphic novel del premio pulitzer Art Spiegelman Maus, che fa rivivere l’esperienza dell’Olocausto attraverso il racconto del padre dell’autore.\n\nLa vicinanza della destra italiana con i Repubblicani americani ha fatto supporre ipotesi di censure in Italia, ma non ci sono stati segnali in questo senso. In ogni caso, in una pausa dei lavori alle Nazioni Unite, il ministro dell’Istruzione, Patrizio Bianchi, commentando il “falò” americano, ha lanciato un messaggio: “Se qualcun altro lo farà mi troverà fortemente contrario. Se però questo dovesse essere un segnale di un nuovo governo, io penso che sarebbe un fatto talmente negativo e pregno di richiami che vanno ricordati, che non può essere possibile”.\n\n“La sola idea che qualcuno possa fare dei falò dei libri - ha aggiunto - la trovo non solo un’idea devastante ma che ci richiama a dei fantasmi a cui non voglio neanche più pensare. I libri sono libri, ragazzi, e sono ancora più validi quando contengono affermazioni che, ovviamente, possono mettere in difficoltà anche il senso comune. No, no, no, i libri sono libri”.",
    "[CONTRIBUTO] Stati Uniti: cresce l’opposizione dei ferrovieri all’accordo di svendita voluto da Biden&Co.": "Settembre 24, 2022\n\nRiceviamo e pubblichiamo questo contributo dai compagni della redazione Il Pungolo Rosso, già disponibile sul loro sito (vedi qui):\n\nStati Uniti:\n\ncresce l’opposizione dei ferrovieri\n\nall’accordo di svendita voluto da Biden&Co\n\nLo scorso fine settimana l’economia statunitense ha corso il grosso “rischio” di fermarsi per uno sciopero generale nazionale dei ferrovieri, ma provvidenzialmente, per la violenta pressione dell’amministrazione Biden, si è arrivati ad un accordo-bidone che sta ricevendo un ampio rifiuto da parte dei ferrovieri. Su questa vicenda, riceviamo e volentieri riprendiamo dal World Socialist Web Site un articolo di Tom Hall che documenta la ribellione in atto di tanti ferrovieri statunitensi contro l’ipotesi di accordo. Chi leggerà, apprenderà cose che neanche noi conoscevamo sulle condizioni vessatorie a cui debbono sottostare questi proletari e sulle rivendicazioni che da tali condizioni stanno emergendo con forza. Anche negli Stati Uniti, la ripresa delle lotte passa necessariamente per lo sbaraccamento totale delle burocrazie sindacali da parte della massa dei proletari risvegliata a sé stessa.\n\nRedazione Il Pungolo Rosso\n\nhttps://www.wsws.org/en/articles/2022/09/19/rail-s19.html (originale inglese)\n\nhttps://www.wsws.org/fr/articles/2022/09/20/chem-s20.html (versione francese)\n\nLavoratori delle ferrovie: diteci cosa ne pensate dell’accordo con la Casa Bianca.\n\nContattateci compilando il modulo in fondo a questa pagina.\n\nContattate il comitato di base dei lavoratori ferroviari all’indirizzo railwrfc@gmail.com.\n\nL’opposizione dei ferrovieri all’accordo di svendita concluso giovedì scorso con i sindacati e la mediazione dalla Casa Bianca per scongiurare uno sciopero nazionale, continua a crescere.\n\nL’accordo non dà soluzione a nessuno dei reclami dei lavoratori ed è essenzialmente un rimaneggiamento dei termini contrattuali proposti dal Presidential Emergency Board (PEB) di Biden – prevede un solo giorno di malattia pagato all’anno, e tre giorni di malattia non pagati (invece che zero). In effetti, i funzionari sindacali hanno ammesso la scorsa settimana che non esiste ancora un accordo formale, e non ci sarà per diverse settimane, facendosi così beffe del principio “niente contratto, niente lavoro”.\n\nL’accordo [l’ipotesi di accordo] viola lo schiacciante pronunciamento di oltre 100.000 ferrovieri per uno sciopero finalizzato ad ottenere un contratto che soddisfi le loro esigenze, espresso in un incontro nazionale online mercoledì notte da 500 lavoratori, sponsorizzato dal Comitato di base dei lavoratori delle ferrovie (Railroad Workers Rank-and-File Committee). L’assemblea ha approvato una risoluzione che avverte i sindacati che “qualsiasi tentativo di forzarci ad applicare contratti che non accettiamo e che non sono stati votati, o di farci lavorare senza contratto, violerà le chiare istruzioni date dai lavoratori.”\n\nI sindacati speravano che l’annuncio dell’accordo avrebbe portato l’umore militante e determinato che c’è tra i lavoratori a cedere ad un sentimento di scoraggiamento. Ed invece non è andata in questo modo. I lavoratori sono furiosi per il tradimento e determinati a resistere.\n\nUn segnalatore di Galesburg, Illinois, che ha partecipato alla riunione di mercoledì, ha detto al WSWS: “Se il sindacato ci rappresenta, deve rappresentarci. È una cazzata che hanno raggiunto un accordo provvisorio e l’hanno detto alla CNN prima di dirlo a noi. Tutti quelli con cui ho parlato di questo ‘accordo di principio’ hanno sostenuto che siamo stati venduti. Abbiamo già detto che avremmo aspettato [di conoscere i termini dell’accordo] e poi avviato una petizione. Non vogliamo più che la grande loggia [il quartier generale nazionale della Confraternita dei segnalatori ferroviari] entri nel nostro processo decisionale.\n\n“A causa del Railway Labor Act [la legge sul lavoro nelle ferrovie], queste società e i sindacati stanno vedendo come possono farla franca. La nostra assistenza sanitaria diventerà più costosa. La cosa più importante per noi è la retribuzione, su questo c’è un consenso generale. Siamo sottopagati come ramo della sicurezza di BNSF. Qualsiasi problema, anche minimo, sorga con i passaggi a livello o con gli scambi, noi siamo personalmente responsabili di ciò che accade nei confronti della FRA [Federal Railroad Administration]. Se siamo responsabili, dovremmo essere pagati per questo. Il salario è una questione importante. Io ho anche un grosso problema personale con le telecamere che monitorano la nostra guida. Non è una cosa orribile (in sè), ma le telecamere sono state utilizzate da BNSF come strumento utile per attuare licenziamenti, e non per accrescere la sicurezza dei treni”.\n\nUn altro lavoratore di Galesburg ha detto: “Queste grandi logge non rappresentano i lavoratori che dovrebbero rappresentare. Tutto quello che è successo venerdì è che i sindacati hanno deciso di consegnare una vittoria a Biden, e probabilmente sono stati pagati sottobanco, o hanno ricevuto la promessa di un lavoro comodo dopo che avranno cessato di essere funzionari sindacali. È tempo che i lavoratori delle ferrovie si alzino e combattano per le nostre famiglie e i nostri mezzi di sussistenza! Questa raccomandazione del Consiglio presidenziale di emergenza è spazzatura!”\n\nNumerosi sondaggi condotti sui social media mostrano che una schiacciante maggioranza dei ferrovieri è contraria all’accordo. Due sondaggi di Facebook condotti tra gli addetti alla manutenzione hanno mostrato che i lavoratori contrari all’accordo vanno dall’88% al 93%.\n\nLa risoluzione di mercoledì [del Comitato di base] viene ampiamente letta e distribuita. “Si sta diffondendo nelle sedi sindacali e su Facebook”, ha detto un membro del comitato al WSWS. “Tutti ne parlano”.\n\nAnche una lettera di un anonimo ferroviere californiano viene ampiamente diffusa sui social media. Probabilmente ispirato dal Comitato di base, il lavoratore espone quelle che secondo lui dovrebbero essere delle linee rosse mancando le quali i lavoratori non dovrebbero accettare alcun contratto. “I membri del sindacato sentono che la loro voce è stata soffocata dalle azioni del presidente, che non ha tenuto conto del voto dei lavoratori a favore dello sciopero”, afferma. Le sue richieste includono da tre a cinque giorni (almeno) di malattia retribuiti, aumenti salariali generali dal 28 al 31%, l’adeguamento del salario del costo della vita, la introduzione di una indennità di turno e spese mediche vive con un plafond da $ 300 a $ 350.\n\n“Se questi obiettivi non vengono rispettati e messi per scritto”, conclude il lavoratore, “rifiuteremo [il contratto], quindi non va nemmeno portato al voto (…). Questo è il minimo indispensabile che chiediamo di ratificare! Se nessuno di questi punti viene soddisfatto, siamo PRONTI a scioperare!”.\n\nAnche se è stato in grado di collaborare con i burocrati del sindacato per organizzare questa svendita, l’establishment politico sa bene che non è ancora fuori pericolo. Un titolo preoccupato sul sito web The Hill di ieri suggeriva: “E’ possibile che l’accordo per evitare lo sciopero ferroviario vada in frantumi”.\n\nNon c’è dubbio che il problema di superare l’opposizione della base sia stato il principale, anzi l’unico, argomento di discussione durante le trattative contrattuali, e che la paura di questa opposizione sia stata determinante nel motivare l’accordo. In un articolo di venerdì scorso basato sulle interviste con le persone coinvolte nei colloqui, Politico cita il direttore del Consiglio economico nazionale Brian Deese che ha affermato: “Il periodo cruciale è stato in realtà tra le 19:00 e le 21:00 quando il ministro dei trasporti Buttigieg, il segretario all’agricoltura Tom Vilsack e io abbiamo fatto un giro di telefonate ai CEO per segnalare che non era chiaro se questa cosa si poteva chiudere oppure no, che noi l’abbiamo presa molto sul serio e l’avremmo risolta, ma che bisognava che anche loro si muovessero”. Significativamente, questo “periodo cruciale” [della trattativa governo-sindacati] si è sovrapposto esattamente all’incontro indetto dal Comitato di base.\n\nL’articolo chiarisce che l’establishment politico teme più di ogni altra cosa l’emergere della lotta di classe negli Stati Uniti. Il segretario al lavoro Marty Walsh ha descritto uno sciopero delle ferrovie nazionali in termini apocalittici: “[Non avete idea del] La grandezza di quello che sarebbe successo, maledizione!”. Queste dichiarazioni arrivano mentre Washington sta deliberatamente rischiando una guerra nucleare totale con la Russia per l’Ucraina.\n\nDennis Pierce, presidente della Brotherhood of Locomotive Engineers and Trainmen, ha dichiarato a Politico: “C’è molta rabbia (tra i lavoratori) per il modo in cui sono stati trattati in tutti i sindacati. Ciò rende difficile ratificare i contratti quando i lavoratori sono in stato di agitazione”.\n\nI commenti di Pierce chiariscono che il compito della burocrazia sindacale è quello di cercare di rimuovere questo stato di “agitazione” isolando e demoralizzando i lavoratori. Ci sono tre modi principali in cui stanno tentando di farlo.\n\nIl primo è differire il voto sul contratto il più a lungo possibile, nel tentativo di ridurre lo slancio dei lavoratori. Il BLET ha indicato che ci vorrà almeno un mese [!!] prima che una proposta di contratto sia disponibile per la votazione. “Questa è una rottura con la tradizione”, ha osservato un membro del Comitato di base. “Di solito, i colloqui sotto la RLA vanno avanti all’infinito, ma il voto viene convocato dopo pochi giorni. Penso che lo stiano facendo anche come favore ai Democratici, per posticipare il voto oltre le elezioni di metà del mandato”.\n\nIl secondo è la diffusa censura nei confronti delle opinioni critiche sui social media. I lavoratori riferiscono che uno dei principali gruppi di Facebook utilizzati dai lavoratori, Fight for Two Person Crews, ha cancellato in massa i commenti critici verso l’accordo di giovedì. Una revisione dei commenti nel gruppo suggerisce anche un marcato cambio di tono, in precedenza dominato dalla rabbia per il PEB e per le burocrazie sindacali, e ora dominato dall’elogio per l’accordo.\n\nIl giorno dell’accordo, la National Conference of Firemen and Oilers, che è affiliata alla Service Employees International Union, ha annunciato che avrebbe smesso di commentare l’accordo sulla sua pagina Facebook, con l’assurdo pretesto che lo faceva per “proteggere i nostri membri dal rischio di punizioni da parte dei vettori”. Nella dichiarazione il sindacato ha anche ammesso che da mesi “proteggeva i (suoi) membri” – cioè li censurava – “rimuovendo i commenti che potevano essere presi come minacce per un’azione concertata di sciopero”.\n\nLa presa di posizione si conclude con la velata minaccia di un’azione legale contro i lavoratori nel caso scioperassero, dichiarando la sua opposizione allo sciopero e aggiungendo: “Sosterremo uno sciopero solo se è LEGALE e in conformità con le disposizioni della legge sul lavoro nelle ferrovie e della costituzione NCFO”.\n\nIl terzo modo per tentare di demoralizzare e fermare i lavoratori contrari all’accordo, è schierare le forze delle agenzie di pseudo-sinistra del Partito Democratico per catturare e neutralizzare il malcontento dei lavoratori. Venerdì scorso, la fazione sindacale Railroad Workers United (RWU) ha tenuto il suo incontro online, presieduto dallo scrittore di Labor Notes, ed ex membro dello staff del Partito democratico, Jonah Furman.\n\nLabor Notes ha svolto un ruolo di primo piano come sostenitore e apologeta della burocrazia sindacale. Nella conferenza di quest’estate hanno preso la parola il presidente dei Teamsters Sean O’Brien, che è il diretto superiore di Dennis Pierce (il BLET è affiliato ai Teamsters) e Bernie Sanders, che ha votato nel 1991 per mettere fine all’ultimo sciopero nazionale dei ferrovieri. Sanders, inoltre, si è impegnato in manovre ciniche la scorsa settimana al Senato, bloccando un’ingiunzione sponsorizzata dai repubblicani mentre i Democratici alla Camera avevano già un linguaggio simile pronto per l’uso.\n\nGli oratori della riunione della RWU hanno respinto la prospettiva di organizzare i lavoratori in modo indipendente dagli apparati sindacali. Un relatore ha espressamente respinto qualsiasi sciopero o interruzione del lavoro organizzato senza l’approvazione della burocrazia, sostenendo che questa non era una decisione [vincolante] per i lavoratori, ma solo per la dirigenza sindacale.\n\nMa l’unico modo con cui i lavoratori possono sconfiggere i tradimenti dell’apparato sindacale è organizzare una ribellione di base contro di esso, lottando per contrastare le loro svendite e per imporre il controllo democratico da parte della base. L’organizzazione dell’opposizione dei ferrovieri passa attraverso la costruzione del Comitato di base dei ferrovieri.\n\nPer avere assistenza nella creazione di un comitato di base nel tuo posto di lavoro, contatta il Comitato di base dei lavoratori delle ferrovie all’indirizzo railwrfc@gmail.com",
    "Stati Uniti, Steve Bannon davanti al tribunale di New York: è accusato di truffa": "L’ex consigliere di Donald Trump, Steve Bannon, si è consegnato al tribunale di New York per fronteggiare le accuse penali che lo vedono al centro di un’inchiesta su una presunta truffa nel programma di raccolta fondi “We Build the Wall“, creato per costruire il muro anti-migranti al confine con il Messico. Come riportato dalla CNN, adesso Bannon, artefice della campagna del tycoon nel 2016, rischia l’arresto con l’accusa di essersi messo in tasca un milione di dollari degli oltre 25 raccolti. Il suo avvocato, Robert Costello, ha dichiarato alla CNN che l’ex consigliere probabilmente si dichiarerà innocente.\n\nNell’estate del 2020, Bannon era stato accusato di aver intascato la somma fingendo con i donatori che il denaro versato sarebbe stato destinato in toto alla costruzione del muro. A fine gennaio 2021, però, era stato graziato dall’allora presidente Donald Trump. Una decisione presa poche ore prima della conclusione del suo incarico da presidente alla Casa Bianca.\n\nMartedì 6 settembre 2022, in una dichiarazione rilasciata a NBC News, Bannon aveva bollato le accuse come “false”, definendole “un’arma politica a 60 giorni dalle elezioni di metà mandato”. “Sono orgoglioso di essere in primo piano nella protezione dei nostri confini e nella costruzione di un muro per mantenere il nostro Paese al sicuro dalla droga e dai criminali violenti“, ha affermato l’ex consigliere, aggiungendo: “Non smetterò mai di combattere. In effetti, non ho ancora iniziato a combattere. Prima dovranno uccidermi”.",
    "Stati Uniti: bambino trovato morto in un'auto rubata dopo una sparatoria": "Un bambino di due anni è stato trovato morto all'interno di un'auto rubata dopo che suo padre è stato ucciso a colpi di arma da fuoco a Houston, in Texas, USA. Come scrive la stampa locale, gli investigatori ritengono che il padre del bambino abbia incontrato un altro uomo con il quale ha avuto un'accesa discussione. Al momento, il sospettato non è stato ancora trovato e la polizia chiede l'aiuto della popolazione.\n\nLa notizia di una sparatoria è stata data intorno alle 13:46 - ora locale. Sulla scena, gli agenti hanno trovato un uomo di 38 anni che era stato colpito da colpi di arma da fuoco, secondo quanto afferma Larry Satterwhite, vice capo della polizia di Houston. Secondo quanto riferito, il presunto assassino ha sparato più volte alla vittima prima di rubare la sua auto e fuggire.\n\n\n\nPiù tardi, alle 18:36, una donna ha denunciato la scomparsa del marito e del figlio di 2 anni. Secondo Larry Satterwhite, le informazioni fornite dalla donna sono state sufficienti perché la polizia si rendesse conto che la vittima della sparatoria era suo marito. Tuttavia, al momento della telefonata, la polizia non sapeva dell'esistenza del bambino.\n\nL'auto, un SUV nero, è stata trovata con il bambino a meno di 10 miglia dal luogo della sparatoria. All'arrivo sulla scena, gli agenti hanno rotto i finestrini del veicolo per salvare e assistere il bambino, ha raccontato il vice capo della polizia. «Purtroppo era troppo tardi. Il bambino era già morto», ha precisato.\n\n«Non sappiamo perché o come sia morto. Potrebbe essere deceduto asfissiato, non lo sappiamo. Per questo sarà determinante l'autopsia», ha aggiunto Larry Satterwhite.\n\nL'autore del terribile gesto resta al momento a piede libero. «Chiediamo l'aiuto della popolazione per identificare il sospettato», ha annunciato Satterwhite. L'uomo è descritto come un afroamericano e indossa una maglietta bianca, pantaloncini neri e un berretto nero degli Oakland Raiders.",
    "Gli Stati Uniti allenteranno le sanzioni all’Iran per aiutare gli iraniani ad accedere a Internet, bloccato dopo le proteste per la morte di Mahsa Amini": "In questi giorni il governo dell’Iran ha bloccato l’accesso a Internet in quasi tutto il paese, nel tentativo di contenere le eccezionali proteste per la morte di Mahsa Amini, avvenuta in carcere dopo che era stata arrestata dalla polizia religiosa per non aver indossato correttamente il velo. Adesso gli Stati Uniti hanno annunciato un provvedimento per aiutare le società tecnologiche del paese a ripristinare il servizio e permettere alle persone iraniane di accedere alle informazioni online. Con questo provvedimento, annunciato venerdì dal segretario di Stato americano Antony Blinken, gli Stati Uniti aggireranno di fatto le sanzioni imposte all’Iran, che impediscono investimenti stranieri nelle società iraniane.\n\nBlinken ha detto che «è chiaro che il governo iraniano ha paura del suo stesso popolo», e che gli Stati Uniti vogliono «assicurarsi che le persone iraniane non restino isolate e all’oscuro di tutto». Blinken ha quindi comunicato che il dipartimento del Tesoro americano ha autorizzato alcune transazioni relative all’uso di software e servizi tecnologici che erano vietate dalle sanzioni. Grazie a questi provvedimenti, secondo Blinken, gli Stati Uniti potranno «assistere gli iraniani nella resistenza contro la censura repressiva di Internet e gli strumenti di sorveglianza impiegati dal regime iraniano».\n\nMahsa Amini aveva 22 anni ed è morta il 16 settembre a Teheran. Sia la famiglia che molti manifestanti sostengono che la sua morte sia stata causata dalla polizia religiosa, che dopo l’arresto l’avrebbe picchiata fino a mandarla in coma. Il caso di Amini ha provocato ampie proteste rivolte contro la polizia religiosa e contro il regime iraniano, che sono state represse con violenza.\n\n– Leggi anche: I video delle eccezionali proteste contro la polizia religiosa in Iran",
    "L’Italia, gli Stati Uniti e un nuovo momento transatlantico": "Martedì 20 settembre presso la John Cabot University un seminario per parlare di relazioni transatlantiche sullo sfondo del conflitto in Ucraina. Il link per seguirlo in diretta\n\nIl prossimo 20 settembre si terrà il seminario “Italy, the United States and the new Transatlantic Moment”, sponsorizzato dal Dipartimento di Scienze Politiche e Affari Internazionali dell’Università John Cabot, dal JCU Guarini Institute for Public Affairs e dal Centro Studi Americani.\n\nL’evento si concentrerà su come la guerra in Ucraina abbia modificato il quadro geopolitico europeo e se abbia creato nuovi incentivi per cooperazione euroatlantica. La risposta al quesito vede contrapposte due interpretazioni. Se la prima sostiene che la guerra abbia svolto funzione di collante tra il Vecchio Continente e gli Stati Uniti, altri sostengono che il conflitto abbia mostrato le vulnerabilità dell’ordine mondiale liberale e messo in crisi la cooperazione internazionale.\n\nCiò che vi è di certo è che stiamo vivendo un nuovo momento nelle relazioni transatlantiche e che l’Italia acquista nuova importanza in questo scenario. Questo evento invita accademici e policymaker a riflettere su queste nuove dinamiche dalla prospettiva della politica estera italiana e statunitense, e a valutare gli scenari di ricostruzione della pace, anche nell’ottica più ampia dell’ordine internazionale.\n\nL’incontro sarà strutturato in due parti. La prima parte si concentrerà sulle questioni nell’ottica di Washington, mentre la seconda proporrà una prospettiva italiana. Oltre al presidente della John Cabot University Franco Pavoncello, interverranno nel discorso di apertura dell’evento ospiti d’eccezione come l’ambasciatore Joe Donnelly, Ambasciatore Americano presso la Santa Sede, e l’ambasciatore Pasquale Terracciano, Direttore Generale per la Diplomazia Pubblica e Culturale del MAECI.\n\n_________________________________\n\nChi volesse seguirlo, può collegarsi via Zoom a questo link, inserendo\n\nMeeting ID: 970 1148 5251\n\nPasscode: 437589\n\n_________________________________\n\nEcco il programma:\n\n17:00-17:45 Part 1:\n\nRethinking Transatlantic Dynamics | Keynote Addresses\n\nChair: Franco Pavoncello (President of John Cabot University)\n\nKeynote Address I (United States): Joe Donnelly (US Ambassador to the Holy See)\n\nKeynote Address II (Italy): Pasquale Terracciano (DG for Public and Cultural Diplomacy, Italian\n\nMinistry of Foreign Affairs)\n\n18:00-18:45 Part 2:\n\nRethinking Transatlantic Dynamics | A view from the US\n\nPanel Discussion:\n\nErik Jones (Director, Robert Schuman Centre for Advanced Studies, EUI)\n\nMario Del Pero (Professor, Sciences Po/ISPI)\n\nModerated by: Michael Driessen (John Cabot University)\n\n19:00-19:45 Part 3:\n\nRethinking Transatlantic Dynamics | A view from Italy\n\nPanel Discussion:\n\nLoredana Toderescu (President, Women in International Security)\n\nRoberto Menotti (Editor in Chief, Aspenia Online)\n\nModerated by: Simone Tholens (John Cabot University/EUI)",
    "Presidents Cup, Stati Uniti implacabili: comandano 8-2": "CHARLOTTE (Stati Uniti) - Nella 14ª edizione della Presidents Cup gli Stati Uniti continuano a dominare l' International Team (giocatori europei esclusi) anche dopo gli incontri di doppio \"fourball\" avvicinandosi sempre di più al 9° successo consecutivo dell'evento.\n\nUsa 8-2\n\nLa compagine a stelle e strisce, guidata da Davis Love III, conduce adesso per 8-2 su quella di Trevor Immelman. Il duo composto da Justin Thomas/Jordan Spieth ha regalato spettacolo arginando (con il risultato di 2&1) la concorrenza di Adam Scott/Cameron Davis. Vittorie anche per Patrick Cantlay/Xander Schauffele (3&2 su Hideki Matsuyama e Tom Kim) e Billy Horschel/Max Homa (1 up su Corey Conners/Taylor Pendrith). Pareggio invece tra Scottie Scheffler/Sam Burns e Sungjae Im/Sebastian Munoz, così come quello tra Kevin Kisner/Cameron Young e Mito Pereira/Christiaan Bezuidenhout. Unica nota stonata per Team Usa è l'assenza di vittorie da parte del numero 1 del mondo Scottie Scheffler",
    "Gli Stati Uniti valutano nuove sanzioni contro la Cina. E chiedono ai paesi europei di partecipare": "Gli Stati Uniti stanno valutando l’applicazione di un nuovo pacchetto di sanzioni contro la Cina allo scopo di scoraggiare l’invasione di Taiwan. Washington starebbe inoltre facendo pressione sui paesi europei perché aderiscano alle misure. Lo scrive l’agenzia Reuters. Secondo le fonti interpellate dall’agenzia le discussioni sono ancora in fase preliminare. Le sanzioni colpirebbero sia il commercio che gli investimenti in comparti sensibili come quello dei microprocessori e delle telecomunicazioni. La Casa Bianca ha rifiutato di commentare così come il ministero degli Esteri cinese. Il ministero degli Esteri di Taiwan ha affermato di aver discusso delle recenti provocazioni della Cina e delle “grandi sfide” che Pechino ma non ha potuto rivelare i dettagli. Nelle ultime settimane le richieste di Taiwan per un’azione di Usa ed Europa si sono però intensificate.\n\nI paesi dell’Ue hanno finora evitato di imporre severe sanzioni alla Cina per questioni relative ai diritti umani, poiché il paese svolge un ruolo molto più importante per l’economia del Vecchio Continente rispetto alla Russia, ha affermato un’altra persona che ha familiarità con la questione. La decisione di adottare sanzioni richiede l’unanimità tra i paesi membri dell’Ue. Tutta gli stati europei, ad eccezione del Vaticano, hanno relazioni diplomatiche formali con Pechino ma non con Taiwan. La Germania ha legami economici particolarmente stretti con la Cina. Giovedì prossimo il presidente cinese Xi Jinping parteciperà ad un vertice a Samarcanda in Uzbekistan con il presidente russo Vladimir Putin. Si tratta del primo viaggio all’estero di Xi Jinping dopo due anni.",
    "È stato confermato il primo decesso per vaiolo delle scimmie negli Stati Uniti": "Un cittadino di Los Angeles è morto di vaiolo delle scimmie. Il paziente – di cui non sono state rilevate generalità come sesso, età o città di residenza – era stato ricoverato ed era seriamente immunodepresso, ma il Center for Disease Control (Cdc) ha confermato che il vaiolo è la causa della morte. Si tratta del primo caso di morte negli Stati uniti.\n\nLa diffusione del virus\n\nL'Organizzazione mondiale della sanità ha dichiarato il 23 luglio 2022 il vaiolo delle scimmie (In inglese ora chiamato con la sigla Mpx e pronunciato mpox, in seguito a polemiche che definivano il nome precedente stigmatizzante e razzista) “emergenza sanitaria globale.\n\nGli Stati Uniti attualmente contano il maggior numero di casi mondiali di vaiolo delle scimmie, con 22.629, su un totale di circa 59.179 nel mondo. Gli stati più colpiti sono la California e lo stato di New York. A venerdì, i funzionari sanitari della contea di Los Angeles avevano segnalato 1.836 casi di Mpx. Tuttavia, i ricoveri ospedalieri associati alla malattia rimangono rari. Il tasso di nuovi casi di Mpx segnalati, comunque, continua a rallentare. In Europa, fra le nazioni più colpite troviamo la Spagna, con quasi settemila casi e due decessi. In Italia, secondo le stime del Cdc, i casi confermati sarebbero 813.\n\nChi è a rischio e come proteggersi\n\nNella maggior parte dei casi i sintomi del vaiolo delle scimmie scompaiono entro poche settimane. Le persone a rischio di sviluppare forme gravi della malattia sono le donne incinte, i bambini piccoli e coloro che sono seriamente immunocompromessi. Era questo anche il caso del paziente morto a Los Angeles. Per questa ragione, L’Oms non raccomanda attualmente una campagna vaccinale di massa. Il vaccino antivaioloso approvato dall’Ema, Imvanex, è previsto quindi per il personale sanitario e per le categorie a rischio. Per gli altri, in una circolare dello scorso 2 agosto il Ministero della Salute prevede che i casi confermati e sospetti di Mpx si mettano in autoisolamento. Se dovesse essere necessario un trattamento antivirale specifico – cosa che solitamente non si verifica perché i sintomi scompaiono da soli in 2-4 settimane – l'Ema ha approvato un farmaco antivirale sviluppato per il trattamento del vaiolo (tecovirimat).",
    "Stati Uniti, Maduro invia criminali tra i migranti": "Dimensioni testo Piccolo\n\nNormale\n\nGrande\n\n: - :\n\nBoom dell’immigrazione negli USA dalle dittature latinoamericane\n\nGli Stati Uniti hanno arrestato 203.597 migranti nel mese di agosto, più del 25% provengono da Venezuela, Cuba e Nicaragua, i tre paesi latinoamericani retti da dittature di sinistra. Sebbene non sia possibile identificare un unico motivo per questo improvviso cambiamento dei flussi migratori, è estremamente difficile per gli Stati Uniti espellere i migranti da quei tre paesi. Le relazioni degli Stati Uniti con le dittature di Venezuela, Cuba e Nicaragua sono infatti tese, il che rende quasi impossibile il rimpatrio dei migranti di tali nazionalità.\n\nIl Messico si è infatti impegnato ad accettare i migranti espulsi ai sensi del titolo 42 se provengono da Guatemala, Honduras o El Salvador, oltre ai messicani. Biden si è allora appoggiato ad altri paesi del continente per accogliere queste persone in fuga, tra cui Messico, Costa Rica – che ospita molti nicaraguensi – e Colombia, che ha accolto oltre due milioni di venezuelani negli ultimi anni. Solo ad agosto le autorità statunitensi hanno arrestato 18 mila migranti venezuelani al confine con il Messico, la stragrande maggioranza dei quali intorno a Eagle Pass e Del Rio, in Texas. I circa 50 migranti che il governatore della Florida, Ron DeSantis, ha trasferito nella lussuosa isola di Martha’s Vineyard in Massachusetts erano infatti tutti venezuelani, così come cinque delle sei persone che le autorità statunitensi hanno trovato annegate nel Rio Grande nel fine settimana del Labor Day. Il sesto era del Nicaragua.\n\nMaduro invia criminali venezuelani negli Usa mischiati ai migranti\n\nSecondo un rapporto dell’intelligence del Dipartimento per la sicurezza interna Usa il regime venezuelano sta rilasciando criminali dalle carceri affinché entrino negli Stati Uniti attraverso il suo poroso confine. Molti di questi criminali, alcuni condannati per omicidio o stupro, viaggiano in carovane di migranti provenienti dal Messico e sono organizzati dai servizi segreti chavisti, il SEBIN. L’informazione non sorprende, perché queste sono le tattiche abituali del regime chavista.\n\nDurante le rivolte in Cile nel 2019 ci sono state diverse segnalazioni di partecipazione di criminali venezuelani solidali con il regime. Allo stesso modo, è una vecchia tattica, simile a ciò che fece il regime cubano di Fidel Castro negli anni ’80, durante il cosiddetto “Esodo di Mariel” (rivedete Scarface per capire). Vale anche la pena di ricordare che uno dei fondatori di Black Lives Matter si è recato in Venezuela per osservare l’ultimo processo elettorale del chavismo e che quando Maduro ha visitato l’ultima volta New York, ha incontrato gli organizzatori del gruppo. Mike Gonzalez, della Heritage Foundation, ha del resto scritto un libro molto dettagliato in cui spiega i rapporti stretti tra BLM e Venezuela.\n\nCuba: il Paese latinoamericano con più attacchi contro la libertà di stampa\n\nCuba è stato il paese con il maggior numero di attacchi alla libertà di stampa in America Latina nel 2021, secondo il recente Rapporto della ong Red Voces del Sur (RVS), con un totale di 1.129 segnalazioni di violazioni. Il rapporto denuncia che la dittatura di Díaz-Canel “non ha mai mostrato un impegno serio per le libertà fondamentali”, ma ha dato continuità al “progetto politico autocratico, violento e profondamente antidemocratico che si è cementato in più di 63 anni” .\n\nSecondo il rapporto, le 1.129 violazioni segnalate nell’ultimo anno rappresentano un aumento del 228% rispetto al 2020. Di queste, il 66% corrisponde ad arresti arbitrari, il 22% a restrizioni di Internet e il 7% ad aggressioni ed attacchi fisici. “Lo Stato, attraverso la polizia è responsabile del 99% delle aggressioni contro i giornalisti le cui detenzioni arbitrarie sono aumentate del 425% negli ultimi 12 mesi”, spiega il testo. Durante le proteste dell’11 luglio 2021 Red Voces del Sur sottolinea che almeno 50 giornalisti sono stati arrestati. L’ong evidenzia i casi del giornalista Lázaro Yuri Valle Roca, detenuto dal 15 giugno 2021, per i reati di “disprezzo” e di “propaganda nemica” e l’influencer Yoandi Montiel (El Gato de Cuba), che sta scontando una pena detentiva di due anni, anche lui per “mancanza di rispetto”.\n\nPaolo Manzo, 20 settembre 2022\n\n–\n\nTutto sull’America Latina e il suo impatto su economia e politica del vecchio continente. Iscriviti gratis alla newsletter di Paolo Manzo http://paolomanzo.substack.com. Dopo una settimana se vuoi con un abbonamento di 30 euro l’anno avrai diritto oltre che alla newsletter a webinar e dossier di inchiesta esclusivi.",
    "Cina e Stati Uniti si sono scambiate di nuovo accuse di spionaggio informatico": "AGI - La Cina accusa gli Stati Uniti di spionaggio informatico a uno dei suoi atenei che si occupa di ricerca militare, la Northwestern Polytechnical University di Xian, in un nuovo capitolo di tensione tra Washington e Pechino. Secondo un rapporto di analisi tecnica di esperti cinesi citato oggi dalla portavoce del ministero degli Esteri, Mao Ning, sono emersi \"maggiori dettagli e prove\" degli attacchi informatici subiti dall'istituto, di cui la Cina ha chiesto delucidazioni agli Usa, e Pechino ha sollecitato Washington a \"fermare immediatamente l'illecito\".\n\nFinora non c'è stata una \"risposta sostanziale da parte degli Stati Uniti\", ha aggiunto la portavoce. L'università di Xian è in una black list di Washington per limitarne l'accesso alla tecnologia Usa: secondo i funzionari americani, l'università sviluppa droni sottomarini e aerei e tecnologia missilistica. La Cina accusa gli Usa di avere sottratto informazioni dall'universita' su \"tecnologie chiave\", con attacchi informatici che sono stati ricondotti alla National Security Agency (Nsa) statunitense.\n\nAn overseas hacker group attacking the email system of @NPUintl is directed by the Office of Tailored Access Operation (TAO) under the US National Security Agency @NSAGov, according to a report released by China's National Computer Virus Emergency Response Center. pic.twitter.com/wIiywRx8oQ — Ifeng News (@IFENG__official) September 5, 2022\n\nSecondo quanto riporta oggi il tabloid di Pechino Global Times, la Nsa avrebbe utilizzato 41 tipi di armi differenti per rubare dati sensibili e avrebbe scoperto più di 1.100 attacchi. \"Le azioni degli Stati Uniti hanno gravemente violato i segreti tecnici delle istituzioni cinesi competenti e hanno messo in pericolo la sicurezza delle principali istituzioni cinesi per la sicurezza delle infrastrutture e delle informazioni personali\", ha dichiarato la portavoce del ministro degli Esteri di Pechino, sollecitando gli Usa a \"interrompere immediatamente\" queste azioni e a fornire \"una spiegazione responsabile\" degli attacchi.\n\nLa Polytechnical Northwestern University aveva riportato per la prima volta gli attacchi subiti dall'intelligence Usa nel giugno scorso. Cina e Stati Uniti si scambiano frequentemente accuse di spionaggio informatico, e la Polytechnical Northwestern University di Xian era già finita nel mirino degli Usa per le sue ricerche nella tecnologia militare: l'anno scorso, un ricercatore cinese di nome Shuren Qin era stato condannato a due anni di carcere da un tribunale di Boston dopo essersi dichiarato colpevole di avere esportato tecnologia marittima e sottomarina verso l'ateneo di Xi'an senza essere in possesso di una regolare licenza.",
    "Stati Uniti, gli americani fumano più marijuana che sigarette: il 68% pensa che dovrebbe essere legalizzata. Il sondaggio": "Gli americani preferiscono fumare marijuana rispetto alle sigarette. Lo rivela un nuovo sondaggio della Gallup secondo cui l’uso dell’erba è ai massimi livelli da quando la domanda è stata posta nel 2013. I dati hanno rivelato che il 16% degli intervistati ha dichiarato di aver fumato marijuana, lo scorso anno era del 12%. Al contrario solo l’11% ha detto di aver fumato una sigaretta, nel 2021 la quota era del 16%. Negli anni ’50, si legge su Repubblica, era del 45%.\n\nSecondo quanto scrive Forbes, il numero delle persone che fa uso di cannabis continua a salire man mano che i diversi stati americani riformano le loro leggi sulla marijuana. È stata legalizzata in 38 stati, ai quali con molta probabilità se ne aggiungeranno altri sei dopo le elezioni di novembre. Ancora Gallup riferisce che il 68% degli americani adulti pensa che la marijuana dovrebbe essere legalizzata, un livello senza precedenti. A preferire la cannabis sono soprattutto i giovani al di sotto dei 35 anni, un terzo di loro ne fa uso. In generale tuttavia l’opinione degli americani sulla cannabis resta divisa, la percentuale che ritiene che abbia affetti negativi (50%) è leggermente superiore a quelli che invece ritengono che abbia effetti positivi (48%). Lo scorso aprile la Camera dei deputati ha dato l’ok a una legge per decriminalizzare la cannabis a livello federale, mentre a luglio è stato presentato un provvedimento – il Cannabis Administration and Opportunity Act – per eliminarla dall’elenco delle sostanze controllate. Secondo quanto riportato da Repubblica, il mercato della cannabis vale 4,6 miliardi di dollari all’anno solo nello Stato di New York. Potrebbero salire a 5,8 nel 2027.",
    "In Un'Ora | Stati Uniti a rischio recessione: quali conseguenze per l’Europa?": "IN UN’ORA | I briefing di geoeconomia dedicati alle imprese\n\nGli Stati Uniti si sono approcciati a questa nuova crisi internazionale in una posizione “invidiabile” rispetto ai Paesi dell’Unione Europea: la bassa dipendenza dalle importazioni energetiche russe consente agli USA di mantenere prospettive di crescita elevate. Tuttavia, la più alta inflazione degli ultimi 40 anni potrebbe frenare questa ripresa, mettendo a rischio anche l’efficacia degli interventi della FED. Quali sono le prospettive per l’economia statunitense, in questo contesto che presenta opportunità ma anche rischi? Che ricadute avrà la stretta monetaria in atto sulle opportunità di investimento del settore privato? Nell’ottica del rilancio delle relazioni transatlantiche, a che punto e come potrà evolvere l’iniziativa del Trade and Technology Council?\n\nL'incontro è il terzo di una serie di appuntamenti mirati a discutere i cambiamenti negli scenari geoeconomici - e in particolare negli scambi globali - dovuti al conflitto in Ucraina, con un focus specifico sulle ripercussioni di medio e lungo periodo per le scelte strategiche delle imprese.\n\nISPI è da sempre attento a garantire nella propria attività e struttura un ambiente inclusivo, attento alle diversità di genere e alla pluralità di voci nella realizzazione delle iniziative. Quando ciò non appare rispecchiato in pubblicazioni o eventi, è dovuto alla indisponibilità delle persone consultate o all’impossibilità di identificare profili specifici nel nostro network.\n\nSulle stesse tematiche:\n\nLa Rinascita della Meccanica USA\n\nRecessione a Cinque Incognite",
    "Brevi dal mondo: Stati uniti, India": "Internazionale . Arizona, aborto vietato da una legge dell’Ottocento; Temporali in India: 36 vittime nelle ultime 24 ore",
    "Stati Uniti, i negozi si preparano ad accogliere il pomodoro viola": "di Luca Venturino 22 Settembre 2022\n\nVe lo ricordate il pomodoro viola? Ve ne parlammo più di sei mesi fa, raccontandovi come – apparentemente – sarebbe perfino più salutare e con una durata di conservazione più lunga di quelli normali. Si trattava di una creazione messa a punto da alcuni scienziati della Oregon State University, che tramite alcune operazioni di modifica genetica riuscirono ad alterare i colori del frutto in questione: ebbene, in seguito all’approvazione dell’USDA, il nostro protagonista è ormai pronto ad approdare sugli scaffali dei supermercati negli Stati Uniti.\n\nA onore del vero il percorso che porterà il pomodoro viola a inserirsi nel contesto della grande distribuzione è ancora relativamente lungo, ma di fatto l’approvazione delle autorità sanitarie rappresenta un notevolissimo passo in avanti: ricchi di antiossidanti e antociani – pigmenti che di fatto conferiscono a mirtilli, more e melanzane il proprio colore -, i pomodori vennero originariamente presentati alla comunità scientifica nell’ormai lontano 2008, quando uno studio pubblicato sulla rivista Nature Biotechnology riportava che i topi che se ne cibavano godevano di una vita del 30% più lunga rispetto ai colleghi che invece mangiavano pomodori normali. Successivamente, la biochimica britannica Cathie Martin, professoressa presso l’Università dell’East Anglia e capo progetto presso il John Innes Center di Norwich, ha pubblicato insieme ad alcuni colleghi no studio che ha scoperto che i pomodori viola avevano il doppio della durata di conservazione dei loro cugini rossi.\n\nIn questo contesto, il pomodoro viola vuole anche essere vessillo di un movimento che presenta gli OGM come strumenti nella cassetta degli attrezzi delle scienziati: “La nostra società sta affrontando una serie di problemi nell’ambito della sostenibilità, i cambiamenti climatici, la salute legata alla dieta e alla nutrizione” ha commentato Nathan Pumplin, socio commerciale di Martin. “Sono incoraggiato dal fatto che molte persone stiano iniziando a rivedere la biotecnologia alla luce di queste sfide”.",
    "Gli Stati Uniti riportano a casa il lavoro esportato": "Dunque si può fare, il reshoring. L'America, ad esempio, durante l'anno in corso ha già riportato a casa 348.493 posti di lavoro finiti all'estero. Ora resta da capire quanto durerà questa tendenza, se non verrà soppiantata dall'automazione, e soprattutto se rappresenta la fine della globalizzazione oppure l'inizio della sua riforma. Dal termine della Guerra Fredda in poi, ossia da quando il mondo aveva smesso di essere rigidamente diviso in blocchi, la storia era andata a senso unico.",
    "Stati Uniti. Ritorno a Uvalde, la città della strage": "Uvalde (Texas). Arrivo davanti alla Robb Elementary School qualche minuto prima dell'alba. Dicono sia l'unica ora in cui non ci sono assembramenti di persone, reporter, curiosi, o cittadini di Uvalde che cercano pace di fronte ai fiori disposti in memoria. Le due macchine della polizia che piantonano i due lati della scuola hanno ancora i fari accesi.",
    "Stati Uniti, passeggero aggredisce con un cazzotto uno steward, rischia venti anni di carcere": "Alexander Tung Cuu Le, 33 anni, californiano, passeggero di un volo da Cabo San Lucas (Messico) a Los Angeles, rischia fino a venti anni di carcere per l'aggressione a uno steward della American Airlines, che in quel momento stava servendo cibo e bevande. Dopo un diverbio con l'assistente di volo, l'uomo lo ha colpito con un cazzotto alla nuca, come mostra il video registrato da un altro passeggero. Tung Cuu Lee - ha annunciato il Dipartimento di Giustizia statunitense - è ora accusato di \"aggressione nei confronti dei membri dell'equipaggio e degli assistenti di volo\". Si tratta di un crimine federale, per cui la pena massima è di venti anni di carcere. L'American Airlines ha bandito a vita l'uomo da tutti i suoi voli. Nel 2019 la Federal Aviation Administration (l'agenzia del Dipartimento dei Trasporti statunitense che regola l'aviazione civile) ha avviato 146 procedimenti contro passeggeri violenti. Ormai vedere un passeggero legato al proprio posto per motivi di sicurezza non è più uno spettacolo così insolito, sui voli americani.",
    "Turismo spaziale ed esplorazioni: la Cina ora sfida gli Stati Uniti anche nelle “guerre stellari”": "Turismo spaziale ed esplorazioni: la Cina ora sfida gli Stati Uniti anche nelle “guerre stellari” dal nostro corrispondente Gianluca Modolo\n\nLa Cas si prepara a fare concorrenza a Virgin, SpaceX e Blue Origin, ma soprattutto a fine anno sarà completato Tiangong, il \"Palazzo celeste\", la nuova stazione spaziale cinese. E Pechino punta anche la Luna. Insieme ai russi"
}