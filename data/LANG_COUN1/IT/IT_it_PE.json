{
    "Perù dichiara allerta dengue, aumentano casi e decessi": "Il Perù ha dichiarato un'allerta epidemiologica nazionale per l'aumento delle infezioni e dei decessi per dengue, dopo aver segnalato l'88% in più di contagi rispetto allo scorso anno e un aumento dei decessi del 168% rispetto al 2021.\n\nLo riporta l'agenzia Telam. La dengue è una malattia endemica delle aree tropicali che provoca febbre alta, mal di testa, nausea, vomito, dolori muscolari e, nei casi più gravi, emorragie che possono portare alla morte.",
    "Perù. Elezioni regionali e comunali: si voterà per i governatori e i sindaci il prossimo 2 ottobre": "di Alberto Galvi –\n\nLe elezioni regionali per eleggere i governatori e quelle municipali per i sindaci provinciali e distrettuali del Perù si terranno il prossimo 2 ottobre, e i vincitori entreranno in carica per il mandato che va dal 1 gennaio 2023 al 31 dicembre 2026. I comuni provinciali e distrettuali sono organi del governo locale, dotati di autonomia politica, economica e amministrativa nelle materie di loro competenza.\n\nLe elezioni determineranno anche il prossimo sindaco dell’area metropolitana di Lima, dove vivono il 30 per cento dei peruviani, e i governatorati delle 24 regioni a cui si aggiunge quello della provincia di Callao. I primi secondo i sondaggi nella corsa a sindaco di Lima sono Daniel Urresti, generale dell’esercito in pensione ed ex ministro degli Interni, e Rafael Lopez Aliaga, uomo d’affari e populista di destra. Entrambi si sono impegnati a combattere la corruzione e il crimine.\n\nIn Perù il governatore regionale è l’autorità principale la cui funzione è promuovere lo sviluppo regionale con particolare attenzione agli investimenti pubblici e privati e alla creazione di posti di lavoro. Il governatore ha il compito di redigere il bilancio, gestire i beni e le entrate e promuovere interazioni con il settore privato.\n\nPer essere proclamato vincitore un candidato deve ottenere non meno del 30 per cento dei voti validi. Se nessun candidato raggiunge tale percentuale al primo turno elettorale, i due candidati più votati partecipano a un secondo turno o scrutinio che si svolgerà tra novembre e dicembre di quest’anno.\n\nI governatori regionali hanno anche un ruolo importante nella risoluzione dei conflitti nelle varie regioni. Nella regione di Arequipa ci sono quattordici candidati, mentre a Áncash sono in lizza sette i candidati. A Áncash si trova il gigante del rame-zinco Antamina, ed è la regione che ha ricevuto più denaro nel 2022 dalle royalties e dal canone minerario, circa 2,14 miliardi di soles.\n\nCi sono cinque candidati per la regione di Apurímac. Il ruolo del governatore sarà molto importante, dato che la miniera di rame di Las Bambas si trova lì e si attende la risoluzione dei conflitti. Ci sono sette candidati per il governatore regionale di Cajamarca. La regione ha importanti miniere come Yanacocha, Cerro Corona, Shahuindo e Michiquillay. Cusco è un’altra regione mineraria in cui ci sono nove candidati in corsa. Alcune delle grandi miniere di rame della regione sono Constancia e Antapaccay.\n\nLe altre regioni in cui si vota sono: Amazonas, Cuzco, Callao, Ayacucho, Huancavelica, Huánuco, Ica, Junín, La Libertad, Lambayeque, Loreto, Madre de Dios, Moquegua, Pasco, Lima, Piura, Puno, San Martín, Tacna, Tumbes, Ucayali. Ci sono circa 200 candidati in corsa per le cariche di governatori regionali.",
    "Lima-Perù, il “muro della vergogna” abbattuto da un altro muro": "Lo \"scandalo\" della povertà e il balsamo della presenza di Cristo in chi sui poveri si china come il Buon Samaritano. Il reportage di Domitia Caramazza dall'America latina racconta degli abissi dell' esclusione e dello scarto ma anche della presenza di una Chiesa viva e \"costruttiva\"\n\ndi Domitia Caramazza\n\nA Lima esiste “il muro della vergogna”, segno di demarcazione netta tra ricchi e poveri, in Perù. Dieci km di cemento e filo spinato, in cima a una collina invalicabile, nascondono la baraccopoli della Peruanidad, in Pamplona, al ricco quartiere Las Casuarinas, nel distretto Santiago del Surco.\n\nJuana Gutierrez Gallardo, madre di famiglia, ex dirigente in Pamplona - “Non esiste nessuna via di accesso. Ci viene impedito di oltrepassarlo – mi spiega Juana - Inizialmente, trent’anni fa, si è cercato di arrivare a un compromesso con una separazione di alberi, ma non ci si è riusciti. È un muro fatto per proteggersi dalle invasioni, comunque segna la grande differenza tra chi ha e chi non ha, come noi”. Da una delle estremità del muro che raggiungiamo scalando e respirando terra, vedo spegnarsi i colori folkloristici peruviani, lì dove vive la popolazione povera originaria delle Ande, dell’Amazzonia o di alcune zone della Costa. “Peruanidad”, termine usato dai più colti per la riflessione su quanto unisce i peruviani, qui, invece, definisce la zona di estrema povertà dalla quale si può toccare il segno della piaga della disuguaglianza. Disuguaglianza soprattutto di opportunità.\n\nLa risposta al \"muro della vergogna\"\n\nA Lima, però, è in costruzione un altro muro. Un muro che abbatte il “muro della vergogna”. È Juana a mostrarmelo, arrivando in un altro insediamento umano di Pamplona: “Questo muro ci aiuta, ci protegge; il ‘muro della vergogna’, invece, ci divide. Grazie a Dio e ai missionari, stiamo collaborando alla costruzione del muro di contenimento di Portada del Sol. I missionari sono venuti tutti gli anni. Dopo la pandemia hanno ripreso a venire, contattati dal fratello Alejandro Molina, responsabile della ONG Bridges. Grazie a lui possiamo contare sull'aiuto di molti missionari, ogni anno, per realizzare opere di infrastruttura, scale, campi sportivi e muri di contenimento come quello che stiamo costruendo. Mi riempie di gioia lavorare con loro e aiutare i miei vicini. Da soli non potremmo fare quello che loro ci aiutano a realizzare”. Il suo viso si apre a un sorriso. È un istante, prima che continui a raccontarsi. “Non abbiamo acqua e scarichi in tutta la Nueva Rinconada. Solo alcuni settori hanno la luce. Dove io vivo non c'è luce, per esempio. Devo comprarla dal proprietario e ogni mese spendo 150, 160 soles. È molto caro per me. Guadagniamo il minimo indispensabile a sopravvivere giorno per giorno. Niente di più”.\n\nIl ruolo dei missionari: vicinanza e \"cuore\"\n\nDiego Vega, missionario Bridges - “La prima volta è stato scioccante incontrare persone che sopravvivono senza acqua ed elettricità”. Lo confida Diego, 23enne limeño che vive dall’altra parte del “muro della vergogna”, quella ricca. Le sue parole di denuncia più significative non sono espresse in frasi come “Quel muro è vergognoso perché le disuguaglianze economiche non dovrebbero porre barriere… Siamo tutti persone, abbiamo tutti gli stessi diritti… Quel muro in cima a una collina nasconde ciò che non si vuole vedere, ma che esiste”. La denuncia più significativa e costruttiva è la sintesi descrittiva, il cuore della sua esperienza: “Da queste persone mi sono sentito amato. Al di là del supporto materiale, in Bridges è fondamentale la condivisione e l’ascolto, la prossimità e la costruzione di relazioni. Al mattino lavoriamo, chiacchierando; nel pomeriggio giochiamo con i bambini, visitiamo le famiglie, facciamo catechesi, preghiamo, e la sera vediamo un film. Cerchiamo di costruire ponti - lo dice il nome della ONG - ponti tra i missionari universitari di diverse parti del mondo, i nostri vicini e i volontari peruviani”.\n\nIl dramma della povertà senza risposte\n\nAlejandro Molina, consacrato del Sodalizio e direttore della ONG di ispirazione cattolica Bridges - “In Bridges, persone della parte ricca e della parte povera del Perù si incontrano. Bridges diventa spazio di riconciliazione anche attraverso la realizzazione di muri di contenimento come quello che stiamo costruendo”. Alejandro, colombiano 39enne, è il primo a sporcarsi le mani da quando ne aveva 19. “Devo essere onesto: non è sempre facile aiutare i poveri. La prima cosa che ho fatto in questi venti anni a Lima, è conoscere le persone. Incontrarle e ascoltarle per poter capire come mettermi al loro servizio. Le dinamiche interne a questa zona sono molto complesse. La comunità in cui lavoriamo, l'insediamento umano chiamato Portada del Sol, negli ultimi due anni si è divisa a causa dei diversi interessi economici che hanno impedito anche di portare a termine alcune opere da noi iniziate. Credo che in questo senso parte della nostra missione consista nel favorire la riconciliazione interna della comunità. Essendo originario della Colombia, so che i poveri possono anche uccidere per soldi. È molto doloroso dirlo, ma è così. Una piaga peruviana è la corruzione. A Pamplona, in particolare, c’è il problema dei trafficanti di terreni, mafiosi locali che vendono terra incolta, che dovrebbe appartenere allo Stato, non a loro. Possono farlo attraverso i loro tentacoli all'interno dei comuni e della polizia con i quali si spartiscono i benefici economici”. Alejandro denuncia con coraggio anche un'altra scioccante ingiustizia ai danni dei poveri: “Pagano l'acqua più dei ricchi, a volte fino a quattro volte di più, perché il sistema di distribuzione è privato. Il Servicio de agua potable y alcantarillado de Lima invia una cisterna una sola volta alla settimana. Non possono lavarsi, si limitano a bagnarsi testa e viso”.\n\nC'è Cristo nella carne ferita degli ultimi\n\nNel cuore porto l’immagine di un viso, quello di una bimba di pochi mesi in braccio al padre, a pochi metri dal “muro della vergogna”. M., padre di famiglia e artigiano della Peruanidad- “Non abbiamo la possibilità di avere una casa degna, per questo stiamo qui. Io confeziono bambole – lo dice stringendo tra le braccia la figlia - Chiediamo che venga il Governo e che si preoccupi di noi, per poter avere strade, acqua potabile, scarichi e luce. Il mio sogno? Una vita migliore”.\n\nSu questo spaccato di umanità vedo aprirsi una finestra, quella di una baracca. Intravedo un ostensorio con il Santissimo di fronte al quale pregano missionari e parte della comunità locale. Riconosco la “scandalosa” presenza reale di Gesù Cristo anche lì.",
    "Stato d'emergenza per la fuoriuscita di greggio in un'area dell'Amazzonia": "I fiumi sono vita per l'Amazzonia. archivio EPA\n\nIl Perù ha dichiarato lo stato di emergenza di 90 giorni in un'area dell'Amazzonia colpita da una fuoriuscita di petrolio, dove vivono circa 2.500 indigeni. La decisione annunciata dal Ministero dell'Ambiente peruviano viene riportata dai media locali.\n\nIl provvedimento, volto a salvaguardare la salute degli abitanti della zona, arriva nove giorni dopo che una rottura dell'oleodotto Norperuano ha riversato circa 2.500 barili di greggio nel fiume Cuninico, nella regione del Loreto (nordest), colpendo sei comunità indigene.\n\nNella risoluzione ministeriale pubblicata sulla Gazzetta ufficiale, si conferma che «la fuoriuscita di greggio è avvenuta in un'area dove si pratica la pesca artigianale».\n\nTale situazione, si precisa, «costituisce un evento che ha un impatto significativo sull'ecosistema del Rio delle Amazzoni, oltre che un rischio elevato per la salute pubblica tali da giustificare la Dichiarazione di emergenza ambientale».\n\nSDA",
    "Perù, un museo a cielo aperto": "Il Perù è un’avventura bellissima, da vivere con lentezza. La vita da queste parti scorre adagio, per tradizione e astuzia, lo sa bene chi si inerpica sulle altissime montagne centellinando il respiro. Eppure il tempo vola alla scoperta di questo Paese, collezionando emozioni uniche a contatto con una natura straordinaria, che vanta la presenza di tutti gli ecosistemi del continente. Un mosaico di paesaggi in cui le Ande troneggiano sul mondo, seconde per altitudine solo alle cime dell’Himalaya, e le foreste sono ricchissime di biodiversità, ricordandoci che l’Amazzonia non è un’esclusiva del Brasile, ma è un polmone verde che ricopre più della metà del territorio peruviano. Le coste delineano buona parte dell’America Latina tuffandosi nell’Oceano Pacifico, con tantissime spiagge amate dai surfisti, e piccole isole che spuntano a poca distanza, come le incontaminate Ballestas, un gruppo di terre emerse, scogli e faraglioni dove si pavoneggiano i leoni marini, nidificano colonie di uccelli e pinguini di Humboldt. Vita che contrasta con i silenzi del Deserto di Nazca popolato da animali stilizzati, gli enigmatici graffiti tracciati sul terreno di uno dei siti archeologici più affascinanti del Perù assieme alla leggendaria Machu Picchu, la cittadella simbolo incastonata tra le Ande a 2.350 metri di altezza. E ancora laghi d’alta quota come il Titicaca che con i suoi 3.812 metri sopra il livello del mare si distingue per essere lo specchio d’acqua navigabile più alto del mondo, altipiani e bassopiani, geologia che si fa arte nelle Rainbow Mountains, montagne che sfumano in varie tonalità per la sedimentazione di più materiali, dal rosso dell’ossido di ferro, al rosa del manganese, dal giallo dello zolfo, al nero del granito. Il Perù svela tantissime meraviglie inaspettate, una natura incantata e una storia fatta di testimonianze ed enigmi suggestivi. Turisanda li interpreta con voi in un viaggio straordinario trasformando quel passato remoto in presente, il tempo dell’avventura.\n\nPerù, le memorie Incas\n\nIn Perù la natura selvaggia è dominante ma non mancano i tratti di civiltà nelle verdi pianure dei campi di Pima, considerato il miglior cotone del mondo, e nei vigneti di Pisco, patria del vino e del liquore nazionale. Più si sale di quota e più l’uomo disegna il paesaggio con coreografiche terrazze coltivate, a dimostrazione che la pendenza non scoraggia i locali, oggi come nel passato. La storia lo dimostra con straordinari siti archeologici appollaiati sulle Ande, località da raggiungere a bordo di treni d’epoca o a piedi, seguendo bellissimi sentieri da trekking molto impegnativi, indicati solo a chi è allenato in quanto mettono a dura prova i muscoli ma soprattutto il respiro a causa dell’elevata altitudine. Si parte con lo zaino in spalla dosando l’ossigeno oppure si opta per lo scartamento ridotto su rotaia per attraversare l’incantevole Valle Sacra, culla della Civiltà Inca dove si trovano le più importanti costruzioni dell’impero, siti archeologici e affascinanti villaggi animati da mercati locali tipici come quello di Chinchero. Ma l’attrazione più nota è senza dubbio Machu Picchu, la leggendaria “città perduta degli Inca”. Un luogo simbolo del Paese nonché una delle mete più famose di tutto il Sud America, un gioiello dell’architettura inca risalente alla metà del 1400 che rimase silente per secoli, sino alla scoperta fatta dall’antropologo americano Hiram Bingham nel 1911. Le antiche pietre sono una delle Sette Meraviglie del Mondo, Patrimonio Unesco, non solo per essere una preziosa testimonianza della civiltà precolombiana ma anche per l’incredibile posizione e il magnifico scenario che regala: il sito è incastonato a 2.350 metri di altezza, sulla cresta della “montagna vecchia”, “Machu Picchu” in lingua nativa Quechua, ai piedi dell’ “Huayna Picchu”, la “montagna giovane”, circondata dai fiumi Urubamba e Vilcanota, e incorniciata dalle vette andine. Nonostante sia uno dei luoghi più gettonati dai turisti e sia sempre inondata di persone desiderose di scattare fotografie, la sua bellezza indiscutibile cattura l’immaginazione proiettandovi al tempo dell’impero: Machu Picchu prosperava grazie all’incredibile posizione che permetteva il costante approvvigionamento idrico raccogliendo le acque piovane e di scorrimento dei ghiacciai. Nulla è lasciato al caso nella costruzione di questa cittadella, nonostante siano ancora tante le domande poste dagli archeologi per svelarne i segreti. Ancora più misterioso è il Deserto di Nazca dove si trovano i famosi geroglifici, un totale di 13.000 linee per 800 disegni complessivi, profili stilizzati di animali tracciati tra il 300 a.C. e il 500 d.C.: la balena, il colibrì, il condor, il pappagallo, la scimmia, la lucertola lunga più di 180 metri, e la singolare rappresentazione di un animale dalla lunga lingua e dalle numerosissime zampe. Difficile capirne la specie o la fantasia, così il senso di questa incredibile arte, forse un inno agli dei, al cosmo oppure un omaggio alla natura e alla vita. Per chi ama l’archeologia, le testimonianze, ma soprattutto gli arcani del passato, in Perù trova il paradiso. Non è un caso se molti definiscono questo Paese un museo a cielo aperto.\n\nCittà peruviane, storia, divertimento e cucina gourmet\n\nNon serve inerpicarsi sulle Ande o sfidare l’aridità del deserto per scoprire la storia e il mito. In Perù anche le città sono leggenda, come Cusco, l’iconica capitale dell’Impero del Sole, Patrimonio Unesco dal 1983. In questo mistico e caotico centro situato a 3.400 metri d’altezza, le rovine inca si confondono con un condensato di palazzi coloniali tra cui spicca la maestosa Cattedrale, costruita su fondamenta precolombiane. Una città animata dove il passato si fonde al presente in un mix mondano e una movida ispirata, così Lima, la capitale dove vive quasi un terzo della popolazione peruviana. Ci si lascia un po’ andare nelle intriganti atmosfere di questa città affacciata sul Pacifico, affascinante e vivacissima nella scena culinaria internazionale. Grande ed animata, storica ma al contempo mondana, dalla vita notturna frizzante soprattutto nelle Peñas, dove ballare tutta la notte. Non mancano i quartieri tropical chic puntellati da ristoranti gourmet che propongono menù dalle contaminazioni amazzoniche come il patarashca, pesce avvolto in foglie di bijao e cotto alla brace, versione originale del tradizionale tiradito, un ceviche di pesce e lime, condito con olio di anacardi e aceto di banana. Per gustare un classico piatto di carne di alpaca e tante altre ricette tradizionali, tappa ad Arequipa, chiamata anche “città bianca”. La cucina è una valida motivazione per raggiungerla, ma non l’unica. La bellezza di questo centro costruito con una particolare pietra locale che riflette di luce è un Patrimonio Unesco che vale il viaggio, una perla vegliata dal vulcano El Misti, un colosso di oltre 5.000 metri molto amato dagli escursionisti. E poi c’è la città “miraggio” di Iquitos, la più grande al mondo non raggiungibile via strada ma solo con giorni di navigazione via fiume oppure in meno di due ore di aereo da Lima. Immersa nell’Amazzonia peruviana è il principale porto fluviale del Rio delle Amazzoni, e un insospettabile salotto urbano pieno di locali raffinati ed edifici Art Nouveau, con tanto di edificio progettato dall’architetto Gustave Eiffel, la “Casa di Ferro”. Tocchi parisienne e costruzioni su palafitte, un’isola di civiltà nel cuore della giungla: il Perù è tutto ciò che non ti aspetti, e molto di più.",
    "Perù: corruzione, carcere preventivo per cognata presidente - America Latina": "(ANSA) - LIMA, 29 AGO - Il giudice peruviano per le indagini preliminari, Johnny Gómez, ha disposto 30 mesi di carcerazione preventiva per Yenifer Paredes, cognata del presidente della Repubblica Pedro Castillo, in un caso di presunta associazione per delinquere e riciclaggio di beni.\n\nOltre a Paredes, il giudice Gómez ha incluso nel suo provvedimento anche il sindaco di Anguía, José Nenil Medina Guerrero. La misura restrittiva, scrive il quotidiano El Comercio, è stata firmata ieri ed è dovuta, secondo il magistrato, \"ad un rischio di fuga o di intralcio alla giustizia degli imputati\".\n\nLa Procura è convinta che Paredes e Medina sono presunti membri di un'organizzazione criminale che operava all'interno del governo e che il capo dello Stato ne sarebbe stato a conoscenza. Essa si sarebbe dedicata alla concessione di lavori pubblici a società private in cambio di tangenti, approfittando dell'influenza politica dei suoi membri.\n\nIn questo ambito la Procura ha anche aperto un'indagine sul presidente Castillo, ipotizzando la sua partecipazione nell'organizzazione. Con questa, sono salite ora a sei le indagini che coinvolgono il capo dello Stato in presunti reati di corruzione. Ma è la prima volta, indicano i media a Lima, che per una persona dell'entourage di Castillo, fra le tante indagate, viene disposta la carcerazione preventiva. (ANSA).\n\n",
    "Lozano-gol: decisiva la rete in Messico-Perù – VIDEO": "Hirving Lozano segna durante la sfida Messico-Perù, test match in preparazione dei Mondiali in Qatar 2022. Il giocatore del Napoli ancora una volta è decisivo con la sua Nazionale dove viene adorato dai tifosi. Escluso dall’ultimo match Milan-Napoli, il giocatore si è riscattato con il Messico. Lozano aveva avuto un battibecco con Domenichini al termine dell’ultima gara di Serie A, questo perché lo staff tecnico, con Spalletti squalificato ed in tribuna, aveva preferito far entrare Zerbin al posto di Politano.\n\nMessico-Perù: il video del gol di Lozano\n\nLozano ha chiarito la sua posizione dopo Milan-Napoli e poi si è concentrato sulla sua Nazionale. L’attaccante è andato in gol anche durante Messico-Perù segnando una bella rete con un tiro al volo di sinistro, dagli sviluppi di un calcio di punizione. Un bel gol con Lozano che è stato sicuramente più fortunato e decisivo rispetto alle occasioni avute con il Napoli. Da una posizione simile, infatti, in questo inizio di stagione ha sbagliato due gol che potevano essere decisivi per la classifica degli azzurri. Il gol di Lozano è comunque una buona notizia per Spalletti che deve fare a meno di Politano per infortunio. Lozano, però, tornerà in Italia giusto per la rifinitura e quindi è possibile che parta dalla panchina per Napoli-Torino.",
    "Il Perù punta a primeggiare tra le destinazioni gastronomiche a livello mondiale": "Il Perù accende i riflettori sul turismo gastronomico puntando a diventare la destinazioni leader al mondo in questo segmento. Un comparto che riveste un’importanza strategica fondamentale per rafforzare la ripresa del settore e a fronte della stretta relazione tra la gastronomia peruviana e l’identità nazionale del paese.\n\nCon questo obiettivo, la Commissione per la Promozione del Perù per le Esportazioni e il Turismo (Ppromperù) ha organizzato una tavola rotonda a Lima (“Peruvian Culinary Experiences 2022”) per facilitare le relazioni commerciali tra imprenditori nazionali e internazionali e promuovere la formazione e lo scambio di esperienze e conoscenze attraverso seminari e conferenze dedicati al turismo gastronomico.\n\nAl termine dell’evento, i tour operator internazionali che hanno partecipato all’evento hanno potuto assaporare le proposte gastronomiche della capitale peruviana grazie a lezioni di cucina, visite a mercati locali e degustazioni di prodotti biologici e superfoods. Dal 16 al 19 settembre, inoltre, i partecipanti svolgeranno un fam trip che toccherà le località di Cusco, Loreto, Arequipa e la Ruta Moche, per esplorare non soltanto la cultura culinaria di queste zone ma anche le principali attrazioni turistiche del Perù.\n\nPromperù indirizza i suoi sforzi verso tre obiettivi fondamentali: aumentare il traffico internazionale legato al turismo gastronomico attraverso la promozione di esperienze e prodotti turistici legati alla gastronomia regionale; stimolare le esperienze turistiche legate alle materie prime locali, come i superfood, che vanno di pari passo con le cucine regionali, per contribuire alla loro conservazione e all’uso sostenibile; incoraggiare la creazione di alleanze strategiche e di strumenti volti a promuovere e posizionare il Paese come destinazione leader nel turismo gastronomico.",
    "Perù: trovato cadavere su Ande, forse di cooperante italiano - Ultima Ora": "(ANSA) - LIMA, 17 SET - La polizia del Perù ha reso noto che una squadra di soccorritori ha rinvenuto ieri nella provincia di Urubamba un cadavere che quasi certamente è quello di Alberto Fedele, il cooperante di 30 anni originario della provincia pavese, scomparso il 4 luglio scorso dopo essere partito per un escursione verso una laguna a 4.800 metri.\n\nIn una comunicazione ai media la polizia ha indicato che \"il corpo inerte del giovane è stato localizzato al termine di una ardua ricerca su un lato della laguna Juchuyccocha, nel settore del Chicòn della provincia di Urubamba\".\n\nIl giorno della sua scomparsa Fedele, che era operava a Cusco con la ong We World, era partito da solo prima dell'alba senza un particolare equipaggiamento, e con un telefono cellulare che non fu possibile raggiungere anche per mancanza di campo. La risposta definitiva sull'identità del cadavere, si è infine appreso, verrà dalla realizzazione dell'autopsia prevista per le prossime ore. (ANSA).\n\n",
    "Perù, fuoriuscita di greggio in Amazzonia: dichiarato lo stato di emergenza": "MeteoWeb\n\nUn’area dell’Amazzonia peruviana, dove vivono circa 2.500 indigeni, è interessata da una fuoriuscita di petrolio: il Paese ha dichiarato lo stato di emergenza della durata di 90 giorni.\n\nLa decisione annunciata dal Ministero dell’Ambiente peruviano ha lo scopo di salvaguardare la salute degli abitanti della zona, 9 giorni dopo che una rottura dell’oleodotto Norperuano ha riversato circa 2.500 barili di greggio nel fiume Cuninico, nella regione del Loreto.",
    "Stanotte in campo anche Lapadula: il suo Perù sfiderà il Messico": "Alle 3 (ora italiana), sfida amichevole tutta sudamericana. In campo anche l’attaccante del Cagliari\n\nCi sarà anche Gianluca Lapadula in campo questa notte (alle 3, ora italiana) negli undici del Perù che scenderanno in campo per affrontare in amichevole il Messico.\n\nL’attaccante del Cagliari proverà a sbloccarsi almeno in Nazionale, per poi tornare in Sardegna e riprendere il discorso interrotto al Vigorito di Benevento.",
    "Perù: il ministro degli Esteri si dimette dopo un mese, è il quarto dell’era Castillo": "Rodirguez Mackay, avvocato ed esperto di diritto internazionale, era stato nominato ministro il 5 agosto 2022, prendendo il posto di Cesar Landa, costituzionalista che aveva esercitato il ruolo di ministro per soli sette mesi\n\nMiguel Rodriguez Mackay ha presentato venerdì sera le dimissioni “irrevocabili” da ministro degli Esteri del Perù, dopo poco più di un mese dalla nomina. Il funzionario, che ha avuto più di una divergenza con il presidente Pedro Castillo, ha rivendicato un lavoro “sempre ispirato in solidi principi”, con l’obiettivo di “rivitalizzare la politica estera del Perù, correggendo errori e cercando di rafforzare il corso della vita internazionale del nostro Paese”. Un impegno, ha proseguito Rodriguez Mackay, portato avanti con il “rigore accademico e professionale” e avendo come “guida i grandi riferimenti della diplomazia peruviana e del diritto internazionale”. Rodirguez Mackay, avvocato ed esperto di diritto internazionale, era stato nominato ministro il 5 agosto 2022, prendendo il posto di Cesar Landa, costituzionalista che aveva esercitato il ruolo di ministro per soli sette mesi. Si tratta del quarto titolare della diplomazia peruviana a rassegnare le dimissioni da quando, nel luglio del 2021, Castillo ha assunto la presidenza.\n\nLa nomina di Rodriguez Mackay aveva acceso diverse discussioni nel dibattito politico peruviano, soprattutto per i dubbi da lui avanzati sulla regolarità delle elezioni presidenziali vinte da Castillo. Il giurista ha reagito spiegando che una volta conosciuto il verdetto ufficiale delle autorità elettorali ha posto fine ad ogni resistenza e l’aver assunto l’incarico di ministro rispondeva a una “visione di Stato”, indipendente dalle contingenze politiche. Ma avevano fatto comunque scalpore le dimissioni presentate nei giorni immediatamente successivi di Manuel Rodriguez Cuadros e Harold Forsyth Mejia, rispettivamente ambasciatori presso le Nazioni Unite e l’Organizzazione degli Stati americani (Osa).\n\nMa l’episodio più discusso nella breve traiettoria di Rodriguez Mackay risale a metà agosto, quando il ministero faceva sapere di aver ritirato il riconoscimento alla autoproclamata Repubblica Sahrawi, l’entità situata nella regione del Sahara occidentale contesa tra Marocco e Fronte Polisario. Lima “rispetta l’integrità territoriale del regno del Marocco e la sua sovranità nazionale”, recitava una nota a seguito della conversazione tra il ministro peruvino e l’omologo marocchino, Nasser Bourita. Nella stessa giornata il presidente Castillo aveva però smentito il ministro assicurando che i rapporti diplomatici con la Sadr, da lui riallacciati nel settembre 2021, non erano mai stati interrotti.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Covid Perù, prorogato di un mese stato di emergenza nazionale": "Le autorità del Perù hanno allungato di un mese lo stato di emergenza imposto per il coronavirus.\n\nIl ministero della Salute ha certificato nell'ultima settimana 2.878 contagi, di cui 1.584 nell'ultima settimana. Al momento si contano 954 pazienti ricoverati per sintomi riconducibili al Covid, di cui 229 con respirazione meccanica assistita. Dall'inizio della pandemia, il Perù ha registrato oltre 4,1 milioni di contagi, su un totale di circa 33 milioni di abitanti e poco più di 216mila morti.",
    "Imperia: “Io torno di notte. Lettere tra l’Italia e il Perù dal 1914 al 1947”, venerdì 30 settembre in biblioteca la presentazione del libro del pediatra Mario Ferrando": "Mario Ferrando presenterà venerdì 30 Settembre alle ore 17.30 presso la Biblioteca civica Lagorio a Imperia il suo ultimo lavoro “Io torno di notte. Lettere tra l’Italia e il Perù dal 1914 al 1947”. Dialogherà con l’autore Mauro Bico\n\nVenerdì 30 settembre in biblioteca la presentazione del libro del pediatra Mario Ferrando\n\nMario Ferrando svolge da 30 anni la professione di pediatra presso l’Ospedale di Imperia. La curiosità non gli manca e, come ha lui stesso affermato in un’intervista, cammina spesso rivolto all’indietro, con il rischio di inciampare…, ama viaggiare nel tempo, per sapere di più sulle nostre radici.\n\nHa scritto “Io torno di notte. Lettere tra l’Italia e il Perù dal 1914 al 1947”, un libro affascinante, una miniera di informazioni che fanno luce sulle vicende di un gruppo famigliare incentrato sulla figura di Giovan Battista Viani, detto “Giobatta”, classe 1881, nato a Villa Viani frazione del Comune di Pontedassio. Giobatta fu in Perù in due momenti diversi: una prima volta tra il 1915 e il 1920 e poi, una seconda volta, tra il 1927 e il 1947. Il suo diario e le sue lettere raccontano moltissime cose: dal viaggio per l’Atlantico tra gente varia (ballerine spagnoleggianti, chanteuses francesizzanti, coppie distinte ma anche qualche signora “disinvolta” e perfino un prete “disinvolto”…) all’impatto con l’ambiente sud-americano, dalle condizioni di vita di emigranti nell’America Latina nei primi decenni del secolo scorso ai riflessi che grandi fatti della storia mondiale ebbero sia sulla vita della famiglia Viani che, più ampiamente, sul quadro sociale italiano e internazionale: due guerre mondiali terribili, l’eco dei regimi dittatoriali dell’Europa di quei decenni, la colonizzazione italiana nel Corno d’Africa e, più generalmente, i riferimenti ai problemi economico-sociali di un mondo sconvolto da grandi mutamenti.\n\nL’ingresso è libero. Vi aspettiamo numerosi. L’incontro è stato promosso da CSVpolis , realizzato dalle Associazioni ApertaMente Imperia e Famiglie Arcobaleno.",
    "Perù: la Banca centrale porta il tasso di riferimento al 6,75 per cento": "La Banca centrale del Perù (Bcr) ha elevato il tasso di riferimento di 25 punti base al 6,75 per cento. Lo riferisce il quotidiano economico “Gestion”. L’Istituto finanziario cita l’alto livello di inflazione, 8,40 per cento su anno ad agosto e l’aumento significativo dei prezzi internazionali di energia e alimenti. “Il consiglio di amministrazione ribadisce il suo impegno ad adottare le azioni necessarie per garantire il ritorno dell’inflazione all’intervallo target (tra l’1 e il 3 per cento)”, ha fatto sapere la Bcr.\n\nLa Bcr ha ridotto a giugno al 3,1 per cento la stima di crescita per il 2022, tre decimi in meno del previsto nel rapporto pubblicato a marzo, a causa delle agitazioni nel settore minerario. “Abbiamo corretto la crescita dal 3,4 al 3,1 per cento, soprattutto per la prestazione del settore primario, che ci saremmo aspettato potesse crescere del 5,3 per cento e invece si ferma al 3,4 per cento”, ha detto il presidente della Bcr, Julio Velarde. “La cifra si corregge per il settore estrattivo e per la paralisi delle miniere più importanti come Las Bambas, Cuajone”, ha aggiunto. Nonostante la frenata, l’economia sta tornando a crescere a livelli superiori al 2019, ha proseguito Velarde, concentrandosi soprattutto sulla spinta del consumo privato. Il paese ha sofferto settimane di agitazioni nelle principali miniere in protesta contro la mancata concessione di diritti alle comunità locali.\n\nIl Perù, d’altro canto, chiuderà l’anno in corso senza variazioni negli investimenti privati, mentre nel 2023 “in uno scenario di recupero graduale della fiducia delle imprese”, si attende un aumento del 2 per cento. Una riduzione delle stime tocca anche gli investimenti pubblici, passate dal 4 per cento di marzo al 2,1 per cento odierno. Un capitolo che comunque dovrebbe riprendere fiato nel 2023, con un incremento dell’1,6 per cento, soprattutto per opere di ricostruzione e per il proseguimento dei cantieri aperti dai governi delle amministrazioni locali. L’economia del Perù rimane comunque una delle più dinamiche della regione. Sospinta da grandi riserve di minerali – soprattutto argento, ma anche oro, piombo e zinco – l’economia peruviana corre anche grazie a una robusta produzione agropeschiera e alle risorse forestali dell’Amazzonia. Il Perù è inserito inoltre in un ricco tessuto di relazioni commerciali come parte dell’Alleanza del Pacifico o del Forum di Cooperazione Economica Asia-Pacifico.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Perù: da familiari e Operazione Mato Grosso rinnovato ricordo di Nadia De Munari. La cugina viaggia a Nuevo Chimbote": "(Foto ANSA/SIR)\n\nUn viaggio sui luoghi della missionaria laica Nadia De Munari, uccisa lo scorso anno a Nuevo Chimbote, in Perù, e dell’Operazione Mato Grosso (Omg), l’organizzazione di cui faceva parte Nadia, originaria di Schio (Vicenza). È quello compiuto da Laura De Munari, cugina e coetanea di Nadia, che nei giorni scorsi ha visitato gli asili dove lavorava la missionaria, a Nuevo Chimbote, e assistito all’inaugurazione di un pozzo costruito dall’Omg. In precedenza, assieme ad alcuni amici, aveva partecipato a un trekking in alta quota organizzato sempre dall’Omg, che gestisce anche alcuni rifugi sulle Ande. Un’attività oggi a rischio, come ha denunciato mons. Giorgio Barbetta, amministratore apostolico di Huari e figura di riferimento nel Paese dell’Operazione Mato Grosso.\n\nIn ogni caso, il viaggio e i contatti di questi mesi confermano il legame tra l’Omg e la famiglia di Nadia De Munari, come conferma al Sir la sorella Vania: “Ho conosciuto mons. Barbetta qui a Schio, a casa dei miei genitori, quando lui e altri hanno voluto con noi tutti famigliari (genitori, sorelle, nipoti e cognati) celebrare una messa nel giardino di casa dei miei genitori. È stato un momento significativo, intimo e consolatorio per tutti i presenti. L’Omg, attraverso gli amici del vicentino che conosciamo da sempre, ci sono stati vicinissimi e sempre a disposizione”.\n\nPer quanto riguarda le novità processuali, “purtroppo la diocesi di Huaraz non è stata ammessa come Parte civile al processo perché il Codice penale peruviano prevede in questi casi che solo la famiglia possa costituirsi. Specifico che i miei genitori non hanno voluto costituirsi parte civile. È per questo che con l’avvocato Ballerini monitoriamo da lontano quelle che saranno le varie fasi del processo, confortati comunque dalla disponibilità e trasparenza della pm Sara Chira Tello”. Commenta Cristiano Morsolin, esperto di diritti umani in America Latina e vicentino d’origine: “Conoscevo Nadia fin dagli anni ’90. È importante continuare a chiedere verità e giustizia per l’efferato assassinio di cui è stata vittima, e seguire costantemente, come sta facendo il Sir, le fasi del processo. Importante anche confermare e rilanciare l’impegno dell’Operazione Mato Grosso, come accade per l’iniziativa di difendere i rifugi andini, costruiti in alta quota da tanti giovani italiani e peruviani”.",
    "Dall'Amazzonia al Perù: l'avventura in bici di Gigi e Rita": "Circa 3mila chilometri in 58 giorni per girare il Perù in bicicletta. È la nuova avventura di Pierluigi \"Gigi\" Mondani, di Vittuone, e Rita Sozzi, residente a San Pietro all’Olmo e soprannominata \"Volpe a pedali\".\n\nIl giro del Perù in bici: l'avventura di Gigi e Rita\n\nEntrambi docenti, lui ormai in pensione, hanno in comune la passione per la bici e per la scoperta di nuovi mondi. Sozzi ha alle spalle diversi viaggi in sella alla sua fidata bicicletta, tra cui la Transiberiana e la Via della Seta; Mondani invece ha fatto la sua prima esperienza di cicloturismo nell’estate del 2019 percorrendo, insieme a Sozzi, la mitica Route 66, ma poi ha continuato proseguendo questa grande passione sulle due ruote.\n\nSozzi e Mondani sono partiti alla volta del magico Perù l’8 luglio 2022 per tornare poi il 3 settembre. Un viaggio con condizioni logistiche e ambientali molto difficoltoso e diverso da quelli messi in atto le volte scorse, anche perché per la prima volta hanno fatto un vero e proprio circuito. Partiti da Lima, infatti, sono tornati nella capitale otto settimane dopo.\n\nI luoghi simbolo e le difficoltà incontrate\n\nHanno raccontato:\n\n\"Abbiamo toccato e viaggiato in luoghi simbolo. Abbiamo attraversato parchi naturali, il deserto con le linee di Nazca, le Ande con l’altopiano dove si trova il lago Titicaca, di nuovo le Ande con le più famose zone archeologiche e la foresta amazzonica. Siamo arrivati a un’altezza di 4.800 metri... a quell’altitudine si fa davvero fatica a pedalare. Avevamo portato dei farmaci, ma non li abbiamo usati, anche se l’altitudine è stata davvero un grosso problema. Pure l’Amazzonia ci ha dato filo da torcere: si tratta di una zona calda e i nativi Asháninka non sono molto contenti di vedere i gringos. Prima di partire ovviamente abbiamo fatto i vaccini, ma, anche per le condizioni igieniche, è impossibile non prendere delle infezioni\".\n\nUn viaggio che però è rimasto nel cuore dei due cicloturisti.\n\n\"Abbiamo visto cose da documentario. È stato fantastico. La parte più semplice si è concentrata negli ultimi due giorni. Dopo aver scavalcato il punto più alto di oltre 4.800 metri abbiamo percorso circa 150 chilometri tutti in discesa fino a Lima. Ci siamo lasciati andare\".\n\nLa bellezza del cicloturismo e l'allenamento\n\nIl cicloturismo è quindi un modo ecologico di viaggiare e di vivere davvero le culture del Paese?\n\n\"È proprio questo il senso del viaggio - hanno risposto sicuri - Viaggiare in bici mette a contatto con le persone del posto; si è sulla strada e fuori dai circuiti turistici. In questo senso il Perù è stato davvero molto interessante, perché siamo riusciti ad essere in contatto con tante popolazioni, anche quelle che vivono le tradizioni andine. Si scoprono culture, tradizioni, lingue diverse. È davvero bello. Si ha più tempo per entrare in contatto con le persone e per scoprire a fondo la parte culturale e storica\".\n\nMa come si sono preparati a questa avventura in Sud America? Da una parte la \"Volpe a pedali\" la sa lunga su questi viaggi. Li fa da anni, ormai un decennio, ed è anche una bravissima organizzatrice, aspetto fondamentale se si decide di intraprendere la strada del cicloturismo. Gigi invece l’anno scorso ha raggiunto il suo record personale di 21mila chilometri macinati in bici in un anno. \"Molti di più di quelli fatti in macchina\" ha scherzato. \"L’allenamento è pressoché quotidiano e per abituarci all’altezza abbiamo pedalato anche sulle Alpi\" hanno ricordato.\n\nE sul futuro? \"Avremmo pronto il Messico - rivela Sozzi - Ma c’è anche tutto il resto del mondo. In estate si viaggia in bici e le idee non mancano di certo\".",
    "Perù: a rischio il rinnovo delle licenze all’Operazione Mato Grosso per la gestione di tre rifugi andini. Appello del vescovo Barbetta e mobilitazione della società civile": "(Foto: Operazione Mato Grosso)\n\nSono a rischio chiusura i rifugi andini ubicati nel Parco nazionale Huascarán, in Perù. Si tratta di tre strutture, denominate “Perù”, “Ischinca”, e “Huascarán”, situate tra i 4.300 e 4.800 metri di altitudine, costruite e gestite dall’Operazione Mato Grosso. Esiste la concreta possibilità che il Governo del presidente Pedro Castillo tolga le licenze all’organizzazione. Di fronte a tale prospettiva, si sono svolte manifestazioni di protesta in varie località del Paese (in particolare a Lima e a Huaraz, capoluogo della regione dell’Ancash) appoggiate, attraverso delle lettere aperte, anche da mons. Giorgio Barbetta, amministratore apostolico di Huari e figura di riferimento nel Paese dell’Operazione Mato Grosso.\n\nIl vescovo ricorda la duplice funzione dei rifugi, costruiti circa vent’anni fa attraverso la parrocchia di Chacas, con l’aiuto di numerosi volontari, compresi giovani e famiglie italiani, che avevano aderito all’appello del fondatore dell’Omg, padre Ugo De Censi. Da un lato, essi sono stati dei punti di riferimento in montagna, soprattutto come base di appoggio per molti alpinisti, a livello di pernottamento e alimentazione, e per i soccorritori nel caso di incidenti in alta quota (ciò è accaduto in 36 vasi di recupero di alpinisti morti o feriti). E come strutture in grado di promuovere la cura del creato e la promozione di un turismo equo e responsabile.\n\nDall’altro, evidenzia mons. Barbetta, “con i ricavi generati dai rifugi in vent’anni sono state costruite 1.807 case per i poveri, ne sono state riparate 701, sono stati generati posti di lavoro per le persone e le comunità nelle aree d’influenza dei rifugi”. L’amministratore di Huari ringrazia coloro che, dalla società civile, stanno appoggiando la richiesta di proseguire con tale esperienza, e si dice disponibile al dialogo con le autorità, “nella ricerca delle soluzioni appropriate”.",
    "Viva la Vida! 52° viaggio di solidarietà e speranza della Fondazione Santina in Colombia, Bolivia e Peru. L’incontro con il narcotraffico": "0 Linkedin email\n\n[Korazym.org/Blog dell’Editore, 26.09.2022 – Vik van Brantegem] – Dopo l’incontro con Carolina nel bordello del villaggio di Laberinto nell’Amazzonia del Perù, che Don Gigi ha raccontato ieri [QUI], nel carcere di Yanamayo sulle Ande incontra Gerald Oropeza Lopez, il grosso narcotrafficante peruviano, un “vecchio amico”, che avevo incontrato per la prima volta il 17 dicembre 2015 a Challapalca, il carcere di massima sicurezza a 5.100 m.s.l.m. Riportiamo di seguito il suo Report.\n\nReport 52/4 – L’incontro con il narcotraffico\n\n\n\nIn un viaggio estenuante e allucinante ma ricco di incontri, sono stanchissimo. Soffro un po’ il passaggio dal caldo tropicale dell’Amazzonia con i +37 gradi ai -4 gradi sulle Ande a 4.100 metri. Mancanza di igiene, devo poi lavare la poca biancheria che ho comprato perché manca la valigia, qualità del cibo che lascia a desiderare e poi la prova dell’incontro con storie forti come quelle vissute nel bordello. Ma sono davvero felice, vivo in un altro mondo e il sorriso di un bimbo o di un anziano mi riempie di gioia.\n\n\n\nAnche se stremato, sarà dura ripartire per l’Italia. Sono anni che vengo in Perù e che mastico coca. Qui è normale, ma in questo viaggio ho voluto cercare di capire un po’ di più il fenomeno della coca trasformata in cocaina qui in Perù. Da anni conosco la situazione del Messico, come Paese che possiamo definire un narco-stato. Vi è poi la Colombia, dove sono stato in questo viaggio per tre giorni e dalla quale viene il nostro volto di speranza che è Mauricio, vittima della droga. Ma voglio capire meglio cosa avviene in Perù.\n\n\n\nNel lungo viaggio dall’Amazzonia alle Ande chiedo al nostro autista se lui conosce piantagioni di coca e se me li può mostrare. È un tipo strano di nome Giraldo. Parla un pessimo spagnolo ed è un tipo molto asciutto, poche parole ed un volto inquietante. Mi risponde subito di no. Poi dopo mezz’ora di silenzio mi dice: “Salendo verso Juliaca quando saremo verso i 700 metri, in quella regione di vegetazione ricchissima, se vuoi e te la senti, ti mostro una piantagione di coca”.\n\n\n\nOlinda ed Hernan non ne sono molto convinti, anzi sono un po’ spaventati. E mi dicono: “Meglio di no, può essere pericoloso”. Io sinceramente una piccola preoccupazione c’è l’ho, non per la mezz’ora a piedi nella foresta, ma per il mio autista. Mi chiedo come lui può conoscere questo? Naturalmente, so che coltivare coca in Perù non è contrario alla legge. È illegale il narcotraffico, ma una coltivazione di coca di per sé non è contro la legge. Però, quando l’estensione è grande, come quella che sto per vedere, sicuramente non è tutta per la popolazione andina che mastica coca per reggere meglio la fatica, la fame e l’altezza. Purtroppo, molti contadini coltivano coca perché è più conveniente e non vi è il problema della vendita perché i narcotrafficanti ci pensano loro a ritirare la raccolta. E una piantagione di coca normalmente, se è grande, viene collegata con una raffineria, uno schifo di impianto ben nascosto nella foresta in cui la coca diventa pasta e poi cocaina.\n\n\n\nDico di sì a Giraldo, con qualche protesta di Olinda e Hernan. L’uomo continua a guidare in silenzio e dopo circa un’ora accosta la macchina: “Siamo arrivati, qui dobbiamo prendere il sentiero”. Scendiamo dalla macchina, saluto Olinda ed Hernan e per un sentiero ripido entriamo nella foresta. Giraldo non parla molto, cammina svelto. La natura è bellissima, il sentiero è ripido e non ho con me gli scarponi, che stanno nella valigia che mi hanno perso.\n\n\n\nFaccio silenzio e cerco di mantenere il passo. Sono sudato e stanco, ma continuo con determinazione. Lasciamo il sentiero, non mi capacito come Giraldo conosca alla perfezione il luogo. Percorriamo una cinquantina di metri tra le felci e gli alberi verdi, finché appare una grande estensione di coca, tento di fare un video con alcune foto, Giraldo me lo impedisce con sguardo severo. Non avevo mai visto una pianta di coca con le sue bacche rosse e le sue foglie, l’estensione è grande e sono impressionato da come sia ben nascosta dalla natura. Giraldo sembra essere più nervoso, sceglie un posto ben preciso e mi dice: “Qui possiamo fare il tuo video”.\n\nMeglio che niente penso io ed effettivamente si vede una parte della distesa ben più ampia, ma per me va bene. L’uomo si presta a riprendere il video, io stacco un ramoscello della pianta di coca. E poi lo guardo dritto in faccia e secco dico: “Dove fanno la pasta?”. Mi risponde: “In cima a questa tenuta, lo vedi il fumo? È la! E non chiedermi nulla di più, solo seguimi svelto e in silenzio”.\n\n\n\nL’ordine di Giraldo non ammette repliche. Non incontriamo nessuno e dopo mezzora giungiamo alla macchina dove Hernan e Olinda mi attendono. Mostro a loro il ramoscello della pianta di coca ed Hernan mi dice: ”Non l’avevo mai visto”. Dico a Giraldo: “Presto, andiamo via!”. L’ uomo si mette in bocca alcune foglie di coca e riprende la lunga strada verso le Ande. Mi lancia una frase inquietante: “Sai padre, ti ho visto a Puerto Maldonado domenica: tenevi in mano un serpente boa di grandi dimensioni. La droga può essere come un grande serpente boa che ti avvinghia e ti soffoca con incredibile forza”. Mi guardo bene dal chiedere perché mi aveva visto. Ci pensa Olinda a domandarlo: “Ma come hai fatto a vederlo?” e lui risponde: “Tranquilla, era domenica e libero dal lavoro facevo una passeggiata”.\n\nRecitiamo il Rosario, parliamo di Puerto Maldonado, della prossima settimana a Juliaca e le lunghe ore passano. Verso le nove della sera giungiamo a Villa San Romano, in periferia di Juliaca sulle Ande peruviane, con il mio ramoscello di coca tra le mani. Morto per la stanchezza crollo nel letto caldo dal freddo delle Ande, negli occhi la piantagione di coca.\n\n\n\nLa mattina entro a Yanamayo, accompagnato dal Direttore regionale dell’IMPE e Wilber, che avevo conosciuto come Direttore al penale di Challapalca. Parliamo di Gerald Oropeza Lopez, in carcere proprio con l’accusa di narcotraffico. Chiedo all’amico Wilber di spiegarmi bene chi sia questo personaggio. Wilber inizia a raccontarmi: “Il 1° aprile 2015 nel 7° isolato di Av. Insurgentes di San Miguel a Lima, gli occupanti della Porsche D7Q-298 sono stati attaccati da una banda di sicari. A bordo c’era un giovane conosciuto all’ippodromo La Chutana per il suo amore per i veicoli di lusso, identificato come Gerald Oropeza Lopez alias Tony Montana o Caracorta e quattro compagni, con cui era tornato da un viaggio a Cancun, in Messico, Carlos Sulca Cruz, Luis Berríos Navarro, Luis Acuña Pomar e Ruth Cuba Veramatos. Il principale sospettato di aver diretto il brutale attacco è uno dei partner che Gerald Oropeza aveva da anni per spedire la droga dal porto di Callao all’Europa, Gerson Gálvez Calle alias Caracol. Il primo motivo di questo attacco che cambiò radicalmente la vita a Oropeza, per alcuni dei miei colleghi è il fatto che dopo aver effettuato un carico di droga, Gerald Oropeza non ha rispettato la distribuzione di 5 milioni di dollari a Caracol e a Christian Valle Ibáñez alias Drácula, un altro membro del clan criminale che ha tenuto sotto controllo il porto di Chalaco. Secondo altri Tony Montana ha ricevuto una grossa somma per inviare cocaina, ma non l’ha mai confermata. Da allora la sua testa ha avuto un prezzo e Caracol ha cercato di eliminarlo. A quel tempo, però, Gerald Oropeza operava già separatamente in collusione con Renzo Espinoza Brissolesi, un criminale di Callao Il cui padre, Luis Espinoza Oroche, lavorava come caposquadra al terminal marittimo e, a quanto pare, sapeva bene come portare a termine il contrabbando. Infine, per non annoiarti troppo, una terza congettura parla della rivalità all’ultimo sangue tra Junior Tarazona Acher alias Jota, anch’esso dedito al traffico di droga dal terminal marittimo, e Gerald Oropeza, per una donna. Jota avrebbe chiesto a Caracol di farsi carico dell’eliminazione di Oropeza e quindi di vendicarsi. Quando Tony Montana è stato catturato in Ecuador, si è scoperto che stava anche cercando di uccidere Jota. L’attacco alla Porsche sarebbe stato compiuto da una banda di sicari vicina a Caracol e composta dai fratelli Nick e Magnun Romaní Tuanama, nonché dallo spietato Jhairol Torres Cáceres alias Chato Jhairol. Due settimane dopo l’attacco a San Miguel, la stessa banda uccise Patrick Zapata Colleti, un amico di Gerald Oropeza, che era anche lui in viaggio a Cancún, ma non salì sulla Porsche di Gerald. L’escalation di sangue e morte è continuata sei giorni dopo e ha avuto luogo nel blocco 1 di via Santa Luisa a San Borja. Lì Antonio Amadeo Saucedo Mendoza alias Chino Saucedo, personaggio legato all’ambiente di Caracol, è stato ucciso a colpi di arma da fuoco all’interno di un taxi. Con lui c’erano le ballerine Nadeska Widausky e Carla Salas. Questa sarebbe stata la risposta di Gerald Oropeza alla morte di Zapata Colleti. Cinque mesi dopo la sparatoria a San Miguel, Gerald Oropeza è stato catturato in Ecuador come ti ho detto. In quel momento, Brian Camps Gutiérrez, il suo uomo di fiducia che controllava se le spedizioni fossero arrivate a destinazione, fu catturato e rilasciato in Italia. A Lima è caduto Jhairol Torres, il giovane sicario che ha guidato la sparatoria di Patrick Zapata. Il caso è nelle mani di Lucio Sal y Rosas, un procuratore della criminalità organizzata, che sostiene che Oropeza López guidasse una mafia dedita all’invio di droga all’estero dal porto di Callao. Per raccogliere ulteriori prove a sostegno della sua denuncia, Sal y Rosas si è recato in passato in Italia per intervistare Salvatore Zazo alias Zazá, il più grande capo del Paese europeo che, secondo alcuni audio, avrebbe avuto contatti con Oropeza. Questo in definitiva è la situazione oggi di Gerald, che stai per incontrare [QUI]”.\n\n\n\nIn effetti, Gerald Oropeza Lopez è il capo di uno dei grandi cartelli della droga peruviano. Passare dalla piantagione di coca del giorno prima, ad un grande narcotrafficante il giorno dopo, non è facile, ma i diversi elementi mi aiutano a meglio capire quanto la droga sia un elemento importante in questo paese. Non è la prima volta che incontro grandi delinquenti e Oropeza è tra di questi. Lo incontro nel patio insieme agli altri detenuti, mi riconosce. Ho con me la bibbia sulla quale aveva scritto.\n\n\n\nSono anni che frequento il mondo del narcotraffico in Messico, in Perù e – con questo viaggio – Colombia. Se vi sono vittime come Mauricio, lo si deve a questi ricchi e potenti uomini signori della droga, che senza scrupoli amministrano tonnellate di droga per profitti da capogiro. Se tutto in questo Paese parte dalle piantagioni di coca viste ieri, tutto finisce nelle mani potenti di pochi uomini che vivono la vita con altri criteri.\n\n\n\nOropeza è in carcere e non mi viene facile vedere in lui quella carne di Gesù, che vedevo più facilmente in Carolina. Ma in questo viaggio lunghissimo che sto compiendo, voglio incontrarmi con lui e misurarmi con lui sulla logica del Vangelo. Oropeza lascia il patio e ci dirigiamo verso una sala che il direttore del penale ha destinato per il nostro incontro. Mi abbraccia e rimango con lui ed una guardia carceraria che sorveglia il nostro incontro. “Come stai Gerald?”. Risponde: “Sto meglio. Da quando mi hanno fatto scendere da quel carcere duro a questo carcere le cose stanno andando meglio. Penso che ci siano due luoghi al mondo che ti spingano a pensare a Dio: l’ospedale ed il carcere. Non mi sento di dire che sono cambiato, ma di sicuro ho pensato molto di più a Dio ed alla mia vita. Come sai sono cattolico. E tu come stai Don Gigi? Come sta il Papa? Ti ricordi la statua di Gesù che ci hai regalato da parte sua a Challapalca?”.\n\n\n\nIn effetti, non ricordavo il regalo. “Gerald, ho cambiato vita, non lavoro più con il Papa, sono tornato a Bergamo nella mia diocesi e nella mia casa. Anche io ho avuto più tempo di pensare a Dio ed alla mia vita, nella solitudine della mia casa”.\n\n\n\n“E allora cosa fai? Non sei più prete?”.\n\n\n\n“Scherzi? Lo sono ancora di più! Ho lasciato Roma per vivere più profondamente il mio essere prete ed in accordo con il mio vescovo lo sto facendo con la mia Fondazione Santina”.\n\n\n\n“Aaaah, la Fondazione Santina, Don Gigi, quella per la quale ti avevo incontrato a Challapalca, dove hai costruito il campo da pallone vero?”.\n\n\n\n“Si Gerald, proprio questa. Nello scorso anno mi sono dedicato a tempo pieno ad essa. Ho viaggiato molto, abbiamo fatto diverse inaugurazioni. Non ho più alcun prestigio, ma incontri come questi, oggi con te, mi riempiono la vita. Vedi, domani inaugurerò l’illuminazione elettrica in una scuola nel mio barrio dove vivo a Villa San Roman a Juliaca”.\n\n\n\nIl giovane boss dei narcos peruviani porta due orecchini, veste in modo sportivo e mi guarda intensamente. E poi mi dice: “Meglio così, io ti vedo meglio di alcuni anni fa, più sereno, più concentrato, forse più maturo. Davvero una grande scelta che ti ha fatto bene”.\n\n\n\nIl prigioniero non si rende neppure conto di quanto bene mi facciano le sue parole. Il lunghissimo viaggio di 23 giorni si sta facendo sentire, ma le sue parole hanno il potere di rinfrancarmi. Lo guardo e dico: “Mi stai facendo la predica meglio di un prete!”. Scoppia a ridere divertito.\n\n\n\n“Ti ho portato un regalo. Lo scorso anno, appena lasciato il Vaticano, sono volato qui sulle Ande e sono entrato nel santuario della Candelaria a Puno. Ho comperato un rosario, che mi ha accompagnato tutto l’anno. Lo voglio regalare a te e se vuoi recita una preghiera per me”. Prendo dalle tasche la corona e gliela metto al collo. La riceve volentieri e con un sorriso mi dice: “Un’Ave Maria da un narcos? Ma non lo trovi fuori posto? Quella la recitano i preti e le suore”.\n\n\n\n“Beh, in questa settimana ho recitato un’Ave Maria con una prostituta in un bordello dell’Amazzonia!”.\n\n\n\n“Padre, mi prendi in giro?”.\n\n\n\n“No si chiamava Carolina. E mi ha regalato questo bracciale che portò al polso!”.\n\n\n\nMi guarda. In silenzio mi abbraccia forte e mi dice: “Mai conosciuto un tipo così, che passa da una puttana ad un narcos, recita di Ave Maria? Qualche rotella non ti funziona proprio. Certo, con questi incontri, che cosa ci facevi a Roma? Meglio ora che sei più libero”.\n\nIl tempo passa veloce. Apro la mia Bibbia e dico ad Oropeza: “Senti Gerald, vorrei chiederti di lasciarmi in regalo una tua frase, un augurio per questa mia nuova vita, l’augurio di un narcos. Te la senti di scrivermi un bell’augurio?”.\n\n\n\nOropeza mi appare orgoglioso di scrivere e mi dice: “Certo padre, con grande piacere!“. Il boss del narcotraffico scrive lentamente, in modo pensieroso e concentrato, e il suo augurio è tra le più potenti stimolazioni ed incoraggiamenti del viaggio. Lo trascrivo dallo spagnolo in questa sera ghiacciata mentre scrivo a Villa San Roman, dove per scaldarmi i piedi ghiacciati, ho chiesto ad Olinda di mettere acqua calda in una bottiglia di plastica.\n\n\n\nEcco la frase del re dei narcos peruviani: “Amico Luigi grazie per interessarti sempre a noi, se tu prosegui nel tuo cammino e non cadi, anche noi non cadremo, abbiamo bisogno della tua Forza, non lasciarci e noi così non cadremo nel male, sei assolutamente forte. Grazie per essere come sei! Dal tuo amico e fratello Gerald Oropeza Lopez (Yanamayo 6/7/2022 ore 1 pm).\n\nGerald mi abbraccia forte e scherzando dico: “Certo ricevere da te questo complimento che sei un narcotrafficante è meglio che riceverlo dal Papa”. Lo dice convinto e lui mi sorride. Ci lasciamo. Chiudo la Bibbia ed accompagnato da Wilber sto attraversando il patio. Un prigioniero si avvicina e mi saluta: “Ciao Padre, mi chiamo Ammon e sono in carcere per aver trasportato droga, mi hanno sorpreso con 100 chili di droga nella macchina, non sono Oropeza, ma il traffico di droga mi ha rovinato. Grazie per essere stato con noi, volevo farti un regalo: un maglione che facciamo noi qui in carcere. Lo seguo al laboratorio e con grande emozione mi regala un bellissimo maglione. Mi tolgo la felpa e la lascio a lui in mio ricordo. Mi inginocchio e gli bacio i piedi. Mi rialza con la mano e mi dice: “Padre, raccomanda ai tuoi giovani ed a tutti i tuoi amici di non commettere mai il mio errore, perché questi errori lasciano una profonda traccia nel cuore!”. Lo abbraccio forte, recitiamo un’Ave Maria e lascio il carcere in pace.",
    "Fabriano / “Missione Perù”, una serata di successo": "Ancora una volta una serata per sostenere la missione di madre Francesca Rubatto\n\ndi Redazione\n\nFabriano, 25 settembre 2022 – Prosegue senza sosta il cammino di solidarietà intrapreso dal poliziotto fabrianese Raniero Zuccaro.\n\nObiettivo aiutare la missione di Pucallpa in Perù.\n\nIl Circolo Fenalc di Argignano, con una cena sociale caritativa, è stato protagonista di questa raccolta fondi.\n\nUn percorso avviato da Zuccaro sin dal 2010, e pensato per aiutare i bambini del Perù della Missione delle suore Cappuccine di madre Francesca Rubatto.\n\nZuccaro, ha riunito oltre trenta runners provenienti dalle Marche, dall’Italia e anche dall’estero per completare il servizio di fratellanza e assistenza che nelle precedenti missioni.\n\nTra queste la Milano-Milazzo in bicicletta e Ancona-Croazia in canoa che sono state veicolo di raccolta fondi per costruire in Perù anche strutture didattiche.\n\n©riproduzione riservata",
    "Pragmatic Play, Arredondo country manager per il Perù": "Pragmatic Play, uno dei maggiori fornitori multi-prodotto dell’industria dell’iGaming, amplia il suo team in America Latina inserendo Celeste Arredondo come nuovo country director per il Perù.\n\nAvendo ricoperto in precedenza posizioni di rilievo presso operatori locali in Perù, la nomina di Celeste Arredondo segna l’espansione della strategia di localizzazione del provider leader in America Latina, grazie alla quale Pragmatic Play si sta affermando rapidamente in tutto il continente con il suo catalogo multi-prodotto.\n\nCeleste Arredondo è entrata a far parte di un team in crescita, guidato da Victor Arias, vice president of latin american operations, e, assicura, non vede l’ora di contribuire all’impressionante ascesa del fornitore in Perù.\n\nVictor Arias commenta: \"Celeste ha una grande conoscenza ed esperienza in diversi ruoli nell’industria dell’iGaming e siamo entusiasti di nominarla Country Director per il Perù. Il Perù è un mercato che ci interessa da tempo e, potendo già contare su un appoggio nella regione, ci auguriamo di assistere a una rapida crescita basata sulla nostra strategia di localizzazione”.\n\nPragmatic Play al momento rilascia fino a 6 nuovi titoli di slot al mese, offrendo al contempo giochi di live casino e bBingo come parte del suo portfolio multi-prodotto, disponibili con una singola Api.\n\n",
    "PERÙ, UN FUNGO ATTACCA AVOCADO E MANGO: A RISCHIO IL 90% DEI RACCOLTI": "Pubblicato il 29 agosto 2022 emanuele di Condividi\n\nNel Nord del Perù, nella regione di Ancash, le basse temperature e le continue piogge di questa stagione hanno favorito la comparsa di funghi che stanno danneggiando gravemente le piantagioni di avocado e mango.\n\nLe condizioni climatiche sfavorevoli hanno portato alla comparsa del Cladosporium spp., noto anche come “fungo dei fiori”, che sta danneggiando in modo particolare le piantagioni del distretto di Moro e della valle Nepeña, la cui produzione è destinata ai mercati internazionali.\n\nIl patogeno rischia di danneggiare fino al 90% del raccolto di avocado e mango.\n\nIl Cladosporium compare durante la fase di fioritura e quando il livello di umidità supera il 90%. Il fungo ha una certa complessità perché provoca la caduta dei petali dei fiori e impedisce l’allegagione dei frutti.\n\nLa scorsa settimana, la stazione meteorologica installata presso il Centro per la ricerca e l’imprenditoria agricola (CIEA) nel distretto di Moro ha registrato temperature tra i 12 e i 14°, mentre l’umidità relativa era oltre il 90%, condizioni che favoriscono proprio lo sviluppo di funghi come il Cladosporium spp.\n\nPrincipi attivi come l’azoxystrobin, il procloraz, il pirimetanil, il difenoconazolo, il mancozeb e il propineb sono in grado di controllare il fungo. La fase di fioritura dura fino a 60 giorni, dopodiché è necessario effettuare quattro applicazioni per disinfettare le piante.\n\n(fonte: Agraria.pe)",
    "Perù – Capitolo Ispettoriale dei Salesiani: “Continuiamo a camminare nella nostra missione!”": "Lima, Perù – settembre 2022 - Dall’11 al 17 settembre i Salesiani del Perù hanno celebrato il loro Capitolo Ispettoriale presso la Casa Salesiana per Ritiri “Tabor”. È stato un momento di ascolto e discernimento, in cui 32 capitolari salesiani e 12 laici provenienti dalle diverse zone dell’Ispettoria hanno rinnovato il loro impegno e fedeltà alla missione salesiana. “Questo Capitolo è stato vissuto con grande speranza, assumendo le nuove sfide di questi tempi. Vogliamo abbracciare il Capitolo Generale 28°, che nelle sue otto priorità segna un percorso per noi”, ha affermato don Manuel Cayo, Superiore dell’Ispettoria PER. Allo stesso modo, come Salesiani impegnati, lavoriamo sulle quattro proposte scaturite dalla visita di don Hugo Orozco, Consigliere per la Regione Interamerica:\n\n- Instillare una cultura vocazionale tra i Salesiani del Perù.\n\n- Come rafforzare la nostra missione congiunta con i laici.\n\n- Come rafforzare la nostra qualità nelle nostre relazioni fraterne.\n\n- Continuare a camminare nel ridisegno della nostra missione.\n\nIn aggiunta a tutto questo, sono stati elaborati sinodalmente i seguenti temi e processi:\n\n- Applicazione e proiezione del Capitolo Generale 28°.\n\n- Presentazione del Progetto Organico Ispettoriale al termine del suo percorso di aggiornamento.\n\n- Presentazione del Progetto Educativo Pastorale Ispettoriale (2022-2027) al termine del suo percorso di aggiornamento.\n\n- Approfondimento e definizione del Piano di Animazione e Governo (2022-2027), che prevede la riconfigurazione della presenza salesiana in Perù.",
    "In Perù scoperta la tomba di un sacerdote di 3.000 anni fa": "In Perù scoperta la tomba di un sacerdote di 3.000 anni fa\n\nNel sito di Pacopampa, trovati strumenti fatti di conchiglie\n\nPacopampa (Perù), 1 set. (askanews) – Un gruppo di archeologi giapponesi e peruviani ha scoperto una tomba di 3.000 anni fa di un sacerdote in un sito cerimoniale a Pacopampa, nel Perù settentrionale, a circa 900 km a Nord di Lima. Sono stati ritrovati anche strumenti musicali fatti di conchiglie e gli studiosi l’hanno ribattezzata la tomba del “Sacerdote dei Pututo”, in riferimento ai pututos o pututus, conchiglie che gli abitanti dell’antico Perù usavano per suonare trombe o altri strumenti.\n\nLa tomba si trovava all’interno di un foro conico del diametro di un metro, sigillato con una roccia del peso di oltre mezza tonnellata, a una profondità di un metro e mezzo. I ricercatori pensano che il sacerdote avesse tra i 25 e i 35 anni. Accanto a lui c’erano 12 pututi provenienti dalle coste di Tumbes (Perù settentrionale, a 500 km da Pacopampa) e Guayaquil (Ecuador, a 800 km di distanza).",
    "Machu Picchu e gli imperi d’oro del Perù – Milano": "Dall’8 ottobre 2022 al 19 febbraio 2023 in mostra al MUDEC di Milano il Perù con “Machu Picchu e gli imperi d’oro del Perù”.\n\nAl MUDEC di Milano, dall’8 ottobre 2022 al 19 febbraio 2023, in mostra “Machu Picchu e gli imperi d’oro del Perù”.\n\nIn mostra manufatti plurimillenari, video, ricostruzioni immersive 3D e un allestimento per immagini che rende l’idea di un vero e proprio viaggio nel tempo, traghetterà il pubblico indietro nei millenni raccontando la storia di un civiltà tanto gloriosa quanto antica e remota e di cui spesso si conosce solo l’ultimo tassello, quello più recente e universalmente reso famoso dal ritrovamento dei resti della grande città sacra di Machu Picchu.\n\nScopri i quartieri di Milano alla sezione Pluzub, dove troverai info e dati per conoscere zone e quartieri di Milano.\n\nMachu Picchu e gli imperi d’oro del Perù – Milano\n\nLa mostra\n\nLa mostra presenta una selezione di più di 180 manufatti di sorprendente bellezza: opere in terracotta dalla grande espressività e perfezione tecnica, ma anche ori, argenti e tessuti.\n\nUna parte del percorso è dedicata all’avventuroso viaggio al fianco del mitico eroe della Cultura moche Ai Apaec attraverso il quale il pubblico scoprirà i misteri della cosmologia andina, muovendosi trasversalmente attraverso i tre piani dell’universo: il sopra, il qui e il sotto.\n\nLa mostra offre infine l’opportunità di sperimentare – attraverso una sala immersiva a parte rispetto al percorso espositivo – una vera e propria simulazione di volo sopra la città sacra di Machu Picchu che stimolerà i sensi della vista, dell’udito e il senso del movimento attraverso una postazione integrata di realtà virtuale a movimento VR visivo e sonoro.\n\nSi potrà così provare la sensazione reale, ‘fisica’ di volare sopra i resti del Monumento Patrimonio Unesco e sopra le montagne sacre e la foresta amazzonica, in compagnia di una guida virtuale che ‘volerà’ con noi raccontando la storia di questo magico sito, accompagnandoci in un vero e proprio viaggio emozionale.\n\nIl progetto, a cura di Ulla Holmquist direttrice del Museo LARCO di Lima e dell’archeologa Carole Fraresso, attraversa la storia artistica e la biodiversità andina in tutta la sua ampia dimensione geografica e profondità cronologica, per culminare con un viaggio ideale nella città inca di Machu Picchu.\n\nInfo Mostra\n\n8 ottobre 2022 – 19 febbraio 2023\n\nLunedì 14.30 – 19.30\n\nMartedì – mercoledì – venerdì – domenica 9.30 – 19.30\n\nGiovedì – sabato 9.30 – 22.30\n\nULTIMO INGRESSO UN’ORA PRIMA\n\nIngresso e biglietti\n\nAcquista i biglietti su VivaTicket\n\nLocation\n\nMudec – Museo delle Culture\n\nvia Tortona 56\n\n(Quartiere Tortona)\n\nMilano\n\nSito web: mudec.it\n\nIl MUDEC si trova nel quartiere Tortona, per conoscere meglio il quartiere guarda:\n\n– I numeri del quartiere Tortona,\n\n– Info e curiosità su quartiere Tortona,\n\n– Cercare casa in zona Tortona.",
    "Fotografo sotto processo in Perù: settimane decisive. Capecchi: «Non so a cosa vado incontro»": "A tre anni e mezzo dall'inizio della sua odissea, Riccardo Capecchi vive le ultime settimane del processo a suo carico per traffico internazionale di droga con il cuore diviso a metà. Da un lato la ragione che filtra anche dai suoi avvocati in Perù, soddisfatti del lavoro fatto per dimostrare l'assoluta estraneità del fotografo castiglionese; i suoi legali infatti hanno presentato più prove documentali e portato più testimoni che l'accusa stessa. Dall'altro lato il dubbio che stringe Capecchi è la fermezza delle posizioni del pm in quasi quattro anni di iter processuale.«Non posso sapere a cosa sto andando incontro – racconta lo stesso fotografo da Lima – non è stata dimostrata con nessuna prova il mio coinvolgimento in questa storia». Eppure ad oggi niente è cambiato, nonostante dal Trasimeno si siano uniti semplici cittadini in un Comitato per aiutare la famiglia e lo stesso Riccardo, e gli sforzi della politica locale. La rigidità per un'accusa del genere resta massima e si è anche riverberata nei modi in cui la giustizia peruviana ha contro interrogato - per via telematica - conoscenti, parenti e committenti dei lavori del fotografo castiglionese. Chiamati dalla difesa per spiegare la sua totale estraneità al mondo del traffico di droghe. La fase di giudizio è iniziata il maggio scorso e fino ad oggi ha contato 55 udienze. La prossima sarà una settimana chiave per il futuro di Riccardo perché la difesa potrà presentare l'arringa finale. Assoluzione o condanna arriveranno alcuni giorni dopo, con ogni probabilità all'inizio di ottobre. L'iter processuale che ha portato ad oggi è stato frastagliato da ritardi e cambi di protagonisti: si sono succeduti tre pubblici ministero e due giudici. Le accuse sono rimaste sempre le stesse del mandato d'arresto. Su di Riccardo Capecchi pende la richiesta di sedici anni di carcere dopo che il 20 maggio del 2019 venne fermato a Lima, dove si trova tutt'ora con obbligo di firma, cinque giorni dopo che la polizia aveva fatto irruzione e colto in flagranza di reato alcuni connazionali: gli stessi che lo avevano ingaggiato per un reportage fotografico in Perù, a bordo di quattro fuoristrada. Uno di questi mezzi intestato proprio al fotografo castiglionese, e sul quale non sono state rinvenute tracce di droga. In un primo tempo cercato dalle forze dell'ordine peruviane solo come testimone le cose sono presto precipitate. Sono seguiti esami tossicologici per contatto e consumo di droga ma su Capecchi risultarono tutti negativi. Il motivo che lo lega a questa storia resta l'intestazione del veicolo fuoristrada ma come Capecchi e la sua difesa continuano a ripetere da anni: era intestato a suo nome perché «come vuole la norma del codice doganale, era indispensabile averlo a carico per poter condurre il mezzo». In attesa di processo Capecchi è stato carcerato da quel maggio 2019 per 9 mesi nel carcere di massima sicurezza di Lima. Oggi, 1217 giorni dopo, il processo è agli sgoccioli e per tutti gli imputati la richiesta è stata la medesima: 16 anni più una pesante ammenda pecuniaria, anche per coloro i quali erano stati colti in flagranza di reato.",
    "Claudio Provenzano, sindaco di Garbsen, sostiene la protezione dell’ambiente e le popolazioni indigene del Perù": "Su invito del sindaco Claudio Provenzano, una delegazione della minoranza Yanesha, oppressa in Perù, ha visitato il municipio per chiedere sostegno\n\ndi Mariella Costa\n\nUn evento speciale presso il municipio di Garbsen (Bassa Sassonia) ha dimostrato che i temi della giustizia internazionale, della conservazione delle risorse e della protezione dell’ambiente riguardano tutti.\n\nSu invito del sindaco Claudio Provenzano, una delegazione della minoranza Yanesha, oppressa in Perù, ha visitato il municipio per chiedere sostegno. I delegati hanno raccontato di oppressione, violenza, terrore e crimini ambientali, ma anche di misure concrete per migliorare le condizioni di vita.\n\n“Gli anni bui sono alle spalle, guardiamo con ottimismo al futuro e siamo grati a Dio per tutto ciò che ci dà”, ha dichiarato Pablo Hoyos, capo del popolo Yanesha dell’Amazzonia, minacciato di estinzione. Grazie all’associazione tedesca Chance e.V. (un’iniziativa cristiana, sociale ed ecologica, che lavora per lo sviluppo sostenibile e la giustizia in Perù), è stata data voce agli oppressi. Sono stati messi in grado di difendere i loro diritti nei confronti dello Stato e di assicurarsi un territorio per vivere in pace e proteggere la giungla. “Siamo orgogliosi di avere i diritti sulla terra”, ha dichiarato Estela Jimenez, la prima donna Yanesha eletta capo villaggio.\n\nTra gli ospiti, Mariella Costa del Consolato Generale d’Italia ad Hannover, l’ex Ministro delle Finanze della Bassa Sassonia Heiner Aller, i rappresentanti della politica locale di Garbsen, delle chiese, delle scuole, dell’Associazione per la tutela della natura e di altre associazioni locali.\n\n“Dobbiamo mettere in discussione le nostre azioni costantemente. E dobbiamo aprire i nostri cuori, ma anche i nostri occhi, per percepire le preoccupazioni degli altri”, ha detto il sindaco Provenzano. Dopo diversi discorsi toccanti e un contributo cinematografico la delegazione ha firmato il Libro d’Oro della città.\n\nLa visita al municipio è stata preceduta da una settimana di progetto presso la scuola secondaria di Berenbostel, durante la quale le alunne e gli alunni hanno affrontato intensamente il tema. Secondo il preside Axel Dettmer, il destino di Yanesha ha colpito molti e li ha motivati a impegnarsi. “Sono orgoglioso dei miei studenti e vi ringrazio per il vostro coinvolgimento”, ha dichiarato Dettmer durante il ricevimento in municipio, che alcuni studenti hanno arricchito con una speciale performance di teatro musicale, ispirato proprio al popolo degli Yanesha.",
    "Perù. Due ministri del Governo Castillo minacciati di morte": "Il primo ministro peruviano, Anibal Torres, e il ministro del lavoro Alejandro Salas, hanno denunciato di essere stati oggetto di minacce di morte e atti di intimidazione per aver sostenuto il lavoro svolto dal presidente Pedro Castillo. In questo senso Torres in una conferenza stampa dopo la seduta del Consiglio dei ministri ha espresso: “Chi minaccia la mia vita ha poco da guadagnare”, mentre ribadiva la sua critica al sistema giudiziario, sostenendo che una parte di esso è coinvolto nel traffico di droga. Torres ha aggiunto di lavorare per il bene del suo Paese e della patria. “Non mi faccio intimidire, nemmeno di fronte alle minacce di morte”. Da parte sua, il capo del portafoglio laburista ha affermato che “ quelli di noi che parlano di più, stanno ricevendo minacce di morte. Si stanno avvicinando alle porte delle nostre case”, ha aggiunto il ministro. Ha anche spiegato che le persone che minacciano i membri del Gabinetto peruviano sono già state identificate; e che se queste minacce si ripeteranno, verranno avvisate le forze di polizia, mentre i media ritenuti corrotti verranno tenuti all’oscuro. Se questo è il costo richiesto di servire il Paese, allora sia noi il costo. Anche le nostre famiglie sono state informate degli ultimi gravi accadimenti. Si tratta di minacce reali” ha condannato Salas anche in relazione alle minacce ricevute da Marita Barreto, capo della Squadra Speciale della Procura che combatte la corruzione del Potere. Salas ha inoltre denunciato la campagna di persecuzione politica che alcune fazioni del Congresso, insieme alla Procura e ai media, hanno lanciato contro il presidente Castillo e altri membri del suo gabinetto ministeriale.\n\nSalva",
    "Perù: Lima, torna in ottobre dopo tre anni la processione del Signore dei Miracoli": "(Foto: arcidiocesi di Lima)\n\n“Sopravvissuti e riconoscenti, ti accompagniamo, Signore, con passo fermo”, è il motto che guiderà i fedeli peruviani e in particolare quelli della città di Lima nel suo tanto atteso incontro con l’immagine del Signore dei Miracoli. Dopo tre anni, il “Cristo Morado” (il Cristo viola) uscirà in processione, dopo che nel 2020 e nel 2021 ciò non è stato possibile a causa della pandemia. La notizia è stata annunciata in una conferenza stampa alla presenza del sindaco di Lima, Miguel Romero Sotelo, dell’arcivescovo di Lima, mons. Carlos Castillo e dei referenti della comunità francescana che custodisce la venerata reliquia e della Fraternità del Signore dei miracoli. La processione, quest’anno, contrariamente alla tradizione, non giungerà fino a plaza Mayor, dove si trovano sia il palazzo della Presidenza della Repubblica che la cattedrale. Fugando qualsiasi speculazione, il sindaco ha spiegato che, in seguito a interlocuzioni con la Fraternità, che materialmente si occupa del transito della reliquia, ciò avverrà per “motivi di sicurezza”, legati a recenti lavori di pavimentazione sulle vie d’accesso alla piazza.\n\nIl Signore dei miracoli sarà portato in processione in cinque occasioni, tra l’8 ottobre e il 1° novembre. Per tutto il mese di ottobre, mons. Castillo, condividerà una serie di riflessioni che saranno condivise sui social network e sul sito web dell’arcivescovado di Lima. Inoltre, il santuario di Nazarenas sarà aperto ai fedeli tutti i giorni di ottobre, dalle 6 del mattino fino alle 7 di sera.",
    "Cammino sinodale. Mons. Castillo (Perù): “La Chiesa non deve solo perpetuare i rituali, deve affrontare i nuovi problemi”": "Mons. Carlos Castillo, arcivescovo di Lima e primate del Perù, anche nell’esercizio del suo ministero episcopale prosegue nella riflessione teologica che è ben conosciuta in Italia, da parecchio tempo e in particolare da quando è stato edito, circa vent’anni fa, un volume che presenta quella che egli chiama “Teologia della rigenerazione”. L’intervista è frutto di una più lunga chiacchierata con mons. Castillo, in occasione di un suo recente soggiorno in Italia. Un colloquio che individua nell’attuale cammino sinodale, se lo si prende sul serio, una chance per la Chiesa e il mondo d’oggi\n\n(Foto Vatican Media/SIR)\n\n“Pablo Neruda nel 1924 scrive ‘Venti poesie d’amore e una canzone disperata’. Ora nel mondo viviamo una situazione contraria. Si sentono tante ‘canzoni disperate’, ma esiste anche una poesia d’amore, è il Vangelo che chiede di entrare nel mondo”. Mons. Carlos Castillo, arcivescovo di Lima e primate del Perù, anche nell’esercizio del suo ministero episcopale prosegue nella riflessione teologica che è ben conosciuta in Italia, da parecchio tempo e in particolare da quando è stato edito, circa vent’anni fa, un volume che presenta quella che egli chiama “Teologia della rigenerazione”. Una chiave d’accesso all’annuncio del Vangelo nel mondo contemporaneo, tanto più in un tempo particolare come quello che stiamo vivendo, segnato dalla guerra, dalla pandemia e da tante situazioni di crisi, che hanno investito e investono in modo particolarmente impattante, a causa della cronica diseguaglianza e dell’avanzare del narcotraffico, il Continente latinoamericano.\n\nL’intervista è frutto di una più lunga chiacchierata con mons. Castillo, in occasione di un suo recente soggiorno in Italia. Un colloquio che individua nell’attuale cammino sinodale, se lo si prende sul serio, una chance per la Chiesa e il mondo d’oggi. E che riassume alcuni temi trattati nella relazione, ora pubblicata, tenuta lo scorso ottobre a un seminario dell’Accademia per la vita, i cui atti sono ora pubblicati nel volume “Etica e teologia della vita. Scrittura, tradizione, sfide pratiche”. Sempre alla ricerca di risposte “radicali” e non scontate.\n\nMons. Castillo, come leggere l’attuale situazione globale?\n\nMi sembra si tratti della tappa più recente di una crisi globale che ci getta in un’epoca di grande incertezza. Nel 2001 abbiamo avuto la crisi del terrorismo, con l’attentato alle Torri gemelle, nel 2008 è esplosa la crisi economica, causata dal liberismo sfrenato e dallo sviluppo della finanza. In questa visione, a prevalere è un mondo tecnologico senza senso, che non ha nessuna considerazione della povertà del mondo, e della crisi ambientale, del riscaldamento globale. In questa visione si perde la possibilità di una partecipazione attiva degli uomini, la tecnologia prende il posto della saggezza. E arriva poi la terza crisi globale, quella pandemica, che porta a mancanza di speranza e a un’ulteriore meccanizzazione dei rapporti umani. E proprio quando, a causa della pandemia, si è fatto evidente il bisogno di fratellanza, di solidarietà, di ripensamento del nostro sistema economico, ecco invece accentuarsi la tendenza divisoria. E siamo inciampati nell’attuale guerra. In questo quadro, che può sembrare pessimista, entra la proposta del Vangelo, purché non si voglia tornare indietro, gettare una mano di pittura per far finta che non esista questo scenario. Per questo dico che quest’epoca mi fa venire in mente, al contrario, l’opera di Neruda: c’è una poesia d’amore, il Vangelo che chiede di entrare nel mondo disperato.\n\nE come, dunque, la Chiesa può avere una risposta in questo scenario?\n\nDeve riprendere il suo posto, senza cadere nelle polarizzazioni che investono oggi le società in tutto il mondo, e deve evitare fughe nel passato, come reazione a questo mondo. Il grande storico Braudel spiegava che lungo il percorso della storia si accumulano le crisi precedenti. Ecco, oggi stanno emergendo tutte le crisi che si sono accumulate negli ultimi decenni. Ma quelle che accade a livello sociale, come ci spiega Freud, avviene anche a livello personale, con una ‘storia dei traumi’. Io credo però che la fede abbia un’origine pre-natale, che la prima esperienza sia quella di ricevere gratuitamente un rapporto d’amore. Mi aiutano nell’intravedere questa esperienza originaria filosofi come Sloterdijk, o teologi come Sequeri. L’essere umano sempre ricorda questi elementi originari di comunione gratuita. Gesù è colui che genera di nuovo, dall’alto di una croce, con infinita misericordia, come ci ricorda il Papa. In qualche modo risponde a questo mistero anche la fortissima devozione che abbiamo in Perù per il Signore dei Miracoli. La Chiesa è chiamata, oggi come sempre, a prendere questa forma di Cristo. Anche ai tempi di Gesù c’era una società polarizzata e Gesù mostra un modo di entrare nella storia e di vivere situazioni che appaiono difficili e disperate. La Chiesa non deve lasciare le persone nelle situazioni disperate, ma far emergere le origini dell’umano, tornare a essere “comunità-grembo”, uscendo dalla “gabbia” attuale.\n\nConcretamente, cosa significa questo dal punto di vista pastorale?\n\nNel brano della barca in tempesta, citato da Papa Francesco in quel memorabile 27 marzo 2020, gli apostoli si rivolgono a Gesù chiedendogli: “Non ti occupi di noi?”. In realtà, non si accorgono che Gesù è a poppa, cioè la prima parte della barca eventualmente destinata ad affondare. Gesù si trova nel luogo più pericoloso e, in generale, dove ci sono le ferite più profonde. E lì deve stare anche la Chiesa. Dobbiamo tornare agli elementi costitutivi della vita di Gesù, alla sua morte che è il ‘pre-Natale’ della Risurrezione. E con questi elementi, in modo sottile, dobbiamo tornare ad agire nella storia. Credo che qui stia il compito della pastorale, affermare il popolo di Dio, primi di tutti i laici, partendo dalla vita, creando e riscoprendo legami.\n\nSi trova, qui, anche il senso della sinodalità?\n\nSì, le domande principali si devono porre di fronte al popolo radunato. Dare centralità alla comunità ci porterà a modalità nuove per capire nativamente la Chiesa. Tutto questo non va contro il lungo cammino della tradizione, che nel corso nella storia non è stato un cammino di conservazione. La Chiesa non deve solo perpetuare i rituali, deve affrontare i nuovi problemi. La Chiesa non è fatta una volta per tutte, si fa facendo. Una Chiesa sinodale dà centralità alla voce dei malati, dei poveri, degli ultimi, dei movimenti popolari, ma anche a chi di solito non viene interpellato, alle persone anziane che di solito sono zitte, per esempio. Papa Francesco, spesso, critica il clericalismo. Mi pare che questo fenomeno sia connesso alla “tentazione del pinnacolo”, una delle tre tentazioni cui Gesù è sottoposto nel deserto. La tentazione di sentirsi “élite”, a cui non succederà nulla. Si tratta di un fenomeno che ha radici antiche. Secondo alcuni recenti studi la stessa “oligopistia”, cioè la “poca fede” che Gesù attribuisce agli apostoli, non sarebbe tanto, secondo la tradizione, la “poca fede”, ma “la fede dei pochi”. Nel Vangelo, poi, c’è un fraintendimento tra Giovanni Battista e Gesù. Il Battista pensa a un battesimo di purificazione, Gesù prende la strada opposta, quella dei peccatori, si “infanga” invece che purificarsi. La Chiesa ha un’unica possibilità: prendere la stessa strada, non quella di sentirsi puri e di separarsi dagli uomini. Dal punto di vista pastorale, per esempio, questo significa rivolgersi alle persone in modo diversificato, nella loro situazione, non in modo generico. Dobbiamo ricordarci che generatività è l’opposto di produttività. Oggi essere comunità significa fecondare la storia con atti profondi d’amore. E poi c’è un altro punto, fondamentale.\n\nDica.\n\nLa sinodalità è un processo lungo, a volte faticoso, ma deve sfociare nella riforma, altrimenti rischia di cadere nel parlamentarismo. Su questo l’esortazione Evangelii Gaudium è molto chiara. Non basta ascoltare, bisogna deliberare assieme. Il tempo in “uno solo” decide per tutti, è finito, viviamo in un tale livello di complessità e crisi a livello mondiale! Il rischio è che sui grandi temi si lascino le conclusioni ai tecnici, ma i tecnici non hanno una soluzione per tutto, ma neppure i preti e i vescovi. Gesù stesso lascia fare ai suoi discepoli. Il mondo si salverà con la saggezza di tutti, per questo il Papa dice di ascoltare il popolo!\n\nAnche la Chiesa in America Latina affronta vari problemi, ma sembra aver imboccato con decisione la strada della sinodalità. È così, a suo avviso?\n\nLa recente Assemblea ecclesiale dell’America Latina e Caraibi è stata un esempio interessante, nel corso del processo stanno emergendo molte proposte. Resta il problema dello sbocco nella riforma, finora è mancato questo aspetto. Inoltre, noto una mancanza di formazione profonda e diffusa.\n\nNel frattempo, la Chiesa cattolica subisce la “concorrenza” di evangelici e pentecostali…\n\nDa un lato c’è l’organicità della Chiesa, dall’altro un’individualizzazione enorme della fede, alla base c’è l’idea di salvezza individuale, una sorta di individualismo spiritualistico, che dà vita alla cosiddetta teologia “della prosperità”. La prospettiva è la salvezza della propria anima, ma senza guardare alla sofferenza dei poveri. Una prospettiva di questo tipo “non genera”, la storia diventa “la mia storia”. Certamente, questa idea di fondo si innesta in esperienze comunitarie forti, dove però non c’è alcun riferimento alla comunità più ampia, alla dimensione del “terzo escluso”, cioè di lui, di lei, di loro, oltre la totalità del “noi”. Emmanuel Levinas dice che ogni totalità è sempre interpellata dall’infinito “altro” di fuori di noi. Infatti, l’idea di sinodalità è proprio questa, partire dal “lui”. La “Chiesa in uscita” non è un’evasione, ma è entrare nella realtà, a un altro livello, perché si apre perennemente ad altri e cammina amplificandosi e rifacendosi.\n\nLa società latinoamericana è sempre più stritolata dal narcotraffico. Cosa può dire e fare la Chiesa?\n\nO si annuncia il Signore della vita o si annuncia la morte. Le mafie hanno interessi che arrivano fino alla quotidianità della vita, una presenza impressionante. Crolla la possibilità di costruire il Vangelo. Per questo, il Papa dice che il corrotto, diversamente dal peccatore, non può trovare perdono, perché giustifica se stesso e non lascia posto a nient’altro. Perciò, una Chiesa che cerca un modus vivendi accanto alle mafie, in realtà, realizza un modus morendi. La Chiesa deve uscire da questa gabbia, con la sua proposta autentica e diversa. La corruzione va superata con il Vangelo.\n\n(*) giornalista de “La voce del popolo”",
    "Migranti: servono politiche complete e giuste, no a xenofobia e discriminazione nella società": "AMERICA/PERU’ - Migranti: servono politiche complete e giuste, no a xenofobia e discriminazione nella società\n\nLima (Agenzia Fides) – “Chiediamo alle autorità di attuare politiche di immigrazione complete e giuste, che garantiscano i diritti umani di queste persone in mobilità, allo stesso tempo esortiamo la società peruviana a mettere da parte qualsiasi atteggiamento di rifiuto, xenofobia o discriminazione”: l’appello è dei Vescovi peruviani, che in occasione della 108a Giornata Mondiale del Migrante e del Rifugiato, domenica 25 settembre, si uniscono a Papa Francesco che nel suo messaggio invita a “costruire il futuro con migranti e rifugiati, ponendoli al centro della nostra azione pastorale”.\n\nLa Conferenza Episcopale (CEP) ricorda che il mondo continua a vivere la pandemia di Covid-19, che ha aumentato in Perù le differenze sociali ed economiche. In particolare “le persone migranti, rifugiate e richiedenti asilo hanno visto la loro qualità di vita compromessa, come il loro accesso a diritti come salute, cibo, lavoro, tra gli altri”. Gli effetti di questa pandemia hanno un impatto particolare su 284 milioni di migranti, secondo l'Organizzazione Internazionale per le Migrazioni (OIM) e sugli 89,3 milioni di sfollati forzati nel mondo (27,1 milioni sono rifugiati e 4,6 milioni sono richiedenti asilo), secondo i dati dell'Alto Commissariato delle Nazioni Unite per i Rifugiati (UNHCR).\n\nCitando il messaggio del Santo Padre Francesco per la Giornata del Migrante 2022, i Vescovi peruviani sottolineano che “la costruzione del Regno di Dio richiede la presenza e la partecipazione di tutti i suoi figli e figlie” ed esortano “a saper riconoscere il contributo che i migranti e i rifugiati apportano alle nostre società”. “Come Vescovi del Perù – proseguono - ci uniamo nella preghiera agli oltre tre milioni di connazionali residenti all'estero e con le migliaia di sfollati interni, incoraggiandoli a continuare a preservare e rafforzare la loro fede, integrandosi, rispettando e arricchendo le comunità che generosamente li accolgono”.\n\nAllo stesso modo, i Vescovi sono solidali con tutti i migranti di varie nazionalità presenti in Perù, in particolare con migranti e rifugiati venezuelani. L’ultimo numero del notiziario della Pastorale della Mobilità Umana della CEP, pubblicato a settembre, riporta che l’esodo dei venezuelani rappresenta la maggiore crisi migratorio della storia recente del continente, con 6 milioni di cittadini costretti a lasciare la propria terra per cercare condizioni di vita migliori nei paesi limitrofi. Circa 1.286.464 venezuelani sono arrivati in Perù e sono 531.000 le richieste di riconoscimento della condizione di rifugiato presentate alla Commissione speciale del Ministero degli esteri. Il Perù è al secondo posto nel mondo per numero di venezuelani residenti e al primo per le richieste di riconoscimento di rifugiati. Circa il 90% dei venezuelani in Perù per sostenersi si dedicano ad attività economiche informali, che in seguito alla pandemia si sono bloccate e solo recentemente stanno riattivandosi.\n\nLa Conferenza Episcopale nel suo messaggio per la Giornata mondiale ringrazia ed evidenzia il servizio pastorale e l'accompagnamento svolto da molti operatori pastorali nel Paese alle persone in mobilità, incoraggiandoli a continuare a portare in mezzo a loro la presenza amorosa di Gesù Cristo.\n\nIn occasione della 108a Giornata Mondiale del Migrante e del Rifugiato di domenica, 25 settembre, la Pastorale della Mobilità Umana (PMH) della Conferenza Episcopale Peruviana ha realizzato un sussidio pastorale, ispirato al Messaggio del Papa, per vivere questa Giornata e promuovere celebrazioni liturgiche e incontri culturali in ogni chiesa, centro, comunità, istituzione locale, per creare insieme la \"cultura dell'incontro\".\n\n(SL) (Agenzia Fides 20/9/2022)\n\n\n\nCondividi:",
    "La genolese Sara Curtis ai Mondiali Juniores di nuoto in Perù": "È iniziata martedì 30 agosto con la prova individuale nel dorso e la staffetta l’avventura di Sara Curtis nei Campionati mondiali juniores di nuoto, in corso di svolgimento a Lima, in Perù, fino al 4 settembre. La rassegna iridata giovanile, originariamente in programma a Kazan nel 2021, è stata posticipata di un anno a causa della pandemia ed in seguito riassegnata a Lima per il conflitto in corso tra Russia e Ucraina.\n\nPresenti al via quasi 600 nuotatori, con le pesanti assenze di Stati Uniti, Australia, Canada e Giappone, nazioni impegnate nei Campionati Junior Pan Pacific svolti dal 24 al 27 agosto. Sara è al via in diverse specialità: 50 metri stile libero, 50 e 100 metri dorso, staffetta 4x100 stile libero, staffetta 4x100 mista e, se selezionata dai commissari tecnici, anche nella 4x100 mista mista. Per la nuotatrice genolese una grandissima occasione per mettersi in mostra in un palcoscenico iridato, con il sogno di centrare una medaglia che avrebbe un peso specifico non indifferente.\n\nc.c.",
    "Sunfish Worlds a Torbole: il titolo iridato va in Perù": "Torbole– Concluso al CV Torbole il Mondiale dei Sunfish, deriva semplice ma popolarissima nelle americhe e che vanta una buona diffusione anche in alcune zone d’Italia. Ben 94 i regatanti arrivati sul Garda Trentino, che hanno disputato dieci prove.\n\nIl titolo iridato è andato al peruviano Jean Paul de Trazegnies. Sul podio anche i guatemaltechi David Hernandez e Juan Maegli, validissimo laserista. In Perù va anche il titolo femminile, grazie a Caterina Romero, quarta assoluta.\n\nIl miglior italiano in classifica è il siciliano Davide Lavafila, 31esimo. Tra i primi 50 anche: 39.De Luca; 42.Liotta; 44.Dolfin; 45.Balzer.",
    "Bicentenario del Congresso: “Non liquidare bruscamente, senza speranza, la possibilità di costruire insieme un futuro”": "AMERICA/PERU’ - Bicentenario del Congresso: “Non liquidare bruscamente, senza speranza, la possibilità di costruire insieme un futuro”\n\nCEP\n\nLima (Agenzia Fides) – “Qualche giorno fa, da questo stesso pulpito, abbiamo dedicato una speciale riflessione sulla capacità di costruire generosamente la Patria. Ed è un compito che tutti noi che abbiamo una posizione di responsabilità, siamo tenuti a vivere intensamente come un servizio, soprattutto, in questi tempi in cui vediamo un'enorme slealtà istituzionale, una tendenza ad usare le istituzioni per interessi particolari e non a favore dell'interesse generale che è il bene comune della Patria”. Sono le parole pronunciate da Monsignor Carlos Castillo, Arcivescovo di Lima e Primate del Perù, durante la Messa solenne che ha presieduto per il Bicentenario del Congresso della Repubblica, il 20 settembre, a cui hanno partecipato la Vice Presidente della Repubblica, Dina Boluarte, il Presidente del Congresso della Repubblica, José Williams Zapata, ministri, parlamentari, autorità civili, politiche e della polizia.\n\nL’Arcivescovo ha tenuto a sottolineare che questa situazione si verifica “non solo nelle istituzioni dello Stato o in varie istituzioni pubbliche, ma esiste anche nella Chiesa, anche nelle istituzioni private, dove viene liquidata bruscamente, senza speranza, la possibilità di costruire insieme un futuro. Per questo il Santo Padre Francesco ci esorta all'amicizia sociale, a lavorare per il bene comune e a lasciar cadere quelle cose che possono impedirlo”.\n\nDue secoli fa, il 20 settembre 1822, alle ore 10 del mattino, gli eletti per formare il Congresso della Repubblica si riunirono nel Palazzo del Governo e da lì si recarono nella Cattedrale di Lima per chiedere l'assistenza divina attraverso la Messa votiva dello Spirito Santo. “Perciò siamo in una mattinata di ricordo – ha sottolineato l’Arcivescovo -, perché ricordare è rimettere un'esperienza passata al centro del nostro sentire, nella volontà che esercitiamo e nell'orientamento che dobbiamo vivere verso il futuro. Ecco perché, quando ricordiamo anche coloro che ci hanno lasciato, soprattutto in questa Pandemia, li portiamo nei nostri cuori e vogliamo agire a favore di tutti coloro che soffrono. Ecco perché, oggi, canteremo anche il Te Deum che è stato cantato quel giorno, il 20 settembre 1822, e anche il Congresso si riunirà di nuovo per ricordare questo evento”.\n\nTra gli eletti 200 anni fa, c’era anche Francisco Javier de Luna Pizarro, che in tre occasioni venne eletto Presidente del Congresso Costituente e in seguito fu Arcivescovo di Lima, una delle maggiori figure intellettuali e politiche nella storia del paese. Monsignor Castillo nella sua omelia lo ha citato ampiamente, in riferimento al ruolo dei rappresentanti del popolo e alla costruzione della Repubblica. \"Costituire una repubblica – secondo de Luna Pizarro - è un lavoro molto difficile: dobbiamo mettere in sintonia gli elementi eterogenei che compongono il corpo politico; è necessario concordare opinioni che si combattono a vicenda; combattere interessi indegni di tutela, che osano presentarsi come forme di bene pubblico…”.\n\nConcludendo l’omelia, l’Arcivescovo di Lima ha invocato la benedizione del Signore sui Congressisti, affinchè possano essere uniti sui problemi fondamentali, proponendo di “pensare a un programma comune di punti fondamentali da risolvere, su cui siano tutti concordi”, e tutte le realtà sociali e istituzionali, come anche la Chiesa, possano collaborare per risolverli, soprattutto la fame, che è una delle realtà attuali più gravi. “Uniti nelle cose elementari – ha concluso -, possiamo capirci meglio nelle cose che riguardano direttamente il tema e le difficoltà della leadership nazionale”.\n\nDal 2016 il Perù sta vivendo una crisi politica per la costante instabilità dei leader e dei gruppi di potere, e di conseguenza dei governi nazionali, che è stata aggravata dalla pandemia di Covid 19 con le sue pesanti conseguenze sanitarie, economiche e sociali. A soffrire maggiormente di questa situazione sono i più poveri e vulnerabili. In questo clima non sono mancate le proteste popolari, con scioperi, manifestazioni e scontri. I Vescovi peruviani si sono pronunciati diverse volte su questi temi, lanciando appelli alla pace e al dialogo, rivolgendosi ai leader politici perché considerino con maggiore responsabilità la situazione e l’incarico loro affidato, mettano da parte gli egoismi e gli interessi di parte, combattano la corruzione, raggiungano il consenso sulle riforme politiche necessarie e adottino misure radicali (vedi Fides 22/4/2022; 6/4/2022; 4/4/2022).\n\n(SL) (Agenzia Fides 23/9/2022)\n\n\n\nCondividi:",
    "Inaugurata presso il Consolato del Perù, a Milano, la mostra con le opere dell’artista Fernando Otero": "Di Ketty Carraffa\n\nIl Console generale del Perù, a Milano, Augusto Salamanca, ha inaugurato la Mostra “Obras Recientes”, dell’artista molto quotato a livello internazionale, Fernando Otero (Lima, 1972), alla presenza, tra gli invitati, di Diana De Marchi, Consigliera del Comune di Milano, Presidente Commissione Pari Opportunità, di Francesca Castelbarco, Consigliera del Municipio 1, e di amiche e amici della comunità peruviana a Milano, sempre attenta alla Cultura, alle tradizioni e alla loro divulgazione, nella città di Milano.\n\nFoto Ketty Carraffa\n\nL’artista ha naturalmente ringraziato il Console per l’opportunità di portare e comunicare la sua Arte, molto particolare e che si concentra sulle forme della geometria che uniscono gli elementi: squadre, righelli e “metri”, oggetti appartenuti a geometri, ingegneri e lavoratori, che compongono quasi dei cerchi, piccoli e grandi. Il significato è molto profondo e ci riporta alla famiglia, alla voglia di comunità e al senso che ogni persona può dare alla propria “storia”, così come a quella di altri esseri umani.\n\nIl Console esprime la sua contentezza per la presenza della Mostra presso il Consolato, e commenta le opere riportando il suo ricordo all’infanzia, che lo riporta al tempo nel quale adorava la materia della Geometria.\n\nCome sempre, l’Arte porta lontano ognuno di noi e sviluppa i ricordi e l’immaginazione. In questo contesto, ad esempio, io ho pensato subito al mestiere del mio papà, che tanto ha utilizzato i “metri” di legno, che sapevano di lavoro e valore umano.\n\nLa Mostra si trova al piano terra del Consolato e i visitatori e la comunità peruviana milanese, potrà godere di queste opere, durante gli orari di apertura dell’istituzione.",
    "Mondiali jrs in Perù. Italnuoto con Bertoni e Vetrano": "Antivigilia dell'ultimo ma quanto mai importante appuntamento della stagione. Dal 30 agosto al 4 settembre è in programma a Lima (Perù) si nuota, al Videna Aquatic Center, l'ottava edizione dei Mondiali juniores. Batterie previste dalle 9.30 e finali dalle 18.00 (-7h in Italia). In gara circa 800 atleti in rappresentanza 125 nazioni. Sono sedici i convocati dal responsabile delle squadre nazionali giovanili Walter Bolognani, tra cui spiccano Filippo Bertoni e Giulia Vetrano protagonisti agli Eyof e agli Eurojrs di Otopeni in Romania dello scorso luglio. Al via anche il fenomeno romeno David Popovici, campione del mondo a Budapest 2022 ed europeo a Roma 2022 dei 100 e 200 stile libero.\n\nLe parole di Walter Bolognani. \"Stiamo smaltendo il fuso orario e la stanchezza per le venticinque ore di viaggio. I ragazzi sono tranquilli e hanno lavorato molto bene durante l'ultimo collegiale al Centro Federale di Ostia. Per tutti i convocati è un'esperienza nuova e quindi nel gruppo c'è entusiamo, malgrado sia l'ultimo appuntamento di una stagione estremamente lunga. L'obiettivo ovviamente è di non sfigurare, come sempre, e di dar battaglia fin dal primo giorno\".\n\n\n\nGli azzurri per il Perù. Filippo Bertoni (CC Aniene), Massimo Chiarioni (Hydros), Elia Codardini (Leosport), Francesco Lazzari (Sport Club 12), Davide Passafaro (Calabria Swim Race), Alessandro Ragaini (Sport Village), Alex Sabattani (Imolanuoto), Simone Spediacci (In Sport Rane Rosse), Matilde Biagiotti (RN Florentia), Paola Borrelli (In Sport Rane Rosse), Marina Cacciapuoti (Olimpic N. Napoli), Sara Curtis (Team Dimensione Nuoto), Irene Mati (RN Florentia), Anna Porcari (Team Veneto), Veronica Quaggio (GP Nuoto Mira) e Giulia Vetrano (CN Nichelino). Completano lo staff i tecnici Lorenzo Iaccarino e Marcello Onadi, il team manager Marco Menchinelli e il medico Andrea Felici.\n\nVai al sito ufficiale",
    "Bergamo, mancano infermieri nelle Rsa: si assume da Perù e Bolivia": "Per far fronte alla carenza di personale sanitario nelle residenze per anziani del territorio si guarda al Sudamerica.\n\nInfermieri reclutati in Sudamerica per far fronte alla carenza di personale nelle Rsa della Bergamasca. Una carenza quantificabile in circa 350 unità e riguardante anche un centinaio di medici. E per provare a sanarla in tempi brevi l’Acrb (Associazione case di riposo bergamasche) ha deciso di guardare a Perù e Bolivia, nazioni da cui arriveranno una quindicina gli infermieri ogni mese a partire da settembre, dopo aver ricevuto un’adeguata formazione con corsi di italiano.\n\nAdvertisements\n\n“La nazionalità non fa differenza – ha dichiarato Barbara Manzoni, presidente dell’Associazione San Giuseppe –. Siamo aperti a ogni soluzione e lavoriamo su questo tema. Noi stiamo facendo uno sforzo importante, anche economico. La politica e il legislatore, però, debbono fare la loro parte”.\n\nAnche Uneba Lombardia, organizzazione di categoria che unisce centinaia di enti e realtà non profit, nei mesi scorsi aveva in programma di assumere, dopo il periodo estivo, circa 400 infermieri dal Sudamerica, di cui una quarantina per Rsa e strutture sociosanitarie della Bergamasca.\n\nIntanto l’Acrb lavora anche a progetti per la formazione degli Asa (ausiliari socio-assistenziali), affiancata da Regione Lombardia, che ha avviato corsi di aggiornamento per i cosiddetti super oss. Tali figure, però, potranno entrare in campo solo tra alcuni mesi.\n\nRedazione Nurse Times",
    "Respinto il ricorso di Cile e Perù, in Qatar ci va l’Ecuador": "La commissione di ricorso della Fifa ha respinto il ricorso di Cile e Perù che contestavano la regolarità della Nazionale ecuadoriana nelle qualificazioni sudamericane ai Mondiali 2022. Una decisione che convalida definitivamente il biglietto dell’Ecuador per la fase finale in Qatar. \"Dopo aver analizzato l’insieme dei documenti presentati dalle parti in causa, la commissione di ricorso ha confermato la decisione della commissione disciplinare e ha chiuso la procedura contro la federazione ecuadoriana\", ha precisato la Fifa.\n\nCile e Perù avevano impugnato quello che secondo loro era un utilizzo di un atto di nascita falsificato di Byron Castillo. Secondo cileni e peruviani, esistevano prove inconfutabili del fatto che Castillo era nato il 25 luglio 1995 a Tumaco, in Colombia, e non il 10 novembre 1998 a Playas, in Ecuador. La Fifa ha però precisato che sulla base dei documenti presentati, il giocatore doveva essere considerato in possesso della nazionalità ecuadoriana a titolo permanente, in conformità con l’articolo 5, paragrafo 1 del regolamento d’applicazione degli statuti Fifa. La massima istanza calcistica ricorda infine che la decisione può essere soggetta a un ricorso al Tribunale arbitrale dello sport di Losanna.\n\nIl Cile aveva chiuso al settimo posto la fase di qualificazione ed era rimasto escluso dai Mondiali (aveva conquistato un solo punto contro l’Ecuador). Il Perù (5°) era stato costretto allo spareggio intercontinentale, perso ai rigori contro l’Australia.",
    "Huacachina: tutto sulla meravigliosa oasi del Perù": "Huacachina è una cittadina rilassante molto vicina a Ica, con temperature di 25-30 gradi tutto l’anno. Il muro di sabbia che circonda questa città è a dir poco stupefacente e rende la giornata molto calda, per cui si raccomanda di bere molta acqua e di usare una protezione solare sufficiente.\n\nHuacachina: la meravigliosa oasi del Perù\n\nNuotare nella laguna\n\nÈ possibile nuotare nella laguna, ma non sembra molto invitante, quindi è meglio prendere un pedalò.\n\nRistoranti\n\nQuesta oasi desertica del Perù non è il massimo in fatto di ristoranti. Ci sono solo due ottime opzioni: Casa de Bamboo e Wild Olive. Attenzione: a Huacachina non ci sono bancomat.\n\nNon c’è molto da fare in questa città. Pensate di trascorrere qui una o due notti, a seconda che riusciate a vedere il tramonto durante la prima notte.\n\nTour in buggy\n\nOgni giorno alle 16:00, i tour in dune buggy lasciano la città per sorvolare le cime delle grandi dune in un deserto di sabbia senza fine. Se questa non fosse una scarica di adrenalina sufficiente per voi, avrete la possibilità di scendere le dune con il sandboard. Prenotate il vostro tour online.\n\nScalare la duna per un magico tramonto\n\nVivete un tramonto memorabile a Huacachina, in cima alle dune di sabbia più alte del Sud America. Raggiungete la cima a piedi con una salita di 15 minuti. La duna dietro il ristorante Wild Olive è l’opzione migliore per scalarla, poiché i tour in dune buggy non sono consentiti.\n\nTour del Pisco\n\nIca, in Perù, si trova a soli 10 minuti da Huacachina ed è molto conosciuta per i suoi vigneti e per la sua bevanda nazionale: il Pisco. Scoprite tutto sul processo di produzione del Pisco e sulla sua storia durante un tour dei vigneti di Pisco. Il Pisco è un vino dolce e quindi non è molto popolare in paesi come l’Italia o la Spagna. Dovete assaggiare il Pisco quando siete in Perù. Spoiler: siamo rimasti positivamente sorpresi!\n\nCome arrivare a Huacachina, Perù\n\nHuacachina si trova a circa 5 ore di autobus da Lima e a soli 45 minuti da Paracas. Non ci sono mezzi di trasporto pubblici per Huacachina, ma è possibile raggiungerla con una breve corsa in taxi da Ica. I servizi di autobus Hop-on / Hop-off in Perù sono la forma di trasporto più semplice e migliore.",
    "Anna Porcari vola a Lima (Perù) per i mondiali Juniores di nuoto": "È partita con la nazionale italiana per Lima (Perù), dove si svolgeranno i campionati Mondiali Juniores di nuoto, la quindicenne Anna Porcari di Gardigiano, portacolori dello Stilelibero-Team Veneto di Preganziol e Ambassador della LISPORTEAM360.\n\nSedici gli atleti, otto maschi e otto femmine, erano stati convocati dal commissario tecnico delle squadre giovanili di nuoto Walter Bolognani per il raduno a metà agosto e ora la partenza per partecipare ai campionati mondiali che si svolgeranno dal 30 agosto al 4 settembre al Videna Aquatic Center di Lima.\n\nA confrontarsi in questi campionati ci saranno oltre seicento giovani nuotatori provenienti da oltre cento federazioni nazionali di età compresa tra i 14 e i 17 anni per le femmine e 15-18 per i maschi.\n\nAnna Porcari, allenata dal tecnico Andrea Franconetti, dopo il bronzo nei 200 farfalla chiudendo in 2.12.20 suo record personale, ai Campionati Europei Junior di Otopei (Romania) della prima settimana di luglio, è stata scelta anche per la performance ai Campionati Italiani junior di fine luglio, dove ha conquistato quattro medaglie d’oro, una d’argento e una di bronzo.\n\nA Lima scenderà in vasca mercoledì 31 agosto alle 16.30 per i 200 farfalla, giovedì 1° settembre alle 16.30 nei 50 farfalla e sabato 3 settembre sempre alle 16.30 nei 100 farfalla (fuso orario – 7 rispetto all’Italia).\n\nIl rientro in Italia è previsto per martedì 6 settembre.",
    "Imolanuoto, Alex Sabattani vola in Perù per i Mondiali juniores": "per l’Imolanuto questa continua ad essere un’estate no stop. Dopo l’exploit dei tre alfieri Martina Carraro, Federico Poggio e Simone Cerasuolo agli Europei di Roma, tornati con un argento al collo, la società imolese è pronta per il prossimo step: i Mondiali Juniores di Lima (Perù), in programma da martedì 30 agosto a domenica 4 settembre.\n\nTra le fila dei giovanissimi dell’Imolanuoto, sarà l’imolese Alex Sabattani, classe 2004, a prendere parte all’importante competizione: «Sicuramente le medaglie vinte dai miei compagni a Roma mi hanno stimolato a fare bene – commenta il giovane nuotatore -. Mi sento pronto a dare il massimo». Sabattani scenderà in vasca martedì mattina per le qualifiche dei 100 rana (le semifinali saranno il pomeriggio), e sabato 3 per i 50: «L’obiettivo per queste gare è fare i tempi prefissati, la posizione viene dopo».",
    "Cagliari, rientra l'allarme Lapadula. L'attaccante scende in campo con il Perù": "Cagliari, rientra l'allarme Lapadula. L'attaccante scende in campo con il Perù\n\nvedi letture\n\nNei giorni scorsi gli impegni delle nazionali avevano tenuto in apprensione il Cagliari, visto che Gianluca Lapadula - impegnato con il Perù- aveva dovuto abbandonare la seduta di allenamento per un problema alla caviglia. Ma l'allarme è rientrato e l'attaccante sta bene, tanto da aver giocato regolarmente anche l'ultima gara dei suoi, contro il Messico.",
    "Attivo in Perù il pozzo in memoria di Nadia De Munari. Grazie alle donazioni di parenti, Omg e amici": "Ascolta l'audio ...caricamento in corso...\n\nIl progetto “Un pozzo per Nadia” non è un più un obiettivo, ma una realtà concreta da cui oggi sgorgano acqua e speranza di un mondo migliore, grazie all’impegno di chi in sua memoria, in Italia e in Sud America, si è dato da fare per costruire un’opera buona. E utile. E’ stato infatti completato nei giorni scorsi, in Perù e più precisamente nella comunità di La Carbonera, terra di missioni, lo scavo con la struttura dotata di pompa idraulica annessa che, grazie alla generosità dei vicentini, consentirà alla popolazione locale di attingere all’acqua del sottosuolo. Necessaria se non vitale per il fabbisogno delle famiglie e per le colture, contrastando in questo modo l’arido territorio della zona rurale.\n\nL’opera è stata resa possibile dal ricordo di Nadia De Munari, la volontaria di Schio che ha perso la vita facendo del bene, vittima di un agguato a scopo di rapina nella notte del 24 aprile 2021. Una raccolta di donazioni personali da parte di parenti e amici, con l’impegno costante dell’associazione Mato Grosso tanto caro a Nadia, oltre ad altre iniziative come il concerto di Natale di Isola, hanno permesso di raccogliere la somma necessaria per l’avvio dei lavori iniziati agli sgoccioli del 2021. Cantiere chiuso di recente prima dell’inaugurazione ufficiale avvenuta la scorso fine settimana, per un pozzo della profondità di 60 metri.\n\nNel sito, che si trova a circa 500 chilometri dalla capitale peruviana Lima, alla cerimonia erano presenti oltre alla cugina Laura nsieme al compagno Luca Cortiana per conto della famiglia De Munari, anche il missionario Padre Samuele. Proprio colui in America Latina che ha seguito passo passo la volontà di ricordare la volontaria uccisa da un balordo del posto attraverso un’opera funzionale alla sussistenza del popolo peruviano che vive nelle periferie intorno a Chimbote, a cui aveva dedicato il suo tempo e, infine, anche la sua vita. Basti dire che si tratta di una zona dove la pioggia rappresenta praticamente un evento raro e, quindi, semidesertica.\n\nSi tratta in pratica di un villaggio con poco più di 500 abitanti, ma in espansione grazie alle coltivazioni introdotte in anni recenti, un luogo dove mancano ancora parecchi servizi essenziali, a cominciare da fognature e rete elettrica. L’installazione del nuovo pozzo oggi dedicato alla volontaria scledense, a portata di mano della piccola comunità peruviana, è stato reso possibile grazie alla volontà della famiglia d’origine e alla grande generosità di chi le ha voluto bene e la ricorda con affetto. E per tutti i familiari in Italia di Nadia, che dal primo giorno si sono rimboccati le maniche insieme per renderle omaggio come merita la sua memoria, si tratta di un risultato importante. In attesa di raggiungerne altri sempre nel segno della solidarietà e dell’aiuto.\n\nI circa 15 mila euro necessari sono stati raccolti attraverso le azioni concrete in primis di Operazione Mato Grosso, di cui proprio Nadia è stata a lungo in pilastro in questi luoghi, dopo la scelta coraggiosa di lasciare l’Altovicentino per dedicarsi ai bambini, come maestra, e alle loro famiglie in terre povere. E’ ancora possibile contribuire con donazioni intestate a: Associazione Don Bosco 3A Onlus, Iban IT07A0866960790001000946584, causale “Un progetto per Nadia”, per un progetto che va avanti a sostenere la comunità locale in altri ambiti.",
    "Alessandro Ragaini vince l’oro ai mondiali di nuoto in Perù, orgoglio di Castelplanio": "CASTELPLANIO – Alessandro Ragaini, 16 anni, medaglia d’oro ai campionati mondiali di nuoto juniores di Lima (Perù) nella staffetta 4×200 stile libero, un palmares già più che invidiabile, bravo a scuola, lodato da professori, compagni, paesani, ammiratrici. Insomma il figlio che ogni genitore vorrebbe avere. Alto 185 centimetri per 68 chilogrammi e calza il 44 e mezzo. Simpatia contagiosa, volontà di ferro per migliorare sempre. E Juri, il fratello quattordicenne anche lui nella Nazionale di categoria che sta nuotando e crescendo molto bene.\n\nAlessandro (Ale per gli amici) è appena tornato a casa dopo una stagione durata un anno e mezzo. «Ma insomma Alessandro, qualche difetto dovrai pur averlo, altrimenti sembri un marziano!». Iniziamo così la mini intervista. La domanda lo spiazza un po’. «Ma… non so… intende difetti di nuoto o di scuola? Lo chieda agli altri perché non so come rispondere» dice tra il meravigliato e l’indispettito.\n\nLui è proprio così, non c’è alcuna piaggeria nel raccontarlo, e chi come noi lo conosce da sempre lo può tranquillamente confermare. Il padre Alfio guida l’affermata azienda idraulica di famiglia e mamma Cristina è il suo braccio destro. Una famiglia forte e serena che è alla base del successo di Ale e Juri, ragazzi che crescono tra affetto, regole e passioni. Solo ora gli chiediamo di quell’oro mondiale. «Sul podio del Videna Acquatic Center di Lima, con l’oro al collo e l’Inno di Mameli che mi entrava nel cuore – risponde – ho provato orgoglio e commozione, e ho voluto idealmente abbracciare e ringraziare tutti, ma proprio tutti, dai miei compagni di podio Simone Spediacci, Massimo Chiarioni, Filippo Bertoni, lo straordinario staff della nazionale e quello del Team Marche, i genitori, e…tutti quanti!».\n\nGli diciamo del sindaco Fabio Badiali che gli consegnerà una pergamena nel corso del prossimo consiglio comunale con su scritto «…con l’augurio che questo straordinario risultato che dà lustro all’intera comunità di Castelplanio, sia il prologo di una brillante carriera agonistica». Già, il prologo di una carriera. Un futuro che tutti “vogliono” brillante e vincente. Alessandro non finge stati d’animo di circostanza e che sogni le Olimpiadi è scontato, e neanche glielo chiediamo. Gli chiediamo invece cosa farà i prossimi giorni. «Mi riposerò fino all’inizio della scuola» dice subito, e prosegue: «Frequenterò il terzo anno dell’istituto d’istruzione superiore Galilei di Jesi, poi gli allenamenti al Palablù di Moie con il Team Marche, con i compagni, l’allenatore Andrea Cavalletti, il direttore sportivo Marco Mancini e il presidente Mirko Santoni. E la quindi la Nazionale». La routine? «Certo, ma non dura e noiosa ma dura e piacevole – conclude il neo campione mondiale – perché amo nuotare, in piscina sto bene e ho fatto mio il motto del team: lavorare per migliorare sempre!». E sorride, felice dei suoi 16 anni e di una vita che lo appaga. E poi quell’oro che, per dirla come il sindaco di Castelplanio, è il prologo del futuro.\n\nTutti glielo auguriamo.\n\nLe vittorie di Alessandro Ragaini nel 2022\n\nA Lima, in Perù, il 3 settembre scorso, ai campionati mondiali di nuoto juniores svoltisi al Videna Acquatic Center di Lima, l’Italia ha vinto la medaglia d’oro nella staffetta 4×200 maschile con Alessandro Ragaini, Simone Spediacci, Massimo Chiarioni e Filippo Bertoni. In precedenza, ai Campionati italiani di nuoto di categoria che si sono svolti a Roma nella vasca del Centro federale Unipol di Pietralata, Alessandro Ragaini aveva fatto la parte del leone, conquistando tre ori: nei 200 stile libero ragazzi (1’50”33), nei 1.500 stile libero ragazzi (15’43”05) e nei 200 farfalla ragazzi (2’01”02, nuovo record regionale assoluto).\n\nAncora prima la promessa di Castelplanio aveva partecipato agli European Youth Olympic Festival a Banska’ Bystrica in Slovacchia, ottenendo un argento individuale nei 200 farfalla, 2 ori nella staffetta 4×100 stile maschile e nella 4×100 stile mista (maschi+femmine), un bronzo nella 4×100 mista maschi.\n\nIl nuotatore cresciuto in seno al Team Marche di Moie sta riscuotendo ottimi consensi in ogni competizione, frutto anche della competenza del suo allenatore Andrea Cavalletti e dello staff che lo ha seguito.",
    "Cos’è il Hijiab e altri vestiti nel mondo": "Stampa\n\nIl sari è un capo composto da diversi metri di tessuto leggero drappeggiato in modo che un'estremità formi una gonna e l'altra un coprispalle o un velo. È uno degli abiti più usati dalle donne di India, Bangladesh, Nepal e Sri Lanka. Si tratta di un lunga striscia di stoffa lunga dai quattro ai nove metri. Esistono diversi stili in cui si può avvolgere un sari e variano da regione a ragione.\n\nKaftan è una parola che descrive un abito lungo, ampio e fluido con maniche ampie. Nelle antiche culture mediorientali e africane, il caftano veniva tradizionalmente indossato dagli uomini sopra i loro altri abiti, come un cappotto. I primi caftani erano fatti di seta, cotone, lana o cashemere. A volte venivano indossati con una cintura o una fascia. Oggi, sono diffusi in tutto il medio oriente, per esempio Turchia o Egitto, ma anche in Occidente.\n\nIl burka è un ampio e lungo velo islamico di un solo pezzo, che copre il viso e il corpo, con un'unica apertura all'altezza degli occhi. Spesso anche questo è coperto da una griglia di stoffa che consente di vedere all'esterno. È indossato, in alcuni paesi, dalle donne islamiche quando escono di casa.\n\nIn Iran donne e ragazze scendono in piazza per togliersi lo hijiab, il velo musulmano e protestare contro le punizioni estreme che la polizia morale, istituita dal governo, applica a chi non lo indossa nella maniera corretta.\n\nIn arabo Hijiab, significa \"muro di separazione\", perché nasconde l'aspetto di una donna alla vista degli altri.\n\nDi solito, i copricapi e i vestiti tradizionali sono un segno positivo della cultura di appartenenza, come succede in tante altre nazioni, ma quando diventano un obbligo morale o religioso, il rifiuto di indossarli diventa un simbolo di libertà e l'occasione di unirsi per cambiare il mondo.\n\nEcco una lista degli abiti più conosciuti.\n\nJilbab\n\nIl Jilbab è indossato da donne musulmane in molti paesi diversi, per devozione religiosa e attivismo politico. A differenza dello hijiab, è una tunica lunga fino alla caviglia. Può essere fatto di un solo pezzo, ma anche di un insieme di indumenti, per esempio tunica e velo.\n\nSi è diffuso dal Medio Oriente con il regime politico islamista, dopo la Rivoluzione iraniana nel 1979.\n\nIn Palestina, Giordania e Siria, il jilbab è un lungo soprabito che si abbottona sul davanti ed è indossato con un foulard chiamato khimar .\n\nI colori dell'abito sono diversi, ma di solito prevale il nero, che simboleggia sia il lutto per i martiri che la lotta politica. Silvia Romano indossava un jilbab verde, simbolo del Paradiso nella cultura islamica.\n\nBurka\n\nIl burka è un ampio e lungo velo islamico di un solo pezzo, che copre il viso e il corpo, con un'unica apertura all'altezza degli occhi. Spesso anche questo è coperto da una griglia di stoffa che consente di vedere all'esterno. È indossato, in alcuni paesi, dalle donne islamiche quando escono di casa.\n\nSari\n\nUn capo composto da diversi metri di tessuto leggero drappeggiato in modo che un'estremità formi una gonna e l'altra un coprispalle o un velo. È uno degli abiti più usati dalle donne di India, Bangladesh, Nepal e Sri Lanka. Si tratta di un lunga striscia di stoffa lunga dai quattro ai nove metri. Esistono diversi stili in cui si può avvolgere un sari e variano da regione a ragione.\n\nNel modo più diffuso, bisogna avvolgerlo intorno alla vita e drappeggiare l'altra estremità sopra la spalla, scoprendo la parte centrale. Sotto il sari quindi, si indossa un abito o una camicetta leggera (chori).\n\nCaftano\n\nKaftan è una parola che descrive un abito lungo, ampio e fluido con maniche ampie.\n\nNelle antiche culture mediorientali e africane, il caftano veniva tradizionalmente indossato dagli uomini sopra i loro altri abiti, come un cappotto. I primi caftani erano fatti di seta, cotone, lana o cashemere. A volte venivano indossati con una cintura o una fascia. Oggi, sono diffusi in tutto il medio oriente, per esempio Turchia o Egitto, ma anche in Occidente.\n\nLa storia fa risalire l’utilizzo del caftano o kaftano addirittura al 600 a.c. I primi caftani si diffusero in Persia per poi divenire la veste dei sultani.\n\nKimono\n\nDeriva dalle parole ki (\"usura\") e mono (\"cosa\"), il kimono è un capo tradizionale giapponese.\n\nSono in genere cuciti a mano a forma di \"T\" da 4 pezzi singoli di tessuto chiamati abbronzature e legati con un obi o cintura. È legato in vita con la cintura Obi, che può essere lunga più di 3,5 m. Il kimono era decorato con lo stemma della famiglia di chi lo indossava.\n\nI kimono sono realizzati con vari tessuti fatti come lino, seta e canapa. Sono cuciti e decorati a mano. Tradizionalmente, questi includono lino, seta e canapa.\n\nPoncho\n\nUn capo di abbigliamento fatto di un unico pezzo, con un foro nel mezzo dove infilare la testa. Oggi è spesso indossato come un impermeabile e viene utilizzato specialmente in Perù, Messico e Bolivia.\n\nLe sue origini però si collocano in Perù: a Paracas, sono state ritrovate una serie di mummie risalenti al 300 a.C. coperte di poncho ricamati. Anticamente erano ricamati con figure di animali, uccelli, sciamani e guerrieri. Mille anni dopo gli Incas hanno continuato a indossare poncho in lana di alpaca dai colori brillanti e ricamati con disegni geometrici.",
    "Musica, arriva in Perù il barbiere di Siviglia di Rossini": "L'Istituto Italiano di Cultura di Lima presenta il concerto finale dell'Opera “Il Barbiere di Siviglia” di Gioacchino Rossini, sotto la direzione artistica del M° Lorenzo Tazzieri. Questa messa in scena è il prodotto dell’Opera Studio con lo stesso nome, eseguita dai maestri italiani Lorenzo Tazzieri (direttore d'orchestra) e Cristina Sogmaister (cantante mezzosoprano), che attraverso un bando hanno selezionato parte del cast composto da giovani cantanti lirici peruviani. Essi, insieme a eccezionali voci rossiniane italiane, formeranno il cast finale. In questa occasione il Teatro Pirandello si trasferirà presso l'Auditorium della Scuola Santa Ursula, presentando per la prima volta “Pirandello fuori dal Pirandello”. Il concerto si terrà sabato 24 settembre alle 19.45.\n\n(© 9Colonne - citare la fonte)",
    "Airbus estende la collaborazione con Ecocopter per i servizi di mobilità aerea urbana in Cile, Ecuador e Perù": "Airbus ed Ecocopter hanno firmato un Memorandum of Understanding per iniziare a collaborare al lancio di servizi di mobilità aerea urbana in vari Paesi dell’America Latina. Si tratta di un passo importante verso la co-creazione di un ecosistema di mobilità aerea urbana funzionante nella regione.\n\nCon questo accordo i partner esploreranno e definiranno scenari di lancio per operazioni di mobilità aerea, in particolare in Ecuador, Cile e Perù. Sono incluse attività congiunte per sviluppare le operazioni UAM nel continente, nonché modalità per individuare i primi casi d’uso e città e regioni pilota. Questa partnership costituisce un’espansione della solida relazione del produttore con Ecocopter, che gestisce una flotta composta principalmente da elicotteri Airbus per missioni di lavoro aereo in una varietà di settori industriali.\n\n“Abbiamo già 20 anni di esperienza nell’utilizzo di elicotteri e cinque anni nell’utilizzo di droni, e questa partnership è per noi un passo naturale. Cerchiamo di essere degli attori rilevanti nell’ecosistema UAM e i progetti che svilupperemo insieme ad Airbus ci avvicineranno a questo obiettivo“, ha dichiarato Marcelo Rajchman, Corporate CEO di Ecocopter.\n\n“Siamo felici di estendere il nostro rapporto di lunga data con Ecocopter. Insieme stiamo compiendo passi concreti nella co-creazione dell’ecosistema UAM e della nostra roadmap di decarbonizzazione. Questa partnership unisce l’esperienza di Airbus nelle tecnologie innovative di volo verticale alla lunga storia operativa e alla cultura innovativa di Ecocopter“, ha dichiarato Balzik Sarihan, Head of Partnerships & Strategy Execution for UAM di Airbus.\n\nFondata nel 2003, Ecocopter è un punto di riferimento nelle missioni di lavoro aereo ad alta complessità in Sud America. La sua flotta di elicotteri Airbus, composta da 16 H125, due H135 e tre H145, è caratterizzata da un’elevata versatilità e svolge missioni che vanno dal trasporto offshore, al supporto minerario, all’evacuazione medica, all’antincendio e quasi tutte le missioni di lavoro aereo.\n\nNel settembre 2021 Airbus ha presentato il prototipo eVTOL CityAirbus NextGen, per esplorare tecnologie avanzate di mobilità aerea e dare vita a servizi di mobilità aerea urbana. Con un’autonomia operativa di 80 km e una velocità di crociera di 120 km/h, è stato sviluppato per essere adatto a una serie di impieghi nelle aree urbane e non solo. L’azienda ha appena annunciato la costruzione di un centro dedicato per testare i sistemi dell’aereo in vista del volo inaugurale. Airbus sta inoltre lavorando a stretto contatto con partner industriali e istituzionali per guidare lo sviluppo di ecosistemi di mobilità aerea urbana, come recentemente annunciato con ITA Airways in Italia, o attraverso il lancio della Air Mobility Initiative in Germania.\n\nSeguiteci anche sul nostro canale Telegram.",
    "Imperia: 'Io torno di notte. Lettere tra l'Italia e il Perù dal 1914 al 1947', venerdì 30 settembre in biblioteca la presentazione del libro del pediatra Mario Ferrando": "Mario Ferrando presenterà venerdì 30 Settembre alle ore 17.30 presso la Biblioteca civica Lagorio a Imperia il suo ultimo lavoro \" Io torno di notte. Lettere tra l'Italia e il... Leggi tutta la notizia"
}