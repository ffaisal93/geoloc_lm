{
    "Corea del Sud-Usa: al via le esercitazioni congiunte al largo di Busan": "Le esercitazioni sono le prime nel loro genere da cinque anni a questa parte, dopo una lunga interruzione dovuta prima ai tentativi di negoziato sulla denuclearizzazione con la Corea del Nord, e poi alla pandemia di Covid-19\n\nLe Forze armate di Stati Uniti e Corea del Sud hanno intrapreso oggi un programma di esercitazioni navali congiunte al largo di Busan. Lo ha annunciato il ministero della Difesa sudcoreano, ricordando che le esercitazioni sono le prime nel loro genere da cinque anni a questa parte, dopo una lunga interruzione dovuta prima ai tentativi di negoziato sulla denuclearizzazione con la Corea del Nord, e poi alla pandemia di Covid-19. “Questa esercitazione è stata preparata per dimostrare la forte determinazione dell’alleanza tra Corea del Sud e Stati Uniti a rispondere alle provocazioni della Corea del Nord”, afferma un comunicato diffuso questa mattina dalla marina militare sudcoreana. Alle manovre prende parte anche la portaerei a propulsione nucleare Uss Ronald Reagan della Marina militare degli Stati Uniti, arrivata a Busan la scorsa settimana. L’arrivo della portaerei segue di pochi giorni la promessa degli Stati Uniti a Seul di mettere a disposizione la loro deterrenza strategica in risposta alle provocazioni della Corea del Nord: questo mese Pyongyang ha infatti approvato misure relative all’impiego condizionato delle sue armi atomiche, auto attribuendosi lo status di potenza nucleare.\n\nL’avvio delle esercitazioni è stato preceduto ieri dal lancio in mare di un missile balistico da parte della Corea del Nord. Il lancio anticipa anche la visita nella regione della vice presidente Usa Kamala Harris. Lo ha reso noto ieri in un comunicato lo Stato maggiore congiunto di Seul, secondo cui il lancio “è un atto di grave provocazione, che minaccia la pace e la sicurezza della Penisola coreana e la comunità internazionale”. Un missile balistico a corto raggio, secondo le informazioni fornite dalla Corea del Sud, è stato lanciato ieri mattina dall’area di Taechon, nella provincia del Pyongyan settentrionale, e si è inabissato al largo della costa orientale del Paese dopo 600 chilometri effettuati a un’altitudine di 60 chilometri e a una velocità di 5 Mach.\n\nDopo il lancio vi è stato un contatto tra il capo di Stato maggiore della Difesa sudcoreana, Kim Seung-kyum, e il comandante delle forze Usa in Corea, Paul LaCamera, attraverso il quale i due ufficiali hanno confermato la prontezza delle rispettive forze a “rispondere a ogni provocazione” da parte della Corea del Sud. A Seul è stato anche convocato un incontro d’emergenza del Consiglio di sicurezza nazionale per discutere le possibili misure da adottare in risposta a quella che viene considerata una “provocazione ingiustificabile” da parte di Pyongyang.\n\nNelle ultime settimane gli Stati Uniti e la Corea del Sud hanno espresso forte preoccupazione per la recente evoluzione delle minacce militari provenienti dalla Corea del Nord, che recentemente ha approvato una politica che regola il ricorso preventivo alle armi atomiche in caso di minaccia diretta alla leadership di Pyongyang. È quanto si legge in una dichiarazione congiunta pubblicata al termine della viceministeriale del Gruppo consultivo per la deterrenza strategica estesa (Edscg) che si è tenuta questo mese a Washington, con la partecipazione del sottosegretario alla Difesa Usa Colin Kahl; della sottosegretaria di Stato per il controllo degli armamenti, Bonnie Jenkins; e dei viceministri degli Esteri e della Difesa sudcoreani, Cho Hyundong e Shin Beomchul. Durante la riunione, le parti hanno ribadito l’impegno a utilizzare tutti gli strumenti diplomatici, informativi, militari ed economici a propria disposizione per rafforzare la deterrenza contro la minaccia nordcoreana. I presenti hanno anche ribadito che qualsiasi tentativo di ricorso alle armi atomiche da parte di Pyongyang porterebbe ad una risposta “decisa e travolgente”. Le due delegazioni hanno quindi ribadito l’importanza del coordinamento bilaterale per la sicurezza della regione, aggiungendo che continueranno a valutare nuove opportunità per rafforzare ulteriormente l’alleanza strategica tra i due Paesi, soprattutto a livello militare.\n\nIl ministero della Difesa della Corea del Sud ha recentemente rivolto un avvertimento alla Corea del Nord, affermando che qualsiasi tentativo da parte del Nord di fare ricorso ad armi atomiche porterebbe alla sua “autodistruzione”. “Avvertiamo che se la Corea del Nord compisse un tentativo di utilizzare armi nucleari, affronterebbe una soverchiante risposta da parte dell’alleanza Corea del Sud-Stati Uniti, e il suo regime imboccherebbe una strada che porta all’autodistruzione”, ha dichiarato il 13 settembre il colonnello Moon Hongsik, vice portavoce del ministero della Difesa sudcoreano. L’ufficiale ha aggiunto che la nuova politica approvata dal Nord comporterà un ulteriore rafforzamento delle capacità di deterrenza congiunte di Stati Uniti e Corea del Sud.\n\nIl leader della Corea del Nord, Kim Jong-un, ha ribadito questo mese che il Paese non intende rinunciare per nessun motivo ai suoi deterrenti balistico e nucleare, che ha definito necessari per far fronte a eventuali aggressioni da parte degli Stati Uniti. Kim ha tenuto giovedì 8 settembre un discorso di fronte all’Assemblea popolare suprema, il parlamento nordcoreano con funzioni di ratifica. Proprio la scorsa settimana, l’Assemblea ha dato la propria autorizzazione formale a un disegno di legge che autorizza le forze armate a effettuare attacchi nucleari “automatici” in caso di minaccia diretta alla leadership nordcoreana. Le dichiarazioni di Kim Jong-un confermano lo stato di crescente tensione nella Penisola Coreana: dall’inizio del 2022 la Corea del Nord ha effettuato più di 30 test balistici, ed ha effettuato preparativi in vista di un nuovo test nucleare.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Corea del Sud: Incendi in un centro commerciale, 7 morti": "1884698\n\n7 persone sono morte in Corea del Sud in un incendio scoppiato in un centro commerciale nella città di Daejeon. Lo ha annunciato Lee Seung, un funzionario dei vigili del fuoco di Yuseong, aggiungendo che sono ancora in corso i lavori per indentificare le vittime.\n\nL’incendio è scoppiato intorno alle 7.45 ora locale e si è rapidamente diffuso nell’area a causa delle scatole di cartone intorno. I vigili del fuoco subito si sono recati sul luogo e sono state evacuate 100 persone.\n\nOltre 500 vigili del fuoco e 90 veicoli sono stati schierati per combattere le fiamme che sono state spente intorno alle 15 ora locale. La polizia indagano sulle cause dell’incendio.\n\nIl bilancio sarebbe potuto essere peggiore se l’incendio fosse scoppiato durante l’orario di apertura del centro commerciale al pubblico",
    "Anche la Romania stipula accordi con la Corea del Sud": "Dopo la Polonia che ha stipulato accordi con la Corea del Sud relativamente la fornitura di caccia bombardieri leggeri FA-50, carri armati K2 Black Panther e semoventi d’artiglieria K9 Thunder, è la volta della Romania a sottoscrivere memorandum d’intesa con Seul.\n\nBucarest sarebbe interessata all’acquisto di carri armati e sistemi d’artiglieria ed i Ministri della Difesa rumeno e sudcoreano hanno recentemente firmato una Lettera di Intenti (LOI) per divenire partner ufficiali nel settore Difesa.\n\nPertanto, per Seul dopo i successi in Polonia, Finlandia e Repubblica Ceca, si preannunciano altre affermazioni in Romania per i sistemi d’arma sviluppati, messi a punto e prodotti dalle industrie sudcoreane.\n\nI successi sudcoreani sono ascrivibili alla situazione di grave instabilità causata dalla guerra in corso tra Russia ed Ucraina, dalle incertezze tedesche in tema di esportazione d’armi e dalla necessità di molti Paesi di attuare con celerità i programmi di riarmo, con l’industria di Seul che lavora a pieno regime per soddisfare la domanda del mercato interno ed estero e che si dimostra flessibile nel consentire la produzione su licenza e la “personalizzazione” dei suoi prodotti.\n\nFoto Hyundai Rotem e Hanwha Group",
    "Corea del Sud-Usa: Yoon accusa i media di danneggiare le relazioni bilaterali": "I resoconti “disonesti” dei media in merito ai commenti a microfono acceso carpiti al presidente sudcoreano Yoon Suk-yeol la scorsa settimana, durante la sua visita ufficiale a New York, danneggiano le relazioni bilaterali tra la Corea del Sud e gli Stati Uniti. Lo ha dichiarato lo stesso Yoon, commentando pubblicamente per la prima volta la gaffe che lo ha visto protagonista. “Anziché parlare di controversia, la metterei in questi termini: ad eccezione di una o due superpotenze mondiali, nessun Paese più proteggere appieno la vita e la sicurezza dei suoi cittadini con le proprie capacità”, ha detto oggi Moon in risposta a una domanda dei giornalisti. “Vorrei dire che danneggiare l’alleanza (tra Corea del Sud e Stati Uniti) con resoconti che non rispondono ai fatti pone a rischio le persone”. L’opposizione parlamentare sudcoreana ha chiesto però che Yoon porga scuse ufficiali al Paese e licenzi il suo consigliere per la sicurezza nazionale, minacciando in caso contrario una mozione di sfiducia parlamentare.\n\nLa scorsa settimana il presidente sudcoreano Yoon, non accortosi dei microfoni ancora accesi, era parso attaccare il Congresso Usa per un possibile veto alla proposta del presidente Joe Biden di stanziare fondi a scopi umanitari. “Come potrebbe non perdere la dannata faccia se questi dannati (deputati) non lo approvano al Congresso?”, era parso affermare Yoon appena dopo la foto di gruppo col presidente Usa a New York. Biden ha promesso di donare nei prossimi tre anni 6 milioni di dollari al Fondo sanitario globale per la lotta all’Aids, alla tubercolosi e alla malaria. I commenti scurrili carpiti al presidente sudcoreano, di difficile interpretazione a causa del rumore di fondo, sarebbero stati però male interpretati secondo la sua portavoce, secondo cui Yoon si riferiva non a Biden e al Congresso Usa, ma a sé stesso e all’Assemblea nazionale sudcoreana, che dovrà discutere a sua volta una proposta di aiuti al medesimo fondo sanitario.\n\nIl tasso di approvazione del presidente sudcoreano ha subito un nuovo calo a seguito dell’incidente della scorsa settimana. Un sondaggio pubblicato oggi da Realmeter, che ha coinvolto 2.533 elettori sudcoreani, attribuisce a Yoon un consenso del 34,6 per cento, in calo di due decimi di punto rispetto all’inizio della scorsa settimana. Si tratta di una contrazione contenuta, che però inverte la tendenza delle ultime settimane, quando il presidente aveva interrotto la progressiva erosione dei consensi seguita al suo insediamento lo scorso maggio.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Basket femminile, Mondiali 2022: Stati Uniti da record contro la Corea del Sud, l’Australia supera il Canada. Bene Francia, Cina e Belgio": "È appena terminata un’altra giornata ai Mondiali 2022 di basket femminile. Quest’oggi si sono giocate a Sydney (Australia) le sei partite valevoli per il quarto turno della fase a gironi e il divertimento non è di certo mancato. Andiamo a scoprire tutti i risultati odierni.\n\nNel primo match di giornata il Belgio ha sconfitto per 85-55 la Bosnia-Erzegovina e si è assicurato un posto ai quarti di finale. Le ragazze di Valery Demory hanno dominato la partita dall’inizio alla fine vincendo tutti e quattro i periodi. Le migliori in campo per il Belgio sono state Hind Ben Abdelkader, autrice di 18 punti, Kyara Linskens e Julie Vanloo, quest’ultime entrambe con 13 punti a referto. Inutili invece in casa Bosnia (squadra ormai eliminata matematicamente) i 13 punti a testa di Nikolina Elez e Matteo Tavic.\n\nÈ stato poi il turno di Serbia-Mali, con le europee che hanno allungato nei due quarti centrali e hanno poi controllato l’ultimo periodo fino a vincere per 81-68. Grazie a questo successo il gruppo di Marina Maljkovic è salito a quota 6 punti nel gruppo B e si è assicurato il passaggio del turno. Grandi prove tra le fila delle serbe per Sasa Cado (20 punti) e Tina Krajisnki (17 punti), mentre non sono bastati alle africane (ormai fuori dai giochi dopo le quattro sconfitte in altrettante partite) i 13 punti e 11 rimbalzi di Sina Kone e i 12 punti a testa di Maimouna Haidara e Kankou Coulibaly.\n\nNel terzo incontro odierno si sono affrontate Corea del Sud e Stati Uniti e non c’è stata partita. Le ragazze di Cheryl Reeve hanno infatti stravinto con un nettissimo 145-69 facendo anche segnare il nuovo record all-time di punti realizzati ai Mondiali di basket femminile (superato il precedente primato di 143 punti stabilito dal Brasile nel 1990 contro la Malesia). Grandi protagoniste del match le americane Brionna Jones (24 punti), A’Ja Wilson (20) e Kesley Plum (19), ma è importante sottolineare che sono state ben otto le giocatrici statunitensi che sono andate in doppia cifra. In seguito a questo risultato la nazionale a stelle e strisce si è garantita il primo posto nel gruppo A, mentre le asiatiche sono andate a 5 punti e ora si giocheranno la qualificazione ai quarti nell’ultima partita del girone contro Porto Rico.\n\nSuccessivamente è andata in scena la partita tra Francia e Giappone. Qui la contesa si è decisa nell’ultimo periodo, quando le transalpine hanno cambiato ritmo e hanno portato il punteggio sul 67-53 conclusivo. Le migliori tra le fila delle europee sono state Gabby Williams (16 punti) e Iliana Rupert (15 punti e 12 rimbalzi), mentre alle asiatiche non sono serviti a nulla i 13 punti di Saori Miyazaki. Dopo questo risultato la Francia è salita in vetta alla classifica del gruppo B con 7 punti. Eliminate invece le giapponesi.\n\nIl penultimo match di giornata ha visto la netta vittoria della Cina contro Porto Rico (90-65). Le ragazze di Wei Zheng hanno controllato la sfida dall’inizio alla fine e hanno così conquistato due punti importanti. In casa asiatica ci sono da segnalare le ottime le prestazioni di Yueru Li (16 punti e 8 rimbalzi), Ru Zhang (14 punti) e Sijing Huang (12). Inutile invece, seppur buona, la prova da 19 punti della portoricana Trinity San Antonio. Le cinesi si giocheranno ora il secondo posto del girone A con il Belgio nell’ultima partita, mentre la compagine di Gerardo Batista si contenderà la quarta piazza (ultima posizione che garantisce l’accesso ai quarti di finale) con la Corea del Sud.\n\nL’ultimo match di oggi è stato quello tra Australia e Canada. È stato decisamente l’incontro più equilibrato di giornata e si è deciso infatti solo negli ultimi minuti. Alla fine hanno vinto le padroni di casa per 75-72, dopo un grande quarto periodo (24-15). Molto importanti per le australiane le prove di Ezi Magbegor (16 punti) e Samantha Whitcomb (15), mentre non sono bastati alle nordamericane i 17 punti di Nirra Fields e i 16 di Bridget Carleton. In virtù di questo successo la squadra di Sandy Brondello ha raggiunto il Canada e la Francia in testa alla classifica del girone B con 7 punti.\n\nFoto: FIBA",
    "La Corea del Sud colpita dal tifone Hinnamnor: 10 morti e 2 dispersi": "1/9 ©Ansa\n\nMartedì la Corea del Sud è stata colpita da forti piogge e forti venti, ma ha evitato l'estesa distruzione che molti avevano temuto quando il tifone Hinnamnor, una delle tempeste più forti che abbia mai raggiunto le sue coste, è uscito in mare più velocemente di quanto i meteorologi si aspettassero. I danni sembrano essere limitati, ma ci sono delle vittime (il bilancio parla al momento di 10 morti e due dispersi). Le inondazioni sono state isolate, anche se gravi con alberi abbattuti e lampioni rotti e circa 66.000 case hanno perso l'elettricità\n\nNubifragi ad agosto in Corea del Sud",
    "Semiconduttori, la Corea del Sud non è d’accordo con il CHIPS Act": "Intervistato dal Financial Times, il Ministro del Commercio della Corea del Sud, Ahn Duk-geun, ha espresso qualche riserva sulle politiche degli Stati Uniti per limitare i trasferimenti alla Cina di tecnologie e capacità manifatturiere avanzate per i semiconduttori.\n\n“La nostra industria dei semiconduttori”, ha detto Ahn, “è molto preoccupata per ciò che il Governo statunitense sta facendo in questi giorni”, riferendosi alla legge CHIPS Act che vieta a tutte quelle aziende che abbiano ricevuto fondi pubblici americani di espandere o aggiornare le loro produzioni di microchip in Cina per dieci anni.\n\nLa Corea del Sud – grazie principalmente a Samsung – è uno dei maggiori poli manifatturieri di semiconduttori: assieme a Taiwan, vale circa l’80% della capacità produttiva mondiale, contenuta dentro stabilimenti chiamati fonderie.\n\nAhn ha specificato che Seul condivide i timori americani sulla cosiddetta dualità dei microchip, che possono venire utilizzati sia per scopi civili (la fabbricazione di smartphone o automobili, ad esempio) che militari (la realizzazione di missili). “Il problema”, sostiene il Ministro, “è nella zona grigia, dove il Governo statunitense cerca di raggiungere quelle che prima erano aree commerciali più generiche, e il Governo coreano a volte non è d’accordo sulla demarcazione”. Tradotto: le aziende di microchip sudcoreane non vorrebbero rinunciare a un mercato vasto come quello cinese, ma la geopolitica – nella forma della grande competizione tra Washington e Pechino – sta interferendo con il loro business.\n\nNonostante qualche malumore, non ci sono divergenze strutturali di visione tra il Governo sudcoreano e quello americano; anzi, Ahn ha precisato al Financial Times che il suo Paese vuole potenziare i contatti commerciali con gli Stati Uniti e l’Unione europea per ridurre la dipendenza commerciale dalla Cina.\n\nNegli ultimi due anni, l’America in particolare ha lavorato molto per creare delle partnership con gli altri attori di peso della filiera dei semiconduttori. A maggio, durante una visita in Corea del Sud, il Presidente Joe Biden ha visitato una fabbrica di Samsung. Più o meno nello stesso periodo, la segretaria al Commercio Gina Raimondo si è riunita a Tokyo con l’omologo giapponese Koichi Hagiuda per discutere di “cooperazione in ambiti quali i semiconduttori e il controllo delle esportazioni”. Il mese scorso la Presidente di Taiwan, Tsai Ing-wen, ha detto al governatore dell’Arizona Doug Ducey che intende produrre “chip della democrazia” assieme agli americani.\n\nGli Stati Uniti hanno anche proposto un’alleanza “Chip 4” con Taiwan, il Giappone e la Corea del Sud, ma i dettagli sono ancora in fase di definizione. L’obiettivo ultimo di Washington è quello di isolare Pechino e impedirle di accedere a componenti e tecnologie avanzate straniere, così da complicarne i piani di sviluppo economico. “A mio avviso, nel breve periodo lo sviluppo della Cina in questo settore sarà fortemente limitato” a causa di queste alleanze, ha detto a CNBC Pranay Kotasthane, analista dell’High Tech Geopolitics Programme.",
    "La Giornata dei migranti vista dalla Corea del Sud": "Negli ultimi 15 anni la presenza degli stranieri nel Paese è quadruplicata. Il messaggio del vescovo di Incheon per l'appuntamento che si celebra oggi nelle Chiese di tutto il mondo: \"Sta proprio al nostro cuore e a ogni nostra azione ad affrettare la costruzione di un grande futuro in cui nessuno è escluso, che è quanto Dio desidera\".\n\nSeoul (AsiaNews) – La Chiesa celebra oggi la Giornata mondiale del Migrante e del Rifugiato sul tema suggerito da papa Francesco nel suo messaggio “Costruire il futuro con i migranti e i rifugiati”. Si tratta di una sfida che interpella anche le Chiese dell’Asia e assume un significato particolare per una comunità cattolica come quelle della Corea del Sud, un Paese dove l’accoglienza resta ancora per molti versi una sfida da costruire.\n\nSecondo alcuni dati pubblicati questa settimana dal settimanale cattolico coreano Catholic Times sono attualmente 2,14 milioni gli stranieri residenti in Corea del Sud. Una presenza in rapida crescita: se infatti i primi flussi migratori verso Seoul risalgono agli anni Ottanta, nel 2006 gli immigrati stranieri censiti erano ancora poco più di 530mila. In soli quindici anni, dunque, in un Paese che conta circa 52 milioni di abitanti, il loro numero è quadruplicato sulla spinta delle nuove rotte del mercato del lavoro globale. E i contraccolpi provocati in Asia dalla pandemia e dalle guerre - che insanguinano non solo l’Ucraina, ma anche Paesi geograficamente più vicini - potrebbero rendere ancora più impetuosa questa crescita.\n\nAnche la Chiesa cattolica coreana – oggi – si sente interpellata da questa sfida. E lo testimonia bene il messaggio rivolto alla comunità locale in occasione dell’odierna Giornata da mons. John Baptist Shin-chul Jung, il vescovo di Incheon che è presidente della Commissione per i migranti della Conferenza episcopale coreana. “Un periodo della storia della Chiesa in cui la Chiesa è stata veramente prospera – scrive - è stato quello in cui ha abbracciato la differenza e la diversità. Nella Chiesa primitiva, la Chiesa è stata in grado di crescere sia all'interno che all'esterno perché ha accettato i diversi popoli del mondo come fratelli in Cristo, riconoscendoli e rispettandoli, anche se differivano per lingua, cultura e pensiero. Questo ha permesso al Vangelo di diffondersi in tutto il mondo. La ‘cattolicità’ del popolo di Dio si manifesta ancora di più in questa accettazione della differenza e della diversità”.\n\nMons. Shin-chul Jung sottolinea, in particolare, come l'afflusso di migranti e rifugiati cattolici possa aiutare a rinvigorire le comunità parrocchiali che li accolgono. Ma è la società nel suo insieme a beneficiare di un grande potenziale quando “integra armoniosamente migranti e rifugiati”. “La presenza di migranti e rifugiati presenta a volte grandi sfide - riconosce il presule - ma allo stesso tempo è un'enorme opportunità per tutti di crescere culturalmente e spiritualmente. Riconoscendo e abbracciando la diversità di ciascuno, avremo anche l'opportunità di conoscerci meglio. L’apertura reciproca ci permetterà di scambiare speranze e culture, di arricchire i luoghi di incontro, di aprire nuovi orizzonti e di avanzare insieme verso Dio”.\n\n“Cari fratelli e sorelle - conclude il vescovo di Incheon - pensiamo ai migranti, ai rifugiati e agli sfollati che ancora soffrono, lasciando i loro Paesi e le loro case, e condividiamo la loro sofferenza. Esprimiamo il desiderio dei credenti di essere il loro prossimo e di stare con loro. Sta proprio al nostro cuore e a ogni nostra azione ad affrettare la costruzione di un grande futuro in cui nessuno è escluso, che è quanto Dio desidera. E in questo modo sperimenteremo tutti che il ‘Regno di Dio’ è in mezzo a noi”.\n\n\"ECCLESIA IN ASIA\" È LA NEWSLETTER DI ASIANEWS DEDICATA ALLA VITA DELLE CHIESE DELL'ASIA\n\nVUOI RICEVERLA OGNI DOMENICA SULLA TUA MAIL? ISCRIVITI ALLA NEWSLETTER A QUESTO LINK",
    "La Corea del Nord ha lanciato un nuovo missile balistico, dicono Corea del Sud e Giappone": "Domenica mattina la Corea del Nord ha lanciato un nuovo missile balistico. L’esercito sudcoreano, che ha rilevato l’attività, ha detto di aver localizzato un missile a corto raggio partito poco prima delle 7 del mattino (ora locale) vicino a Taechon, un centinaio di chilometri a nord di Pyongyang. Il missile ha raggiunto un’altitudine di 60 chilometri ed è poi caduto a circa 600 chilometri di distanza, in acque di competenza della Corea del Nord, fuori dalla zona economica esclusiva del Giappone. È il primo test missilistico di cui si ha notizia dallo scorso giugno: il lancio è stato confermato anche dalla Guardia costiera giapponese.\n\nLe autorità sudcoreane hanno definito il lancio del missile «un gesto di grave provocazione». In questo periodo in Corea del Sud sono in corso esercitazioni militari congiunte con gli Stati Uniti ed è attesa a breve la visita della vicepresidente statunitense Kamala Harris. Il lancio del missile è il modo con cui la Corea del Nord «mostra di voler sfidare l’alleanza» tra i due paesi, ha detto ad AFP Soo Kim, analista del think tank Rand Corporation.\n\n– Leggi anche: La legge nordcoreana che autorizza un attacco nucleare preventivo",
    "Corea del Sud: il governo proroga incentivi al diesel fino a fine anno": "Il governo della Corea del Sud ha deciso di prorogare fino alla fine dell’anno gli incentivi per i proprietari di veicoli con motori diesel, per aiutarli a far fronte al forte aumento dei prezzi di quel combustibile. Lo ha annunciato oggi il ministro delle Finanze di quel Paese, Choo Kyung-ho. Il governo sudcoreano ha introdotto i sussidi lo scorso maggio, con l’intenzione di sostenere soprattutto il settore dell’autotrasporto. Le misure di sostegno sarebbero dovute scadere questo mese, ma il governo le prorogherà di altri tre mesi, studiando al contempo misure sistemiche per far fronte alla fluttuazione dei prezzi dell’energia. Il prezzo medio del diesel in Corea del Sud ha raggiunto 1.857,7 won al litro (1,34 dollari) la scorsa settimana, un aumento di circa 500 won dallo scorso gennaio. Il prezzo era arrivato a superare i 2mil won a maggio, superando quello della benzina per la prima volta da circa 14 anni.\n\nIl governo della Corea del Sud ha presentato all’inizio di questo mese la bozza della legge di bilancio per il prossimo anno fiscale, che include voci di spesa per 639mila miliardi di won (473,5 miliardi di dollari). Tale cifra rappresenta un incremento della spesa pubblica del 5,2 per cento rispetto al 2022, il più contenuto in termini percentuali degli ultimi sei anni. Si tratta inoltre di una cifra inferiore del 6 per cento alle spese complessive dello Stato sudcoreano per l’anno corrente, tenuto conto delle due manovre di spesa addizionali che hanno portato le uscite totali a 679.500 miliardi di won.\n\nIl governo sudcoreano intende anche presentare una serie di misure tese a rafforzare la competitività delle sue esportazioni in un contesto di brusco rallentamento dell’economia globale. L’annuncio del piano giunge mentre il Paese assiste già ad un rallentamento nella crescita delle esportazioni, che generano la metà del prodotto interno lordo nazionale, e a un aumento del disavanzo commerciale causato dall’aumento dei prezzi dell’energia. “Abbiamo assistito a un rallentamento nell’esportazione dei semiconduttori, una voce chiave dell’export. Il governo prende la situazione molto seriamente”, ha dichiarato il ministro del Commercio Ahn Duk-geun durante un recente incontro con i vertici della agenzie governative preposte alla regolamentazione del commercio e con i rappresentanti dei principali settori industriali. Il ministro ha anticipato che le nuove misure si concentreranno sul rafforzamento della competitività economica, ad esempio attraverso la garanzia delle forniture energetiche ai produttori.\n\nL’economia della Corea del Sud rischia di subire un marcato rallentamento a causa dell’incertezza sistemica a livello globale, e in particolare delle pressioni inflattive cui potrebbe unirsi un rallentamento della domanda mondiale a sostegno delle esportazioni sudcoreane. L’avvertimento è giunto a luglio dal ministero delle Finanze, secondo cui la volatilità dei mercati e i rischi economici al ribasso sono ulteriormente aumentati, anche per effetto dei bruschi aumenti dei tassi di riferimento da parte della Federal Reserve statunitense. Sul fronte interno, il ministero rileva una “moderata ripresa” della domanda interna, che però si scontra con l’aumento dell’inflazione e con la possibilità di un generale peggioramento delle condizioni economiche. Il particolare, il ministero paventa per la Corea del Sud e non solo il temibile scenario della “stagflazione”, ovvero un continuo aumento dell’inflazione in un contesto di contrazione economica e occupazionale.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Corea del Sud: il tifone Hinnamnor si avvicina - Mondo": "Corea del Sud: il tifone Hinnamnor si avvicina",
    "La Corea del Sud ha chiesto all'Interpol l'arresto del creatore della criptovaluta Terra-Luna": "I pubblici ministeri sudcoreani hanno chiesto all’Interpol di emettere una red notice per Do Kwon, il cofondatore della criptovaluta Terra-Luna, collassata lo scorso maggio e causa di un buco da 40 miliardi di dollari. La Procura del distretto meridionale di Seoul ha fatto sapere di aver chiesto al ministero degli Esteri di Seoul di annullare il passaporto sudcoreano di Kwon in quanto \"ovviamente in fuga e non intenzionato a presentarsi alle autorità per essere interrogato\".\n\nKwon è al centro del più grosso collasso mai registrato da un’azienda attiva nel settore delle criptovalute. La sua stablecoin Terra Luna, che ancorava il suo valore a un complesso rapporto di calcolo tra due cripto parallele, ha cominciato a perdere valore lo scorso aprile, complice il crollo del mercato delle cripto. Ma la spirale senza fine del suo collasso ha portato decine di migliaia di possessori di cripto a perdere tutto.\n\nChi è Do Kwon\n\n30 enne, di Seul, era una semidivinità del mondo cripto. Ma il collasso della sua società ha scatenato un terremoto nel settore. Cinque investitori lo hanno denunciato per frode e danni per 1,1 milioni di dollari. Nella galassia Terra-Luna c'erano grandi investitori di venture capital, come Galaxi Digital o come Changpeng Zhao, detto CZ, fondatore della più grande piattaforma crypto mondiale, Binance, che ha visto il suo investimento personale in Luna crollare da 1,6 miliardi a meno di 2.500 dollari.\n\nBitcoin Perché crollano le criptovalute di Arcangelo Rociola 19 Maggio 2022\n\nCos'è la red notice dell'Interpol\n\nLa ‘red notice’ è una richiesta alle forze dell’ordine di tutto il mondo di “localizzare e arrestare provvisoriamente una persona in attesa di estradizione”, si legge sul dell’Interpol. Non è però un mandato di cattura internazionale. Vengono emessi per i latitanti ricercati per essere perseguiti o per scontare una pena. Kwon ha detto tramite un suo avvocato di non essere in fuga, ma non non voler rispondere al momento alla convocazione. Ma i giudici che hanno sciolto Terraform Labs continuano a dargli la caccia. “E’ chiaramente in fuga”, hanno dichiarato alle agenzie di stampa asiatiche.\n\n\"Abbiamo avviato la procedura per inserirlo nella lista rossa dell'Interpol e revocargli il passaporto\", ha dichiarato l'ufficio del procuratore, aggiungendo che Kwon non ha collaborato alle indagini sul fallimento della sua società.\n\nNuovo crollo per il mercato delle criptovalute\n\nBitcoin intanto continua a perdere terreno ed ora è scambiato a 18.400 dollari, in calo del 17% negli ultimi sette giorni. Mentre Ethreum, la seconda criptovaluta per capitalizzazione, scende a 1.295 dollari, in calo del 26% dal giorno del Merge, il cambio al cuore del meccanismo di validazione delle transazioni che ha creato molte aspettative la scorsa settimana.",
    "Lirica, a 21 anni da Parma a Daegu (Corea del Sud) per inseguire un sogno": "Giulio Riccò, baritono parmigiano di 21 anni, vestirà i panni di Leporello, ruolo principale nel Don Giovanni di Mozart che andrà in scena alla Daegu Opera House il 7 e 8 ottobre.\n\nNon un teatro qualsiasi quello coreano visto che fu il primo ad ospitare un’opera lirica in Corea e che proprio quest’anno festeggia i primi 20 anni di vita attirando l’attenzione del mondo musicale.\n\nIl Don Giovanni che tra qualche giorno approderà a Daegu sotto la direzione musicale del Maestro Daniel Smith e la regia di Adrian Schvarzstein ha già riscosso un grande successo di pubblico e critica musicale al Teatro Comunale di Ferrara lo scorso luglio con artisti scelti dal famosissimo Leone Magiera, un vero esperto di voci, tra più di 350 domande provenienti da tutto il mondo.\n\nUna co-produzione importante quindi, un contesto interculturale dove Parma avrà il piacere di essere presente, rappresentata dal giovane Riccò.",
    "Secondo i rapporti, la Corea del Sud ha sequestrato 184 milioni di dollari in criptovalute da sospetti evasori fiscali": "Secondo le versioni digitali di Yonhap News e Maekyung, la somma dei beni in criptovaluta confiscati ai sudcoreani sospettati di evasione fiscale ha raggiunto circa 260 miliardi di won coreani (circa 184 milioni di dollari agli attuali valori di cambio).\n\nSecondo le fonti, oltre 176 miliardi di won di beni sono stati sequestrati a causa del mancato pagamento delle tasse e più di 84 miliardi di won di criptovalute sono stati confiscati a causa di arretrati di tasse comunali.\n\nQuasi un terzo di queste criptovalute è stato sequestrato a Incheon (circa 5,5 miliardi di won), Seoul (17,8 miliardi di won) e nella regione di Gyeonggi (oltre 53 miliardi di won). Nel secondo periodo del 2020, le autorità sudcoreane hanno permesso la confisca dei beni digitali.\n\nTi piacciono le crypto e vuoi cominciare a fare trading? Sulla piattaforma di eToro puoi scambiare oltre 60 diverse criptovalute!\n\nDa allora, la maggior quantità di criptovaluta sottratta a una persona è stata di 12,5 miliardi di won (8,8 milioni di dollari). L’individuo, un cittadino di Seoul, non ha pagato 1,43 miliardi di won di tasse locali e deteneva 20 valute virtuali, tra cui 3,2 miliardi di won in Bitcoin e 1,9 miliardi di won in XRP.\n\nQuesto contribuente ha scelto di adempiere alle sue responsabilità e ha chiesto che il suo investimento in criptovalute fosse conservato. Se il portafoglio di scambio o i beni di una persona vengono sequestrati dal dipartimento fiscale coreano, le monete vengono vendute al tasso corrente se non viene pagata l’imposta richiesta.\n\nI dati statistici sulle criptovalute confiscate sono stati resi noti dopo che, all’inizio di agosto, l’NTS si è impegnato a intraprendere azioni aggressive contro l’evasione fiscale attraverso i beni e le reti digitali. All’inizio di quest’anno la Corea del Sud ha rinviato al 2025 l’introduzione di un’imposta del 20% sui profitti delle criptovalute.\n\nL’imposta, che si applica ai redditi da investimento superiori a 2,5 milioni di won, era stata originariamente programmata per entrare in vigore nel gennaio 2023.",
    "Corea del Sud sotto shock per l'omicidio di una donna vittima di stalking": "Corea del Sud sotto shock per l'omicidio di una donna vittima di stalking\n\nCOREA DEL SUD Corea del Sud sotto shock per l'omicidio di una donna vittima di stalking\n\nA pochi giorni dalla sentenza che avrebbe condannato l'uomo, la 28enne è stata accoltellata sul suo posto di lavoro.",
    "Corea del Sud: il leader del Partito democratico Lee incriminato per violazione delle norme elettorali": "Il presidente del Partito democratico della Corea del Sud, Lee Jae-myung, è stato incriminato ieri con l’accusa di violazione delle norme elettorali, in relazione a un controverso progetto di sviluppo immobiliare che promosse nel 2015, nella veste di sindaco di Seongnam. La vicenda è al centro di polemiche da prima delle elezioni presidenziali sudcoreane dello scorso 9 marzo, che Lee ha perso contro l’attuale presidente, Yoon Suk-yeol. Due settimane fa la polizia ha sottoposto il caso alla procura di Suwon, sostenendo non ci siano prove a sostegno di quanto dichiarato da Lee: vale a dire, che la decisione di consentire l’ingresso di investitori privati nel progetto immobiliare dovesse essere attribuita al ministero del Territorio.\n\nLo scorso ottobre, infatti, il leader del Partito democratico aveva accusato il ministero di averlo sottoposto a pressioni affinché parte del territorio di Seongnam fosse convertito all’uso residenziale, e destinato alla costruzione di complessi di appartamenti commerciali anziché a case popolari, come inizialmente pianificato. L’incriminazione a carico di Lee non ne inficia il ruolo di leader di partito, che ha assunto soltanto il mese scorso: proprio in vista dell’elezione, il Partito democratico ha infatti approvato una modifica alla sua costituzione per consentire ai membri di mantenere i loro ruoli di partito a dispetto di eventuali incriminazioni giudiziarie.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Corea del Sud-Usa: a Seul montano i malumori per le politiche protezionistiche, “peggio di Trump”": "Tra i politici e i vertici imprenditoriali della Corea del Sud monta il malumore per le politiche commerciali dell’amministrazione del presidente Usa Joe Biden, e in particolare per i sussidi riservati alle sole aziende Usa nel vasto pacchetto di spesa di “riduzione dell’inflazione” approvato da Washington il mese scorso. Lo riferisce “Voice of America”, secondo cui le misure approvate dal Congresso Usa e firmate dal presidente Biden sono state denunciate dai politici sudcoreani come “un tradimento dei principi dell’Organizzazione mondiale del commercio” e dell’accordo di libero scambio in vigore tra i due Paesi. “Gli Stati Uniti si stanno trasformando da guardiani del libero scambio a distruttori delle norme del commercio internazionale”, ha accusato nei giorni scorsi un editoriale del quotidiano di orientamento progressista “Hankyoreh”. Il quotidiano di orientamento conservatore “Joongang Ilbo” ha riservato alla Casa Bianca critiche analoghe, sostenendo che “nella pratica, l’agenda ‘Build Back Better’ del presidente Biden non è diversa dal ‘Make America Great Again’ dell’ex presidente (Donald) Trump”. Nelle ultime settimane, diversi media sudcoreani hanno addirittura sostenuto che Seul dovrebbe rispondere agli incentivi protezionistici all’elettromobilità Usa riconsiderando l’adesione a iniziative economiche regionali come la Cornice economica dell’Indo-pacifico (Ipef) e l’alleanza dei semiconduttori “Chip 4”: un’ipotesi che questa settimana è stata respinta dal ministro del Commercio Ahn Duk-geun, che pure ha rivolto una critica a Washington, colpevole a suo dire di aver “scosso la fiducia nelle relazioni commerciali” tra i due Paesi.\n\nCorea del Sud e Stati Uniti hanno concordato di avviare rapidamente colloqui a livello ministeriale per discutere le ricadute dei sussidi all’elettromobilità previsti dall'”Inflation Redection Act” varato da Washington il mese scorso, che esclude le auto elettriche e le batterie prodotte al di fuori degli Stati Uniti. Lo ha annunciato la scorsa settimana il ministro del Commercio sudcoreano, Ahn Duk-geun, a margine di un incontro a Washington con la rappresentante del commercio Usa Katherine Tai. “Discuteremo le date specifiche e altri dettagli (relativi al lancio delle nuove politiche di incentivo) il prima possibile, ma conto di rincontrare la rappresentante Tai ogni settimana, inclusa la settimana prossima e la successiva”, ha dichiarato il ministro. Ahn ha visitato gli Usa la scorsa settimana per per discutere il credito fiscale da 7.500 dollari approvato da Biden per isoli produttori di auto elettriche e batterie statunitensi, che pongono in una situazione di svantaggio produttivo i costruttori di auto da Corea del Sud, Giappone e Unione europea.\n\nIl governo sudcoreano aveva annunciato il mese scorso di voler unire le forze all’Unione europea, contro l’esclusione dei costruttori di automobili non statunitensi dai sussidi all’elettromobilità dell'”Inflation Reduction Act”, il provvedimento di spesa da 370 miliardi di dollari firmato il mese scorso dal presidente Usa Joe Biden. Il piano di spesa prevede una espansione degli incentivi pubblici alle auto elettriche, quantificati in circa 7mila dollari per singola unità che però sarebbero già stati vanificati dall’aumento dei prezzi da parte dei costruttori Usa. Inoltre, i sussidi saranno applicabili solamente alle auto elettriche prodotto nel Nord America e con materiali e batterie fabbricate negli Usa. I costruttori sudcoreani, inclusi Hyundai Motor Corp e Kia Corp, temono che la nuova legge danneggi la loro posizione nel mercato emergente dell’elettromobilità Usa, dal momento che i loro modelli di punta a propulsione elettrica vengono fabbricati in Corea del Sud.\n\nPer le batterie e i relativi materiali, inoltre, gran parte dei costruttori – inclusi quelli statunitensi – sono fortemente dipendenti dalla Cina. Il viceministro del Commercio della Corea del Sud, Jeong Dae-jin, ha dichiarato durante una conferenza stampa che “le nostre preoccupazioni sono condivise da alcuni esportatori europei, inclusi Germania e Svezia. A partire dal mese di settembre terremo consultazioni con l’Unione europea e altri Paesi nella nostra stessa posizione per esplorare una risposta comune”, ha affermato il funzionario.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Russia e Corea del Sud costruiranno la prima centrale nucleare in Egitto, l'accordo da 2,2 miliardi di dollari": "La Corea del Sud ha firmato un accordo da 2,2 miliardi di dollari con Rosatom, il colosso dell'energia di proprietà statale russa, per fornire edifici e componenti per la prima centrale nucleare in Egitto, che sarà costruita nella città di El Dabaa. Il patto è stato siglato oggi dal direttore per gli affari internazionali di Rosatom, Boris Arseev e dal vice ministro del Commercio della Corea del Sud, Park Il-joon.\n\n\"Korea Hydro & Nuclear Power Co.\" è il nome dell'azienda coreana che ha vinto il contratto per il progetto egiziano, secondo quanto dichiarato dal ministero dell'Energia della Corea del Sud. La società statale coreana, selezionata come unica offerente per il programma di \"El Dabaa\" nel dicembre 2021, costruirà gli edifici principali e ausiliari, oltre alle strutture per la costruzione delle turbine a valore saturo, per il periodo 2023-2029.\n\nZaporizhzhia, Aiea attesa alla centrale nucleare: città sotto il fuoco russo dall'alba di oggi\n\nPrima centrale nucleare in Egitto, l'accordo tra Mosca e Seul\n\nRosatom, dopo aver annunciato la costruzione di due reattori nucleari in Ungheria, nel sito di Paks a partire dalla prossima settimana, adesso ufficilizza anche l'accordo con la Corea del Sud, per dare vita al primo sito nucleare egiziano. Rosatom ha annunciato di aver dato via ai lavori di costruzione il mese scorso. La prima centrale nucleare egiziana sarà situata a 300 chilometri a nord-ovest de Il Cairo. Il progetto sostenuto dalla Russia si chiamerà appunto El Dabaa, come la città dove verranno svolti i lavori, e includerà quattro reattori con una capacità di 1,2 gigwatt ciascuno.\n\nLe consultazioni con gli Stati Uniti\n\nIl vice ministro del Commercio, Park Il-joon, ha tenuto a far sapere che la Corea del Sud, prima di raggiungere l'accordo, si è consultata con gli Stati Uniti, alleato e partner di Seul: «Il nostro ministero del Commercio, il ministero degli Esteri e l'Ufficio per la sicurezza nazionale hanno spiegato che l'accordo non era in conflitto con la posizione degli Stati Uniti e gli Stati Uniti lo hanno capito», ha affermato Park.\n\nBlog Post: Egypt / South Korea’s KHNP Wins $2.25 Billion El Dabaa Contract From Russia https://t.co/zGtNmHuoWc — NuclearStreet.com (@NuclearStreet) August 30, 2022\n\nLa compagnia che si occuperà della costruzione\n\nRosatom, uno dei principali fornitori mondiali dell'industria nucleare, è anche una delle poche grandi compagnie statali russe ancora non soggette alle sanzioni imposte dagli Stati Uniti e dai loro alleati dopo l'invasione dell'Ucraina. «Noi di Rosatom crediamo fermamente che la cooperazione nucleare non debba fermarsi in questi tempi turbolenti», Boris Arseev durante cerimonia della firma.\n\nUcraina, centrale nucleare di Zaporizhzhya: cosa sta succedendo?",
    "Corea del Sud. Aggiornamento sulle misure anti-Covid": "Nuove norme anti-Covid per i viaggi in Corea del Sud.\n\n«Tutti i viaggiatori, anche non vaccinati, possono fare ingresso nel Paese senza obbligo di quarantena».\n\nLo segnala l’Ambasciata d’Italia a Seoul, precisando inoltre che «dal 3 settembre non è più obbligatorio presentare l’esito negativo di test antigenico o PCR effettuato prima della partenza». Resta invece in vigore l’obbligo di sottoporsi, a spese proprie, a test PCR entro 24 ore dall’arrivo.\n\n«Per i visitatori di breve periodo – sottolinea l’Ambasciata – il test può essere effettuato direttamente presso l’Aeroporto di Incheon».\n\nAltra precisazione: «Coloro che soggiornano in Corea del Sud per un periodo inferiore ai 90 giorni devono compilare il formulario K-ETA prima della partenza».\n\nMaggiori dettagli sono disponibili sul sito: ambseoul.esteri.it.",
    "Dorelan cresce in Corea del Sud": "Mercoledì 21 settembre 2022 - 11:35\n\nDorelan cresce in Corea del Sud\n\nRafforzata strategia di internazionalizzazione\n\nCONDIVIDI SU:\n\n\n\n\n\n\n\n\n\n\n\n\n\n\n\n\n\n\n\n\n\nRoma, 21 set. – Dorelan prosegue nella crescita internazionale grazie a Dorelan Korea, la Joint Venture di recente attivazione creata in partnership con il distributore locale “The Home” e di cui B&T deterrà il 60% del capitale. La scelta non è casuale, bensì legata alle potenzialità di crescita del Paese, che già oggi è la quarta potenza economica in Asia e la decima economia al mondo, grazie a un progresso pressoché costante negli ultimi 20 anni e a un sistema economico fortemente orientato all’innovazione.La crescita economica porta con sé, tra le altre cose, una maggiore attenzione verso il benessere con un conseguente aumento della domanda di materassi e sistemi letto di qualità, realizzati da Dorelan con attenzione all’ergonomia, tecnicità e alla personalizzazione. Questo anche grazie al supporto di un comitato di ricerca, autonomo e indipendente, che conduce studi e indagini scientifiche sul sonno.In Corea del Sud l’azienda italiana partirà da un fatturato consolidato 6 milioni di euro. Fatturato destinato a crescere sensibilmente dopo questa operazione e alla luce dell’atteso rafforzamento della rete di vendita.Attualmente Dorelan è presente in Corea del Sud con 15 negozi interni ai department store e conta di effettuare un’altra apertura entro fine anno. La produzione resterà concentrata al 100% (dalla realizzazione della materia prima fino al confezionamento di un’ampia gamma di prodotti premium di nuova generazione) in Italia, con Dorelan Korea che si occuperà di sviluppare la distribuzione del brand sul mercato locale.“Questa operazione ci consente di rafforzare la strategia di internazionalizzazione del nostro Gruppo, andando a cercare e creare nuove opportunità di crescita. La Corea del Sud è un big dell’economia globale e promette di crescere ancora in un mercato dalle forti potenzialità”, sottolineano orgogliosi Diano Tura e Pietro Paolo Bergamaschi, Soci fondatori del Gruppo B&T S.p.A., proprietario del marchio Dorelan.Dunque, nuovo spazio all’affermazione del brand made in Italy nel mondo. Fondata 54 anni fa da Tura e Bergamaschi in un garage di Forlì, Dorelan è cresciuta anno dopo anno grazie a forti investimenti in ricerca e sviluppo, nella sostenibilità ambientale e nell’attenzione verso i lavoratori, suoi capisaldi. L’attenzione all’artigianalità delle produzioni si sposa con la grande attenzione verso l’innovazione: un mix di successo che ha consentito all’azienda prima di radicarsi in Italia, quindi di crescere anche all’estero. Con i risultati economici che hanno confermato l’efficacia di questo approccio: il 2021 si è chiuso con un fatturato di 85 milioni di euro, il 34% in più rispetto all’anno precedente.Questo annuncio segue le operazioni condotte a livello internazionale nel corso degli ultimi due anni, tra cui l’apertura di due filiali commerciali, a Taiwan e Hong Kong, altre due piazze di riferimento del mercato asiatico, fortemente strategico per l’azienda insieme a quello europeo (soprattutto Francia, Romania e Spagna) e statunitense. In una fase particolarmente complicata per l’emergenza pandemica, come la primavera 2020, l’azienda ha dato vita a Dorelan Usa, corporation Usa con headquarter a Miami, il centro mondiale del cruising e punto di riferimento per il settore dell’hotellerie. Una dimostrazione di visione, che trova conferma anche nell’ultima operazione in Corea del Sud.",
    "La Corea del Sud potrebbe diventare un fornitore di armi perfetto per l’Europa": "La Corea del Sud potrebbe rivelarsi un importante fornitore della Nato a seguito dell’aumento delle spese militari causate dalla guerra in Ucraina. A luglio, il ministro della difesa polacco Mariusz Błaszczak ha firmato tre memorandum of understanding con le aziende sudcoreane Hyundai Rotem, Hanwha Defense e Korea Aerospace Industries grazie ai quali la Polonia riceverà carri armati, obici semoventi e caccia da combattimento.\n\nIl 26 agosto, il ministro ha firmato i primi due accordi che comprendono 180 carri armati in consegna tra il 2022 al 2025 e 212 obici che arriveranno tra il 2022 e il 2026. Altri 820 carri armati saranno costruiti nel Paese dell’Europa orientale a partire dal 2026. Un terzo contratto per l’acquisto di FA-50 sarà concluso entro la fine dell’anno.\n\nI contratti sono parte del più grande accordo di armi mai concluso dalla Corea del Sud. Costituiscono il secondo più importante acquisto di armi da parte di un membro della Nato da un fornitore esterno al blocco, dopo quello controverso del sistema di difesa anti missile e anti aereo russo S400 da parte della Turchia. Le parti non hanno annunciato il valore complessivo del patto, ma secondo i media sudcoreani, la cifra dovrebbe avvicinarsi ai 15 miliardi di dollari.\n\nVarsavia ha annunciato così l’acquisto di mille carri armati K2 Black Panther dall’azienda sudcoreana Hyundai Rotem, sussidiaria per la difesa di Hyundai Motor Group. I veicoli corazzati possono raggiungere una velocità massima di 70 km/h, sono dotati di cannoni da 120 mm ad anima liscia e di un sistema di caricamento automatico delle munizioni.\n\nIl numero di carri armati previsti nell’accordo con i sudcoreani ha superato di gran lunga quello sottoscritto ad aprile da Varsavia con Washington per l’acquisto di 250 carri armati M1A2 Abrams.\n\nHanwha Defense, invece, divisione per la difesa di Hanwha Corp, specializzata in sistemi di artiglieria e veicoli corazzati, invierà in Polonia quasi 700 obici semoventi K9. In base all’accordo quadro, l’esercito polacco dovrebbe ricevere 48 velivoli leggeri da combattimento FA-50 della Korea Aerospace Industries. Il caccia FA-50 è la versione più avanzata del T-50, sviluppato insieme a Lockheed Martin, che in passato ha trovato clienti in Indonesia, Iraq, Filippine e Thailandia.\n\nI caccia dovrebbero arrivare a metà del 2023 per permettere alla Polonia di sostituire gradualmente i MiG-29 di costruzione sovietica. Sono compatibili con altri radar statunitensi e con diversi armamenti, tra cui bombe e missili aria-aria e aria-terra, statunitensi ed europei. Se gli ordini saranno completati, la Polonia potrebbe avere lo stesso quantitativo di carri armati di Germania, Francia e Italia messe insieme.\n\nLa Norvegia potrebbe essere la prossima a scegliere il carro armato sudcoreano K2. Oslo, per adesso, può contare su una dotazione di carri armati composta da 52 Leopard2 olandesi di seconda mano di metà anni ‘80. Allo stesso modo dei polacchi, i norvegesi sono chiamati a decidere se allargare e potenziare la dotazione esistente oppure se optare per il K2.\n\nA febbraio, invece, in quella che sarà ricordata come la prima visita di un ministro della Difesa sudcoreano nel Paese nordico, Suh Wook ha incontrato l’omologo norvegese, Odd Roger Enoksen, ad Oslo. Suh ha sfruttato i colloqui per promuovere il K-2 ed Enoksen ha definito «significativa» l’offerta sudcoreana per il progetto di difesa della Norvegia. Oslo si confermerebbe così un importatore di armi rilevante per Seoul: nel 2017, la Norvegia aveva firmato un contratto per l’acquisto di 24 obici semoventi K-9.\n\nIn cima alla lista dei potenziali acquirenti dei K2, ha spiegato Siemon Wezeman, ricercatore dello Stockholm International Peace Research Institute (SIPRI), ad Asia Nikkei, ci sarebbe anche la Grecia, interessata ad aggiornare i vecchi carri armati non adeguati al confronto con i modelli dell’arcirivale Turchia. L’Italia non rientra tra i possibili acquirenti dei K2 perché da poco ha stanziato fondi per l’aggiornamento degli Ariete.\n\nTra tutti questi Paesi, solo la Polonia gode di un importante complesso industriale militare e i polacchi sarebbero desiderosi di passare dalla produzione su licenza del K2 per le proprie forze alla produzione per l’esportazione in altri Stati europei. Tuttavia, Hyundai Rotem non ha rilasciato commenti sui possibili trasferimenti di tecnologia.\n\nHanwha Defense è entrata nel mercato europeo della difesa già nel 2014 dopo l’annessione russa della Crimea attraverso la licenza a un appaltatore polacco per la costruzione del suo obice semovente Krab. Da allora, l’azienda ha esportato varianti del K9 compatibile con la Nato in Finlandia, Norvegia, Estonia e Turchia.\n\nA seguito dell’attacco di Putin all’Ucraina, i Paesi europei hanno annunciato oltre 200 miliardi di euro di aumento della spesa per la difesa. L’Agenzia europea per la difesa dell’Unione europea ha definito una priorità nel breve termine il rifornimento di armamenti e munizioni dei Paesi orientali dell’Unione, poiché essi sono stati tra i maggiori fornitori di aiuti miliari all’Ucraina. Mentre a Seoul la cosiddetta “diplomazia delle vendite” è diventata un obiettivo fondamentale del nuovo presidente: il conservatore Yoon Suk-yeol non a caso ha partecipato al recente vertice della Nato a Madrid, la prima volta per un leader coreano.\n\nVarsavia era alla ricerca di sostituti. Avendo donato all’Ucraina 250 carri armati dell’era sovietica, l’alternativa sudcoreana si è presentata al momento più opportuno. I polacchi infatti sarebbero stati scoraggiati dai lunghi tempi di consegna dei Leopard 2 di Krauss-Maffei Wegmann, pilastro della forza corazzata europea della Nato.\n\nOltre al tempismo, le armi sudcoreane godono del vantaggio offerto dall’alta tecnologia, di un buon rapporto costo-efficacia rispetto alle armi statunitensi ed europee, e della possibilità di produrle localmente.\n\nLa Corea del Sud, dal canto suo, da decenni è costretta ad affrontare la minaccia militare della Corea del Nord. Anche dopo la fine della Guerra Fredda, Seoul ha mantenuto la capacità di produrre armi in serie proprio per fronteggiare Pyongyang e ora sembra pronta a cogliere le opportunità offerte dal conflitto in Europa.\n\nIl Paese asiatico, casa del maggiore produttore mondiale di smartphone, Samsung Electronics, grazie alla propria tecnologia e alle capacità militari-industriali, sta cercando il proprio posto di prestigio nell’industria globale delle armi.\n\nIl rapido sviluppo industriale sudcoreano e la cooperazione nel campo della difesa con l’alleato statunitense hanno permesso la nascita e lo sviluppo di un’industria della difesa efficiente e all’avanguardia. Ma è stata l’amministrazione di Moon Jae-in ad aver elevato il budget per la difesa in media del 7% ogni anno, arrivando a toccare i 44 miliardi di dollari nel 2022. Tra il 2017 e il 2021, secondo Sipri, la Corea del Sud si è collocata tra i 10 maggiori esportatori di armi di tutto il mondo, tanto che è stata coniata l’espressione K-defense, dopo K-pop e K-drama.\n\nL’esportazione di armi sudcoreane è motivata anche da ragioni politiche e geopolitiche. Sebbene la situazione si sia modificata a seguito dell’aggressione russa all’Ucraina, il governo polacco non era in ottimi rapporti con l’Unione europea, compresa la Germania. Inoltre, le vendite di armi di Seoul sono dirette a Paesi che considerano la Russia e la Cina minacce alla sicurezza.\n\nLo scopo è contrastare le minacce in arrivo dalla Russia – come per Polonia e Finlandia – e quelle dalla Cina – come per India e Australia. Tali vendite confermerebbero un orientamento filo-occidentale più marcato della politica estera sudcoreana, prima più restia ad andare contro la Cina per i legami economici esistenti con Pechino, e contro la Russia per l’influenza che Mosca esercita sul regime nordcoreano.\n\nLe aziende sudcoreane hanno già portato a compimento accordi di alto profilo con Egitto ed Emirati Arabi Uniti, attirando le critiche degli attivisti per i diritti umani. Già nel 1997 la Turchia era stata il primo destinatario degli obici semoventi K9 sudcoreani.",
    "Corea del Sud, il tifone Hinnamnor si abbatte sulla citta' di Busan - Mondo": "Corea del Sud, il tifone Hinnamnor si abbatte sulla citta' di Busan",
    "Kim crede che il Covid arrivi con i palloni aerostatici, attivista scappato in Corea del Sud ne lancia 30 su Pyongyang": "Park Sang-hak ha così inviato il Corea del Nord un carico di 20 mila mascherine e migliaia di pastiglie di Tylenol e vitamina C\n\nUn transfuga nordcoreano in Corea del Sud ha annunciato di aver inviato palloni aerostatici carichi di materiale sanitario per il contrasto del Covid-19 oltre il confine della Corea del Nord, nonostante i ripetuti avvertimenti di Pyongyang, che ha imputato proprio a queste attività la diffusione del coronavirus nel Paese, e ha minacciato ritorsioni. Park Sang-hak, che dopo essere fuggito dalla Corea del Nord è divenuto un attivista pro-democrazia, ha annunciato di aver lanciato ieri ben 30 palloni aerostatici verso il Nord, con un carico di 20 mila mascherine e migliaia di pastiglie di Tylenol e vitamina C. Ai palloni l’attivista ha anche applicato slogan contro il regime nordcoreano e contro Kim Jong-un. Il mese scorso l’attivista è stato aggredito a Seul da un uomo che gli ha spezzato un braccio: la polizia sudcoreana ha arrestato l’aggressore, del quale però non ha diffuso alcuna generalità.\n\nLa Corea del Nord ha duramente criticato nei giorni scorsi il nuovo relatore speciale per i diritti umani delle Nazioni Unite, Elizabeth Salmon, accusandola di essere un “fantoccio” degli Stati Uniti. “Avevamo già chiarito la nostra posizione di principio, secondo cui non riconosciamo né intendiamo avere a che fare con alcun ‘relatore speciale’ che è un mero fantoccio degli Usa”, ha dichiarato un portavoce del ministero degli Esteri nordcoreano menzionato dall’agenzia di stampa ufficiale “Korean Central News Agency” (“Kcna”).\n\n“La Repubblica Popolare Democratica di Corea non perdonerà mai gli Stati Uniti e i loro vassalli nel racket dei ‘diritti umani’ (…) che puntano a rovesciare il suo sistema sociale”, ha aggiunto il portavoce. Salmon è stata nominata relatrice speciale dell’Onu per la Corea del Nord all’inizio di agosto; la scorsa settimana la funzionaria ha visitato Seul per incontrare funzionari del governo sudcoreano, attivisti e transfughi nordcoreani.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Secondo la Corea del Sud, le armi nucleari porteranno all’autodistruzione del regime di Kim Jong-un": "Il ministero della Difesa della Corea del Sud ha rivolto un avvertimento alla Corea del Nord oggi, affermando che qualsiasi tentativo da parte del Nord di fare ricorso ad armi atomiche porterebbe alla sua “autodistruzione”. Seul ha risposto così alla recente approvazione da parte dell’Assemblea popolare suprema di una politica che regola il ricorso preventivo alle armi atomiche in caso di minaccia diretta alla leadership nordcoreana. “Avvertiamo che se la Corea del Nord compisse un tentativo di utilizzare armi nucleari, affronterebbe una soverchiante risposta da parte dell’alleanza Corea del Sud-Stati Uniti, e il suo regime imboccherebbe una strada che porta all’autodistruzione”, ha dichiarato il colonnello Moon Hongsik, vice portavoce del ministero della Difesa sudcoreano. L’ufficiale ha aggiunto che la nuova politica approvata dal Nord comporterà un ulteriore rafforzamento delle capacità di deterrenza congiunte di Stati Uniti e Corea del Sud.\n\nIl leader della Corea del Nord, Kim Jong-un, ha ribadito la scorsa settimana che il Paese non intende rinunciare per nessun motivo ai suoi deterrenti balistico e nucleare, che ha definito necessari per far fronte a eventuali aggressioni da parte degli Stati Uniti. Kim ha tenuto giovedì 8 settembre un discorso di fronte all’Assemblea popolare suprema, il parlamento nordcoreano con funzioni di ratifica. Proprio la scorsa settimana, l’Assemblea ha dato la propria autorizzazione formale a un disegno di legge che autorizza le forze armate a effettuare attacchi nucleari “automatici” in caso di minaccia diretta alla leadership nordcoreana. Le dichiarazioni di Kim Jong-un confermano lo stato di crescente tensione nella Penisola Coreana: dall’inizio del 2022 la Corea del Nord ha effettuato più di 30 test balistici, ed ha effettuato preparativi in vista di un nuovo test nucleare.\n\nStati Uniti, Corea del Sud e Giappone hanno concordato di rispondere con durezza a un eventuale test nucleare da parte della Corea del Nord. Lo ha dichiarato la scorsa settimana il consigliere per la sicurezza nazionale Kim Sung-han, commentando il recente incontro alle Hawaii con gli omologhi statunitense e giapponese, Jake Sullivan e Takeo Akiba. Il funzionario sudcoreano ha ribadito la valutazione formulata dalle intelligence dei tre Paesi, secondo cui Pyongyang ha completato i preparativi in vista del suo primo test nucleare dal 2017. “Se la Cora del Nord condurrà il suo settimo test nucleare, i nostri tre Paesi, assieme alla comunità internazionale, massimizzeranno la cooperazione per assicurarsi che Pyongyang comprenda di aver fatto la scelta sbagliata. Abbiamo concordato che non dovrebbe esserci alcuna compiacenza o esitazione nella nostra risposta alla Corea del Nord”, ha affermato Kim.\n\nIl consigliere per la sicurezza nazionale della Corea del Sud ha incontrato la scorsa settimana le controparti statunitense e giapponese alle Hawaii, per discutere questioni quali la Corea del Nord, la sicurezza economica e la Cina. Il funzionario ha tenuto colloqui con il consigliere per la sicurezza nazionale Usa Jake Sullivan e con l’omologo giapponese Takeo Akiba. L’incontro si è svolto presso i quartier generale del Comando Usa per l’Indo-pacifico a Honolulu: è il primo tra i tre funzionari dall’insediamento del presidente sudcoreano Yoon Suk-yeol, lo scorso maggio, e da quando quest’ultimo ha presentato la sua “audace” iniziativa per la denuclearizzazione della Penisola coreana.\n\nNei giorni scorsi il portavoce del dipartimento di Stato Usa, Ned Price, ha elogiato “l’audace piano” recentemente illustrato dal presidente della Corea del Sud, Yoon Suk-yeol, che ha rivolto alla Corea del Nord l’offerta di cooperazione economica in cambio della rinuncia al suo arsenale atomico. L’offerta, che Pyongyang ha già sdegnosamente respinto, rientra appieno nell’approccio degli Stati Uniti alla questione nordcoreana, ha affermato ieri Price. “Siamo stati chiari in merito al nostro sostegno al piano coraggioso e ambizioso proposto dall’amministrazione sudcoreana”, ha affermato il portavoce. “E’ un piano interamente in linea con il nostro approccio al programma di armi nucleari della Corea del Nord, al suo programma di missili balistici, e inquadra il potenziale per progressi pratici e incrementali verso la completa denuclearizzazione della Penisola Coreana”, ha aggiunto Price.\n\nIl mese scorso la Corea del Nord ha respinto l’offerta di dialogo della Corea del Sud ed esortato il suo presidente, Yoon Suk-yeol, a tacere. Il messaggio è stato inviato con un comunicato di Kim Yo-jong, vicedirettrice di dipartimento del Comitato centrale del Partito del lavoro della Corea del Nord e sorella del leader Kim Jong-un, dal titolo “Non fare un sogno assurdo”. “Sarebbe stato meglio per la sua immagine chiudere la bocca, piuttosto che dire sciocchezze”, ha esordito Kim Yo-jong, riferendosi al discorso del 15 agosto con cui il presidente sudcoreano ha offerto a Pyongyang aiuto per migliorare significativamente l’economia nordcoreana in cambio di passi concreti sulla denuclearizzazione. Per l’alta funzionaria nordcoreana il “piano audace” proposto da Yoon è stato il punto più “ripugnante” del suo discorso. Il presidente sudcoreano, che ha parlato di un un nuovo corso “per costruire un Paese libero combattendo contro le forze comuniste” viene definito un cane che abbaia. Il “piano audace” è “davvero assurdo”, “impraticabile” e ignora “l’atteggiamento dell’altra parte”, ha affermato Kim Yo-jong, per poi spiegare i motivi di quella che ritiene “un’assurdità” e offrire “alcuni consigli”. La dirigente ha sostenuto anzitutto che il piano non è nuovo, ma ricalca quello presentato dall’ex presidente della Corea del Sud Lee Myung-bak dieci anni fa e ha definito “un prerequisito sbagliato” quello della denuclearizzazione da parte del Nord. “Nessuno baratta il suo destino con una torta di mais (…) Pensando che il piano per barattare la ‘cooperazione economica’ con il nostro onore, le armi nucleari, è il grande sogno, speranza e piano di Yoon, ci siamo resi conto che è davvero semplice e anche infantile”, ha scritto Kim Yo-jong. “L’amaro disprezzo è la sola cosa che mostreremo a coloro che fanno un sogno irrealizzabile per riuscire a farci abbandonare le nostre armi nucleari”, ha proseguito.\n\nPer la sorella di Kim, inoltre, non ha senso che a parlare di aiuti economici sia il leader di un Paese con una “economia viziata”, accusato di violazioni e ostilità militari. “Quei criminali che violano gravemente le nostre condizioni di sicurezza continuando a infiltrare rifiuti sporchi nel nostro territorio parlano di ‘approvvigionamento alimentare’ e ‘assistenza medica’ agli abitanti del Nord”, ha scritto la dirigente nordcoreana, per la quale Yoon non è nient’altro che “un furfante che oggi parla di ‘piano audace’ e domani organizza esercitazioni di guerra contro il Nord”. “Chiariamo che non ci sederemo faccia a faccia con lui”, ha concluso Kim Yo-jong, che infine ha anche deriso la Corea del Sud per la localizzazione dei missili da crociera lanciati dal Nord il 17 agosto: a suo dire, infatti, il lancio è avvenuto da Anju, nella provincia del Phyongan Meridionale, e non dall’area di Onchon come sostenuto dalle autorità sudcoreane. Oltre a proporre il suo “piano audace”, il presidente sudcoreano Yoon, in una conferenza stampa tenuta il giorno precedente, a cento giorni dal suo insediamento, ha dichiarato che Seul non punta a un cambiamento dello status quo a Pyongyang. “Garantire la sicurezza del regime non è qualcosa che il governo della Corea del Sud può fare. Ma né io né il governo della Corea del Sud vogliamo che lo status quo cambi irragionevolmente o con la forza in Corea del Nord”, ha affermato Yoon. Nella stessa giornata la Corea del Nord ha lanciato due missili da crociera verso il Mar Giallo. Il precedente lancio risaliva a gennaio mentre a giugno sono stati testati missili balistici, in violazione delle risoluzioni del Consiglio di sicurezza delle Nazioni Unite (che non riguardano, invece, quelli da crociera).\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Autosufficienza bellica e apertura all’export: ecco come la Corea del Sud sta scalando la classifica dei principali produttori di armi": "Tra i nomi dei più grandi produttori della Difesa si sta facendo largo anche quello della Corea del Sud. Negli ultimi anni Seoul ha scalato silenziosamente la classifica dei maggiori esportatori di prodotti bellici del mondo, arrivando al decimo posto nel 2021, secondo quanto riportato dallo Stockholm International Peace Research Institute (Sipri). I numeri delle esportazioni sudcoreane sono ancora ridotti rispetto agli Stati che dominano la classifica, ma i risultati raggiunti dal Paese asiatico non sono sfuggiti agli esperti del settore militare. Né a quei governi interessati ad ammodernare o rimpinguare i propri arsenali con prodotti meno costosi rispetto a quelli americani ma comunque tecnologicamente avanzati. A favorire l’ascesa della Corea del Sud sono stati diversi fattori, tanto interni quanto esterni, e gli esperti prevedono un ulteriore aumento delle esportazioni belliche di Seoul nei prossimi anni, grazie anche alla tensione nel Pacifico e alla guerra in Ucraina.\n\nD’altronde basta dare uno sguardo ai numeri per comprendere quanto rapidamente è cresciuto il settore bellico sudcoreano. Secondo i dati del Sipri, fino al 2016 l’export di Seoul corrispondeva soltanto all’1% dei traffici mondiali, ma nei successivi cinque anni è arrivato al 2,8%, registrando così un incremento del 177% nelle vendite. A confermare questo trend è anche la Export-Import Bank of Korea, che nel suo ultimo report evidenzia come il valore delle esportazioni belliche sia passato dai 3 miliardi del 2020 ai 7 del 2021, mentre per il 2022 ci si aspetta una crescita pari a 10 miliardi di dollari.\n\nUn esempio dell’espansione sudcoreana nel mercato estero è certamente l’accordo raggiunto a fine luglio con la Polonia per la vendita di mille carri armati K9, di 648 obici semoventi e di 48 jet FA-50 per un valore stimato di circa 15 miliardi di dollari. Recentemente, Varsavia ha anche espresso interesse verso l’acquisto dei lanciatori multipli fabbricati sempre da Seoul, in attesa di ottenere il via libera per gli Himars di produzione americana.\n\nL’accordo siglato negli ultimi mesi con la Polonia ha segnato un record per l’export del Paese asiatico, ma non è la prima volta che Varsavia si rivolge a Seoul. Il primo acquisto di carri armati K9 risale al 2014, in concomitanza con l’annessione russa delle Crimea, e l’esempio polacco è stato seguito pochi anni dopo da Finlandia, Norvegia ed Estonia. Ma i prodotti sudcoreani non si sono diffusi solo in Europa. Il K9 sarà presto in dotazione all’esercito dell’Egitto ed è anche il primo modello di carro armato asiatico ad aver fatto il suo ingresso nel mercato dell’Australia.\n\nIl merito di aver dato slancio all’industria della difesa sudcoreana va a Moon Jean-in, che durante gli anni della sua presidenza (2017-2022) si è fatto promotore di una maggiore collaborazione tra Stato e aziende, spostando il focus della produzione nazionale dal soddisfacimento dei bisogni interni verso il mercato estero. Tasselli fondamentali del lavoro di Moon sono stati il Defense Industry Development Act e il Defense Science and Technology Innovation Promotion Act, entrambi pensati per incentivare le esportazioni e per rendere il più possibile locale la produzione, riducendo così la dipendenza dai componenti realizzati all’estero e aumentando il margine di manovra del governo nelle scelte relative all’export. Produrre in patria la maggior parte dei pezzi consente a Seoul di decidere in autonomia verso quali mercati dirigersi, senza dover richiedere ai Paesi che producono le singole componenti ulteriori autorizzazioni. Oltre a garantire costi minori e un incremento del valore del comparto industriale nazionale.\n\nInoltre, il rafforzamento della propria industria permette a Seoul di fornire al proprio esercito prodotti tecnologicamente avanzati in grado di sopperire al sempre minor numero di soldati. A causa del costante calo demografico, il numero di cittadini sudcoreani idonei alla leva passerà entro il 2023 dagli attuali 330mila a 180mila, causando un deficit a livello di personale militare che rischia di limitare le capacità di risposta di Seoul.\n\nMa puntare maggiormente sull’industria nazionale e sulle esportazioni serve anche a raggiungere determinati obiettivi in politica estera. Vendere i propri prodotti bellici ad altri Paesi vuol dire infatti inserirsi in una specifica rete di alleanze e consolidare i rapporti con quei governi che scelgono di aggiungere ai propri arsenali gli armamenti sudcoreani. Non a caso, l’export bellico è servito a Seoul per allinearsi a Usa e Australia nella contesa per il Pacifico ed anche per segnalare il proprio sostegno all’Ucraina. Non potendo inviare materiale bellico direttamente a Kiev, la Corea del Sud ha offerto i suoi prodotti a quei Paesi che hanno ceduto parte del proprio arsenale all’esercito ucraino, come dimostra il caso della Polonia.\n\nIl conflitto in Ucraina si è quindi dimostrato un’ottima occasione di espansione per l’industria bellica sudcoreana in Europa, ma il Paese asiatico potrebbe presto trovare nuovi sbocchi anche in altri mercati. A causa delle sanzioni occidentali, la Russia sta avendo difficoltà nell’esportare i propri prodotti e rischia di perdere importanti acquirenti, primi fra tutti l’India, che deve fare i conti anche con le pressioni degli Usa affinché prenda le distanze da Mosca.\n\nIl cambio di paradigma voluto da Moon (e adottato anche dall’attuale presidente Yoon Suk-yeol), la tensione crescente nel Pacifico e la guerra in Ucraina sono tutti elementi che hanno contribuito alla crescita dell’export della Corea del Sud e difficilmente si assisterà a un cambio di tendenza nel prossimo futuro. Yoon Suk-yeol punta ancor più del suo predecessore sul rafforzamento delle capacità belliche del Paese e questa contingenza di fattori interni ed esterni non fa che sostenere il suo sogno di una Corea del Sud forte sul piano (anche) militare.",
    "Seoul riapre il dibattito sulla legge per la sicurezza nazionale": "di Guido Alberto Casanova\n\nEredità rimasta dagli anni del governo autoritario di Syngman Rhee prevede ancora il carcere per chi esprime simpatie per Pyongyang e lascia ampi margini nell'applicazione del reato di cospirazione. La Corte costituzionale sta esaminando 11 petizioni presentate per la sua revisione da cittadini e tribunali distrettuali.\n\nSeoul (AsiaNews) - La Corea è un Paese dove la Guerra fredda, per certi versi, non è mai finita e non si tratta solo della divisione della penisola tra Pyongyang e Seoul. Nonostante la fine del regime autoritario che per tanti decenni aveva governato la Corea del Sud, la democratizzazione del Paese non è riuscita a far piazza pulita di tutte le istituzioni della dittatura militare e oggi rimangono nel sistema sudcoreano alcune importanti eredità di quel periodo. Per questo è interessante segnalare che la Corte costituzionale di Seoul stia cercando di porre rimedio, dando nuovo slancio al processo di revisione della legge sulla sicurezza nazionale\n\nSi tratta di uno dei più importanti lasciti del periodo autoritario, approvata sotto l’occhio attento del primo presidente e dittatore sudcoreano Syngman Rhee nel 1948. La legge è stata una delle prime entrate in vigore nella nuova repubblica, che al momento della sua nascita era attraversata da fortissime tensioni tra le autorità anti-comuniste sostenute dagli Stati Uniti e i numerosi comitati popolari di sinistra che alimentavano insurrezioni nel sud. In questo contesto, la legge sulla sicurezza nazionale mirava a prevenire le attività di gruppi anti-governativi. La legge non solo stabilisce punizioni estremamente severe (come ergastolo o pena di morte) per qualsiasi organizzazione che mini la sicurezza nazionale o la stabilità sociale sudcoreana, ma prevede punizioni carcerarie anche per chi collabori o semplicemente simpatizzi con questi gruppi.\n\nQueste disposizioni, in particolare, hanno ristretto le libertà e i diritti civili della Corea del Sud. Esprimere la propria simpatia per la Corea del Nord o per il comunismo può condurre a una pena detentiva di svariati anni. Ma le conseguenze si fanno sentire anche sul piano politico. Nel 2014 infatti il Partito progressista unificato, una piccola formazione di sinistra, venne messa al bando dopo che un suo parlamentare era stato accusato dall’intelligence sudcoreana di cospirare per rovesciare il governo con una ribellione pro-Nord.\n\nDiventa significativo, quindi, che alla Corte costituzionale di Seoul la settimana scorsa si sia tenuta per la prima volta una udienza pubblica per valutare la costituzionalità della legge. La discussione è stata aperta dopo che 11 petizioni a favore della revisione sono state presentate da cittadini e tribunali distrettuali, secondo cui la legge limita la libertà di parola e di coscienza oltre a essere talmente vaga nella propria formulazione da prestarsi a un utilizzo arbitrario.\n\nAnche la Commissione nazionale per i diritti umani si è dichiarata a favore dell’incostituzionalità. “Oggi c’è un notevole divario tra Nord e Sud in termini di potere economico e militare in confronto al 1948” ha detto la Commissione. “Anche nel caso in cui i sudcoreani lodassero o incoraggiassero la Corea del Nord, ciò porrebbe rischi minimi alla nostra società ora che il livello di comprensione della realtà nordcoreana è molto più alto”.\n\nVa ricordato, però, che dal 1991 la legge è stata sottoposta al vaglio della Corte costituzionale ben sette volte e ogni volta, pur senza udienze pubbliche, ne ha convalidato la costituzionalità.",
    "Taiwan: Usa, Giappone e Corea del Sud ribadiscono l’opposizione al mutamento dello status quo": "Ribadendo la condanna dei test balistici effettuati da Pyongyang all'inizio di quest'anno, Blinken, Hayashi e Park hanno riaffermato che se il Nord effettuasse il suo settimo test nucleare, incorrerebbe in una \"risposta forte e risoluta da parte della comunità internazionale\"\n\nIl segretario di Stato Usa Antony Blinken e i ministri degli Esteri di Giappone e Corea del Sud, Yoshimasa Hayashi e Park Jin, si sono incontrati ieri a New York a margine della 77ma Assemblea generale delle Nazioni Unite. Durante l’incontro, i tre ministri hanno ribadito l’opposizione dei loro Paesi a qualunque tentativo di mutare lo status quo col ricorso alla forza, in risposta al rischio di una invasione armata di Taiwan da parte della Cina. I tre capi della diplomazia hanno anche espresso la determinazione di Washington, Tokyo e Seul a rispondere a un possibile test nucleare da parte della Corea del Nord. Ribadendo la condanna dei test balistici effettuati da Pyongyang all’inizio di quest’anno, Blinken, Hayashi e Park hanno riaffermato che se il Nord effettuasse il suo settimo test nucleare, incorrerebbe in una “risposta forte e risoluta da parte della comunità internazionale”. L’incontro di ieri è servito anche a evidenziare l’espansione della cooperazione trilaterale oltre la questione specifica del nucleare nordcoreano: Blinken ha dichiarato che l’interlocuzione tra i tre Paesi è necessaria agli sforzi degli Stati Uniti per far fronte alle questioni di sicurezza regionali e globali. I ministri hanno espresso infine il loro sostegno alle esigenze di sviluppo dei Paesi insulari del Pacifico, e condannato congiuntamente la guerra intrapresa dalla Russia in Ucraina.\n\nIl primo ministro del Giappone, Fumio Kishida, e il presidente della Corea del Sud, Yoon Suk-yeol, hanno tenuto mercoledì il loro primo incontro bilaterale dall’insediamento del capo dello Stato sudcoreano, lo scorso maggio. L’incontro, che si è svolto a margine della 77ma Assemblea generale delle Nazioni Unite a New York, era stato anticipato da indiscrezioni di stampa, ma i governi dei due Paesi hanno mantenuto il riserbo in proposito sino alla vigilia. Durante l’incontro, i due leader hanno concordato in merito alla necessità di ripristinare le relazioni bilaterali tra i rispettivi Paesi, minate da dispute di carattere storico e territoriale. Nel corso dell’incontro, che si è protratto per circa 30 minuti, i due leader hanno concordato di proseguire le comunicazioni dirette e accelerare il dialogo diplomatico bilaterale di alto livello, in aggiunta a quello trilaterale con gli Stati Uniti. Kishida e Yoon hanno condiviso inoltre la preoccupazione in merito alla minaccia rappresentata dai programmi balistico e nucleare della Corea del Nord.\n\nIn una nota diffusa a margine dell’incontro, il ministero degli Esteri giapponese afferma che “Giappone e Corea del Sud sono vicini importanti l’uno per l’altro nel contesto dell’attuale ambiente strategico”: un riferimento implicito alle sfide di sicurezza rappresentate dalla Corea del Nord e dalla Cina. Il principale ostacolo al rilancio delle relazioni tra Tokyo e Seul resta il tema dello sfruttamento del lavoro ai danni dei coreani da parte del Giappone, prima e durante la Seconda guerra mondiale. Kishida e Yoon hanno concordato mercoledì di sviluppare le relazioni ripartendo dalla “relazione cooperativa amichevole” intrattenuta dai due Paesi a partire dal 1965. A testimoniare le difficoltà che ancora caratterizzano l’interlocuzione tra i due Paesi c’è anche la cautela esibita dei ministeri degli Esteri dei due Paesi nel descrivere l’incontro di ieri: Tokyo l’ha definito un colloquio “informale”, mentre Seul ha parlato di un “incontro riassuntivo”.\n\nL’incontro di mercoledì è stato preceduto lunedì da quello tra i ministri degli Esteri dei due Paesi. Il ministro degli Esteri giapponese Yoshimasa Hayashi e l’omologo sudcoreano, Park Jin, hanno intrattenuto un colloquio di circa 50 minuti, confrontandosi in merito a “materie di comune interesse”, incluse le prospettive di rilancio delle relazioni bilaterali. Un funzionario del ministero degli Esteri sudcoreano ha riferito che i colloqui hanno riguardato anche le dispute storiche alla base del deterioramento delle relazioni tra i due Paesi: Park ha chiesto sforzi sinceri da parte di Tokyo per risolvere in particolare la questione dello sfruttamento del lavoro coreano durante la Seconda guerra mondiale.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "L’onda della Corea del Sud in mostra al Victoria & Albert di Londra": "Dalle macerie di una lunga e sanguinosissima guerra civile, alla superficie scintillante degli smartphone, nel giro di una manciata di decadi. Poteva succedere qualcosa di simile anche in Italia ma è stata la Corea del Sud ad aver cavalcato l’onda sempre più in alto e fino in fondo, nel senso letterale dell’immagine: hallyu, scritto 한류, è un neologismo che faremo bene a capire come pronunciare correttamente e che significa “onda coreana”.\n\nUna figura retorica ma nemmeno tanto, per definire quel fenomeno di diffusione globale della cultura di massa sudcoreana, verificatosi a partire dagli anni ’90 e che oggi, tra un Gangnam Style e una serie Netflix, sembra aver toccato un apice. E un museo particolarmente attento a certe manifestazioni della società, come è il Victoria & Albert Museum di Londra, non poteva farsi sfuggire l’occasione di raccontare questa affascinante storia, che intreccia soft power e geopolitica, creatività e controllo. E poi, proprio poche settimane fa si è svolta la prima, storica edizione di Frieze a Seoul: la fiera british per eccellenza è finalmente approdata in Corea del Sud. E il cerchio si chiude, come sempre.\n\nUna linea sottile: dal 38° Parallelo al Gangnam Style\n\nPer la scrittrice e giornalista coreano-americana Euny Hong, hallyu è diventato l’espressione del «Cambiamento di paradigma culturale più grande e veloce al mondo nella storia moderna». In effetti, la preparazione è stata piuttosto elaborata: la Corea è stata uno dei primi territori sul quale si sono incontrate le potenze vincitrici della Seconda Guerra Mondiale, le truppe statunitensi al Sud, quelle sovietiche al Nord, divise dal famigerato 38mo parallelo.\n\nCome spesso capita, è stato da quella separazione, precisamente con l’istituzione della Repubblica di Corea, il 15 agosto 1948 – data che sancisce la nascita della Corea del Sud – che è iniziato tutto. Poi vennero i colpi di Stato immancabilmente guidati dai militari, le rivolte studentesche e dei movimenti di sinistra represse con la violenza, le crisi e le crescite economiche, l’industrializzazione forzata, l’impulso alle esportazioni, lo sviluppo dei “chaebol”, i grandi conglomerati a conduzione familiare che oggi sono Samsung, LG e Hyundai, la graduale stabilizzazione politica verso una democrazia liberale.\n\nTutto ciò per arrivare, oggi, al Gangnam Style, cioè lo stile lussuoso e moderno che può sfoggiare chi si gode la vita nel Distretto di Gangnam, zona di Seoul in cui grattacieli avveniristici, atelier alla moda, locali notturni, gallerie e musei d’arte (ormai la capitale coreana è anche una capitale del contemporaneo) convivono con l’antico tempio buddista Bongeunsa. Perché in Corea la cronologia è un elastico che si tende e si restringe per schioccare come un fulmine dal 1392 al 1910. Quando la dinastia Joseon, che aveva dominato il Paese per il periodo monstre di 500 anni basandosi sulla solidità dell’ideologia neoconfuciana, venne soppiantata dall’Impero giapponese che, tra le altre innovazioni, impose il calendario gregoriano, al posto di quello tradizionale cinese.\n\nHallyu, the korean wave: la mostra al Victoria & Albert\n\nLa mostra al Victoria & Albert ricorda un’altra data segnante, il 15 luglio 2012, quel giorno il cantate e produttore Park Jae-Sang, aka PSY, aprì una nuova pagina di storia, pubblicando il suo balletto “Gangnam Style” su YouTube. Quel video diventò virale dall’oggi al domani, battendo record di vendite e visualizzazioni, ispirando parodie ed emulatori su scala globale, raccogliendo premi e citazioni. A maggio 2014 la canzone aveva registrato oltre due miliardi di visualizzazioni su YouTube, oggi ne ha più di 4 miliardi e mezzo. E noi, right here right now, ci prendiamo quattro minuti per celebrare quel momento.\n\nIn esposizione al Victoria & Albert, circa 200 oggetti ed ephemera, divisi in quattro sezioni tematiche. Si parte, appunto, dalle macerie e si finisce agli smartphone: la prima parte ricostruisce il contesto storico che doveva portare all’ascesa fulminea dell’hallyu. La storia moderna della Corea è raccontata da fotografie, poster e materiali d’archivio, insieme a oggetti come i poster delle Olimpiadi del 1988 e i primi esempi di elettronica pensati per la diffusione commerciale e popolare, come il primo lettore MP3 al mondo. Anche l’arte contemporanea ha la sua parte: in mostra la famosa scultura video del 1986 del grande Nam June Paik, composta da 33 monitor TV.\n\nLa seconda sezione si concentra sul successo del genere K-drama, dagli anni ’90 a oggi, attraverso poster, storyboard, oggetti di scena e costumi. I punti salienti di questa sezione includono gli iconici costumi da guardia rosa e la tuta verde dei giocatori-prigionieri, protagonisti della serie Netflix “Squid Game”, oltre al set della stanza da bagno di “Parasite”, il film di Bong Joon-Ho, vincitore dell’Oscar.\n\nFenomeno virale per eccellenza, la musica K-Pop è ormai diffusa in tutto il mondo e la terza sezione della mostra ne sottolinea il ruolo cruciale, nella combo letale con i social media. Imperdibile una foto ricordo in stile Torre di Pisa con la statua di tre metri di G-Dragon, idolo della musica coreana, il Re del K-pop, scelto da Forbes come la persona sotto i trent’anni più influente nel settore dell’intrattenimento e dello sport asiatico. L’autore della scultura, che ricorda alcune opere di Jeff Koons, è Gwon Osang, artista nato in pieno boom economico e culturale coreano e tra i nomi più in voga da ormai qualche anno.\n\nSi chiude in bellezza con la sezione K-beauty, sottolineando in maniera acutissima l’influenza della cultura coreana nell’approccio alla cura quotidiana del corpo e nell’istituzione di nuovi standard estetici. Con imballaggi per cosmetici dal XIII secolo ai giorni nostri, la mostra ripercorre l’evoluzione del design del packaging di questi particolari prodotti che delineano il nostro aspetto esteriore e quindi, in un certo senso, anche la nostra forma mentis interiore.",
    "Google, il Tribunale Ue conferma la multa da 4,1 miliardi. E contro il colosso (e Facebook) si scaglia anche la Corea del Sud: multe miliardarie per violazione della privacy": "La Corea del Sud ha inflitto multe ad Alphabet e a Meta per violazione della legge sulla privacy. Lo ha dichiarato mercoledì in un comunicato la Commissione per la protezione delle informazioni personali del Paese, la quale ha inflitto a Google una multa di 69,2 miliardi di won, corrispondenti a 49,8 milioni di dollari e a Meta di 30,8 miliardi di won (circa 22 milioni). Una cifra certo non eccezionale per le due compagnie, ma che mostra una linea non conciliante del Paese.\n\nGoogle e Meta non hanno informato chiaramente gli utenti dei servizi e non hanno ottenuto il consenso preventivo per raccogliere e analizzare le informazioni comportamentali e le preferenze degli utenti al fine di dedurne gli interessi e utilizzarle per pubblicità personalizzate. Questa sentenza è solo l’ultima di una serie di decisioni analoghe sancite in altri Paesi.\n\nNon finisce qui per il colosso delle telecomunicazioni. Perché il Tribunale Ue ha confermato, in larga misura, la decisione della Commissione europea secondo la quale Google «ha imposto restrizioni illegali ai produttori di dispositivi mobili Android e agli operatori di reti mobili, al fine di consolidare la posizione dominante del suo motore di ricerca». Lo si legge in una nota in cui si aggiunge che «al fine di tener conto in modo migliore della gravità e della durata dell'infrazione, il Tribunale giudica tuttavia appropriato infliggere a Google un'ammenda di importo pari a 4,125 miliardi di euro al termine di un ragionamento che si discosta, su taluni punti, da quello della Commissione».",
    "Coppa Davis, Spagna-Corea del Sud 3-0. Iberici primi nel Girone B, ai quarti la Croazia": "Serviva vincere contro la modesta Corea del Sud per qualificarsi, e da prima del Girone B, alla Spagna, e gli iberici centrano l’obiettivo già dopo i due singolari: con il successo in doppio finisce 3-0 e gli iberici, padroni di casa a Malaga a novembre nella seconda fase della Coppa Davis 2022 di tennis, si ritroveranno la Croazia ai quarti.\n\nNel singolare tra i numeri 2 Roberto Bautista Agut liquida Seong Chan Hong per 6-1 6-3 in un’ora e tredici minuti, che avrebbero potuto anche essere di meno se lo spagnolo non si fosse rilassato nel secondo parziale, cedendo in due occasioni la battuta.\n\nIl punto che chiude la contesa lo porta Carlos Alcaraz, alla prima vittoria da numero 1 del mondo, che regola Soonwoo Kwon per 6-4 7-6 (1) in un’ora e 49 minuti, in un match complicato per l’iberico, in difficoltà sia nel primo che nel secondo parziale.\n\nPer il doppio Sergi Bruguera sceglie Pedro Martinez e Marcel Granollers, mentre Seung-Kyu Park punta su Jisung Nam e Minkyu Song: la spunta la coppia iberica in tre set con il punteggio di 7-5 3-6 6-1 dopo un’ora e 42 minuti, consegnando il 3-0 alla Spagna.\n\nFoto: LaPresse",
    "Boom di famiglie che lasciano Seoul per tornare nelle campagne": "di Guido Alberto Casanova\n\nSecondo i dati ufficiali del governonel 2021 sono cresciute del 5,6%, il dato più alto degli ultimi dieci anni e riguarda in gran parte coppie giovani. Tra i fattori che favoriscono questo fenomeno che i coreani chiamano \"kwichon\" ci sono i prezzi proibitivi degli immobili in città, lo smart-working sperimentato con la pandemia ma anche la crescente frustrazione per la competizione spietata nel mercato del lavoro che ha portato alcuni a scegliere l'agricoltura.\n\nSeoul (AsiaNews) - La Corea del Sud è uno dei Paesi con la più bassa fertilità al mondo: con solo 0,8 figli per donna, si posiziona ben più indietro di altri con noti problemi demografici, come il Giappone dove invece il tasso di fertilità è 1,3. Se a questo dato si aggiunge il fatto che circa metà della popolazione sudcoreana abita a Seul o nelle immediate vicinanze della capitale, non è difficile immaginare la condizione di desolante declino a cui sembrano destinate le zone rurali della Corea. Eppure, un nuovo fenomeno sembra emergere per ridare speranza a queste aree apparentemente rassegnate al proprio destino: molti giovani sudcoreani stanno lasciando le città per ristabilirsi nelle campagne.\n\nSecondo i dati pubblicati quest'estate dal ministero dell’agricoltura e degli affari rurali, nel 2021 il numero di famiglie residenti in zone urbane che si sono trasferite in zone rurali è di 378 mila unità (circa 515 mila persone), segnando un +5,6% rispetto all’anno precedente: si tratta dell’aumento più consistente da quando un decennio fa il governo ha cominciato a registrare questa statistica.\n\nSecondo i dati, non sono solo gli anziani a ritornare in campagna, dopo una vita passata a lavorare in città. Sempre più giovani stanno decidendo di abbandonare la frenetica vita urbana della Corea del Sud. Questo fenomeno ha assunto una dimensione estremamente importante: come ricorda l’Economist, poco meno della metà di queste famiglie sono formate da coppie al di sotto dei 40 anni.\n\nQuesto ritorno ai villaggi - che in coreano è chiamato kwichon - è spinto da diversi motivi. Sicuramente i prezzi proibitivi degli immobili nelle città sono un forte fattore di spinta verso le campagne, basti pensare che dal 2017 ad oggi il prezzo medio di un appartamento a Seul è più che raddoppiato. Inoltre, i nuovi stili lavorativi introdotti durante la pandemia e la forte spinta alla digitalizzazione avvenuta contestualmente hanno probabilmente avuto anch’essi un ruolo nel convincere centinaia di migliaia di giovani a trovare una nuova casa lontano dal caos cittadino. Altri, frustrati dalla competizione spietata per un posto di lavoro che caratterizza la Corea del Sud, hanno abbandonato le speranze di trovare un lavoro di ufficio ben pagato e hanno ripiegato invece sull’agricoltura: in questo sforzo, hanno potuto contare sull’appoggio governativo, che vede nel kwichon un utile strumento per combattere lo spopolamento rurale.\n\nLe iniziative in questo senso non mancano e spesso si sono rivelate particolarmente intelligenti. Invece che spendere soldi in incentivi (spesso fallimentari) al trasferimento in aree rurali spopolate, ultimamente sono sorti nuovi programmi che mirano piuttosto a stabilire nuovi rapporti tra la popolazione urbana e la campagna. Un progetto nella provincia di Gyeongsang-nam, ad esempio, mira a insegnare come preparare cibi salutari e tipici della tradizione culinaria coreana, portando per qualche settimana giovani residenti delle grandi città nella contea rurale di Hamyang, dove le donne anziane del villaggio tramandano loro le proprie conoscenze. Con la speranza che questa sinergia possa presto portare nuova vita nelle zone rurali.",
    "Coppa Davis 2022: Spagna obbligata a vincere contro la Corea del Sud, Australia-Germania vale la testa del gruppo C": "Ultima giornata della prima fase delle finali della Coppa Davis 2022. Non c’è solo Italia-Svezia, sfida che può dare agli azzurri la certezza nel primo posto del girone, ma ci sono altri tre incontri in programma oggi. C’è sicuramente attesa per la Spagna, che è obbligata a vincere contro la Corea del Sud per staccare il biglietto per i quarti di finale che si disputeranno a Malaga.\n\nNon dovrebbero davvero esserci troppi problemi per gli spagnoli contro gli asiatici. Davvero troppa la differenza tra le due squadre, partendo dal primo singolare che metterà di fronte Roberto Bautista Agut e Seong Chan Hong, numero 467 del mondo. Attesa soprattutto per il secondo singolare, visto che scenderà nuovamente in campo Carlos Alcaraz, che vuole riscattare la sconfitta contro Auger-Aliassime, affrontando il numero uno sudcoreano Soonwoo Kwon. La Spagna non deve permettersi distrazioni, anche perchè il doppio Nam/Song ha dimostrato di essere insidioso, ma nel complesso una sconfitta spagnola avrebbe davvero del clamoroso.\n\nSi decide la testa del gruppo C tra Australia e Germania. Una sfida che vede leggermente favorita la squadra australiana già nei due singolari con Alex De Minaur e Jason Kubler, che affronteranno rispettivamente Jan-Lennard Struff ed Oscar Otte. I tedeschi, però, possono ottenere almeno un punto e giocarsi poi tutto, come sempre fatto nelle altre due sfide, la vittoria nel doppio. Sarà comunque in ogni caso una sfida bellissima, tra due delle migliori coppie all’interno di queste finali di Davis, da una parte Krawietz/Mies e dall’altra Ebden/Purcell, campioni di Wimbledon.\n\nLa più grande sorpresa della prima fase è stata senza alcun dubbio l’eliminazione della Gran Bretagna. I britannici sono stati battuti per 2-1 sia da Stati Uniti sia dall’Olanda, perdendo sempre il punto decisivo del doppio. Oggi la sfida ininfluente per la classifica contro il Kazakistan. L’obiettivo per Murray e compagni è quello di chiudere almeno con una vittoria, riscattando le delusioni dei giorni precedenti, in particolare con un Cameron Norrie malamente sconfitto da Botic Van de Zandschulp. Il Kazakistan è comunque insidioso e vuole provare a regalarsi almeno una gioia, affidandosi in particolare al talento estroso di Alexander Bublik.\n\nFOTO: LaPresse",
    "Corea del Sud – Tenere vivo il ricordo e l’esempio di don Lee: tante iniziative a Busan": "(ANS – Busan) – A quasi 3 anni dall’inaugurazione della “Memorial Hall of Fr John Lee” – il centro eretto a Busan, in Corea del Sud, in ricordo di don John Lee Tae Seok (1962-2010) – una comunità di tre salesiani, insieme a molti volontari laici, mantiene viva la memoria del compianto salesiano, medico e missionario a Tonj, nell’odierno Sudan del Sud. Il centro, un edificio di 4 piani, sorge nelle immediate vicinanze della casa natale di don Lee, e a pochi metri dalla parrocchia cattolica del Distretto Occidentale.\n\nNonostante le restrizioni dovute alla pandemia di Covid-19, negli ultimi 30 mesi la “Memorial Hall” ha sviluppato una grande varietà di programmi, pensati per andare incontro ad ogni tipo di potenziale visitatore:\n\n– È stata allestita una sala espositiva su don Lee e Tonj, arricchita da pregevoli decorazioni artistiche su pietre o carta, frutto di un fervente artista cattolico.\n\n– Stanno prendendo forma programmi per bambini e ragazzi, accompagnati da una varietà di proposte per diversi tipi di volontariato.\n\n– Ogni mese, al 4° piano del centro, viene celebrata una Messa specialmente dedicata ai benefattori e sostenitori.\n\nInoltre, in collaborazione con l’amministrazione del Distretto Occidentale di Busan, è stata realizzato, nelle vicinanze del centro, un vasto insieme di cartelloni, indicazioni digitali e opere artistiche all’aperto che formano insieme quella che è stata battezzata come “Comunità Tonj” – con riferimento alla città del Sudan del Sud in cui don Lee trascorse la sua vita missionaria.\n\n– La “Comunità Tonj” è stata progettata intorno ad un blocco di case, vicino alla stazione degli autobus pubblici, e in tanti si fermano a farsi foto e selfie su di una panchina adornata con una statua di don Lee e di alcuni ragazzi africani.\n\n– Inoltre, degno di nota è il fatto che la statua e le altre decorazioni urbane dedicate a don Lee fanno parte di un progetto più ampio che celebra anche altri due cittadini illustri di Busan: il medico Chang kee-ryo, fondatore dell’Ospedale Evangelico della città, e P. Aloysius Schwartz, un sacerdote americano che fondò una grande struttura di assistenza sociale per i bambini nelle Filippine e in Corea. Per questo motivo l’amministrazione locale sta proponendo un tour artistico-culturale che contempla soste di approfondimento e opportunità di volontariato in ciascuna delle tre sedi.\n\nE non va dimenticato che la memoria di don Lee continua a viaggiare veloce anche in rete, grazie al sito della “Fr Lee Tae-seok True Love Practice Foundation” (www.el-love.com), alla pagina Facebook del centro memoriale “Fr John Lee Memorial Foundation”, e ora grazie anche al nuovo sito della “Memorial Hall” (http://이태석신부기념관.com).\n\n“La nostra speranza è che una simile ‘Memorial Hall’ di don John Lee venga presto realizzata anche a Tonj, in Sudan del Sud, per mantenere viva anche lì l’eccezionale storia di questo missionario salesiano, che ispira molti giovani nel loro cammino di fede cristiana o di vocazione salesiana e missionaria!”, affermano i salesiani della Corea del Sud.\n\nFonte: AustraLasia",
    "Volley Mondiali, Turchia-Corea del Sud il pronostico: intriga l’over 122.5": "Superato lo scotto iniziale dell’esordio ai Mondiali femminili di volley 2022, le formazioni di Turchia e Corea del Sud sono pronte a trasferirsi dal GelreDome di Arnhem, nei Paesi Bassi, dove hanno disputato il loro primo incontro rispettivamente contro Thailandia e Repubblica Dominicana, all’Ergo Arena di Sopot in Polonia, che sarà teatro della loro sfida. Si affronteranno due compagini deluse e in cerca di rivalsa, dal momento in cui entrambe hanno subito una sconfitta, seppur per le anatoliche sia stata più pesante in quanto partivano come favorite. L’appuntamento per assistere a questo match sarà alle 14:00 di martedì 27 settembre.\n\nQui Turchia\n\nNon sono certo partite col piede giusto le ragazze allenate dal tecnico italiano Giovanni Guidetti, che nella prima giornata dei Mondiali di volley hanno subito una pesante sconfitta contro la Thailandia per 3-2; a preoccupare non è tanto il risultato finale dell’incontro, bensì la mancata vittoria, soprattutto in relazione a tutte quelle voci che davano la Turchia come una delle possibili outsider, se non delle favorite, per il successo finale nel torneo iridato. Karakurt e compagne hanno il dovere di rialzare la testa contro un’atra formazione asiatica, la Corea del Sud, probabilmente ancor meno complicata della loro prima avversaria, ma dovranno concentrarsi al massimo per non ricevere un altro sgambetto, che si rivelerebbe fatale.\n\nKarakurt Turchia volley\n\nLa probabile formazione della Turchia\n\nNonostante la sconfitta patita per mano della Thailandia, Giovanni Guidetti dovrebbe riproporre la stessa formazione anche contro la Corea del Sud nel secondo impegno ai Mondiali di volley; punto fermo della squadra sarà l’opposto Ebrar Karakurt, la stella della Turchia, che insieme alle schiacciatrici Hande Baladin e Ilkin Aydin proverà ad attaccare i palloni smistati dalla palleggiatrice Cansu Ozbay. A completare la rosa delle ragazze in campo dovrebbero esserci le centrali Zehra Gunes ed Eda Erdem, capitana e veterana delle anatoliche, e il libero Simge Akoz.\n\nLeggi anche: Volley Mondiali, Italia-Camerun: quando lo sport va oltre la competizione\n\nQui Corea del Sud\n\nAnche la nazionale della Corea del Sud, guidata dallo spagnolo Cesar Hernandez Gonzalez, nella prima giornata dei Mondiali di volley ha ceduto il passo alla Repubblica Dominicana con un parziale davvero pesante se si analizzano le singole frazioni. Dopo la grande prestazione alle Olimpiadi di Tokyo, le asiatiche hanno subito un’inflessione abbastanza evidente e negli ultimi tempi hanno ottenuto risultati deludenti. La sfida contro la Turchia sarà un remake del quarto di finale olimpico, che nell’occasione vide prevalere le coreane in cinque set.\n\nCorea del sud, volley\n\nLa probabile formazione della Corea del Sud\n\nIl passo falso contro la Repubblica Dominicana non influirà sulle scelte del tecnico Hernandez Gonzalez, che dovrebbe mandare in campo lo stesso sestetto anche nel match della quarta giornata dei Mondiali di volley contro la Turchia. A ricevere i servizi della palleggiatrice Yeum Hye-seon potrebbero esserci le schiacciatrici Pyo Seung-ju, Park Jeong-ah e Hwang Min-kyoung; a murare gli attacchi avversari saranno le centrali Lee Ju-ah e Lee Da-hyeon, mentre da libero agirà Han Da-hye.\n\nTurchia-Corea del Sud: il pronostico\n\nIl match tra Turchia e Corea del Sud, valido per la quarta giornata del Gruppo B ai Mondiali di volley, rappresenta la rivincita del quarto di finale dell’Olimpiade di Tokyo 2020; nonostante la voglia di rivalsa rispetto alla sconfitta contro la Repubblica Dominicana delle asiatiche e il momento negativo delle ragazze di Giovanni Guidetti, le anatoliche dovrebbero comunque portare a casa l’incontro senza problemi e la la loro vittoria è quotata a 1.01; per osare si potrebbe puntare all’over 122.5 punti totali, dato a 1.90, soprattutto considerando anche quanto la Turchia abbia subito con la Thailandia.\n\nTurchia-Corea del Sud: cosa scommettere",
    "Kim pareggia con la Corea del Sud": "Kim-Minjae impegnato in Nazionale. Il difensore del Napoli in campo nell'amichevole Corea del Sud - Costa Rica terminata 2-2.\n\nKim ha disputato tutta la gara.",
    "Appello del Fronte democratico nazionale antimperialista Corea del Sud al popolo sudcoreano": "I nostri articoli saranno gratuiti per sempre. Il tuo contributo fa la differenza: preserva la libera informazione. L'ANTIDIPLOMATICO SEI ANCHE TU!\n\nIl 3 settembre il Fronte Democratico Nazionale Antimperialista della Corea del sud, ha lanciato un appello al popolo sudcoreano intitolato \"Costruiamo una resistenza nazionale per gettare in mare il capo della banda antipopolare di Yongsan\".\n\nLa Corea del Sud è infiammata da una crescente rabbia contro Yoon Suk-yeol che ha commesso crimini fraudolenti con le sue politiche antipopolari, numerosi sudcoreani di varie realtà manifestano per un'azione vigorosa contro Yoon, afferma e continua l'appello. \"Yoon sei la radice di tutti i mali, dimettiti!\" e \"Governo Yoon con le tue proposte fallimentari, vattene!\" vengono urlati nelle manifestazioni davanti al palazzo presidenziale di Yongsan, dell'Assemblea nazionale e in tutta la Corea del Sud, comprese Seoul, Busan e Ulsan.\n\nAssociazioni civili, tra cui People's Sovereignty Solidarity, hanno tenuto manifestazioni di protesta e conferenze stampa, organizzazioni sindacali tra cui la Confederazione dei sindacati coreani e la Federazione dei sindacati coreani hanno lanciato vari tipi di azioni contro il regime di Yoon in solidarietà con i gruppi civili, giovanili e femminili. Molte organizzazioni civili e associazioni di donne chiedono con forza le dimissioni di Yoon.\n\nOrganizzazioni, come la People's Action e il South Side Committee per l'attuazione della Dichiarazione congiunta del 15 giugno, hanno rilasciato dichiarazioni e commenti ai raduni di protesta contro gli Stati Uniti. Hanno denunciato la volontà di punire i crimini commessi da Yoon, che guida la peggiore crisi di guerra degli ultimi anni, con frequenti esercitazioni militari congiunte Corea del Sud-USA e riduce i sudcoreani a capro espiatorio per una guerra nucleare. Dimostrazioni, marce di strada, performance artistiche, dove vengono strappate e bruciate foto di Yoon, per chiedere le sue dimissioni, si sono svolte in 70 regioni della Corea del sud. I coreani residenti all’estero, hanno manifestato in ben 30 città, chiedendo con forza il ritiro di Yoon dalla presidenza.\n\nNon c'era mai stato un tale risentimento popolare nei confronti di un presidente, dopo soli 100 giorni dal suo insediamento. Questa è una dimostrazione di coraggio da parte dei sudcoreani che non perdonano il nuovo governo per le sue politiche pericolose, i misfatti del regime di Yoon e intendono porre fine ad esso con azioni risolute.\n\nMa la cricca Yoon, lontana dal venire incontro alle richieste popolari, ha duramente represso le varie manifestazioni con la forza e ha risposto frenando il confronto intercoreano e con manovre di guerra contro la Corea del Nord.\n\nYoon stesso con le sue azioni ha spinto i sudcoreani verso la scelta della resistenza. La prassi delle menzogne e delle falsità contro i suoi avversari, la dipendenza dalle forze straniere, il conflitto intercoreano, le manovre di guerra, la crisi economica e il deterioramento dei mezzi di sussistenza della popolazione fungono da miccia della protesta e della resistenza popolare.\n\nYoon era arrivato al potere attirando i sentimenti del pubblico con discorsi accattivanti. Quello che invece ha poi ha fatto, è stato di ridurre la Corea del Sud , ancora di più una colonia degli Stati Uniti con la sua politica sfacciatamente pro-USA e filo- giapponese. Ha portato la Corea del Sud verso un'arretratezza politica in cui il conflitto tra fazioni dilaga, e l'ha trasformata in un paese sterile di democrazia e di diritti, dove si vive in una regione a rischio e inquieta, piena di problemi e angosce. Ha sempre parlato di \"politica per il popolo\", in pubblico, poi ha creato l'ufficio presidenziale con i suoi amici e parenti, con un parco giochi per sua moglie e per i suoi cenacoli. Ha formato il governo con i suoi più intrinseci confidenti, nominandoli ministri e viceministri. Ha utilizzato la procura, la polizia e il National Intelligence Service come sue guardie del corpo. È bramoso di annichilire i suoi rivali politici e le forze progressiste, i circoli politici, sindacali e della stampa del paese.\n\nI sudcoreani sono ora sprofondati nella palude della rovina, a causa della politica economica antipopolare del regime di Yoon. I lavoratori sono sull'orlo del licenziamento e della disoccupazione in seguito a una rovinosa ristrutturazione operata dal nuovo governo. Sono diminuite le protezioni negli ambienti lavorativi dell’industria e di conseguenza sono aumentati gli incidenti che hanno colpito i lavoratori con un alto numero di casi mortali.\n\nI sudcoreani non riescono più ad acquistare molti generi alimentari, causa i prezzi alle stelle e le piccole e medie imprese sono sull'orlo del fallimento a causa della bassa produzione, del sottoconsumo e degli scarsi investimenti. Il regime di Yoon ha rinnegato tutti gli impegni presi nelle elezioni presidenziali verso i giovani tra i 20 e i 30 anni. Ha fatto perdere ai giovani la speranza del lavoro, del matrimonio e della casa, e la popolazione è afflitta da pesanti tasse.\n\nIn Corea del Sud si sentono fragori di guerra e la gente soffre di paura e disagio. La storia della politica sudcoreana sotto il controllo degli Stati Uniti è sempre stata corrotta, ma finora non c’erano mai stati così pericolosi disastri e un deterioramento così basso del benessere del popolo. La disillusione pubblica nei confronti di Yoon, che non conosce pienamente la politica, l'economia e gli affari militari, e la cui azione è caratterizzata da carenze relazionali e depressione economica portate all'estremo. Anche forze conservatrici, che avevano sostenuto Yoon, ora gli voltano le spalle.\n\nAlcuni governi occidentali hanno avanzato critiche su Yoon, dicendo che è un presidente con un basso indice di gradimento, è che è un come un ragazzo senza alcuna esperienza. La realtà attuale dimostra inconfutabilmente che finché Yoon rimarrà nell'ufficio presidenziale di Yongsan, i disordini e la rivolta della popolazione non potranno mai essere mitigati. L’appello di cui sopra, afferma che l'attuale situazione richiede al popolo sudcoreano di partecipare alla resistenza nazionale per liquidare il capobanda di Yongsan, in quanto nemico e affamatore del popolo; chiede poi al popolo sudcoreano, anelante una nuova politica, una nuova vita e una nuova società, di condurre una resistenza tenace e dura per cacciare Yoon dalla presidenza e fargli fare la fine di Park Geun-hye, l'ex presidente che era stata condannata a 20 anni di carcere per corruzione.\n\nAnche la Federazione delle Associazioni delle donne coreane di Gyeongsang, in una conferenza stampa ha dichiarato la pericolosità del regime di Yoon. Nella conferenza è stato denunciata il pericolo di una guerra e di una crisi rovinosa per la società coreana, in seguito alle politiche del governo di Yoon Suk-yeol, con le sue dichiarazioni che definiscono la Corea del Nord come il \"nemico principale\", si dice determinato a manovre di guerra nucleare, incita alla militarizzazione del Giappone, alla re invasione della penisola coreana, il rafforzamento dei legami Corea del Sud-Giappone e i legami militari tra Corea del Sud, Stati Uniti e Giappone. La rappresentante dell'Associazione unita delle donne per la pace coreana ha fortemente condannato le manovre militari di Ulchii Freedom Shield, che sono chiaramente un’esercitazione provocatoria per un attacco preventivo alla Corea del Nord e sono state denominate Ulchii Freedom Shield (Potere dello Scudo della Libertà), nel tentativo di eludere le critiche popolari.\n\nLa Korean Women's Associations United (KWAU o Y?s?ng tanch'e y?nhap) è un'organizzazione ombrello composta da 33 associazioni che si occupano di questioni femminili in Corea del Sud. Insieme al Consiglio nazionale coreano delle donne (KNCW), KWAU coordina le attività delle organizzazioni non governative che si occupano delle questioni femminili in tutta la Corea del Sud.\n\nAnche il Comitato della parte sud coreana per l'attuazione della Dichiarazione congiunta del 15 giugno, ha fortemente richiesto l’arresto immediato delle esercitazioni militari di Ulji Freedom Shield. In una conferenza stampa è stato denunciato che Ulji Freedom Shield è una provocazione diretta alla Corea del Nord, la sua denominazione contenente la parola libertà è solamente una misera menzogna. Le manovre hanno una valenza offensiva, poiché vengono condotte secondo l’OP-5015 (Operation Plan) che è programmato come punto di partenza di un attacco preventivo, con previsto contrattacco di Pyongyang, con conseguente operazione di atterraggio sulla città nordcoreana di Wonsan e così via; tutto questo è stato nascosto alla popolazione sudcoreana.\n\nPer questo, nella conferenza stampa, è stato riaffermato che “ l'esercitazione militare congiunta, Corea del Sud-Stati Uniti, rappresenta un incitamento alla guerra nella penisola coreana e dovrebbe essere immediatamente annullata. Devono cessare le provocazioni e finire le ostilità verso il Nord Corea”.\n\nDa AINDF - A cura di Enrico Vigna per Comitato Pace e Riunificazione Corea Torino, Iniziativa per Mondo Multipolare/CIVG",
    "Nel 2044 la Corea del Sud sarà il Paese più vecchio del mondo": "La popolazione ha registrato un primo calo lo scorso anno a causa della scarsità ormai cronica delle nascite nel Paese\n\nLa Corea del Sud sarà il Paese con la popolazione più anziana del mondo entro il 2044. E’ quanto emerge dai dati pubblicati oggi dall’ente statistico di quel Paese, secondo cui nell’arco dei prossimi 20 anni la percentuale della popolazione sudcoreana di età superiore a 65 anni raggiungerà il 36,7 per cento del totale, superando di poco persino il Giappone.\n\nLe proiezioni demografiche ufficiali prevedevano già il raggiungimento del poco invidiabile primato entro il 2045, ma una serie di fattori – inclusa la pandemia di Covid-19 – ha ulteriormente accelerato il processo di invecchiamento della popolazione. I dati presentati dall’Ente statistico sudcoreano sono stati compilati sulla base delle proiezioni delle Nazioni Unite relative alla popolazione mondiale, e delle previsioni formulate a livello nazionale in merito alle dinamiche demografiche del Paese tra il 2020 e il 2070.\n\nLa popolazione della Corea del Sud ha registrato un primo calo lo scorso anno, a causa della scarsità ormai cronica delle nascite nel Paese. Quest’anno la percentuale degli ultra-65enni sul totale della popolazione sudcoreana dovrebbe raggiungere il 17,5 per cento, e aumentare progressivamente sino al 46,4 per cento nel 2070.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Coppa Davis 2022, Serbia-Corea del Sud 2-1: Kecmanovic e compagni tornano in gioco, asiatici eliminati": "Prima vittoria per la Serbia in Coppa Davis, che rilancia le proprie chance di qualificazione per la fase ad eliminazione diretta nel gruppo B. La squadra di capitan Viktor Troicki si impone sulla Corea del Sud, ora virtualmente eliminata, con il punteggio di 2-1 e attende ora la vincente dello scontro con Spagna e Canada, strizzando l’occhio agli iberici per rendere così lo scontro con i nordamericani un vero e proprio spareggio.‏\n\nLa strada per i serbi si mette subito in discesa: c’è troppo margine di manovra tra Dusan Lajovic ed il suo avversario, il numero 467 del mondo Seong Chan Hong. L’asiatico riesce a combattere per un po’ nonostante si ritrovi subito a inseguire, ha anche qualche opportunità per tornare in equilibrio ma nel secondo set è in costante pressione, concedendo ben dieci palle break e ritrovandosi sconfitto con il punteggio di 6-4 6-0.\n\nAssai più appassionante invece la sfida tra Soonwoo Kwon e Miomir Kecmanovic, anche perché il margine tra i due è molto più risicato (74 il coreano, 33 il serbo). Anche qui però basta un piccolo passaggio a vuoto per far sì che l’asiatico si ritrovi ad inseguire sotto di un set e di un break; il numero 1 serbo è bravo a non farsi sorprendere dopo aver concesso tre palle per il 4-3 e servizio, incamerando (un po’ a fatica) il punto decisivo (6-4 6-3 il finale).\n\nDiventa dunque ininfluente per il risultato finale la sfida fra le due coppie composte da Ji Sung Nam e Min-Kyu Song e Nikola Cacic e Filip Krajinovic. La coppia serba, improvvisata, fallisce il punto del ‘cappotto’ e viene sconfitta 6-4 6-2 dagli asiatici; dopo due partite si ritrova con due vittorie e quattro sconfitte, con l’augurio che la Spagna abbia la meglio sul Canada per avere più chance di accesso ai quarti.\n\nFoto: LaPresse",
    "Il baritono parmigiano Giulio Riccò alla Daegu Opera House in Corea del Sud": "Vola a Daegu (Corea del Sud) Giulio Riccò, baritono parmigiano di 21 anni. Ad attenderlo niente meno che uno dei teatri più prestigiosi al mondo ed il primo per importanza in Corea del Sud: la Daegu Opera House. Il teatro coreano ospiterà il 7 e 8 Ottobre il “Don Giovanni” di Mozart che andrà in scena con la regia di Adrian Schvarzestein, la direzione d’orchestra del Maestro Daniel Smith e la partecipazione di Riccò nel ruolo di “Leporello”. Il teatro di Daegu che da vent’anni desta l’ammirazione del mondo, vanta anche il primato di aver ospitato la prima opera in Corea del Sud. La produzione del “Don Giovanni” che sbarcherà in Corea nei prossimi giorni, ha debuttato con successo al Teatro Comunale di Ferrara lo scorso kuglio con artisti scelti tra più di 350 candidati dal leggendario Maestro Leone Magiera, scopritore di talenti del calibro di Luciano Pavarotti e Mirella Freni. In questo stimolante contesto di interculturalità, anche Parma potrà dire o meglio cantare, la sua.",
    "Cronaca meteo. Tifone Hinnamnor in decisa intensificazione. Lunedì landfall in Corea del Sud": "Cronaca meteo. Tifone Hinnamnor in decisa intensificazione. Lunedì landfall in Corea del Sud\n\n\n\nore 12:47\n\ndi Lorenzo Badellino 3 settembre 2022ore 12:47\n\n1 minuto, 26 secondi Per tutti tempo di lettura1 minuto, 26 secondi\n\nIl tifone Hinnamnor visto dal satellite\n\nIl tifone Hinnamnor aveva raggiunto l'equivalente di categoria 5 in settimana, quando è venuto a trovarsi vicino alle isole giapponesi Ryuku, ma si è successivamente indebolito fino all'equivalente di categoria 1 degli uragani atlantici. Ora si trova alle coordinate 23.7N 124.7E, ovvero a meno di 100km a sud delle isole di Okinawa dove sta dando luogo a venti intensissimi, con raffiche anche di 180km/h che sollevano onde alte anche 13 metri. Hinnamnor risulta infatti in intensificazione e da domani raggiungerà l'equivalente di categoria 3, spostandosi verso nord alla velocità di 10km/h.\n\nWATCH: Powerful Typhoon #Hinnamnor hammers Japan, lashes heavy rain and strong winds across #Okinawa Island. pic.twitter.com/tQFUchFazl — BNN Japan (@BNNJapan) September 3, 2022\n\nTransiterà sul Mar Cinese Orientale mantenendosi a circa 300km di distanza dalla costa della Cina, quanto basta per dar luogo a condizioni di maltempo con piogge molto abbondanti e mareggiate fino alla zona di Shanghai. Lunedì raggiungerà la Corea del Sud e farà probabilmente landfall sulla costa in prossimità della città di Rusan con venti che potrebbero superare i 200km/h, piogge torrenziali, accumuli pluviometrici anche di 700mm in alcune aree ed effetti che potrebbero essere devastanti.\n\nThe wave action up the coast is immense, nigh on impossible to film properly, the air filled continuously with blowing spray #miyako #typhoon #hinnamnor pic.twitter.com/h9wlZEO65v — James Reynolds (@EarthUncutTV) September 3, 2022\n\nAnche il Giappone occidentale, nonostante non sia previsto un landfall, potrà subire effetti importanti per la sua vicinanza al centro del tifone. In particolare tutta l'isola di Kyushu e parte di quella di Honshu potranno ricevere ingenti quantitativi di pioggia, anche nell'ordine dei 200/300mm, con conseguenze devastanti. Successivamente, nel corso della prossima settimana, Hinnamnor sembrerebbe voler proseguire nella sua rotta verso nordest mantenendosi a distanza dalla costa russa, perdendo parte della sua intensità per lo scorrimento su acque meno calde, ma rimanendo in grado di dar luogo a piogge molto abbondanti sull'estremo oriente russo.\n\nLa rotta prevista del tifone Hinnamnor\n\nSegui @3BMeteo su Twitter",
    "I resti di due bambini ritrovati dentro valigie acquistate in un magazzino: arrestata la madre, si nascondeva in Corea del Sud": "È stata arrestata la donna ritenuta essere la madre dei due bambini i cui resti sono stati ritrovati il mese scorso all’interno di due valigie abbandonate in un magazzino. “La sospettata, 42 anni, è accusata dalla polizia neozelandese di aver ucciso due dei suoi figli, allora di sette e dieci anni, intorno al 2018 nell’area di Auckland, in Nuova Zelanda”, ha dichiarato l’Agenzia nazionale di polizia di Seoul sottolineando che “è stato scoperto che è arrivata in Corea del Sud dopo il crimine e da allora si è nascosta“. Il suo arresto ha segnato una svolta nelle indagini scattate nell’agosto scorso dopo che una famiglia aveva ritrovato i corpi dei bimbi e lanciato l’allarme: secondo quanto ricostruito, i cadaveri erano stati nascosti all’interno di due valigie, lasciate in un rimorchio carico di merci all’interno di un magazzino di stoccaggio ad Auckland. Proprio quel rimorchio è stato acquistato dalla famiglia che, nel momento in cui ha ispezionato il contenuto, ha aperto le valigie, facendo la macabra scoperta.\n\nAl momento dell’arresto, questa mattina, la donna era in un appartamento nella città di Ulsan, nel sud-est della Corea del Sud: mentre veniva portata a Seoul dalla polizia, la donna ha risposto alle domande dei giornalisti sulle accuse: “Non l’ho fatto io“, ha ripetuto più volte, coprendosi la testa con una giacca, come riferisce l’agenzia di stampa Yonhap. La Nuova Zelanda ha chiesto l’estradizione dalla Corea del Sud. Secondo gli investigatori, la famiglia sudcoreana viveva ad Auckland da alcuni anni e il padre dei bambini era morto prima dell’omicidio. Gli investigatori si sono concentrati su di lei dopo essere riusciti a identificare i bambini, i cui nomi non sono stati divulgati. Il caso ha sconvolto la Nuova Zelanda, le autorità hanno chiesto che le sia negata la libertà su cauzione prima della sua estradizione.",
    "Corea del Sud, via libera ad export carne suina e avicola UE. Ma l’Italia resta esclusa": "ROMA – Dal Ministero dell’agricoltura, dell’alimentazione e degli affari rurali della Repubblica di Corea (MAFRA) l’ok alla rimozione della barriera commerciale che colpiva da tempo le esportazioni europee di prodotti a base di carne di maiale e pollame, riconoscendo le misure di regionalizzazione Ue per controllare i focolai della peste suina africana e dell’influenza aviaria ad alta patogenicità. Una decisione, questa, che secondo gli esperti potrebbe sbloccare oltre un miliardo di euro di scambi nei prossimi anni.\n\nAd evidenziarlo con preozzupazione è Cia Agricoltori Italiani sul proprio sito.\n\nAl momento però, avvantaggia solo 11 paesi europei, autorizzati a esportare pollame e prodotti a base di pollame: Germania, Polonia, Ungheria, Belgio, Francia, Finlandia, Spagna, Paesi Bassi, Svezia, Danimarca e Lituania. L’Italia non c’è e manca anche dall’elenco dei 14 Stati membri che possono riprendere l’export di carne di maiale e prodotti a base di carne di maiale, ovvero Germania, Polonia, Ungheria, Belgio, Francia, Finlandia, Spagna, Paesi Bassi, Svezia, Danimarca, Slovacchia, Austria, Irlanda e Portogallo.\n\nFinora, la Repubblica di Corea aveva imposto un divieto nazionale all’importazione di carne suina o pollame dagli Stati membri dell’Ue, colpiti dalla peste suina africana o dall’influenza aviaria ad alta patogenicità, ma con il riconoscimento delle misure di regionalizzazione dell’Europa, adesso riflesse nei requisiti sanitari coreani all’importazione, è consentito continuare le esportazioni da aree degli Stati membri dell’Ue che sono indenni da queste malattie e non è imposto un divieto a livello nazionale in caso di focolai.\n\nLa misura di facilitazione degli scambi ha fatto seguito a un’approfondita valutazione effettuata dalla Repubblica di Corea sulle misure di controllo della regionalizzazione dell’Ue, in base alla quale è stato concluso che il commercio può continuare a svolgersi in sicurezza dalle zone indenni da malattie degli Stati membri europei colpiti da queste malattie.\n\nIscriviti alla newsletter di Agricultura.it Iscriviti alla newsletter di Agricultura.it per ricevere gli aggiornamenti sulle ultime notizie dal mondo rurale. ISCRIVITI! Controlla l'email per confermare l'iscrizione alla newsletter di Agricultura.it",
    "Corea del Sud-Italia: apre a Seul la mostra di Marco Lodola “Light of the Future”": "Dal 5 settembre al 9 ottobre 2022 i locali del Dongdaemun Design Plaza (DDP), il più iconico centro per l’arte e il design di Seoul, ospiteranno la mostra “Marco Lodola: luci per il futuro”, frutto della collaborazione tra Ambasciata d’Italia e Istituto italiano di Cultura a Seoul, Seoul Design Foundation, fondazione istituita per la promozione del design sudcoreano nel mondo, e l’organizzazione Mirabili, che possiede la collezione e ha come obiettivo quello di valorizzare l’arte e il design italiani nel mondo. L’esposizione di oltre 40 tra le più significative sculture e creazioni luminose di Marco Lodola è l’evento culturale italiano più atteso dell’anno in Corea del Sud. Le sagome in plexiglass e le statue di luci al neon realizzate da Lodola saranno portate al pubblico coreano per ricordare gli aspetti più noti della “dolce vita”, e al contempo per illustrare, tramite figure ridotte a sagome e a contorni, i miti dell’inconscio collettivo nell’era mass-mediatica.\n\nEd è qui il perno della mostra pensata per Seoul: la metropoli coreana presenta quelle caratteristiche di vecchio e nuovissimo tipiche dell’opera di Lodola. La volontà di esprimere, tramite una composizione che vi si pone in parallelo, l’anima dinamica di una città che non si ferma mai e che si trasforma di continuo, senza al contempo dimenticare le proprie radici. Le “luci” di Marco Lodola, richiamano i neon delle notti della capitale coreana, simbolo del valore di “futuro” che questa città esprime nel suo stesso sviluppo. Il rapporto tra luce e futuro è anche un augurio per ciò che sarà: il piacere dell’effetto e l’immediatezza della comunicazione delle coloratissime e vivaci figure di Lodola sono simboli di quel Futurismo che si esprime tramite la decorazione. Lodola mantiene tuttavia una sua originalità restando a metà, un po’ neo-futurista, un po’ post-pop, un po’ nuovo-nuovo, e riuscendo a creare un’arte ponte con e verso la sua stessa applicazione: i suoi pezzi unici o prodotti a tiratura limitata sono infatti potenziali oggetti d’arredamento. Infine, la vocazione anti-intellettualistica di Lodola ne fa comprendere la sua popolarità: il pubblico lo ama perché riesce ad adeguare i tempi e i modi dell’arte a quelli della vita contemporanea; la moda, i marchi, lo sport, nessun universo resta separato dall’arte nel suo lavoro. Le opere realizzate in lamiera di metallo e lastre di policarbonato saranno collocate sia all’interno che all’esterno della struttura del DDP, disegnando un percorso tra le strade del museo che sarà così popolato da figure senza volto, ballerini, sportivi, musicisti e animali, scheletri al neon; un universo immateriale fatto di contorni e luci, cavi e materie plastiche, entrerà nel cuore del Dongdaemun Design Plaza.\n\nMarco Lodola è uno dei fondatori e maggiori esponenti del Nuovo Futurismo italiano, movimento artistico contemporaneo incentrato sulla rappresentazione della modernità attraverso linguaggi e tecniche innovativi e travolgenti, affinatasi poi con le lunghe sperimentazioni sull’impiego di materiali di uso quotidiano, luci e nuove tecnologie. L’artista italiano ha partecipato ad esposizioni e a progetti per importanti industrie quali Swatch, Coca Cola, Harley Davidson, Ducati, Illy e Dior. Un artista di fama internazionale riconosciuto dai Musei di grandissimo rilievo come gli Uffizi di Firenze, il quale in occasione del Natale 2020 ha ospitato la collezione dell’artista sotto il tema del presepe laico, creando un indimenticabile effetto tra le opere d’arte del passato e del futuro. I prestigiosi locali del DDP presso cui avrà luogo l’esibizione condividono con la mostra e con la sua corrente artistica di riferimento un’immagine inconfondibilmente contemporanea, frutto dell’ispirazione dell’architetta scomparsa Zaha Hadid. Anche i locali selezionati per ospitare l’esibizione rappresentano quindi un valore aggiunto per l’esperienza complessiva dei molti visitatori attesi. Oltre a rappresentare un momento di valorizzazione dell’arte italiana nel mondo, la mostra “Marco Lodola: Luci per il Futuro” diventa occasione di ulteriore scambio tra l’Italia e la Corea del Sud, di collaborazione e di conoscenza tra i due Paesi.\n\nIl progetto “Marco Lodola: luci per il futuro” rientra nell’ambito di una serie di eventi organizzati dall’Ambasciata d’Italia a Seoul al fine di promuovere il settore del design italiano contemporaneo in Corea sotto diversi profili, che toccano gli aspetti della formazione, della comunicazione e della promozione del design sostenibile: a settembre l’aspetto cui sarà dato risalto sarà quello del rapporto tra design e arte, il connubio tra la produzione industriale di oggettistica di uso quotidiano e la realizzazione di opere artistiche uniche, frutto dell’ispirazione di uno dei più grandi artisti contemporanei del panorama artistico italiano. Così l’Ambasciatore d’Italia, Federico Failla: “L’approdo di Lodola a Seoul avviene negli stessi giorni in cui si è svolta qui per la prima volta l’edizione asiatica di Frieze, un segnale di come la capitale coreana sia diventata un punto di riferimento per l’arte contemporanea internazionale. Avere la possibilità di portare l’opera di un artista in vita famoso e apprezzato come Marco Lodola negli stupendi locali del Dongdaemun Design Plaza è un motivo di orgoglio, non solo perché già intuisco quanto l’artista sarà amato dal pubblico coreano, ma perché così, come Ambasciata d’Italia, torniamo a dialogare di design e lo facciamo in un modo diverso, con lo strumento dell’arte. Stiamo portando la bellezza nelle mura del DDP, una delle caratteristiche che più ci rappresenta come italiani. Non perdetevi questa mostra unica!”.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Squid Game: alla scoperta della Corea del Sud, tra debiti e problemi economici": "Squid Game: una scena della serie Netflix\n\nSquid Game a una primissima visione appare come il più classico dei survival game, genere da sempre amato dal pubblico: pensiamo all'intramontabile Rollerball del maestro Norman Jewison o all'omonimo remake di John McTiernan, oppure a Battle Royale dell'enfant terrible Kinji Fukasaku, passando per la saga di Hunger Games o Maze Runner fino a capolavori autoriali misconosciuti come Quintet di Robert Altman. Opere in grado di suscitare stupore con la loro violenza superficialmente ingiustificabile e spesso barocca ma allo stesso tempo permeata da argomenti sociali tali da far riflettere su problematiche comuni e scottanti. Ed è proprio su questi aspetti che la serie Netflix pone la sua attenzione, proponendoci un attento sguardo sulla Corea contemporanea.\n\nSquid Game: Introduzione generale\n\nUna scena di Squid Game\n\nIdeata e diretta dal noto regista Hwang Dong-hyuk, Squid Game può finalmente festeggiare il suo primo anniversario; la serie dopo neppure un anno dal suo rilascio ha conquistato il cuore di milioni di spettatori arrivando ad affermare definitivamente l'ascesa del fenomeno Hallyu, letteralmente \"onda coreana\", iniziato alla fine degli anni Novanta in primis con la musica pop e proseguito poi con i K-drama ed il cinema. Su Squid Game sono stati scritti centinaia e centinaia di articoli, a volte focalizzati sul simbolismo marcato delle maschere, altri intenti ad analizzare i vari riferimenti alla cultura coreana, poi abbiamo approfondimenti legati ai diversi giochi ormai iconici della serie fino all'immancabile analisi del sottotesto sociale, leitmotiv della serie, intento a smascherare e criticare le disuguaglianze tra classi sociali che attanagliano la moderna Corea. Pertanto, leggendo tra le righe, molti potrebbero ritenere superfluo questo articolo; tuttavia proveremo ad evidenziare alcuni aspetti peculiari dell'opera non sempre emersi.\n\nLa sinossi a grandi linee è nota a tutti: un gruppo di persone disperate con debiti fino al midollo partecipa ad un gioco mortale di sopravvivenza il cui montepremio aumenta ogni qualvolta un contendente perde la vita. Al contrario, è doveroso soffermarsi su una serie di logiche produttive e creative che hanno permesso alla serie di espandere i confini nazionali conquistando il cuore di milioni di spettatori occidentali.\n\nSquid Game: una scena della serie tv Netflix\n\nSquid Game analizzato con un occhio critico riformula molte regole del K-drama, già a partire dalla durata stessa della serie e dei singoli episodi; i K-drama tendenzialmente sono delle serie \"fluviali\" le cui stagioni navigano intorno ai 16 episodi dalla durata di circa 70/75 minuti. Squid Game al contrario presenta una struttura tipica delle mini-serie occidentali targate Netflix, il cui numero di episodi della singola stagione è più contenuto e dura di meno aggirandosi sui 60 minuti; l'ottavo addirittura si distingue per i soli 33 minuti di durata. Squid Game lavora diversamente anche sul cast: indicativamente i K-drama puntano sia su giovanissime promesse prelevate, ad esempio, dal settore musicale sia sul pescare da uno star-system affermato propriamente televisivo. In piccola parte sono logiche che il deus ex machina nonché ideatore e regista del progetto Hwang Dong-hyuk rispetta, tuttavia piazza in ruoli nevralgici attori \"estranei\" al contesto ed ecco che il protagonista, il frontman oppure il reclutatore (visto nel primo e nell'ultimo episodio) sono tre leggende del cinema coreano contemporaneo. Lo scriteriato Seong Gi-hun, cinquantenne sommerso dai debiti che dipende ancora dalla madre anziana e malata, è personificato da Lee Jung-jae, uno dei padri putativi del New Korean Cinema esploso alla fine degli anni Novanta; Jung-jae il primo grandissimo successo lo firma, insieme al suo grande amico Jung Woo-sung, in City of the Rising Sun (1999) diretto dall'allora giovane maestro Kim Sung-su.\n\nChi è Lee Jung-jae? L'attore di Squid Game che ha fatto la storia vincendo l'Emmy\n\nSquid Game: Il protagonista della serie tv\n\nDiscorso analogo per il frontman Lee Byung-hun, primo film di successo Runaway del 1995 sempre diretto da Kim Sung-su, il quale prima ancora di Squid Game aveva già una certa dimestichezza con la fama d'oltreoceano avendo partecipato a svariate produzioni hollywoodiane: G.I. Joe - La nascita dei Cobra, Terminator Genisys, Red 2 o I magnifici sette di Antoine Fuqua. Infine l'ambiguo e misterioso reclutatore, amante del ddakji, è interpretato da Gong Yoo; Yoo è un amico del regista ed in passato aveva collaborato con lui nel dolente e critico Dogani del 2011, film tratto da un best seller a sua volta ispirato ad una storia vera accaduta nel 2005 laddove in una scuola per sordi, di una piccola cittadina di periferia di Seul, alcuni professori avevano perpetuato atti osceni verso i loro studenti. Il film ha scosso e non poco l'opinione pubblica al punto che il Congresso Democratico della Corea del Sud ha promulgato una legge in difesa di questi bimbi, spesso emarginati e declassati dalla stessa società coreana e non solo da singoli criminali. Gong Yoo ad ogni modo è celeberrimo per aver interpretato il protagonista di Train to Busan, lo zombi movie romeriano tale da rilanciare un genere poco esplorato dalle parti di Seoul, diretto dal grandissimo Yeon Sang-ho.\n\nChiuso il discorso protagonisti, spostiamoci su aspetti tecnici e tematici, in quanto Squid Game ripropone il binomio che ha reso grande il suo cinema contemporaneo, ossia coniugare intrinsecamente e sapientemente elementi propri della cultura e della società coreana con aspetti transnazionali. Transnazionalità da ritrovare non soltanto nel primo gioco della serie, l'intramontabile \"Un, due, tre, stella!\", ma ovviamente nella riproposizione di alcuni cliché e situazione tipici del genere survival horror: dal cambiamento repentino di alcuni soggetti in situazioni di forte pericolo con il gioco che li spinge a superare il limite fisico e morale, alla presenza di luoghi misteriosi, fino ad un particolare ragionamento sulla spettacolarizzazione della violenza.\n\nUn'immagine tratta dalla serie tv Netflix Squid Game\n\nUna violenza accattivante le cui vittime spesso sono abbattute con una brutale freschezza da far invidia a Quentin Tarantino o Eli Roth; violenza in grado di cambiare rapidamente pelle diventando altresì fredda e glaciale, quasi di matrice new hollywoodiana e scorsesiana con le guardie del gioco che estraggono con agghiacciante naturalezza le loro rivoltelle giustiziando d'emblée i concorrenti sconfitti. Ad ogni modo però innegabilmente, l'aspetto più importante sviscerato dalla serie è l'analisi della disfatta del sistema capitalista locale che ha generato un insormontabile disequilibrio tra le classi sociali. Tutti i partecipanti del gioco sono outsider, uomini e donne masticati, tritati e sputati dal temibile sistema economico coreano. Hwang Dong-hyuk ha curato nei minimi dettagli la sceneggiatura e ogni singolo personaggio presenta peculiarità del sistema socio-politico locale; peculiarità messe in scena con una certa sensibilità e furbizia, comprese e condivise dallo spettatore nostrano in quanto queste unicità socio-economiche sono disgraziatamente riscontrabili anche nelle società occidentali, ed il tutto quindi ha creato una certa simbiosi con il pubblico globale che talvolta si ritrovava un po' nelle disavventure vissute dai personaggi. Ora proviamo a ricostruire bene il contesto.\n\nSquid Game, la recensione: il nuovo dramma di sopravvivenza coreano su Netflix\n\nSeong Gi-hun, classe proletaria alla riscossa\n\nSquid Game: una scena della serie tv coreana\n\nPartiamo ovviamente dal protagonista Seong Gi-hun e prendiamo come casi di studio due episodi specifici, il primo ed il quinto. In queste due puntate tramite veloci scambi di battute o incubi-flashback veniamo a conoscenza del passato lavorativo del protagonista. Nell'episodio iniziale l'enigmatico reclutatore ricorda tutte le disgrazie lavorative di Gi-hun e nell'elencarle rievoca il passato di assemblatore di quest'ultimo; Gi-hun fino al 2009 lavorava presso una società automobilistica, tale Dragon Motor. La società in realtà richiama abbastanza esplicitamente la SsangYong Motors e Seong Gi-hun è una sorta di simbolo ed emblema di quei dipendenti, licenziati ingiustamente proprio nel 2009 come confermato dallo stesso regista in un'intervista al quotidiano The Hankyoreh:\n\nÈ giusto usare la Ssangyong come riferimento, volevo fare di Gi-hun una figura che rappresentasse i lavoratori in una situazione di crisi. E che era qualcosa che poteva fare come artista\n\nSviscerando nei reali episodi di cronaca, la Ssangyong tra il 2008 e il2009 attuò un piano di ristrutturazione con la società madre Shanghai Motors (Saic) ed una delle prime mosse del nuovo progetto fu la chiusura dello stabilimento di Pyeongtaek, in Corea del Sud, licenziando di netto oltre 2600 dipendenti con la scusa della crisi economica. Il sindacato, indignato, combatté aspramente contro tale assurda decisione sostenendo a gran voce che la Saic non avesse speso alcuna risorsa per rendere competitiva la Ssangyong, anzi a detta loro si sarebbe approfittata della situazione. I lavoratori licenziati, quindi, si chiusero a chiave nello stabilimento per quasi due mesi finché la polizia non intervenne usando controverse misure di \"antiterrorismo\" brutali al punto da far scappare il morto. Il regista rievoca i tragici episodi della sommossa nel quinto episodio mediante un incubo ad occhi aperti del protagonista: sequenza brutale, resa ancora più inquietante dalle luci soffuse e da un utilizzo freddo e flemmatico dello slow-motion. La polizia che manganella i manifestanti è un'immagine fortemente impressa nella mente dei coreani in quanto rievoca lo straziante clima di terrore da loro vissuto durante gli anni delle dittature di Park Chung-hee e del macellaio di Gwangju Chun Doo-hwan.\n\nSquid Game: un'immagine della serie\n\nViolenza dittatoriale rievocata altresì, sempre nel primo episodio, dal documento alla rinuncia dei diritti fisici firmato da Gi-hun. Ovviamente una legge del genere non esiste, tuttavia mediante questo escamotage narrativo ed efferato, il cineasta riporta alla luce alcuni metodi governativi del passato laddove negli anni Ottanta la polizia segreta coreana torturava centinaia e centinaia di oppositori politici e di giovani studenti. Seong Gi-hun infine è afflitto dai debiti, come tutti i partecipanti al gioco. L'indebitamento del coreano medio è una piaga sociale tremenda in una nazione, allorché il debito delle famiglie equivale a più del 100% del PIL del Paese; un Paese dalle mille contraddizioni in quanto è davvero semplice ottenere un prestito. L'indebitamento \"coreano\" è andato di pari passo con un critico incremento del gap di reddito; problema consociato alla crescente disoccupazione giovanile e ai prezzi spropositati degli immobili nelle grandi città - e non solo - che sconfinano nelle reali disponibilità economiche dei lavoratori comuni.\n\nSquid Game: Lee Jung-jae in una scena della serie Netflix\n\nSquid Game risulta pertanto un ritratto tristemente realistico e non casuale della situazione di tantissime famiglie sudcoreane laddove un licenziamento, un investimento sbagliato o una serie di sfortunati eventi possono travolgere intere esistenze, conducendo le persone a rivolgersi a prestatori ad alto rischio con conseguenze nefaste. Correlato a quanto scritto, ci viene in soccorso o in conferma l'ultimo episodio. Emblematico il segmento in cui il protagonista si reca dal parrucchiere dove opterà per un taglio e soprattutto per un colore eccentrico, sinonimo del suo stato d'animo altamente alterato e rabbioso; qui il regista inizialmente inquadra volutamente, e con enfasi, un servizio giornalistico che parla proprio di queste cose: \"L'indebitamento delle famiglie cresce rapidamente con il debito pro capite che ha superato la media globale nell'ultimo trimestre, la Banca di Corea e la BRI hanno registrato un rapporto tra pil e debito famigliare del 96,9%\".\n\nSeong Gi-hun, il businessman disonesto\n\nSquid Game: Jung Ho-yeon in una scena dell'ottavo episodio\n\nDa Seong Gi-hun passiamo al suo amico d'infanzia Cho Sang-woo, interpretato dall'ormai noto Park Hae-soo; Sang-woo è l'orgoglio di Ssangmun-dong, laureato con il massimo dei voti in economia in una delle più importanti università del paese, e lavora, o meglio lavorava, presso una celebre società finanziaria, tuttavia è ricercato dalla polizia per aver truffato i suoi clienti oltre ad essere indebitato fino al collo. L'ex manager è un po' la personificazione di tanti uomini e donne d'affari che si sono arricchiti/e alle spalle della povera gente. Con questo personaggio il regista potrebbe alludere ad una serie di scandali locali difficili da digerire come il caso \"mani-pulite\", che ha visto coinvolti pezzi da novanta del paese, tra cui l'ex Presidente Park Geun-hye condannata a 24 anni di carcere con l'accusa di concussione, corruzione e rivelazione di segreti di stato; destino simile anche a quello dell'amica e consigliere Choi Soon-sil, condannata a 20 anni di carcere per corruzione e reati connessi, fino a Lee Jae-yong, numero uno del colosso della Samsung, condannato a 5 anni per reati finanziari. Quest'ultimo tuttavia ha ricevuto la grazia presidenziale e quindi i reati di corruzione e appropriazione indebita sono spariti magicamente dal cv; ad ogni modo il leader della celebre Chaebol (conglomerato industriale) è stato reintegrato nella società con l'obiettivo/scusa di \"aiutare a superare la crisi economica della Corea del Sud\", almeno così ha affermato il ministro della Giustizia Han Dong-hoon.\n\nLe serie TV più significative del 2021, da Squid Game a Strappare lungo i bordi\n\nImmigrati, clandestini e criminali\n\nSquid Game: una scena della serie Netflix\n\nDal businessman disonesto viriamo l'attenzione su Kang Sae-byeok, profuga nord-coreana, il cui intento è vincere il premio in denaro e portare al Sud l'amata madre. Il regista mediante questo personaggio riporta di petto il dramma a cui ogni anno sono sottoposti migliaia di migranti nordcoreani che scappano dal regime di Kim Jong-un, per poi finire stritolati o dal sistema capitalistico sudcoreano oppure da una vita di clandestinità in Cina, laddove non solo non si vedono riconosciuti lo status di rifugiato politico ma addirittura vengono trattati come immigrati economici illegali. La nota sociologa Lim Hyun-Joo a Quartz afferma come:\n\nLa disperazione, la mancanza di uno status legale e il terrore della polizia cinese espongono questi migranti al più bieco sfruttamento, specialmente per quanto riguarda le donne\n\nRiguardo Kang Sae-byeok risulta poi interessante il suo legame d'amicizia con la giovane sudcoreana Ji-Yeong, da poco uscita di galera per aver assassinato il padre violento. Qui il regista critica ad esempio il sistema patriarcale coreano; le due ragazze sono tanto diverse quanto simili e simboleggiano il forte legame tra le due nazioni che in realtà sognano l'unificazione, legame caro al cinema e alla televisione locale. Ad ogni modo la ribelle Ji-Yeong afferma di voler andare insieme all'amica a bere un mojito sull'isola di Jeju ma sa benissimo che non potrà farlo poiché le regole del gioco impongono la morte di una delle due, regole da leggere metaforicamente in chiave attuale: sono tante le famiglie divise a causa di una stupida e dannosa ideologia politica.\n\nSquid Game: il cast alla cerimonia dei SAG Awards 2022\n\nAmmirevole ed amorevole è anche il personaggio di Alì Abdul, immigrato pakistano tanto ingenuo quanto buono, sfruttato e non pagato dal suo datore di lavoro disonesto e poi tradito dall'amico Cho Sang-woo. Con Alì Abdul, Hwang Dong-hyuk parla senza remore dello sfruttamento dei migranti asiatici in Sud Corea, piaga infernale che lacera giorno dopo giorno un numero esorbitante di vite, problematica che mostra i segni tangibili di un'integrazione fallace: solo il 10% di 200.000 lavoratori stranieri/asiatici hanno permessi per l'occupazione di contro gli immigrati, privi di documenti, hanno difficoltà nel lasciare i loro datori di lavoro proprio perché privi di diritti e garanzie e quindi subiscono maltrattamenti, ricevono paghe da fame, senza contare i massacranti turni di lavoro che possono raggiungere tranquillamente le 15 ore giornaliere.\n\nSquid Game: il teaser poster della stagione 2\n\nIngenuo no ma idealista si è invece Hwang Jun-ho, un giovane poliziotto sotto copertura. Importante il rapido scambio di battute tra lui ed il frontman nell'ottavo episodio con il conduttore del gioco che esclama: \"da quando le autorità coreane sono così zelanti ?\". Il frontman sa benissimo che le autorità autoctone non rappresentano un pericolo, il cinema e la televisione coreana dalla fine degli anni Novanta in poi non ha mai mostrato fiducia nelle forze dell'ordine e spessissimo vengono rappresentante in modo goffo o quanto meno inefficienti. Ci sono ancora tanti personaggi meritevoli d'attenzione, dal gangster lascivo Jang Deok-su alla strana Han Mi-nyeo, che afferma di essere una povera madre nubile, al medico corrotto dedito al traffico di organi fino all'uomo di mezza età dalla forte fede cristiana; in Corea persiste un problema serio con le sette cristiane, un paese laico in cui fantomatici santoni riescono facilmente, e con l'inganno, a proporre dottrine alternative altamente nocive dagli esiti nefasti. Continuando con la carrellata, troviamo poi l'uomo che si suicida, poco dopo la morte della moglie, ed ecco spiattellato un ulteriore problema molto grave: i suicidi.\n\nLe serie TV più significative del 2021, da Squid Game a Strappare lungo i bordi\n\nOh Il-nam, anzianità al potere\n\nSquid Game: un'immagine di O Yeong-su\n\nTerminiamo il discorso legato ai personaggi con l'intramontabile vecchietto Oh Il-nam. Con questo personaggio il regista piazza in primis un twist narrativo abbastanza clamoroso; tutti i colpi di scena sono gestiti con la giusta parsimonia risultando essere un po' lontani dai classici cliché, e pensiamo semplicemente al secondo episodio laddove abbiamo una ragguardevole riflessione sul libero arbitrio influenzato dal dio denaro con tanti personaggi che decidono di ritornare spontaneamente a giocare. Oh Il-nam ad ogni modo è un anziano afflitto da un male incurabile che decide di regalarsi un'ultima \"avventura\", a conti fatti tuttavia è solo e spesso rischia di essere emarginato dagli altri a causa della sua età.\n\nHwang Dong-hyuk con intelligenza e delicatezza parla quindi dell'emergenza anziani, altra gatta da pelare non di poco conto. Un welfare ampiamente carente e sproporzionato e le progressive divergenze di reddito enfatizzano drammaticamente le difficoltà della popolazione in età più avanzata: sono tanti gli ultra-sessantacinquenni coreani senza pensione, senza famiglia e senza un sostegno che non sia quello più o meno occasionale delle organizzazioni caritative e della chiesa, in una situazione di sostanziale emarginazione in una realtà sempre più apatica e competitiva. In Squid Game, se pur con apparizioni occasionali, giocano un ruolo essenziale anche le madri di alcuni giocatori che inconsciamente spingono i loro figli a partecipare al gioco. Nella società coreana, per quanto la figura femminile sia discriminata, il ruolo della madre occupa una posizione rilevante, con il rapporto madre-figlio assai sentito. E a proposito di madri non dimentichiamoci del quadro clinico poco idilliaco di quella del protagonista, una signora anziana condizionata da un grave diabete impossibilitata a curarlo causa mancanza di fondi. In Corea del Sud l'assistenza sanitaria è universale e finanziata attraverso una combinazione di sussidi governativi e contributi esterni, sebbene una parte significativa dell'assistenza sanitaria sia finanziata privatamente, ma non è gratuita; certo, la grande maggioranza dei coreani possiede l'assicurazione in quanto basta un lavoro in regola e quasi automaticamente si ottiene l'assicurazione, tuttavia le disuguaglianze sociali e le differenze di classe sono tangibili anche nelle cure coreane con cliniche private molto efficienti ma destinate a pochi eletti.\n\nConsiderazioni finali\n\nSquid Game: una scena della serie Netflix\n\nSulla serie evento targata Netflix potremmo ancora spendere un fiume di parole, in special modo in correlazione con i tanti richiami alla cultura locale che mostrano e attestano un'identità nazionale molto forte. Diversi giochi sono specialità della casa e anche nell'iconico e transnazionale \"Un, due, tre, stella\" abbiamo un richiamo tipico alla cultura coreana: la gigantesca bambola protagonista del gioco ha le sembianze di Cheol-soo, una bambina solitamente ritratta nei libri di testo delle scuole elementari. Inoltre la melodia che intona è una canzone emblematica in patria in quanto parla di uno specifico fiore molto amato dai coreani, ossia il fiore di mugunghwa, fiore nazionale della Corea del Sud. Dai giochi passiamo poi allo street food locale: Tteokbokki, Ram-don oppure Bungeoppang sono solo alcune delle prelibatezze mostrate nella serie.\n\nTerminiamo l'approfondimento rievocando sia i simboli delle iconiche maschere che richiamano i caratteri dell'alfabeto locale sia i luoghi mostrati o semplicemente citati: dal quartiere di lusso Yeouido, al porto di Moojing, ai vicoli angusti, decadenti ma pieni di vita di Ssangmun-dong fino all'isola di Jeju, luogo sognato e desiderato da una delle concorrenti. Squid Game come abbiamo in parte ricordato è una serie davvero complessa laddove l'intrattenimento e la violenza sensazionalistica e grottesca sono solamente un pretesto per riflettere sulla Corea contemporanea e sui mali di un capitalismo irruento pronto ad inghiottire chiunque e trasportarlo nel baratro più profondo.",
    "Migranti, in Corea del Sud verrà presentata la “Carta di Lampedusa”": "Nell’ambito del prossimo Congresso Mondiale di Uclg (United Cities and Local Governments) che si terra’ dal 10 al 14 ottobre a Daejeon, in Corea del Sud, sara’ presentata la “Carta di Lampedusa per la mobilita’ umana e la solidarieta’ territoriale”.\n\nAll’evento e’ stato invitato a partecipare Toto’ Martello che tra il 2020 ed il 2022 (anni in cui era sindaco di Lampedusa) ha promosso insieme con i membri di Uclg e grazie all’impulso dei vertici dell’associazione, ad iniziare dalla Segretaria generale Emilia Saiz, un articolato processo che ha portato alla stesura di quello che puo’ essere definito una sorta di “Manifesto universale dei diritti di ciascun essere umano”.\n\nUclg e’ la piu’ grande organizzazione mondiale di amministrazioni locali e raccoglie oltre 250 mila membri da circa 190 paesi Onu. Durante i due anni di lavoro che hanno portato alla stesura della Carta di Lampedusa sono state coinvolte, attraverso numerosi eventi promossi da Uclg, oltre 50 citta’ e regioni di tutto il mondo insieme con circa 20 rappresentanti della societa’ civile ed organizzazioni internazionali, e con il supporto di 15 reti delle sezioni regionali aderenti all’associazione. La Carta di Lampedusa sara’ una delle colonne portanti del “Patto per il Futuro” di Uclg, il testo con cui i governi locali e regionali del mondo propongono di rifondare il multilateralismo sulle basi della solidarieta’ e la giustizia sociale, contribuendo cosi’ al “Vertice per il Futuro” dell’Onu del 2023",
    "Corea del Sud: 1 milione di won al mese per ogni neonato": "La progressiva contrazione del tasso di natalità – il più basso al mondo – è stata definita dal Presidente della Corea del Sud “una calamità”. L’alto costo della vita e le scarse opportunità lavorative contribuiscono allo scenario. Il governo investe sulla robotica e sulla AI per far fronte alla imminente carenza di forza lavoro.\n\nPer stimolare le nascite e provare ad alzare il tasso di fecondità (il più basso al mondo: 0,81 nel 2021), il governo della Corea del sud ha intenzione di fornire a ogni famiglia con un bambino neonato un assegno mensile da 1 milione di won, l’equivalente di 740 dollari circa.\n\nLa misura entrerà in vigore l’anno prossimo, con un pagamento inizialmente di 700.000 won al mese, che arriverà alla cifra piena nel 2024. Una volta che il bambino avrà raggiunto un anno di età, l’assegno verrà dimezzato ma continuerà a venire erogato per altri dodici mesi.\n\nLa misura era stata promessa in campagna elettorale dall’attuale presidente sudcoreano Yoon Suk-yeol, un conservatore (sotto il suo predecessore, il progressista Moon Jae-in, le famiglie ricevevano 300.000 won al mese per il primo anno d’età del bambino). Yoon ha definito lo scenario demografico sudcoreano una “calamità”.\n\nNel 2021 il tasso di fecondità della Corea del sud – ossia il numero medio di figli per donna – è calato per il sesto anno consecutivo a 0,81. Secondo gli analisti potrebbe diminuire ulteriormente nel 2022, scendendo sotto lo 0,8. Per via dei prezzi alti delle case e della scarsità di opportunità lavorative, i giovani sudcoreani hanno sviluppato più ansie per il loro futuro e stanno rinunciando ad avere figli; anche i servizi di assistenza all’infanzia e l’istruzione, peraltro, sono costosi.\n\nPer mantenere stabili le dimensioni di una popolazione senza ricorrere all’immigrazione, è necessario un tasso di fecondità di 2,1. Negli Stati Uniti, nel 2021, era di 1,66; in Giappone di 1,37 e in Italia di 1,25. Nel 1970 il tasso di fecondità in Corea del sud era di 4,53. Nel periodo dello sviluppo economico le autorità hanno incoraggiato le coppie a limitarsi a un unico figlio. La fecondità ha poi iniziato a calare velocemente negli anni 2000 per effetto della crisi finanziaria, finendo sotto l’1,0 nel 2018. Secondo le Nazioni Unite, entro la fine del secolo la popolazione sudcoreana – 51 milioni di persone, oggi – si più che dimezzerà. Negli ultimi due anni si è contratta, e finora le misure di sostegno governativo non sono riuscite a invertire la tendenza.\n\nEntro la metà degli anni 2030 il paese potrebbe dunque dover far fronte a una carenza di lavoratori: il governo sta lavorando per mitigare il problema, investendo sulla robotica e sulle applicazioni industriali dell’intelligenza artificiale. Già oggi la Corea del sud registra problemi di arruolamento nelle forze armate, e ha infatti allargato i requisiti di idoneità per la coscrizione. Un numero maggiore di anziani non sostituiti da sufficienti giovani, inoltre, minaccia la stabilità del sistema pensionistico e potrebbe causare una stagnazione economica.\n\nNel 2021 sono nati solamente 260.600 bambini in Corea del sud, pari allo 0,5% della popolazione.",
    "La Corea del Sud pronta a regolamentare le cripto": "Il governo sudcoreano ha recentemente annunciato la preparazione di un nuovo e dettagliato quadro normativo per il comparto cripto e per il metaverso. Seul ha scelto ordine e gradualità, una strada che, dato il numero di investitori on chain e capitali attratti negli ultimi mesi, pare stia dando i suoi frutti. Puntare con forza sulle tecnologie del Web3 significa cercare di comprendere le evoluzioni e gli improvvisi salti di paradigma caratterizzanti l’infosfera contemporanea, aprendo così nuove prospettive di sviluppo alla società civile ed agli imprenditori."
}