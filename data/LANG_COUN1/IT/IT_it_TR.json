{
    "Turchia: verso la normalizzazione dei rapporti con i vicini mediorientali": "Sebbene non si conosca ancora la data esatta del voto, si accendono i riflettori sulla campagna elettorale in Turchia. Nei sondaggi il presidente turco Recep Tayyip Erdoğan non parte favorito. Sulla sua rielezione, infatti, pesano le difficoltà dell’economia e i crescenti malumori interni per il deterioramento degli standard di vita, causato anche da un’inflazione che non arresta la sua corsa. Sul piano esterno, Ankara continua a portare avanti sia gli sforzi di mediazione tra Mosca e Kiev, sia il processo di normalizzazione con i paesi mediorientali, dopo anni di isolamento regionale.\n\nQuadro interno\n\nLa Turchia è già da tempo in clima preelettorale, sebbene non sia stata ancora fissata la data delle prossime elezioni legislative e presidenziali, previste entro giugno 2023. Sul fronte del governo, tiene l’alleanza tra il Partito Giustizia e Sviluppo (Akp) del presidente Erdoğan e il Partito del Movimento nazionalista (Mhp) di Devlet Bahçeli, mentre nel campo dell’opposizione non è ancora chiaro chi sarà il candidato alla presidenza della Repubblica che sfiderà l’attuale leader turco. Lo scorso febbraio i partiti di opposizione riuniti nell’Alleanza nazionale – il Partito Repubblicano del Popolo (Chp), il Partito Buono (IP), il Partito della Felicità e il Partito Democratico (DP) – insieme alle due formazioni politiche nate da una scissione con l’Akp – il Partito Futuro dell’ex primo ministro Ahmet Davutoğlu e il Partito Democrazia e Progresso (Deva) dell’ex ministro delle Finanze Ali Babacan – hanno costituito una piattaforma politica comune, il cosiddetto “Tavolo dei sei”[1], che ha portato alla definizione di un manifesto programmatico in vista del voto. Punto principale di questo manifesto è il ritorno al sistema parlamentare in vigore prima della riforma presidenziale del 2018 fortemente voluta da Erdoğan con il sostegno del Mhp. Negli ultimi anni l’accentramento dei poteri nelle mani del presidente e l’indebolimento del sistema di checks and balances hanno accentuato la svolta autoritaria nel paese, creando un forte malcontento tra le forze politiche di opposizione, che hanno visto restringere i loro margini di manovra nonché l’espressione del dissenso. Su questo sfondo, la stretta più significativa è stata operata nei confronti del Partito Democratico dei Popoli (Hdp), la formazione di ispirazione curda su cui pende una richiesta di chiusura, da mesi all’esame della Corte costituzionale con l’accusa di affiliazione al Partito dei lavoratori del Kurdistan (Pkk) – considerato un’organizzazione terroristica da Turchia, Unione europea e Stati Uniti – e di svolgimento di propaganda e di attività terroristiche. Al di là dell’incertezza sul suo futuro politico, il partito filo curdo, non incluso nel “Tavolo dei sei”, sta portando avanti colloqui con piccoli partiti di estrema sinistra con cui potrebbe costituire una sorta di terzo polo elettorale per superare una soglia di sbarramento, che seppure abbassata dal 10% al 7%, rimane uno scoglio non facile. Attualmente sembrerebbe che solo quattro partiti – Akp, Chp, IP e Hdp – abbiano i numeri per entrare nell’Assemblea nazionale. Secondo le ultime proiezioni di voto, l’Akp, seppure in netto calo rispetto alle elezioni del 2018, rimane il primo partito con il 28,7%, seguono a distanza il Chp con il 20%, l’IP con l’11,9% e l’Hdp con l’11,5%[2].\n\nIn questa fase, l’interrogativo principale riguarda il nome dello sfidante del principale fronte di opposizione a Erdoğan. Il leader del Chp Kemal Kılıçdaroğlu, tra gli artefici di questo composito campo, sarebbe tra i più accreditati. Se è indubbio il sostegno all’interno del suo partito, non altrettanto elevato sarebbe il gradimento nel paese. Maggiori chance, secondo i sondaggi, avrebbero invece altri due esponenti in vista del Chp: Murat Yavaş ed Ekrem İmamoğlu. I primi cittadini di Ankara e Istanbul hanno infatti ottenuto importanti vittorie contro i candidati dell’Akp nelle amministrative del 2019 – determinando, dopo decenni, un cambio di direzione nella gestione delle due principali città del paese – e avrebbero maggiori possibilità di ampliare il bacino di consenso elettorale. Se infatti Yavaş, ex membro del Mhp, gode delle simpatie dei nazionalisti, İmamoğlu ha un sostegno trasversale e potrebbe anche raccogliere i consensi della componente curda, come nel 2019. Fuori dai giochi sarebbe invece la leader del Partito Buono di Meral Akşener, fuoriuscita dal Mhp nel 2017, che avrebbe dichiarato interesse a ricoprire il ruolo di primo ministro in caso di vittoria elettorale, sottolineando in tal modo la volontà di ripristinare la carica esecutiva del sistema parlamentare abolita dalla riforma presidenziale[3]. Ad ogni modo, sembra che nel “Tavolo dei sei” i giochi rimarranno aperti fino a quando non si conoscerà la data del voto.\n\nGià da tempo i sondaggi dicono che difficilmente Erdoğan riuscirà a ottenere una vittoria al primo turno, considerato che il gradimento per il suo operato si attesterebbe al 41,5%[4], a meno che nei prossimi mesi non vi siano significativi cambiamenti che facciano alzare l’asticella dei consensi in suo favore. Inoltre, a prescindere da chi sarà lo sfidante, sempre stando ai sondaggi, nel caso di secondo turno, l’attuale presidente non avrebbe chance di vittoria contro nessuno dei potenziali candidati dell’opposizione[5].\n\nIl difficile andamento dell’economia, l’inflazione galoppante e il deprezzamento della valuta nazionale continuano a pesare sulla popolarità di Erdoğan. I dati ufficiali dell’Istituto di statistica turco riportano un’inflazione all’80,21% nel mese di agosto, ma l’aumento reale dei prezzi sarebbe molto più alto, ben il 181,37%, secondo il gruppo indipendente l’ENAgrup[6]. Nonostante la continua crescita dell’inflazione, a metà agosto la Banca centrale turca ha ridotto il tasso di interesse dal 14% al 13%, in linea con la poco convenzionale politica monetaria portata avanti dal presidente. Erdoğan è infatti fortemente contrario all’incremento dei tassi ed è al contempo sostenitore di politiche espansive, che nel 2021 hanno fatto registrare una crescita del Pil dell’11%[7]. Il secondo trimestre del 2022 ha segnato una crescita economica al 7,6%[8], di poco superiore al dato dei primi tre mesi dell’anno (7,3%). Tuttavia, sullo sfondo di un’inflazione crescente e di una lira turca che continua a perdere valore, la crescita economica non si è tradotta in benefici diffusi ma ha invece provocato un aumento del divario dei redditi all’interno del paese, dove la perdita di potere d’acquisto colpisce soprattutto le fasce medio-basse. Nel tentativo di tamponare la situazione, il governo ha deciso in via straordinaria di procedere a un ulteriore aumento del 30% del salario minimo, portato a 5.500 lire turche (pari a 330 dollari) a partire dal 1° luglio, dopo un primo rialzo del 50% operato lo scorso dicembre.\n\nPer la Turchia, fortemente dipendente dalle importazioni di energia e di materie prime, l’incremento dei prezzi sui mercati internazionali si è tradotto in un aumento della spesa per le importazioni e di conseguenza in un aumento del deficit di conto corrente. Su questo sfondo, le entrate del settore turistico, in netta ripresa dopo il crollo della fase pandemica[9], rappresentano una importante boccata d’ossigeno per l’economia turca e per ridurre un deficit di conto corrente pari a 32,7 miliardi di dollari nei primi sei mesi dell’anno e più che raddoppiato rispetto ai 13,4 miliardi di dollari dello stesso periodo del 2021[10].\n\nRelazioni esterne\n\nDopo mesi di negoziati, gli sforzi diplomatici della Turchia nel conflitto tra Russia e Ucraina hanno portato a un primo risultato, concretizzatosi a luglio nella firma di un accordo, sotto l’egida delle Nazioni Unite, per sbloccare l’export di grano ucraino attraverso il Mar Nero. Dall’inizio della guerra Ankara, in virtù dei buoni rapporti sia con Mosca sia con Kiev, è impegnata in una difficile mediazione tra le parti. Inevitabilmente in questi mesi i contatti con la Russia si sono notevolmente intensificati. Ne sono la prova gli incontri tra Erdoğan e il presidente Putin, prima in un trilaterale con il presidente iraniano Ebrahim Raisi a Teheran a luglio e poi nel bilaterale di Sochi a inizio agosto. Quest’ultimo è stato, tra le altre cose, l’occasione per rafforzare i già solidi rapporti economici ed energetici con Mosca. La Russia è infatti il terzo partner commerciale della Turchia (34,7 miliardi di dollari nel 2021), il suo primo fornitore di gas, coprendo il 33% dell’import del paese, nonché tra i principali paesi per flussi turistici, con oltre il 19% degli arrivi nella penisola anatolica nel 2021[11]. Se l’esposizione economica nei confronti della Russia non permette alla Turchia strappi con Mosca, allo stesso tempo i legami turco-russi alimentano non pochi dubbi nei partner occidentali nei confronti di Ankara. Il timore principale è che la Turchia possa contribuire ad allentare la morsa delle sanzioni imposte da Stati Uniti e Unione europea all’economia russa, o in qualche caso trarne vantaggio. Un segnale in questo senso è il significativo incremento dell’export turco verso la Russia, che da maggio a luglio è aumentato del 46% rispetto allo stesso periodo dell’anno precedente con un picco del 75% nel solo mese di luglio[12]. Anche l’apertura del presidente turco, al rientro da Sochi, nei confronti dell’adozione del sistema di pagamenti russo Mir (dopo il blocco di Visa e Mastercard) da parte di banche turche è stata guardata nelle capitali occidentali come un altro segnale nella stessa direzione[13]. Di fatto, l’apprezzamento per il ruolo di mediazione della Turchia è accompagnato da una mal celata preoccupazione per gli stretti rapporti di Ankara con Mosca. Legami che però non hanno allentato la relazione con l’Ucraina, dove il presidente turco si è recato a metà agosto per incontrare il suo omologo Volodymyr Zelensky. L’impegno turco alla ricostruzione delle infrastrutture del paese, manifestato in occasione dell’incontro, rinsalda una cooperazione che negli anni si è sviluppata nei settori economico e della difesa (sono turchi i droni da combattimento Bayraktar che Kiev utilizza nel conflitto contro la Russia). Al di là della cooperazione bilaterale, è ben noto l’interesse della Turchia all’integrità territoriale dell’Ucraina, paese chiave negli equilibri di potere nella regione del Mar Nero. Di recente, lo stesso Erdoğan si è espresso a favore della restituzione all’Ucraina della Crimea, la cui annessione a Mosca nel 2014 non è stata riconosciuta dal governo di Ankara[14].\n\nOltre all’Ucraina, la Siria rimane una questione aperta nei complessi rapporti di Ankara con Mosca. Attore di primo piano nel decennale conflitto siriano, la Turchia è intervenuta militarmente più volte nel nord del paese per evitare la creazione di una autonomia territoriale curda nelle regioni siriane adiacenti al suo confine meridionale a salvaguardia della propria sicurezza nazionale. Come è noto, infatti, Ankara considera le forze curde siriane affiliate al Pkk e, come tali, una minaccia terroristica da contrastare. A partire dall’estate del 2016 la Turchia ha condotto operazioni militari per interrompere la contiguità della fascia territoriale occupata dalle forze curde – le Unità di protezione popolare (Ypg) – e creare una sorta di safe zone al confine con la Siria. Tutto ciò con il benestare tacito della Russia, principale alleato del regime di Damasco e artefice di quel processo di Astana con cui, insieme a Iran e Turchia, aveva tentato di giungere a una soluzione negoziale. Di fatto in Siria, nonostante le posizioni contrapposte nei confronti del regime di Bashar al-Assad, Ankara ha dovuto sempre cercare un modus operandi con Mosca. Di recente, il presidente turco ha profilato la possibilità di una nuova operazione militare per completare la creazione dell’area cuscinetto, che nelle intenzioni turche dovrebbe estendersi per 30 chilometri nella parte settentrionale del territorio siriano. Quest’ultima sarebbe vista dal governo turco come la soluzione per il rimpatrio di una parte dei rifugiati siriani, oltre 3,6 milioni, presenti da anni in Turchia e causa di profondo malcontento tra la popolazione. Allentare la pressione interna sulla questione rifugiati e distogliere l’attenzione dell’opinione pubblica dai problemi economici sembrano rientrare nella strategia preelettorale di Erdoğan, anche nell’ottica di riguadagnare consenso interno facendo leva proprio su questioni, quali i rifugiati e la minaccia terroristica di matrice curda, che raccolgono sostegno trasversale nel paese.\n\nQuesta volta però non solo il via libera della Russia all’operazione militare turca non è arrivato, ma Mosca preme anche per un riavvicinamento tra Ankara e Damasco. Prospettiva questa che di fatto appare ancora molto in là da venire, nonostante gli incontri tra le intelligence dei due stati, un breve contatto tra i rispettivi ministri degli Esteri a ottobre 2021[15] e alcune aperture a favore al dialogo in ambienti politici e diplomatici nel paese[16].\n\nAl di là della Siria, la Turchia prosegue nella normalizzazione dei rapporti diplomatici con i suoi vicini mediorientali, mossa da ragioni di carattere economico oltre che dalla necessità di uscire dall’isolamento regionale in cui si è trovata per anni. È di metà agosto l’annuncio del pieno ristabilimento delle relazioni con Israele a quattro anni dal ritiro dell’ambasciatore turco per protesta contro un attacco israeliano nella Striscia di Gaza. Dal 2008, cioè dall’operazione israeliana “Piombo fuso” a Gaza che produsse innumerevoli vittime tra i palestinesi della Striscia, Erdoğan è stato uno dei leader più critici nei confronti della politica del governo israeliano e allo stesso tempo tra i principali sostenitori della causa palestinese. L’interruzione delle relazioni diplomatiche nella metà del 2010, dopo l’incidente della Freedom Flotilla in cui morirono diversi membri turchi dell’equipaggio in seguito all’attacco israeliano, aveva aperto tra i governi dei due paesi una lunga fase di tensioni che si era solo temporaneamente chiusa con il riavvicinamento del 2016. La decisione di reinsediare i rispettivi ambasciatori conclude un processo iniziato oltre un anno fa e che ha avuto nella visita del presidente israeliano Isaac Herzog in Turchia, lo scorso marzo, il suo momento più significativo. Oltre che per ragioni economiche – va ricordato che le relazioni commerciali tra i due paesi hanno continuato a essere floride anche nelle fasi più critiche – vi sono importanti considerazioni di carattere geopolitico ed energetico alla base del riavvicinamento con Israele, attore chiave nelle dinamiche del Mediterraneo orientale dove la Turchia aspira a ricoprire un ruolo di hub del gas.\n\nIn questo contesto di distensione si inserisce anche la visita in Turchia del principe ereditario saudita Mohammed bin Salman, a giugno, che segue il viaggio di Erdoğan in Arabia Saudita ad aprile. La visita è stata salutata da parte turca come l’inizio di “una nuova era”[17] nelle relazioni bilaterali, dopo anni di tensioni in seguito all’omicidio del giornalista Jamal Khashoggi nel consolato saudita di Istanbul a ottobre 2018. Anche in questo caso sono evidenti le ragioni economiche che hanno contribuito a spingere la Turchia a intraprendere una non facile normalizzazione con Riyadh. Ankara guarda infatti con grande favore alla ripresa dell’interscambio commerciale con il regno saudita e alla possibilità di nuovi flussi di capitali e investimenti nella sua economia in difficoltà.\n\nAlla distensione con gli attori mediorientali fa invece da contraltare il riaccendersi delle tensioni con la Grecia nelle acque e nelle isole contese del Mar Egeo[18]. Da decenni Ankara e Atene si accusano reciprocamente di violazione dello spazio aereo e marittimo, e finora a nulla sono valsi gli innumerevoli round negoziali tra i due paesi finalizzati a trovare un accordo per la ridefinizione dei rispettivi confini marittimi. Le rinnovate frizioni greco-turche, che hanno ripercussioni anche all’interno della Nato, gettano un’ulteriore ombra su un quadro di relazioni con i paesi occidentali in cui permangono diverse criticità.\n\n[1] B. Esen, The Opposition Alliance in Turkey: A Viable Alternative to Erdoğan?, SWP Comment, n. 52, agosto 2022.\n\n[2] https://twitter.com/ozersencar1/status/1565743784494878720/photo/1\n\n[3] B. Esen, The Opposition Alliance in Turkey: A Viable Alternative to Erdoğan?, cit.\n\n[4] https://twitter.com/metropoll/status/1552580790424408064/photo/1\n\n[5] https://twitter.com/metropoll/status/1553999800546344966/photo/1\n\n[6] Dati ENAgrup, Inflation research Group.\n\n[7] Fondo monetario internazionale, World Economic Outlook, aprile 2021.\n\n[8] Istituto di statistica turco, Quarterly Gross Domestic Product, Quarter II: April - June, 2022, Press release, 31 agosto 2022.\n\n[9] Secondo i dati dell’Istituto di statistica turco, nella prima metà dell’anno si è registrato un balzo degli arrivi in Turchia: 19,5 milioni di persone, in pratica un aumento del 158% rispetto al 2021. Nel secondo trimestre dell’anno le entrate dal turismo sono state pari a 8,7 miliardi di dollari, facendo registrare un aumento del 190%, rispetto allo stesso periodo del 2021, dopo l’incremento del 122% nel primo trimestre.\n\n[10] Dati dell’Istituto di statistica turco.\n\n[11] V. Talbot, Turchia: fuoco incrociato sull’economia, ISPI Commentary, 4 marzo 2022.\n\n[12] “Surge in Turkish exports to Russia raises western fears of closer ties”, Financial Times, 16 agosto 2022.\n\n[13] “Recep Tayyip Erdoğan’s risky double game”, Financial Times, 10 agosto 2022.\n\n[14] “Erdogan, Mosca restituisca la Crimea all'Ucraina”, Ansa, 23 agosto 2022.\n\n[15] “Inter-Syrian dialogue essential for peace: Çavuşoğlu”, Hurriyet Daily News, 16 agosto 2022.\n\n[16] F. Tastekin, “Turkey grapples with policy change on Syria”, Al-Monitor, 18 agosto 2022.\n\n[17] “Türkiye, Saudi Arabia hail ’new era of cooperation”, Hurriyet Daily News, 23 giugno 2022.\n\n[18] N. Ertan, “Turkey, Greece escalate war of words as they drag in EU, NATO”, Al-Monitor, 8 settembre 2022.",
    "Ucraina, Turchia: \"Erdogan lavora a incontro Putin-Zelensky\"": "Il presidente turco Recep Tayyip Erdogan continua a lavorare per arrivare a un incontro tra il presidente russo Vladimir Putin e quello ucraino Volodymyr Zelensky. Lo ha dichiarato il ministro degli Esteri turco Mevlut Cavusoglu durante una conferenza stampa al Japan National Press Club a Tokyo dicendo che ''il nostro obiettivo è quello di riunire i due leader per garantire che le decisioni siano prese al livello di leader. Il mondo intero paga il prezzo della guerra\". \"Anche i leader che vogliono che la guerra continui devono essere persuasi. Come Turchia, non abbiamo perso la speranza, continueremo i nostri sforzi'', ha aggiunto.\n\nDa parte sua, il portavoce del presidente Recep Tayyip Erdogan Ibrahim Kalin, ha chiarito che la Turchia non riconoscerà i referendum che si stanno tenendo nei territori dell'Ucraina conquistati dai russi. Ankara ''riconosce l'integrità territoriale dell'Ucraina e del suo popolo'', ha sottolineato.\n\n\"Non riteniamo corretti i tentativi di referendum unilaterale, non riconosciamo il referendum in Crimea e il risultato tenutosi nel 2014. La nostra posizione su questi tali referendum è chiara\", ha affermato Kalin. La Turchia, ha aggiunto, è \"l'unico Paese\" che compie \"sforzi sinceri e si sforza di porre fine alla guerra\".",
    "Erdogan di fronte al cambio di governo in Italia": "AGI - Dopo le elezioni in Italia il presidente turco Recep Tayyip Erdogan dovrà fare i conti con una nuova coalizione e un nuovo governo, destinati a nascere appena tre mesi dopo la visita dell'ex premier Mario Draghi e del governo italiano ad Ankara.\n\nUna visita servita a ricucire i rapporti dopo che Draghi aveva definito Erdogan un 'dittatore', ma anche a siglare 9 protocolli di intesa tra i due Paesi.\n\nIl leader turco, pur inviso a buona parte dell'opinione pubblica, governa un Paese con cui l'Italia condivide il bacino del Mediterraneo e numerosi interessi economici e commerciali, ma soprattutto un Paese che con la guerra in Ucraina ha prepotentemente rilanciato la propria immagine a livello internazionale e riaffermato la propria centralità in ambito Nato. Circostanze che rendono obbligatorio un dialogo tra il governo turco e quello italiano.\n\nSe fosse per Erdogan, al di là dell'uscita di Draghi che lo aveva chiamato 'dittatore' ad aprile 2021, probabilmente il leader turco avrebbe preferito che l'ex premier rimanesse al potere. Troppo recente la visita del governo italiano, appena il 5 luglio scorso, troppo importante aver fatto ripartire a piena velocità i rapporti tra i due Paesi così come importanti sono i 9 protocolli firmati di cui si attende l'attuazione.\n\nTurchia e Italia puntano a superare i 30 miliardi di dollari di interscambio commerciale quest'anno, un obiettivo che, secondo quanto detto da Erdogan a luglio, \"sarà raggiunto senza problemi\".\n\nNel 2021 si sono raggiunti i 20 miliardi di dollari di interscambio, +23,6% rispetto all'anno precedente, base per un prossimo \"impegno a proseguire un dialogo più stretto sull'economia e sul commercio e a definire e attuare approcci comuni per uno sviluppo rafforzato in questo campo\", sull'onda della fine dell'emergenza legata alla pandemia.\n\nGli sviluppi seguiranno le intenzioni scritte nei documenti ufficiali anche se Draghi non è più al governo? È probabilmente quel che Erdogan si augura, anche se gli scenari variano a seconda di chi vince domenica.\n\nIn questo senso la coalizione che offre maggiori garanzie ad Erdogan è probabilmente quella di centrosinistra, la più vicina al governo Draghi e destinata ad agire in continuità con quest'ultimo e ripercorrerne la linea. Una continuità che Erdogan spera riguardi anche la candidatura della Turchia a entrare nella Ue, sostenuta dal governo italiano.\n\nEsponenti come il ministro della Difesa Lorenzo Guerini hanno contribuito a stringere i rapporti tra Italia e Turchia in maniera importante. Guerini è andato in Turchia ben tre volte negli ultimi due anni e ha incontrato il collega Hulusi Akar con cui ha imbastito importanti collaborazioni. Il ministro turco ha ricambiato la visita recandosi a Pratica di Mare.\n\nInoltre i due hanno portato avanti con la Francia lo sviluppo di un sistema di difesa missilistico e in Turchia si moltiplicano le indiscrezioni secondo cui l'Italia sarebbe in lista di attesa per i formidabili droni turchi Bayraktar.\n\nAnche il ministro degli Esteri Luigi Di Maio con la Turchia ha dialogato non poco, incontrando il collega Mevlut Cavusoglu ad Ankara ben quattro volte negli ultimi due anni e ponendo fine a un black-out che andava avanti dai tempi in cui il numero uno della Farnesina era Paolo Gentiloni.\n\nIl terzo polo non rappresenta un'ipotesi molto attraente per la Turchia, ma probabilmente non dispiace neanche così tanto al leader turco.\n\nA Erdogan avranno sicuramente spiegato, o spiegheranno, che Carlo Calenda da ministro dell'Economia aveva incontrato il caro amico del presidente, Nihat Zeybekci, stipulando intese che hanno dato impulso allo scambio commerciale tra Turchia e Italia.\n\nAllo stesso modo Matteo Renzi nel 2015 era stato l'ultimo premier italiano a incontrare un premier turco prima della visita di Draghi. A Renzi toccò incontrare non Erdogan ma Ahmet Davutoglu, definito \"il mio grande amico Ahmet\", che proprio come Renzi da allora ha dovuto cambiare pelle e affrontare una nuova sfida.\n\nRiguardo a una eventuale vittoria del centrodestra di Fratelli d'Italia, Lega e Forza Italia il problema non sembra essere di Erdogan quanto un'incognita interna alla coalizione.\n\nIl picco dei rapporti tra Italia e Turchia si ebbe durante l'era di Silvio Berlusconi premier, quando Erdogan era premier a sua volta e i due stabilirono un rapporto di amicizia che dura tuttora.\n\nErdogan e Berlusconi andavano insieme allo stadio, parlavano al telefono a costo di far aspettare la cancelliera Angela Merkel, si definivano \"grandi amici\" in tutte le occasioni e Berlusconi oltre che spingere perché la Turchia entrasse in Europa a costo di inimicarsi mezza Ue trovò il tempo di far da testimone di nozze al figlio del leader turco, Bilal, e partecipò al giuramento di Erdogan nel 2018.\n\nUn'affinità che cozza con le posizioni di Lega e Fratelli d'Italia. Erdogan ha già litigato con il presidente francese Emmanuel Macron per le dichiarazioni di quest'ultimo sull'Islam in Francia, difficilmente tollererà un premier italiano anti-islamico.",
    "Turchia: impennata degli IDE nel primo semestre 2022": "Turchia: impennata degli IDE nel primo semestre 2022\n\nCONDIVIDI\n\nlunedì 26 settembre 2022\n\nSecondo gli ultimi dati diffusi dalla Banca Centrale della Repubblica di Turchia, gli afflussi totali di investimenti diretti esteri del paese durante la prima metà del 2022 sono stati pari a 5,5 miliardi di dollari, registrando così un aumento del 21% su base annua rispetto allo stesso periodo del 2021. Gli investimenti principali sono stati diretti verso i settori del commercio, della logistica e dell’ICT.\n\nAnche gli afflussi totali di IDE negli ultimi 12 mesi risultano essere in crescita, con una cifra pari a 14,77 miliardi di dollari, rispetto ai 14 miliardi del 2021. Sempre nella prima metà del 2022, i Paesi Bassi sono stati la principale fonte di IDE in Turchia, con 590 milioni di dollari, seguiti dalla Svizzera con 513 milioni di dollari e la Germania con 211 milioni. Per quanto riguarda la ripartizione industriale, i settori manifatturiero e del commercio all'ingrosso e al dettaglio hanno attirato la maggioranza degli IDE con una quota del 31%, seguiti dall’ 11% delle TIC .\n\nIl Presidente dell' Ufficio per gli Investimenti A. Burak Dağlıoğlu ha così commentato i recenti dati relativi agli IDE: “La Turchia continua ad essere nel radar delle aziende globali in vari settori grazie al suo ambiente di investimento che ha dimostrato di essere solido e resiliente anche nel periodo post-pandemico. I nostri investitori offrono prodotti e servizi in grado di competere su scala globale e con rapido adattamento ai cambiamenti nella catena di fornitura globale. Sotto la guida del nostro Presidente, la Turchia negli ultimi due decenni è diventata un centro regionale di ricerca e sviluppo, produzione, logistica e gestione, continuando a consolidare questa posizione. Gli investimenti attratti dalle nostre startup tecnologiche sono un altro argomento importante. Nella prima metà del 2022, le startup tecnologiche in Turchia hanno ricevuto investimenti per 1,4 miliardi di dollari, per un totale di 140 collaborazioni\".\n\nIl Presidente Dağlıoğlu ha infine ricordato come la Turchia, economia resiliente e in rapida crescita, sia in grado di offrire politiche favorevoli alle imprese, grazie al suo ampio pool di talenti e all’ accesso al mercato globale. La Turchia vanta infatti una posizione geografica strategica che funge da nesso tra Europa Asia ed Africa, con la potenzialità di attrarre investimenti diretti esteri sostenibili. Per il resto dell’anno, Dağlıoğlu prevede una continua tendenza al rialzo degli investimenti per il rafforzamento della catena di approvvigionamento e finanziamenti delle startup.",
    "La Turchia & gli altri: i nuovi padroni dell’Africa. Ecco chi si contende il continente": "di Riccardo Orizio\n\nIl presidente Erdogan ha visitato 27 Stati, dal 2009 le ambasciate sono passate da 12 a 43: l’epicentro del neo colonialismo è la Somalia. Ma sono tanti i Paesi interessati: dai cinesi agli indiani. In prima linea anche la Russia: mesi fa fu diffusa una foto datata 1973 di un giovane Putin combattente per il Mozambico. Ovviamente era un falso\n\nIl presidente turco Recep Tayyp Erdogan, 68 anni, durante una delle sue visite in 27 stati africani . Oggi la Turchia ha 43 ambasciate nel Continente Nero\n\nNel palazzo di Topkapi a Istanbul c’è una mappa antica e oggi malconcia che per molto tempo fu la più invidiata dai governanti di tutto il mondo. Il capitano Piri, navigatore ed esploratore al servizio del sultano Selim e di suo figlio Suleiman il Magnifico, l’aveva disegnata nel 1513, scegliendo una pelle di gazzella africana per renderla più resistente. Mostrava un pianeta sorprendentemente dettagliato e aggiornato, che includeva le Americhe e persino l’Antartico. Al centro non aveva Istanbul, ma il Sahara. E quando fu ritrovata nel 1929 era mutilata: la sezione che illustrava l’Oceano Indiano dalla Somalia al Mozambico era stata strappata dal sultano - così si dice - non perché fosse poco importante, ma al contrario per tenerla in tasca e consultarla agevolmente. A quale scopo? Studiarla giorno e notte per capire come conquistare la terra che Suleiman sognava, l’Africa. La straordinaria mappa non bastò a garantire a Piri una pensione tranquilla: il capitano venne decapitato all’età di 90 anni su ordine del sultano per aver perso alcune battaglie contro i portoghesi. Ma le sue mappe erano state molto utili a due campioni del colonialismo ottomano, l’ammiraglio Selman, e il suo sponsor, il gran vizir della corte, Ibrahim Pascia.\n\nLa mappa disegnata dal capitano Piri, nel 1513, su una pelle di gazzella africana\n\nGli ex della Serenissima «infiltrati» Amici e amanti, dietro i loro nomi perfettamente turchi si nascondevano due storie da extracomunitari di successo: entrambi nati cristiani poi convertiti all’Islam, entrambi ex cittadini della Serenissima repubblica veneziana con radici nelle sue colonie greche dell’Egeo. Ed entrambi con la stessa ambizione: portare la mezzaluna del Gran Turco nel cuore dell’Africa, e poi nel cuore dell’Oceano Indiano, per conquistare nuovi territori commerciali e rimediare all’enorme danno fatto alla sfera d’influenza ottomana dalla scoperta dell’America nel 1492 e dal conseguente boom transoceanico di spagnoli e portoghesi. Vicende antiche e irrilevanti nel contesto di oggi? Non proprio. Perché il sogno di Selman e Ibrahim si realizzò: Algeria, Tunisia, Libia, Eritrea, Somalia, Sudan, Marocco ed Egitto diventarono parte dell’impero ottomano e lo restarono per secoli (l’Italia scacciò i turchi dalla Libia solo nel 1911, gli inglesi subentrarono in Egitto solo a fine Ottocento), insieme alla penisola arabica sull’altra sponda del Mar Rosso. Ma anche perché la Turchia di oggi assomiglia a quella di allora e ha ripreso la sua marcia imperiale laddove i sultani l’avevano dovuta abbandonare.\n\nL’IMPERO OTTOMANO DOMINÒ PER SECOLI, DAL 1500 AGLI INIZI DEL ‘900. ORA LA TURCHIA VUOLE RIPRENDERSI QUELL’AREA. CON TUTTI I MEZZI\n\nIl presidente turco Recep Tayyp Erdogan, 68 anni, a Mogadiscio, Somalia, con il presidente somalo Hassan Sheik Mohamud, 66 anni (K. Ozer/Anadolu ag./Getty)\n\nLa nuova marcia imperiale La Turchia del presidente Recep Tayyip Erdogan è oggi una dei protagonisti di quella che gli inglesi chiamavano “the scramble for Africa”, la frenetica corsa tra nazioni neo-coloniali a ripartirsi e dividersi il continente che ha più potenziali di sviluppo e spazi di crescita. Come spiega lo studioso italiano Federico Donelli nei suoi saggi sulla Turchia espansionistica e neo imperiale, il sorprendente perno di questa strategia è proprio il Paese dal quale molte altre nazioni sono fuggite a gambe levate, dopo la clamorosa sconfitta delle truppe americane dell’ottobre 1993: la Somalia.\n\nDal 2011, invece, la Turchia è onnipresente e dominante a Mogadiscio - dove ha la più grande ambasciata della propria rete diplomatica - con investimenti, aiuti umanitari, apertura di consolati, prestiti al governo, addestramento militare, progetti di cooperazione, assistenza umanitaria fatta di donazioni alla popolazione civile, regolari voli della Turkish Airlines su un aeroporto dove le grandi compagnie internazionali non volano da decenni. Ovviamente non mancano i servizi segreti. Tanto che quando l’Italia dovette risolvere il rompicapo della liberazione di Silvia Romano, due anni fa, finì per rivolgersi agli unici che hanno una vera influenza in Somalia, i turchi. E quando Silvia venne liberata da Al Shebaab, indossava un giubbotto antiproiettile turco.\n\nSilvia Romano, 26 anni: la cooperante milanese rapita nel 2018 in Kenya dai terroristi somali rimase prigioniera 18 mesi; fu liberata grazie ai servizi turchi. Qui il giorno della liberazione: il giubbotto antiproiettile è turco (foto Karma Press)\n\nIl tour neo coloniale di Recep Tayyip Ma non è solo in Somalia. La Turchia aveva solo 12 ambasciate africane nel 2009, oggi ne ha 43. Erdogan ha visitato 27 nazioni africane, più di qualunque altro leader internazionale. La compagnia di bandiera Turkish atterra in 39 città africane, solo Ethiopian fa di più. Truppe turche sono presenti in Somalia, Mali, Centrafrica, Libia, presto a Gibuti. Erdogan sta tentando di colmare il vuoto di potere lasciato dalla Francia nel Sahel dopo la riduzione delle truppe dispiegate nella regione per l’Operazione Barkhane. Dopo il colpo di stato che ha rovesciato il presidente maliano Ibrahim Boubacar Keïta nel 2020, il ministro degli Esteri turco Mevlüt Çavuolu è stato il primo rappresentante straniero a visitare il Paese e incontrare il colonnello Assimi Goita, che ha guidato il colpo di stato e da allora è al potere, facendo innervosire Parigi. Nella Tripoli dove gli ottomani lasciarono un pezzo di cuore e molte nostalgie, la presenza turca a sostegno del governo riconosciuto internazionalmente è fondamentale per la sua sopravvivenza.\n\nUn soldato cinese in Africa: da molto tempo la Cina si è inserita in modo massiccio nella nuova corsa tra potenze sul territorio africano (foto Gonzalez/Afp/Getty)\n\nVia la Francia, sfida tra nuovi «amici» Con la riduzione dell’influenza una volta dominante di Francia e Gran Bretagna, la scomparsa di quella delle potenze coloniali minori come Portogallo, Italia, Spagna, Belgio, in Africa c’è una nuova generazione di insospettabili potenze coloniali che ambiscono a una presenza commercial-militare. Senza poter competere con il colosso-Cina, che dei prestiti ai governi africani e della costruzione delle loro infrastrutture ha fatto un cardine della propria politica estera, nelle capitali africane e nelle terre difficili del Corno d’Africa e del Sahel si affacciano nuovi protagonisti: russi, sauditi, emiratini, indiani. E americani, che in Africa hanno quasi 10 mila truppe e postazioni in otto Paesi, dal Sud Sudan al Burkina Faso. Anche l’Iran non si dimentica che il 45% degli africani è musulmano e che ci sono comunità sciite in tutto il continente e che per aiutare Hamas e Hezbollah con l’acquisto di armi si può anche passare da Sierra Leone, Liberia e Repubblica Democratica del Congo.\n\nLe sede africane dell’università Al Mustafa L’ università internazionale Al Mustafa, che ha sede nella città santa di Qom in Iran, è presente in almeno 17 Paesi dell’Africa sub-sahariana. In Nigeria ha molti seguaci e studenti, in decine di moschee e centri culturali e organizzazioni umanitarie. Dopotutto, i nigeriani di religione sciita sono diversi milioni. L’offensiva, ovviamente, è anche digitale. La propaganda russa ha nel mirino molti Paesi africani, tanto che Twitter e Facebook hanno rimosso dal 2019 ad oggi molti network russi che colpivano un elenco sorprendentemente lungo di Paesi africani che il Cremlino giudica meritevoli di investimenti di propaganda, e che molte altre nazioni ignorano o sottovalutano: Madagascar, Repubblica Centrafricana (CAR), Mozambico, Repubblica Democratica del Congo (RDC), Costa d’Avorio, Camerun, Sudan, Libia, Sud Africa, Nigeria, Gambia e Zimbabwe. Sin dall’inizio dell’invasione dell’Ucraina, i russi hanno corteggiato l’Africa attraverso bugie anche molto creative. A marzo, ad esempio, una fotografia che presumibilmente mostrava un giovane Putin che nel 1973 addestrava combattenti per la libertà mozambicani in un campo militare tanzaniano è emersa convenientemente sui social media africani e ha generato elogi ed entusiasmo: «ecco il vero leader anti-coloniale». L’immagine è stata postata anche su Twitter dal potente figlio ed erede del presidente ugandese Yoweri Museveni. Ovviamente, la foto non è degli Anni 70 e non mostra il leader russo. Ma per un po’ ha girato su Internet come se fosse vera.\n\nPRIGOZHIN, SOPRANNOMINATO “IL CUOCO DI PUTIN”, SOSPETTA GUIDA DELLA COMPAGNIA PARAMILITARE WAGNER, È UNO DEGLI UOMINI CHIAVE CHE STANNO GESTENDO LA CAMPAGNA AFRICANA DI MOSCA\n\nI paramilitari russi e le miniere I paramilitari russi, in particolare del famigerato gruppo Wagner, stanno combattendo in diversi conflitti africani, ma stanno anche impadronendosi di miniere e vari business. L’uomo di punta di Mosca in Africa dalla metà degli anni 2010, e secondo molti l’uomo dietro Wagner, è Yevgeny Prigozhin, soprannominato “il cuoco di Putin”: promuove gli interessi russi attraverso una rete multiforme denominata “La Compagnia”, che include Wagner, ma non solo. A 300 chilometri a nord della capitale sudanese Khartoum, per esempio, le rocce del deserto vengono scavate da un misterioso operatore straniero che non ha insegne e cartelli, ma che è conosciuta dalla gente del luogo come “La Compagnia”. Quella di Prigozhin e di Wagner, appunto. Nel deserto più profondo del Sudan, i russi trasformano cumuli di minerale polveroso in lingotti d’oro semiraffinato, che spesso viene portato a Mosca su aerei che fanno scalo in Siria. «I russi pagano meglio di chiunque altro», ha detto al New York Times Ammar al-Amir, un minatore e leader della comunità di al-Ibediyya, la città mineraria a 10 miglia dallo stabilimento.\n\nIl Congresso Usa contro l’espansionismo di Mosca Il Congresso americano ha persino approvato in maggio la “Legge contro le attività maligne russe in Africa” che impone allo State Department di bloccare le ambizioni espansionistiche di Vladimir Putin in Africa. Dal 2016, gli Stati Uniti hanno imposto non meno di sette round di sanzioni contro Prigozhin e la sua rete, e l’Fbi offre una ricompensa di 250.000 dollari per le informazioni che portano al suo arresto. L’anno scorso Prigozhin ha risposto donando 198 tonnellate di cibo ai poveri sudanesi durante il Ramadan. «Regalo di Yevgeny Prigozhin», si leggeva sui pacchetti di riso, zucchero e lenticchie. L’uomo di Prigozhin in Sudan, il generale Hamdan, soprannominato “Hemedti”, è tecnicamente solo il vicepresidente del Consiglio di Transizione, ma di fatto è il padrone del Paese e uno dei più ricchi. Originario del Darfur, origine povera, a lungo ostracizzato dalle élite di Khartoum, per Hemedti Putin è lo sponsor perfetto perchè rompe con le tradizioni e le convenzioni. E lo invita spesso a Sochi per vacanze e incontri conviviali.\n\nTutti a Gibuti, la ‘strozzatura’ strategica Questo scontro di interessi geopolitici e affari è reso da quanto accade a Gibuti, in uno dei luoghi più sconosciuti ma più strategici del mondo: è l’angolo di Africa più vicino alla penisola arabica, una strozzatura di soli 30 km che divide il Golfo di Aden dal Mar Rosso. Da qui passa buona parte del traffico marittimo mondiale. E qui negli ultimi anni si sono installate tutte le potenze o aspiranti tali. Gli americani hanno 4.500 uomini in una base chiamata Campo Lemonnier, utilizzata anche per tenere sotto controllo con i droni la vicina Somalia. A Gibuti gli Usa hanno installato anche il commando di tutte le proprie forze militari per l’Africa. La Francia ha 5 mila uomini, la propria più grande base militare d’oltremare, usata anche da Spagna e Germania. La Cina vi ha aperto nel 2017 la sua prima base militare estera, e ne gestisce il porto. Il Giappone ha fatto lo stesso. India, Arabia Saudita. Russia e Turchia seguiranno a breve. Anche l’Italia ha dal 2013 una Base Militare di Supporto. L’Africa è grande, gli interessi regionali complessi, complicati da un intreccio straordinario di armi, soldi, religioni e ambizioni personali. La mappa del capitano Piri è ormai solo un pezzo da museo, ma le rotte che suggeriva in quel Cinquecento inquieto e corsaro sono le stesse di oggi.",
    "Turchia-Grecia, tensioni su isole Mar Egeo": "La Turchia accusa la Grecia di aver schierato dei blindati militari nelle isole smilitarizzate del Mar Egeo. I droni militari turchi, secondo l'agenzia di stampa turca Anadolu che cita fonti militari, sarebbero in possesso di video che mostrerebbero che la Grecia sta schierando veicoli militari corazzati sulle isole dell'Egeo con status non militarizzato, violando così il diritto internazionale. I video mostrerebbero l'arrivo di veicoli blindati donati dagli Stati Uniti sulle isole di Lesbo e Samo. Nello specifico, sarebbero arrivate due navi che avrebbero sbarcato 23 veicoli corazzati tattici per Lesbo e altri 18 a Samo tra il 18 e il 21 settembre.\n\nIl ministro degli Esteri greco, Nikos Dendias, ha assicurato in un'intervista pubblicata questa domenica dal quotidiano 'Kathimerini' che le divergenze tra Grecia e Turchia potrebbero risolversi se Ankara accettasse la Convenzione delle Nazioni Unite sul diritto del mare.",
    "Cina, India e Turchia: qual è il loro gioco?": "Erdogan il più attivo: «La Crimea va restituita»\n\nMostra segni di impazienza Recep Tayyip Erdogan dopo le ultime uscite di Vladimir Putin. A New York il presidente turco ha messo in chiaro che non riconoscerà i referendum che la Russia sta tenendo nei territori occupati in Ucraina e ha anche ricordato che Ankara ha sempre considerato illegale l’annessione della Crimea che dovrebbe essere restituita ai «legittimi proprietari».",
    "TURCHIA: Il caso Gülşen e la libertà d’espressione": "di Camilla Giussani\n\nIn Turchia le violazioni alla libertà di espressione si moltiplicano. L’ultimo caso riguarda la pop star Gülşen, incarcerata, poi liberata ma ancora tenuta sotto controllo a causa di alcune dichiarazioni diventate virali.\n\nCom’è successo? E che cosa ci racconta della Turchia del presidente Recep Tayyip Erdoğan oggi?\n\nI fatti\n\nIl 25 agosto scorso, su canali d’informazione e profili social vicini al governo di Erdoğan, diventa virale un video che ritrae la famosa pop star turca Gülşen ad un concerto del 30 aprile. La quarantaseienne viene ripresa mentre si rivolge ad un membro della sua band e scherzosamente afferma che la sua “perversione” è il risultato dell’educazione ricevuta in una Imam Hatip, una scuola religiosa. Questo tipo di scuole non solo sono ancora molto diffuse in Turchia, ma i maggiori esponenti dell’attuale governo, incluso lo stesso presidente Erdoğan, ne hanno frequentata una. È dunque facile immaginare che la circolazione di questo commento abbia scatenato una reazione indignata da parte dell’ala conservatrice del Paese. Ad arrivare inaspettato è stato, però, l’arresto della cantante, avvenuto il giorno stesso sotto mandato del pubblico ministero di Istanbul con l’accusa di “incitamento all’odio all’ostilità”.\n\nSubito dopo la diffusione del video, la pop star ha condiviso un messaggio di scuse sui social media. Nonostante ciò, la cantante è stata trattenuta agli arresti domiciliari fino al 12 settembre ed è ora tornata in libertà, a condizione di non effettuare spostamenti internazionali e con l’obbligo di check-in settimanali in una stazione di polizia. Le accuse a lei rivolte non sono tuttavia ancora cadute, e Gülşen rischia di scontare fino a tre anni in carcere.\n\nMotivazioni e reazioni\n\nQuel che Erdoğan sembra cercare di ottenere con questa mossa è il consenso da parte dei suoi elettori più conservatori e religiosi. La Turchia, infatti, si sta preparando ad affrontare le prossime elezioni, pianificate per giugno del prossimo anno, e il partito dell’AKP, secondo gli ultimi sondaggi condotti dall’agenzia turca KONDA e riportati da Bianet, si trova in posizione di grande vulnerabilità.\n\nLe reazioni all’arresto della pop star sono state forti e diametralmente opposte. Gülşen è particolarmente nota per il suo supporto alla comunità lgbt+ ed era pertanto già entrata nel mirino dei conservatori. I sostenitori di Erdoğan hanno quindi accolto con entusiasmo il suo arresto, considerandolo un modo per “dare il buon esempio” e mettendo in evidenza l’insolenza della cantante. A supportare la cantante invece ci sono, in prima linea, l’industria musicale e la fascia più giovane della popolazione, per cui è un simbolo ed un esempio. Anche esponenti dell’opposizione hanno espresso indignazione per l’arresto e definito la manovra del pubblico ministero sproporzionata e reazionaria, in un tentativo di guadagnare così il supporto della gioventù turca.\n\nLa censura nel mondo dello spettacolo\n\nIl caso Gülşen ha avuto una grande copertura mediatica a causa della popolarità della cantante, ma il suo non è l’unico arresto avvenuto nell’ultimo periodo a causa di dichiarazioni ritenute inaccettabili dal regime dell’AKP. Al contrario, si inscrive in una costellazione di condanne ed opere di censura da parte degli organi di governo. Basti pensare, nello stesso ambito musicale, al rapper turco Ufuk Yıkılmaz, in arte Şehinşah, arrestato a Giugno 2021 con l’accusa di “insulti al presidente”, o a Ezhel, emigrato in Germania per uscire dal mirino di Erdoğan.\n\nLa libertà di espressione che non esiste più\n\nOltre a numerosi esponenti dell’industria culturale e dell’intrattenimento, cittadini comuni e militanti politici, le carceri turche hanno ospitato centinaia di giornalisti. La Turchia si trova infatti al 149esimo posto del World Press Freedom Index, la classifica sulla libertà di stampa rilasciata annualmente dall’associazione Reporters Without Borders. Attualmente sono nove i giornalisti che si trovano dietro le sbarre, ma negli ultimi sei anni sono più di 2000 i lavoratori del settore dell’informazione che sono stati imprigionati e 160 i canali di informazione costretti a chiudere dalle autorità. Tra i tanti casi, nell’aprile 2021, la Corte Europea per i Diritti dell’Uomo (CEDU) ha stabilito la violazione del diritto di espressione e alla libertà nei confronti del giornalista e scrittore Ahmet Altan, il quale è stato rilasciato dopo quattro anni scontati in carcere per aver scritto articoli di critica al presidente Erdoğan.\n\nL’articolo 299 del codice penale turco – che permette l’incarcerazione per lesa maestà – è stato definito incompatibile con il diritto alla libertà di espressione dallo stesso CEDU e la Turchia è stata invitata urgentemente ad allinearsi con l’art. 10 della Convenzione Europea dei Diritti dell’Uomo. Nonostante la pressione internazionale, la Turchia di Erdoğan non sembra intenzionata a cambiare le proprie dinamiche interne, strumentali alle autorità per mantenere il monopolio dell’informazione e, di conseguenza, il controllo sul Paese.\n\nfoto: olay.com.tr",
    "Turchia, non riconosciamo referendum russo su annessione - Ultima Ora": "(ANSA) - ROMA, 24 SET - La Turchia non ha riconosciuto i risultati di un finto referendum in Crimea nel 2014 e ha la stessa chiara posizione riguardo ai referendum farsa che la Russia sta conducendo nei territori occupati dell'Ucraina. Lo ha affermato il portavoce della presidenza turca Ibrahim Kalin, riferisce Ukrinform citando la CNN Türk.\"Non riteniamo corretti i tentativi di referendum unilaterale, poiché non abbiamo riconosciuto il referendum in Crimea nel 2014 e il suo risultato, e la nostra posizione su tali referendum è chiara.\n\nRiconosciamo l'integrità territoriale del popolo e dello stato ucraini. Stiamo con l'Ucraina\", ha detto Kalin. (ANSA).\n\n",
    "Turchia, la banca centrale taglia i tassi di 100 punti. L'inflazione supera l'80%": "Da qualche mese ormai le banche centrali di tutto il mondo stanno modificando le loro politiche monetarie, alzando i tassi di interesse per combattere l'inflazione. In Turchia invece la banca centrale ha deciso di tagliare i tassi di riferimento di 100 punti base al 12% dal 13%, nonostante l'inflazione sia salita oltre l'80%.\n\nSecondo Erdogan il taglio dei tassi favorirà l'apprezzamento della lira\n\nLa strategia della Turchia segue la strada indicata dal presidente Recep Tayyip Erdogan, secondo il quale i tagli dei tassi di interesse riusciranno a frenare il forte calo della lira turca e la spirale ascendente dei prezzi al consumo. Il percorso di politica monetaria che sta portando avanti la Turchia, per contrastare la fiammata dei prezzi, viaggia in direzione opposta rispetto alla strategia che continuano a perseguire Fed, Bce, BoE, Banca Nazionale Svizzera e norvegese.\n\n\"La Turkiye Cumhuriyet Merkez Bank continuerà a utilizzare tutti gli strumenti disponibili in modo decisivo, fino a quando indicatori forti non indicheranno un calo permanente dell'inflazione e l'obiettivo a medio termine del 5% sarà raggiunto nel perseguimento dell'obiettivo primario della stabilità dei prezzi\", hanno comunicato dalla banca. La Banca centrale turca conta inoltre su misure macro-prudenziali e collaterali, come l'aumento delle ponderazioni del rischio e il raddoppio dei requisiti di riserva presso le banche per i prestiti denominati in lire, con l'obiettivo di attenuare il credito. Una linea di politica monetaria che rende al momento la Turchia uno dei Paesi con i tassi reali più negativi al mondo.\n\nLa Turchia taglierà ancora i tassi di interesse?\n\nSecondo gli economisti di Capital Economics, ulteriori tagli saranno probabilmente più graduali in futuro in Turchia. \"La reazione del mercato al taglio dei tassi d'interesse di agosto\", spiegano, \"è stata sorprendentemente tenue, dato che la lira è rimasta stabile. Ma con l'inasprimento delle condizioni di finanziamento esterne, i rischi rimangono fortemente inclinati verso bruschi e disordinati cali della lira\". (riproduzione riservata)",
    "Grecia, Mitsotakis: “L’aggressività della Turchia è in crescita, serve rispetto reciproco”": "Il capo di governo, ha rimarcato \"la strumentalizzazione dei flussi migratori\" da parte di Ankara, che ha accusato Atene di respingimenti e maltrattamenti dei profughi\n\nLa risposta dell’Unione europea all’autoritarismo e alla minaccia alla democrazia, “l’aggressività crescente della Turchia” alla Grecia e la lotta la cambiamento climatico sono stati i passaggi centrali del breve intervento del primo ministro greco, Kyriakos Mitsotakis, alla 77ma Assemblea generale delle Nazioni Unite. Mitsotakis ha descritto la retorica aggressiva della Turchia come “combinata con una massiccia campagna di disinformazione e con molteplici violazioni della sovranità e dei diritti sovrani della Grecia in mare e nell’aria”. Allo stesso tempo, il capo di governo, ha rimarcato “la strumentalizzazione dei flussi migratori” da parte di Ankara, che ha accusato Atene di respingimenti e maltrattamenti dei profughi. “Se il presidente turco (Recep Tayyip) Erdogan vuole parlare di linee rosse, allora dico questo: le rivendicazioni turche sulla sovranità delle isole greche sono infondate e inaccettabili. Mettere in discussione la sovranità del territorio greco supera la linea rossa per tutti i greci”, ha dichiarato.\n\nAllo stesso tempo, Mitsotakis ha assicurato al popolo turco che la Grecia “non rappresenta una minaccia per il vostro Paese” e ha invitato Ankara ad onorare una lunga storia di relazioni bilaterali e ad “andare avanti in uno spirito di rispetto reciproco”. Nel suo discorso dal podio dell’Assemblea generale delle Nazioni Unite, Mitsotakis ha identificato la sicurezza, la stabilità e l’integrità territoriale della Grecia come linee rosse di Atene contro l’aggressione turca. Mitsotakis ha fatto riferimento all’agenda revisionista di Ankara e al suo ruolo destabilizzante per la regione e ha fatto riferimenti specifici alla “retorica incendiaria” portata avanti, a suo dire, da Ankara.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Perché Turchia e Siria hanno ripreso a parlarsi (c’entra la Russia)": "Dopo un decennio di rottura dei rapporti, i governi di Turchia e Siria hanno ricominciato a parlarsi, e la Russia non è estranea a questa grossa novità. La stagione delle Primavere arabe iniziata nel 2011 ha causato la rottura delle relazioni diplomatiche fra due paesi che dopo l’accordo di Adana del 1998, concluso ai danni del Pkk curdo, filavano d’amore e d’accordo. A partire dal 2012 Ankara ha preso ad armare, ospitare e proteggere i gruppi armati che hanno cercato di deporre il regime di Damasco. Erdogan ha definito Assad un terrorista per gli atti compiuti contro gli oppositori e ha dichiarato che non poteva esserci pace in Siria con lui in carica, Assad ha ricambiato le accuse di terrorismo e ha definito Erdogan un «ladro» per aver «rubato» la terra siriana, cioè per avere occupato con il suo esercito aree del nord-est della Siria e dell’Idlib.\n\nLe posizioni di Siria e Turchia\n\nDa alcune settimane, però, è notizia confermata da varie fonti che i due massimi responsabili dei rispettivi servizi segreti, cioè il turco Hakan Fidan e il siriano Ali Mamluk, si stanno incontrando non solo per scambiarsi informazioni utili alla reciproca sicurezza, ma per preparare il terreno a un incontro fra i ministri degli Esteri dei due paesi. Già nel luglio scorso i due 007 si erano incontrati a Mosca dove, con la mediazione della diplomazia russa, avevano cominciato a lavorare a un accordo fra i due paesi. I successivi appuntamenti, il cui numero complessivo non è noto, si sono svolti sia ad Ankara che a Damasco, dove Mamluk ha ricevuto Fidan anche la settimana scorsa. I termini del negoziato sono chiari a tutti: le principali richieste siriane sono che la Turchia rispetti la sovranità della Siria, presenti un calendario per il ritiro delle sue truppe dalle regioni occupate e cessi di sostenere le fazioni dell’opposizione armata.\n\nLe principali richieste della Turchia sono che il regime siriano intraprenda un’azione seria contro il Pkk e il suo ramo siriano, le Unità di difesa popolare (Ypg) che sono la spina dorsale delle Fds sostenute dagli Usa, mantenga la cooperazione di intelligence con la Turchia, svolga negoziati con le fazioni dell’opposizione che godono del sostegno turco per promuovere libere elezioni e faciliti il ritorno dei profughi siriani dalla Turchia (3,7 milioni di persone). La distanza fra le rispettive posizioni è certamente grande, ma il fatto che nel giro di meno di due mesi si sia passati dalle dichiarazioni aperturiste di Erdogan e del suo ministro degli Esteri Mevlut Cavusoglu a un fitto scambio di visite fra i due massimi responsabili della sicurezza interna dei rispettivi paesi, fa pensare che dietro le quinte si stia muovendo qualcosa di importante.\n\n«Non vogliamo rimanere in Siria»\n\nAd avviare gli approcci è stata la Turchia, che li ha resi indirettamente pubblici attraverso le parole dei suoi esponenti di vertice. Il 19 agosto scorso, di ritorno da una visita in Ucraina, Erdogan dichiarava: «Non abbiamo l’ambizione di rimanere sul suolo siriano. Il popolo siriano è nostro fratello. Attribuiamo importanza all’integrità del territorio siriano e il regime dovrebbe capirlo. Dobbiamo lanciare misure avanzate nei confronti della Siria in modo da attuare molti piani in questa parte del mondo musulmano. Non miriamo alla sconfitta di Assad».\n\nLa settimana prima, nel corso di una conferenza stampa il ministro degli Esteri Cavusoglu aveva rivelato di avere avuto un incontro col ministro degli Esteri siriano Faisal al Miqdad il 21 ottobre 2021, ai margini della conferenza dei paesi non allineati che si era tenuta a Belgrado, e aveva aggiunto: «Dobbiamo trovare un accordo tra l’opposizione siriana e il regime, in un modo o nell’altro, altrimenti non ci sarà una pace duratura». Come poi avrebbe fatto Erdogan, aveva sottolineato che la Turchia non aveva alcun interesse a impadronirsi di territorio siriano e aveva aggiunto che la Russia cercava di mediare tra Turchia e Siria e che i due paesi hanno recentemente rinnovato la loro cooperazione di intelligence.\n\nIl dialogo necessario tra Ankara e Damasco\n\nErdogan e Cavusoglu sarebbero poi tornati sull’argomento il 22 e il 23 agosto. Il presidente con la dichiarazione che la Turchia cerca di «stabilire una zona di pace e di cooperazione intorno ai suoi confini, a cominciare dai suoi vicini più prossimi. (…) Non nutriamo ostilità verso nessun paese e vogliamo stabilire relazioni eccellenti con tutti i paesi», il suo ministro con l’affermazione che la Turchia non poneva precondizioni al dialogo con Damasco.\n\nLe reazioni siriane alle profferte turche sono state negative e improntate allo scetticismo per alcune settimane. Lo stesso 23 agosto da Mosca il ministro degli Esteri Al Miqdad ammetteva che Russia e Iran stavano lavorando a un riavvicinamento fra Siria e Turchia, ma dichiarava che era impossibile «fidarsi di coloro che hanno sponsorizzato e sostenuto il terrorismo», e che i rapporti potevano essere riallacciati solo se prima la Turchia metteva fine all’occupazione delle aree del nord della Siria e smetteva di «sostenere il terrorismo e di interferire negli affari interni siriani».\n\nNei giorni precedenti nel coro della stampa siriana che snobbava i segnali da Ankara faceva eccezione il commentatore specialista di questioni turche Abu Abdallah, che sul quotidiano filo-governativo Al Watan evocava la necessità ineluttabile del riavvicinamento fra i due paesi. «Si aprirà la porta del dialogo siro-turco? La mia risposta è sì, perché aprirlo e intrattenere un dialogo diretto tra i due paesi è nell’interesse di entrambi, e anche nell’interesse della regione. L’obiettivo, ovviamente, è che la Siria raggiunga i suoi diritti legittimi e giusti. Come può essere ottenuto? Questo dipende dalla leadership siriana, della cui professionalità e pazienza ci fidiamo. Dopotutto, le tragedie accumulate in Siria non possono essere risolte in una telefonata tra i capi di Stato, come alcune persone si illudono. Ma un viaggio di mille miglia inizia con un passo, e credo che questo passo non sia lontano».\n\nI problemi di Erdogan e Putin\n\nCosa c’è dietro questi contatti, impensabili fino a pochi mesi fa? Sostanzialmente, lo stato di necessità in cui si trovano sia la Russia di Putin, che dal 2015 è militarmente presente in Siria e ha di fatto salvato il regime da una probabile sconfitta, sia la Turchia di Erdogan, ancora oggi sponsor dei gruppi armati siriani antiregime che combattono al suo fianco contro le Fds e protettrice di fatto dei jihadisti arroccati nell’Idlib. Il problema della Russia è di non essere “attaccata alle spalle” in Siria mentre il grosso delle sue forze è impegnato nella complicatissima campagna d’Ucraina.\n\nIl problema di Erdogan è di tranquillizzare l’opinione pubblica turca mentre si avvicinano le elezioni politiche del giugno 2023: la presenza di 3,7 milioni di profughi siriani sul territorio turco e gli interventi militari dell’esercito nella confinante Siria dove fra il 2016 ed oggi hanno perso la vita poco meno di 300 soldati sono temi per nulla popolari nel paese, sfruttati praticamente da tutti i partiti di opposizione (a cominciare dai kemalisti del Chp) per attaccare il governo e promettere che con una loro vittoria alle prossime elezioni i profughi saranno rimandati in Siria e le forze armate torneranno a casa.\n\nErdogan ha bisogno di un clima di distensione con la Siria per dimostrare all’opinione pubblica che sta seriamente lavorando per creare le condizioni per il rimpatrio dei profughi in una Siria pacificata e il ritiro delle truppe turche dal paese; Putin ha bisogno di non doversi preoccupare di quello che succede in Siria mentre cerca di salvare la partita in Ucraina. Perciò è legittimo il timore che dopo una eventuale vittoria di Erdogan alle elezioni o dopo una eventuale soluzione del conflitto ucraino Mosca e Ankara tornino a trattare il dossier siriano nei termini consueti: un campo di battaglia irrinunciabile per i rispettivi progetti di egemonia nel Vicino Oriente.\n\n@RodolfoCasadei\n\nFoto Ansa",
    "In Turchia stanno imparando a convivere con l’inflazione": "Caricamento player\n\nIn Turchia da mesi i prezzi crescono a ritmi elevati, ma il presidente Recep Tayyip Erdogan è contrario a mettere in atto misure per controllare l’inflazione (come per esempio alzare i tassi d’interesse, cosa che sta facendo la maggior parte delle banche centrali in Occidente) perché rallenterebbero l’economia. Per questo, ormai da tempo le aziende e i cittadini turchi si sono adattati a vivere in un paese ad inflazione altissima: il sistema economico sembra ancora tenere e si sta dimostrando eccezionalmente resiliente, ma dietro un’inflazione così alta c’è un costo sociale elevato.\n\nIn agosto i prezzi al consumo sono cresciuti dell’80,2 per cento rispetto a un anno fa, il che significa che sono quasi raddoppiati. Il dato è in linea con la costante crescita dell’inflazione registrata nell’ultimo anno e rappresenta l’aumento dei prezzi più alto dal 1998. La lira turca in un anno ha perso oltre la metà del suo valore nel cambio con il dollaro.\n\nUna classica risposta a un’inflazione così alta è l’aumento dei tassi di interesse di riferimento, ossia i tassi a cui le banche centrali prestano alle altre banche e rappresentano quindi il costo del denaro. L’obiettivo è “raffreddare” un’economia che sta crescendo troppo, in cui si vuole consumare molto di più di quanto il sistema riesca a produrre, con un conseguente aumento dei prezzi e quindi dell’inflazione.\n\nLa Turchia sta perseguendo una sorta di esperimento economico: Erdogan sta tenendo forzatamente bassi i tassi di interesse perché vuole preservare la crescita economica in ogni modo, anche a costo di far raddoppiare i prezzi. Bassi tassi di interesse invogliano infatti a prendere a prestito denaro per comprare cose o investire. Per esempio, le persone comprano più case, così si assumono più operai per costruirle o ristrutturarle, questi a loro volta spenderanno e l’economia cresce. In più, il fatto che la lira turca sia così debole rappresenta un incentivo alle esportazioni: per chi acquista in valuta estera è relativamente meno costoso comprare beni turchi perché può avvantaggiarsi di un cambio favorevole.\n\nMa quando l’economia si “surriscalda” i prezzi iniziano ad aumentare. Di solito è il momento in cui le banche centrali alzano i tassi di interessi per far rallentare l’economia. Ma in Turchia la banca centrale non è indipendente, come dovrebbe essere, ma risponde alle logiche politiche dettate dal presidente Erdogan, che sta di fatto “dopando” l’economia turca: a metà agosto la banca centrale turca ha abbassato i tassi dal 14 al 13 per cento.\n\nLa sensazione tra gli analisti è che Erdogan stia cercando di risollevare l’economia turca in tempi rapidi per arrivare con buoni consensi alle prossime elezioni politiche, previste per il 2023.\n\nEffettivamente il PIL turco è cresciuto dell’11 per cento lo scorso anno e nel secondo trimestre di quest’anno del 7,6 per cento rispetto a un anno prima. È vero che bassi tassi di interesse stimolano la crescita economica, ma l’inflazione così alta mette in seria difficoltà famiglie e aziende. Secondo l’Economist, l’esperimento della Turchia potrebbe far pensare che l’inflazione elevata sia un fastidio che può comunque essere affrontato, ma non è così.\n\nI danni causati dall’inflazione incontrollata sono moltissimi. Innanzitutto, si accorciano notevolmente gli orizzonti temporali di riferimento. In tempi normali, solitamente i consumatori impiegano anni ad accorgersi degli aumenti dei prezzi, perché questi crescono lentamente. Ma con l’inflazione all’80 per cento, i turchi hanno visto quasi raddoppiare i prezzi da un anno all’altro. Quindi vivono ogni giorno dovendo decidere rapidamente se comprare qualcosa oggi per non rischiare di comprarlo a un prezzo più alto domani. Questo modo di ragionare mette molto sotto pressione il processo decisionale delle aziende, che devono decidere in fretta di fare acquisti e investimenti, magari anche importanti.\n\nInfine con l’erosione del potere di acquisto c’è una redistribuzione arbitraria della ricchezza, che carica il peso dell’inflazione sui più poveri. Lasciar correre l’inflazione consente di sostenere la crescita economica nell’immediato, ma al costo di mettere a repentaglio la prosperità di lungo periodo.\n\nIn ogni caso il sistema produttivo e sociale della Turchia si è dimostrato estremamente resiliente a questi aumenti dei prezzi e sembra che le persone si siano in qualche modo abituate a convivere con l’inflazione, soprattutto le aziende.\n\nIl Financial Times racconta di come gli imprenditori e i manager abbiano strategie che puntano a una sopravvivenza di tipo “darwiniano”. Le tante crisi valutarie a cui sono stati esposti negli anni hanno permesso loro di accumulare molta esperienza nel prendere decisioni a breve termine.\n\nMustafa Tonguç, amministratore delegato della società di spedizioni DHL Express in Turchia, suggerisce ai manager occidentali che in questi mesi si preoccupano di un’inflazione “solo” vicino al 10 per cento di «non andare nel panico. Basta focalizzarsi sulla produttività e sulle cose che si possono cambiare» Per esempio, la sua azienda ha ideato un nuovo tariffario per clienti e fornitori che bloccava parte del prezzo della spedizione, per venire incontro alle loro esigenze di non vedere aumentare eccessivamente il costo di trasporto, mentre ha indicizzato una parte ai costi più variabili, come quelli del carburante e dell’imballaggio, per non rischiare di operare in perdita.\n\nTra le imprese turche di maggior successo, comprese quelle nei settori automobilistico, chimico e tessile, molte hanno dato la priorità alle esportazioni, sfruttando la lira più debole per vendere i propri prodotti in tutto il mondo. E hanno cercato di trarre vantaggio dalla crisi delle catene globali del valore, cercando di sostituirsi come fornitori dell’Occidente in un momento in cui la Cina era bloccata dai nuovi lockdown contro il coronavirus. L’anno scorso Ikea ha detto che avrebbe spostato la produzione di alcuni dei suoi mobili dall’Asia alla Turchia. L’azienda di abbigliamento Hugo Boss ha affermato che aggiungerà capacità produttiva alla sua fabbrica di Smirne per ridurre la dipendenza dall’Asia.\n\nIl consumo interno nonostante tutto ha sorprendentemente tenuto. I motivi, dice l’Economist, sono vari. I consumatori potrebbero aver captato l’indebolimento della lira, erano consapevoli di cosa sarebbe successo ai prezzi nel corso dei mesi, sapevano cosa significava per l’inflazione futura e hanno fatto tutti gli acquisti che dovevano fare per non rischiare di doverli fare con prezzi più alti.\n\nI beni durevoli, poi, sono una sorta di copertura contro l’inflazione: auto nuove, elettrodomestici o beni di lusso importati valgono più di detenere la lira, anche se non sono una riserva liquida come monete d’oro o banconote da un dollaro. In più con tassi di interesse così bassi in termini reali è quasi da sprovveduti non prendere in prestito per spendere.\n\nIn più, la giovane popolazione turca sembra avere un’elevata propensione al consumo. E le famiglie benestanti detengono gran parte della loro ricchezza in valuta estera, che con un calo della lira turca è aumentata di valore.\n\n– Leggi anche: A Erdogan non piacciono i banchieri centrali",
    "La Turchia invierà agenti antisommossa a proteggere gli stadi della Coppa del Mondo": "È ufficiale, la Turchia, il più stretto alleato regionale dell’emirato, invierà più di 3.000 poliziotti antisommossa in Qatar per aiutare la polizia qatarina a proteggere stadi e gli hotel durante la manifestazione FIFA2022.\n\nPolizia pagata dal Qatar ma sotto ordini turchi. Il Qatar ha bisogno di questo servizio in quanto la sua popolazione effettiva è di circa 380.000 unità su un totale di circa 3 milioni di abitanti.\n\nAnkara schiererà 3.000 poliziotti antisommossa e 100 poliziotti per operazioni speciali in Qatar, insieme a 50 specialisti di bombe e 80 cani da fiuto e cani antisommossa, tutto per far fronte a circa 1,2 milioni di visitatori che dovrebbero arrivare nel piccolo emirato tra novembre e dicembre.\n\n“Durante il torneo, la polizia turca prenderà ordini solo dai loro superiori turchi che stanno prestando servizio temporaneamente in Qatar”, ha riferito un dirigente turco. “I poliziotti del Qatar non potranno dare ordini diretti alla polizia turca e tutte le spese del personale schierato… sarà coperto dallo stato del Qatar”. Termina la nota ufficiale del portavoce.\n\nMa non è solo la Turchia ad offrire uomini al Qatar, anche il Pakistan si è fatto avanti con l’emiro del Qatar. Ma ancora sembra che l’accordo debba essere firmato da entrambe le parti.\n\nAlla polizia turca che andrà in Qatar gli è stato insegnato l’inglese e viene data una guida su cosa aspettarsi quando arrivano nello stato del Golfo, ha detto la fonte turca.\n\nQuasi 800 qatarioti sono stati anche addestrati dalla Turchia su questioni che vanno dalla “sicurezza sportiva” all'”intervento in eventi sociali”.\n\nLa Turchia, che ha una base militare in Qatar, è rimasta al fianco del suo alleato quando l’Arabia Saudita e gli Emirati Arabi Uniti hanno boicottato Doha nel 2017, tagliando tutti i collegamenti diplomatici e di trasporto con il loro vicino in una disputa sulle accuse di sostenere il terrorismo e di essere accomodato con il loro nemico Iran.",
    "Turchia. La fuga dei medici": "İrem Şevik\n\nAlla memoria del Dr Ekrem Karakaya, ucciso dal familiare di un paziente durante il suo turno in ospedale, e dedicato a tutti quegli operatori sanitari che ricevono minacce e subiscono violenza durante il loro lavoro, e a tutti quelli che sono stati costretti ad andarsene all’estero proprio a causa delle violenze subite.\n\nI medici stanno lasciando la Turchia. Secondo la Turkish Medical Association, nei primi cinque mesi del 2022, 936 medici hanno fatto domanda per il “Good Standing Certificate”, un documento che viene richiesto quando si vuole lavorare all’estero. Più di metà (52%), delle domande appartengono a medici specialisti, in particolare medici di famiglia, specialisti in emergenza-urgenza, anestesisti, internisti e psichiatri. Il segretario generale della Turkish Medical Association, il Professor Vedat Bulut, ha affermato, che se questo processo dovesse continuare, il numero atteso di richieste entro la fine del 2022 sarebbe di circa 2500. Il Professor Bulut ha anche sottolineato come il maggior numero di domande venga da specialità mediche e chirurgiche fondamentali e con bassi numeri di specialisti nel paese (Figura 1).1\n\nFigura 1. Numero di domande per “Good Standing Certificate” diviso per specialità in maggio 20221\n\nLa migrazione dei professionisti della salute non è un fenomeno nuovo. In passato Cos, Pergamo, Roma e Alessandria sono stati punti di riferimento per medici, in cui potevano avere accesso alle conoscenze più all’avanguardia nel loro tempo. Tuttavia, gli spostamenti non erano generalmente permanente e i professionisti ritornavano alle loro città natali per mettere in pratica quanto appreso dai loro viaggi. In questo contesto, viaggiare era un modo per diffondere conoscenza e raggiungere gli stessi standard di cura ovunque 2. Oggi, al contrario, la migrazione dei professionisti della salute determina un aumento delle diseguaglianze di salute tra i diversi paesi, poiché proprio gli stati con maggiori necessità risultano quelli con numeri ridotti di specialisti, anche a causa della forte migrazione degli stessi verso altri paesi che offrono più opportunità 3. Nel quadro attuale, il futuro del sistema sanitario turco desta forte preoccupazione poiché si trova già in una crisi di lunga durata, ulteriormente peggiorata dall’avvento della pandemia.\n\nNonostante la complessità dei motivi alla base delle migrazioni, le forze determinanti gli spostamenti possono essere categorizzate in due grandi classi: “fattori di spinta” e “fattori attrattivi”.\n\nI fattori di spinta sono i determinanti che iniziano, accelerano o supportano il processo decisionale che ruota intorno all’espatrio nei professionisti della salute 4 e sono largamente basati sulle condizioni socioeconomiche del paese. Guerre e conflitti, povertà, bassi salari, scarsa sicurezza pensionistica, qualità dell’educazione medica e assenza di opportunità professionali, nepotismo, clima politico, condizioni lavorative inappropriate o instabili rientrano tutti tra i fattori di spinta 3 .\n\nsono i determinanti che iniziano, accelerano o supportano il processo decisionale che ruota intorno all’espatrio nei professionisti della salute e sono largamente basati sulle condizioni socioeconomiche del paese. Guerre e conflitti, povertà, bassi salari, scarsa sicurezza pensionistica, qualità dell’educazione medica e assenza di opportunità professionali, nepotismo, clima politico, condizioni lavorative inappropriate o instabili rientrano tutti tra i fattori di spinta . I fattori attrattivi possono essere descritti come i fattori che invogliano I professionisti a recarsi in un determinato paese. I fattori attrattivi sono generalmente il contrario dei fattori di spinta. Questi fattori interagiscono inoltre tra loro e con le condizioni che facilitano il movimento o fanno da barriera agli spostamenti. Le procedure di richiesta del Visto, I regolamenti e le leggi per lavorare come medico sono le barriere più frequentemente vengono citate come barriere, mentre le reti sociali possono essere viste come facilitatori agli spostamenti 4,5,6,7,8.\n\nDallo scorso decennio le richieste per “Good Standing Certificate” sono aumentate in numero, mentre le richieste per gli stessi documenti erano ferme a 1 o 2 all’anno nei primi anni 2000. Il Presidente della Turkish Medical Association, Sebnem Korur Fidanci, afferma che la maggior parte dei medici che hanno fatto domanda hanno tra i 26 e i 35 anni (Figura 2).\n\nFigura 2. Domande per “Good Standing Certificate” divise per anno 10,11\n\nBasandosi su questi dati, il numero di richieste appare ridotto dall’avvento della pandemia da COVID-19 nel 2020, se messo a confronto con il 2019; tuttavia il numero di richieste è comunque maggiore degli anni precedenti e torna a salire vertiginosamente nel 2021. Inoltre, il numero di richieste nel 2021 è maggiore del numero totale di studenti che in media inizia il percorso di studi in Medicina in 7 università 10. Considerando il tempo, gli sforzi e i costi richiesti dall’educazione medica, la migrazione non solo significa perdita di forza lavoro e intellettuale, si tratta anche di una perdita economica per il paese.\n\nLe ragioni per andarsene\n\nLa violenza contro i medici\n\nLa violenza nei confronti dei professionisti della salute sta crescendo in maniera allarmante, con aumenti importanti negli ultimi due anni. Questa tendenza può essere facilmente misurata con il fortissimo aumento di codici bianchi (in Turchia i codici bianchi in pronto soccorso significano “qualsiasi tipo di violenza contro operatore sanitario”) che vengono riportati quando un operatore sanitario è minacciato verbalmente o fisicamente (Figura 3).\n\nI numeri hanno continuato ad aumentare anche durante la pandemia. Nel 2020, il numero di codici bianchi è aumentato del 56% paragonato al 2019. I casi coinvolgono generalmente medici e professionisti sanitari di sesso femminile. Il Pronto Soccorso è il luogo dove più frequentemente questi eventi si verificano 15. Tuttavia, non sempre è possibile prevedere dove si scatenerà un episodio violento. Il 27 maggio 2021, un medico che esercitava la professione in ambulatorio è stato accoltellato alla schiena e alla mano ad Ankara, nello stesso giorno tre specializzandi sono stati attaccati in un ospedale di Istanbul e una persona ha portato a termine un attacco armato in un ospedale a Izmir, durante il quale anche i componenti del personale di sicurezza sono stati colpiti 16. I professionisti sanitari lavorano sotto minaccia, sono esposti alla violenza e talvolta addirittura muoiono mentre si prendono cura di altre persone. Inoltre, non tutti i codici bianchi riportati finiscono in un processo giudiziario e molti casi sono chiusi prima che il processo vero e proprio inizi10. Anche quando viene intrapreso un processo giudiziario, la durata della pena potrebbe essere ridotta, come nel caso di un processo istruito ai danni di un paziente che aveva ferito un medico al collo con un rasoio, e per il quale la pena è stata fortemente ridotta in appello.16\n\nLa violenza è un problema complesso con diverse sfaccettature che riflette lo status psicologico e sociale della comunità, in cui giocano un ruolo importante la scarsità delle risorse destinate alla sanità e i bisogni insoddisfatti della popolazione che vede nei medici l’interfaccia del potere. Inoltre esiste un vero problema di linguaggio usato dai media, che individuano sempre di più gli assistiti come “clienti che hanno sempre ragione”, dando l’idea che l’assistito possa, rispetto al sistema e all’operatore, avere solo diritti e nessun dovere.\n\nLa violenza contro i medici è dunque un importante problema di salute pubblica che dovrebbe essere affrontato con urgenza. Gli ospedali dovrebbero essere luoghi in cui nessuno si sente minacciato e in cui le persone dovrebbero ottenere le cure di cui hanno bisogno e che gli spettano di diritto. La carenza di sicurezza mette in pericolo anche gli stessi pazienti in alcune circostanze 17. Il parlamento ha peraltro proposto una nuova legge che prevede l’aggravamento di alcune misure, ma una proposta che davvero segua le raccomandazioni della Turkish Medical Association non è ancora stata fatta18.\n\nFigura 3. Numero di codici Bianchi divisi per anno 10,12,13,14\n\nLunghi turni lavorativi, appuntamenti di 5-10 minuti e bassi salari\n\n23 Ottobre 2021 – La Dr.ssa Rumeysa Sen muore tornando da lavoro dopo un turno di 36 ore dopo essere andata a sbattere con la sua macchina contro un camion.\n\nI turni di 36 ore sono la normalità in molti ospedali universitari e vengono imposti ai medici. Dopo la triste perdita della Dr.ssa Rumeysa Sen, sono iniziate proteste in diverse parti della città. I medici sono la categoria che soffre di più dei bassi salari e allo stesso tempo sono anche la categoria che porta sulle proprie spalle il maggior carico di lavoro 19. Sono praticamente obbligati a rinunciare al giorno di riposo – che spetterebbe loro di diritto dopo un turno di notte – a causa delle possibili ripercussioni sul salario, e subiscono inoltre pressioni esercitate dalle direzioni sanitarie e frequenti episodi di mobbing sul posto di lavoro 19. I membri della Turkish Medical Association hanno organizzato diversi scioperi richiedendo un aumento dei salari e migliori condizioni lavorative 20. A causa della congiuntura economica e dell’inflazione gli aumenti di stipendio ottenuti a gennaio sono diventanti insufficienti in giugno e i salari dei professionisti sanitari sono ora al limite o addirittura sotto la soglia di povertà21 (nota: l‘inflazione in Turchia si attesta al 78,6% all’ anno, al giugno 2022. Si tratta del dato più alto dal settembre del 1998). Si ricordi inoltre che ad aggravare la carenza di personale concorrono le migliaia di licenziamenti nel periodo successivo al tentativo di Colpo di Stato del 15 Luglio 2016, in cui più di 3.000 medici furono licenziati a causa delle leggi speciali10, a seguito delle quali centinaia di giovani medici non hanno potuto intraprendere la professione per le investigazioni in corso 10.\n\nIn questo momento, in un sistema che premia molto la quantità rispetto alla qualità e in cui stanno venendo meno non solo il personale, ma anche i meccanismi di controllo della qualità dei servizi erogati, sta emergendo sempre di più la crisi del servizio sanitario e la conseguente incapacità del sistema di rispondere ai bisogni di salute. I pazienti si accumulano nei Pronto Soccorso, aumentando la pressione sui lavoratori del settore e riducendo la qualità delle cure prestate nelle unità di emergenza. Il Governo ha risposto alla crisi (economica e pandemica) con un Sistema centralizzato che consente solo 10 minuti (e in alcuni casi 5) per ogni appuntamento, e appaltando sempre più funzioni al settore privato, con gravi conseguenze sulla qualità dei servizi offerti.\n\nConclusioni\n\nLa discussione sulle ragioni per cui sempre più medici decidono di lasciare la Turchia può essere ulteriormente approfondita con un esame più dettagliato del clima politico, dell’educazione medica e delle differenze di genere. Attualmente la ricerca sta provando a definire le forze che causano questo flusso di migrazioni.\n\nÈ di vitale importanza analizzare a fondo la situazione per agire immediatamente e fermare questa profonda crisi di salute pubblica.\n\nİrem Şevik, Public Health Department of Ege University School of Medicine\n\nBibliografia",
    "Turchia nella Sco? Il solito doppio gioco di Erdogan": "Tranquilli, anche stavolta Recep Tayyip Erdogan non ha nessuna intenzione di cambiare squadra e passare dalla parte di una coalizione anti-occidentale di stati: la dichiarazione di sabato scorso al termine del summit di Samarcanda con cui annunciava che la Turchia avrebbe chiesto la piena affiliazione alla Organizzazione per la Cooperazione di Shanghai (Sco) è soltanto il solito gioco al rialzo che Ankara attua quando vuole ottenere qualcosa da Washington.\n\nChe cosa vuole Erdogan da Biden\n\nE le cose che Erdogan vuole da Biden sono due: 1) collaborazione nella lotta contro i curdi di Siria (le Ypg che sono la spina dorsale delle Fds, armate, finanziate e addestrate dagli Stati Uniti stessi) e per l’estradizione in Turchia di Fethullah Gülen, il leader islamista rivale riparato negli Usa nel 1999; 2) fare pressione su Svezia e Finlandia perché attuino nel modo più estensivo il memorandum firmato con la Turchia nel giugno scorso in cui promettevano di partecipare alla lotta contro il terrorismo antiturco (che secondo Erdogan è quello dei curdi) come condizione per il via libera della Turchia alla loro ammissione nella Nato.\n\nPoiché Biden non ha accettato di incontrare il capo di Stato turco ai margini della 77ma sessione dell’Assemblea generale delle Nazioni Unite (che è iniziata il 13 settembre e terminerà il 26 settembre), il presidente turco ha pensato bene di sganciare la sua bomba sabato 17.\n\n«Le nostre relazioni con questi paesi progrediranno a un livello molto diverso grazie a questo passo. Certamente l’appartenenza alla Sco è il nostro obiettivo». Se la domanda venisse accettata (Ankara ha lo status di partner in dialogo con la Sco dal 2013), la Turchia diventerebbe il primo paese membro della Nato che entra a far parte di un’organizzazione che promuove gli interessi della Cina e della Russia.\n\nLa Turchia minaccia di entrare nella Sco\n\nMa il senso della provocazione di Erdogan è apparso chiaro dal discorso tenuto domenica 18 settembre a New York, ospite del Turkish American National Steering Committee (Tasc) che in suo onore ha organizzato una cena al Rockefeller Center: «Ci aspettiamo che i nostri amici americani agiscano in cooperazione con noi nella nostra lotta contro il Pkk, le Ypg e l’organizzazione terroristica di Fethullah Gülen in un modo che si addice allo spirito di alleanza», ha detto il presidente. Che quindi è passato a lisciare il pelo agli Stati Uniti, sottolineando che non c’è problema tra gli Usa e la Turchia che non possa essere risolto nello spirito di partner forti e alleati da 70 anni, entrambi membri della Nato.\n\nA questo proposito Erdogan ha sottolineato: «Sia che si tratti di finanziamenti, sia che si tratti di forze di terra, la Turchia è uno dei primi cinque partner più importanti che forniscono questo supporto. Pertanto, la posizione turca dovrebbe essere ben compresa, ben nota e le decisioni e le misure dovrebbero essere prese di conseguenza». Ha poi proseguito affermando che Turchia e Stati Uniti hanno posizioni simili su molte questioni regionali e globali nonostante le differenze su questioni relative alla sicurezza nazionale di Ankara, aggiungendo che lui e il presidente degli Stati Uniti Joe Biden hanno deciso di rafforzare l’amicizia e la cooperazione tra le loro nazioni.\n\nIn buona sostanza l’evocazione di un’adesione della Turchia alla Sco (della quale è entrato a far parte l’Iran, paese che gli Usa vedono come un pericolo sistemico) è un’altra minaccia che Ankara agita insieme a quella di non ratificare l’ingresso di Svezia e Finlandia nella Nato, fino a quando gli Usa e i loro alleati non si decideranno ad allinearsi alla posizione turca: estradizione dagli Usa dell’81enne Fethullah Gülen, considerato il responsabile apicale del fallito colpo di Stato del 2016 che causò 252 morti e 2.700 feriti; estradizione da Svezia e Finlandia di 33 “terroristi” curdi; abbandono delle Fds a guida curda siriana al loro destino, che sarebbe quello di essere sgominate militarmente da una spedizione militare turca in territorio siriano, oppure di essere represse dal governo di Damasco, una volta che fossero ristabiliti i rapporti diplomatici fra Siria e Turchia; ripresa della vendita di armi alla Turchia da parte dei paesi europei che l’hanno sospesa.\n\nErdogan ricatta la Nato\n\nL’ossessione del governo turco per queste tematiche della sicurezza è massima. Recentemente l’homepage dell’agenzia di stampa ufficiale Anadolu ospitava un articolo, senza equivalenti nelle principali testate europee, sulla recessione economica a cui pare destinata la Finlandia, secondo le previsioni del suo stesso ministro delle Finanze. La Turchia non è l’unico paese il cui parlamento non ha ancora ratificato la domanda di ingresso di Svezia e Finlandia nella Nato: ci sono anche Ungheria e Slovacchia, mentre tutti gli altri 27 l’hanno già approvata. Ma il caso della Turchia è senz’altro il più complicato.\n\nScrive Atlantic Council, un think tank americano pro-Nato: «Tre considerazioni specifiche per la Turchia influenzeranno i tempi della ratifica dell’adesione di Svezia e Finlandia alla Nato. La prima riguarderà le azioni intraprese dai due paesi richiedenti per adempiere agli impegni presi in riferimento alla sicurezza turca e alle preoccupazioni riguardo al terrorismo contenuti nel memorandum trilaterale del 28 giugno. I tempi della ratifica saranno legati a un’azione tangibile sulla cooperazione industriale nel settore della difesa (mettere fine agli embarghi sulle armi), alla condanna delle attività di finanziamento e reclutamento legate al Partito dei lavoratori del Kurdistan (Pkk) e ad altre organizzazioni terroristiche e all’istituzione di un Meccanismo congiunto permanente per supervisionare la cooperazione in materia di sicurezza più ampiamente».\n\nUna seconda considerazione riguarda «le elezioni presidenziali e legislative del 2023: il presidente Erdogan eviterà di apparire troppo debole o frettoloso riguardo all’adesione di Svezia e Finlandia. Una terza considerazione si riferisce a una possibile operazione militare turca contro il Pkk in Siria. Il fatto che il processo di adesione è in corso ma non ancora completo silenzierebbe le critiche occidentali a una nuova operazione, ma ci sarà un momento in cui il ritardo percepito potrebbe al contrario portare a una crescente frustrazione e pressione occidentale. Tutte insieme queste considerazioni supportano l’idea che Ankara sarà uno degli ultimi, se non l’ultimo membro della Nato ad approvare le adesioni».\n\nNon prima del giugno 2023, data delle elezioni politiche e presidenziali in Turchia. Mentre il prossimo summit della Sco si terrà in India nel settembre 2023.\n\n@RodolfoCasadei\n\nFoto Ansa",
    "Turchia: Istanbul contro i diritti Lgbt e le associazioni \"Arcobaleno\"": "La Turchia contro i diritti LGBT.\n\nNello storico quartiere Fatih di Istanbul, domenica 18 settembre, diverse migliaia di manifestanti hanno marciato, protestando contro le associazioni \"Arcobaleno\", chiedendo al governo del presidente turco Recep Tayyip Erdoğan (68 anni) di chiuderle e mettere al bando le loro attività.\n\nÈ stata la più grande manifestazione del genere mai vista in Turchia.\n\nGli organizzatori hanno affermato di aver raccolto oltre 150.000 firme, per chiedere una nuova legge che vieti quella che definiscono \"propaganda\" LGBT.\n\nAnche molte donne alla manifestazione anti-LGBT. (Istanbul, 18.9.2022) Khalil Hamra/Copyright 2022 The Associated Press. All rights reserved.\n\nIlga Europe, organizzazione internazionale che si batte per l'uguaglianza dei diritti Lgbt e dei diritti umani in Europa e nell'Asia Centrale, ha cosi twittato: \"La Turchia deve garantire la protezione di tutti i suoi cittadini\".\n\nIl tweet di ILGA-Europe. Grafica Euronews\n\nLa protesta di Istanbul ha suscitato indignazione tra le associazioni omosessuali e in molti altri gruppi che si occupano della difesa dei diritti umani, in tutto il mondo.\n\nLe sfilate Lgbt sono state vietate in Turchia già dal 2015 e ora c'è una preoccupazione generale, da parte degli attivisti, di un ulteriore giro di vite e che i loro già pochi diritti, nel Paese, vengano ancor più intaccati.",
    "Napoli, ancora gli occhi in Turchia: dopo Kim due calciatori nel mirino": "Non solo Kim e Elmas, il Napoli starebbe seguendo ancora con interesse il Fenerbahce per il mercato del futuro. Secondo quanto riportato dal portale turco Sabah, infatti, gli azzurri avrebbero segnato sulla lista della spesa i nomi di Ferdi Kadioglu e di Bright Osayi-Samuel, entrambi centrocampisti ed entrambi in rampa di lancio con il club gialloblu negli ultimi mesi.\n\nKadioglu, turco di nazionalità ma olandese di nascita, è un classe 1999 che si è già messo in mostra anche nelle gare europee disputate con il Fenerbahce. Può giocare in ogni ruolo della mediana ed è seguito dall'agenzia che segue anche Valverde e Reyna, giovani talenti sparsi per il mondo. Nigeriano ma con passaporto inglese, invece, Osayi-Samuel è un classe 1997 con un passato in Inghilterra con la maglia del Qpr.",
    "In Turchia cresce il malcontento, ma la risposta di Erdoğan è continuare a reprimere": "Mentre l’inflazione in Turchia segna un nuovo record, avendo ormai superato la soglia dell’80 percento, il presidente Recep Tayyip Erdogan continua a screditare ogni forma di opposizione al suo governo in vista delle elezioni del 2023.\n\nA finire nel mirino del capo di Stato questa volta sono stati gli insegnanti, scesi in strada a inizio settembre per protestare contro l’introduzione di un esame aggiuntivo da sostenere per poter entrare di ruolo. La loro manifestazione è stata sostenuta anche dai partiti di opposizione, secondo cui si tratterebbe di un modo per selezionare i futuri insegnanti ed evitare che nel sistema scolastico entrino figure sgradite al governo. Anche in questo caso, la manifestazione tenutasi nella capitale Ankara è stata dispersa con la forza dalla polizia e nove persone sono state arrestate.\n\nNon sono mancati tentativi di strumentalizzare politicamente l’accaduto anche da parte del governo. Il ministro dell’Interno, Suleyman Soyglu, ha definito una donna finita agli arresti come una «attivista di professione» e ha diffuso delle immagini che la ritraggono con in mano una bandiera del partito filo-curdo Hdp (Partito Democratico dei Popoli), nuovamente a rischio chiusura.\n\nAi messaggi di Soyglu hanno poi fatto seguito le parole del presidente Erdogan, che ha definito gli insegnati scesi in strada dei «vandali», in un chiaro tentativo di sminuire la portata della protesta e delegittimare gli insegnanti.\n\nNon è la prima volta che Erdogan utilizza il termine «vandali» (in turco çapulcu) contro chi mette in discussione le sue politiche. Il presidente ha più volte definito in questo modo gli attivisti di Gezi park (protagonisti di una serie di proteste nel 2013), accusandoli di non essere realmente interessati alla difesa dell’ambiente e di aver occupato il parco e manifestato per le strade di Istanbul e delle altre città solo per poterle vandalizzare.\n\nMa la retorica del presidente non ha risparmiato nei mesi scorsi nemmeno i medici. A luglio, i sindacati del personale sanitario turco hanno indetto un nuovo sciopero per chiedere salari più alti e maggiore sicurezza sul posto di lavoro visto il crescente numero di episodi di violenza verbale e fisica contro medici ed infermieri.\n\nProblemi a cui si aggiunge anche la mancanza di personale: nel 2021, ben 1.405 dottori hanno lasciato la Turchia per lavorare all’estero e altri 945 hanno fatto la stessa scelta nei primi cinque mesi del 2022.\n\nLa questione è stata inizialmente sminuita da Erdogan, che ha anzi invitato i medici insoddisfatti a trasferirsi all’estero ritenendo la loro partenza irrilevante, ma il presidente ha dovuto ben presto fare marcia indietro e promettere a medici ed infermieri migliori condizioni di lavoro e salari più alti. Anche in questo caso però i manifestanti hanno dovuto fare i conti con l’ostilità della classe politica e con la repressione della polizia, che ha usato i gas lacrimogeni per disperdere medici ed infermieri scesi in strada.\n\nNella lista delle categorie invise al governo, oltre a insegnati, attivisti e personale sanitario, vi sono anche i personaggi del mondo dello spettacolo. O almeno quelli che non si adeguano alla retorica governativa, come dimostra il caso di Gulsen Bayraktar Colakoglu. La pop star turca è stata prima arrestata e poi messa ai domiciliari con l’accusa di incitamento all’odio per aver fatto una battuta sulle scuole religiose islamiche Imam Hatip, frequentate da Erdogan e da altri esponenti del suo partito, durante un concerto.\n\nIl caso ha generato particolare scalpore e ha riportato l’attenzione sui sempre minori margini di libertà concessi agli artisti del paese e più in generale sulle restrizioni alla libertà di espressione imposte negli anni dal governo. Una situazione che preoccupa anche gli Stati Uniti, che tramite il portavoce del Dipartimento di Stato hanno condannato l’arresto di Gulsen e più in generale le limitazioni alle libertà di espressioni per via giudiziaria nel paese.\n\nQueste stesse limitazioni sono tra l’altro al centro dell’inchiesta realizzata dalla Reuters e in cui si dà conto delle pressioni economiche, della censura e dei metodi di controllo imposti dal governo sui media turchi. Secondo quanto denunciato dall’agenzia di stampa britannica, i giornalisti sono debitamente istruiti dal direttore delle Comunicazioni della Presidenza turca su quali informazioni diffondere e in che modo, a vantaggio del capo di Stato.\n\nLe accuse sono state smentite dal governo, ma l’inchiesta della Reuters non fa che confermare quanto già più volte denunciato dai giornalisti turchi, che tra censura e autocensura sono sempre meno liberi di svolgere il loro lavoro. A discapito della stessa tenuta democratica di un paese che non a caso sta virando sempre più verso l’autocrazia.",
    "Informazioni Marittime: Livorno, autorità portuale e Capitaneria Turchia insieme contro l'inquinamento navale": "Questo sito utilizza i cookie per rendere la tua esperienza di navigazione più gradevole. Chiudendo questo banner, selezionando il pulsante Ho capito o cliccando su qualunque elemento al di sotto di questo banner acconsenti al loro utilizzo.\n\nMostra maggiori informazioni\n\nGentile Utente,\n\ndesideriamo informarLa che i Suoi dati personali - raccolti direttamente presso di Lei - saranno utilizzati da parte di informazionimarittime.com, nel pieno rispetto dei principi fondamentali, dettati dalla direttiva 95/46/CE e dalla Legge 675/96 per la protezione dei dati personali e in attuazione del provvedimento del Garante per la protezione dei dati personali dell'8 maggio 2014 \"Individuazione delle modalità semplificate per l'informativa e l'acquisizione del consenso per l'uso dei cookie\"\n\nOperazioni di trattamento dei dati personali e relativi scopi\n\nDi seguito, Le riepiloghiamo tutte le operazioni da noi svolte che implicano raccolta, conservazione od elaborazione dei Suoi dati personali, e gli scopi che perseguiamo con ciascuna di esse:\n\nraccolta dei Suoi dati personali al fine della fornitura dei servizi gratuiti; raccolta dei Suoi dati personali al fine di poter rispondere alle richieste di informazioni e/o segnalazioni.\n\nModalità del trattamento\n\nIl trattamento avverrà con strumenti automatizzati per il tempo strettamente necessario a conseguire gli scopi per cui sono stati raccolti. Specifiche misure di sicurezza sono osservate per prevenire la perdita dei dati, usi illeciti o non corretti ed accessi non autorizzati.\n\nInoltre verrà escluso a priori ogni trattamento che possa riguardare direttamente o indirettamente dati sensibili.\n\nLibertà di rilasciare il consenso e conseguenze di un rifiuto\n\nIl conferimento dei Suoi dati è facoltativo. Tuttavia, in caso di mancanza o inesattezza di tali dati ci troveremo nell'impossibilità di fornirLe i servizi da Lei richiesti.\n\nTitolare e responsabile del trattamento\n\nTitolare del trattamento è Informazioni Marittime srl. Il responsabile del trattamento dei dati personali è reperibile all'indirizzo di posta elettronica: info@informazionimarittime.com\n\nDiritti degli interessati\n\nLa informiamo inoltre che ogni interessato può esercitare i diritti di cui all'art.13 della Legge 675/96 che di seguito riassumiamo:\n\nconoscere mediante accesso gratuito al contenuto del Registro di cui all'art.31 della Legge 675/96 l'esistenza di trattamenti di dati che possono riguardarlo; di essere informato in merito a: nome, denominazione, ragione sociale, domicilio, residenza e sede del titolare del trattamento. finalità e modalità del trattamento nome, denominazione, ragione sociale domicilio, sede del responsabile del trattamento; di ottenere dal titolare: Conferma dell'esistenza di dati personali che lo riguardano e comunicazione dei medesimi.\n\nInformazioni relativamente alla logica e alle finalità del trattamento. Cancellazione e trasformazione in forma anonima dei dati trattati in violazione della legge compresi quelli di cui non è necessaria la conservazione in relazione agli scopi per i quali sono raccolti e trattati. Aggiornamento rettificazione o integrazione dei dati. Attestazione che le operazioni di cui ai numeri 2 e 3 sono state portate a conoscenza per quanto riguarda il contenuto di coloro ai quali i dati sono stati comunicati o diffusi eccettuato il caso in cui tale adempimento si riveli impossibile o comporti un impiego di mezzi manifestamente sproporzionato rispetto al diritto tutelato. di opporsi, in tutto o in parte, per motivi legittimi, al trattamento dei dati personali che lo riguardano ancorché pertinenti allo scopo della raccolta; di opporsi, in tutto o in parte, al trattamento di dati personali che lo riguardano esercitando gratuitamente tale diritto.\n\nModalità di gestione del sito in riferimento al trattamento dei dati personali degli utenti che lo consultano\n\nSi tratta di un'informativa che è resa anche ai sensi dell'art. 10 della legge 31 dicembre 1996 n. 675 a coloro che interagiscono con i servizi web di informazionimarittime.com per la protezione dei dati personali, accessibili per via telematica a partire dall'indirizzo: http://www.informazionimarittime.com/ corrispondente alla pagina iniziale del sito ufficiale. L'informativa è resa solo per il sito www.informazionimarittime.com e non anche per altri siti web eventualmente consultati dall'utente tramite link. L'informativa si ispira anche alla Raccomandazione n. 2/2001 che le autorità europee per la protezione dei dati personali, riunite nel Gruppo istituito dall'art. 29 della direttiva n. 95/46/CE, hanno adottato il 17 maggio 2001 per individuare alcuni requisiti minimi per la raccolta di dati personali on-line, e, in particolare, le modalità, i tempi e la natura delle informazioni che i titolari del trattamento devono fornire agli utenti quando questi si collegano a pagine web, indipendentemente dagli scopi del collegamento. La Raccomandazione e una descrizione di sintesi delle sue finalità sono riportate in altre pagine di questo sito.\n\nLuogo del trattamento dei dati\n\nI Dati sono trattati presso le sedi operative del Titolare ed in ogni altro luogo in cui le parti coinvolte nel trattamento siano localizzate. Per ulteriori informazioni, contatta il Titolare. Nessun dato derivante dal servizio web viene comunicato o diffuso. I dati personali forniti dagli utenti che inoltrano richieste di invio di materiale informativo sono utilizzati al solo fine di eseguire il servizio o la prestazione richiesta.\n\nTipi di dati trattati\n\nDati di navigazione\n\nI sistemi informatici e le procedure software preposte al funzionamento di questo sito web acquisiscono, nel corso del loro normale esercizio, alcuni dati personali la cui trasmissione è implicita nell'uso dei protocolli di comunicazione di Internet. Si tratta di informazioni che non sono raccolte per essere associate a interessati identificati, ma che per loro stessa natura potrebbero, attraverso elaborazioni ed associazioni con dati detenuti da terzi, permettere di identificare gli utenti. In questa categoria di dati rientrano gli indirizzi IP o i nomi a dominio dei computer utilizzati dagli utenti che si connettono al sito, gli indirizzi in notazione URI (Uniform Resource Identifier) delle risorse richieste, l'orario della richiesta, il metodo utilizzato nel sottoporre la richiesta al server, la dimensione del file ottenuto in risposta, il codice numerico indicante lo stato della risposta data dal server (buon fine, errore, ecc.) ed altri parametri relativi al sistema operativo e all'ambiente informatico dell'utente. Questi dati vengono utilizzati al solo fine di ricavare informazioni statistiche anonime sull'uso del sito e per controllarne il corretto funzionamento e vengono cancellati immediatamente dopo l'elaborazione. I dati potrebbero essere utilizzati per l'accertamento di responsabilità in caso di ipotetici reati informatici ai danni del sito.\n\nDati forniti volontariamente dall'utente\n\nL'invio facoltativo, esplicito e volontario di posta elettronica agli indirizzi indicati e la compilazione dei form presenti su questo sito comportano la successiva acquisizione dell'indirizzo del mittente, necessario per rispondere alle richieste, nonché degli eventuali altri dati personali inseriti nella missiva e/o inseriti nei campi del form. Specifiche informative di sintesi verranno progressivamente riportate o visualizzate nelle pagine del sito predisposte per particolari servizi a richiesta.\n\nINFORMATIVA SUI COOKIE\n\nI cookie sono delle stringhe di testo di piccola dimensione che un sito web può inviare, durante la navigazione, al dispositivo dell'Utente (sia esso un pc, un notebook, uno smartphone, un tablet; di norma sono conservati direttamente sul browser utilizzato per la navigazione). Lo stesso sito web che li ha trasmessi, poi può leggere e registrare i cookie che si trovano sullo stesso dispositivo per ottenere informazioni di vario tipo.\n\nTipologie di cookie\n\nEsistono due macro-categorie fondamentali, con caratteristiche diverse: cookie tecnici e cookie di profilazione\n\nI cookie tecnici sono generalmente necessari per il corretto funzionamento del sito web e per permettere la navigazione; senza di essi si potrebbe non essere in grado di visualizzare correttamente le pagine oppure di utilizzare alcuni servizi. Per esempio, un cookie tecnico è indispensabile per mantenere l'utente collegato durante tutta la visita a un sito web e per tenere traccia, nel caso di informazionimarittime.com, del concorso su cui ci si sta esercitando e le relative statistiche, oppure per memorizzare le impostazioni della lingua, della visualizzazione, e così via.\n\nI cookie tecnici possono essere ulteriormente distinti in:\n\ncookie di navigazione , che garantiscono la normale navigazione e fruizione del sito web (permettendo, ad esempio, di realizzare un acquisto o autenticarsi per accedere ad aree riservate);\n\n, che garantiscono la normale navigazione e fruizione del sito web (permettendo, ad esempio, di realizzare un acquisto o autenticarsi per accedere ad aree riservate); cookie analytics , assimilati ai cookie tecnici solo laddove utilizzati direttamente dal gestore del sito per raccogliere informazioni, in forma aggregata, sul numero degli utenti e su come questi visitano il sito stesso;\n\n, assimilati ai cookie tecnici solo laddove utilizzati direttamente dal gestore del sito per raccogliere informazioni, in forma aggregata, sul numero degli utenti e su come questi visitano il sito stesso; cookie di funzionalità, che permettono all'utente la navigazione in funzione di una serie di criteri selezionati (ad esempio, la lingua, i prodotti selezionati per l'acquisto) al fine di migliorare il servizio reso allo stesso.\n\nI cookie di profilazione sono più sofisticati! Questi cookie hanno il compito di profilare l'utente e vengono utilizzati al fine di inviare messaggi pubblicitari in linea con le preferenze manifestate dallo stesso durante la sua navigazione.\n\nI cookie possono, ancora, essere classificati come:\n\ncookie di sessione , i quali vengono cancellati immediatamente alla chiusura del browser di navigazione;\n\n, i quali vengono cancellati immediatamente alla chiusura del browser di navigazione; cookie persistenti , i quali – a differenza di quelli di sessione – rimangono all'interno del browser per un determinato periodo di tempo. Sono utilizzati, ad esempio, per riconoscere il dispositivo che si collega al sito agevolando le operazioni di autenticazione per l'utente.\n\n, i quali – a differenza di quelli di sessione – rimangono all'interno del browser per un determinato periodo di tempo. Sono utilizzati, ad esempio, per riconoscere il dispositivo che si collega al sito agevolando le operazioni di autenticazione per l'utente. cookie di prima parte (first-part cookie) ossia cookie generati e gestiti direttamente dal soggetto gestore del sito web sul quale l'utente sta navigando.\n\nossia cookie generati e gestiti direttamente dal soggetto gestore del sito web sul quale l'utente sta navigando. cookie di terza parte (third-part cookie), i quali sono generati e gestiti da soggetti diversi dal gestore del sito web sul quale l'utente sta navigando (in forza, di regola, di un contratto tra il titolare del sito web e la terza parte).\n\nCookie utilizzati da informazionimarittime.com\n\nCookie tecnici di navigazione\n\nUtilizziamo cookie tecnici di navigazione per garantire la corretta visualizzazione del sito e il funzionamento del servizio di simulazione.\n\nCookie analytics di terza parte e mappe\n\nPer cookie analytics di terza parte intendiamo quelli utilizzati dal servizio di Google Analytics, di cui il sito si avvale come strumento di analisi anonima e aggregata, per tenere traccia in modo del tutto anonimo delle caratteristiche software e hardware inerenti ai dispositivi utilizzati dagli utenti che visitano il sito e delle loro abitudini di navigazione, come ad esempio il numero di visualizzazioni giornaliere di ciascuna pagina. Tutti questi dati sono essenziali per permetterci di effettuare un piano di aggiornamento del sito che tenga conto delle reali esigenze degli utenti e delle tecnologie da loro utilizzate.\n\nInoltre, In alcune pagine del sito sono presenti delle informazioni geografiche che utilizzano il servizio di Google Maps che potrebbero fare uso di cookie di tracciamento.\n\nSia i cookie di Google Analytics che quelli di Google maps sono gestiti direttamente da Google e per ottenere maggiori informazioni sul loro utilizzo è possibile consultare direttamente l'informativa specifica al seguente indirizzo: http://www.google.it/policies/privacy/partners/\n\nSe si preferisce disabilitare i cookie di Google Analytics e di Google maps è possibile impostare la navigazione anonima (Do Not Track) sul browser in uso. Di seguito si riportano i link relativi alle istruzioni su come abilitare questa opzione nei vari browser:\n\nPer disattivare i cookie di Google Analytics è anche possibile installare sul browser in uso il componente aggiuntivo per la disattivazione.\n\nInformazionimarittime.com non utilizza cookie di profilazione né di prima né di terza parte.\n\nDisabilitare i Cookie mediante configurazione del browser\n\nÈ possibile disabilitare i cookie utilizzando gli strumenti di configurazione messi a disposizione dai vari browser. Di seguito riportiamo i link alle pagine di istruzioni per impostare questa specifica opzione nei vari browser:\n\nUlteriori informazioni sul trattamento\n\nFacoltatività del conferimento dei dati\n\nA parte quanto specificato per i dati di navigazione, l'utente è libero di fornire i dati personali riportati nei moduli di richiesta a informazionimarittime.com o comunque indicati in contatti per sollecitare l'invio di materiale informativo o di altre comunicazioni.\n\nIl loro mancato conferimento può comportare l'impossibilità di ottenere quanto richiesto.\n\nDifesa in giudizio\n\nI Dati Personali dell'Utente possono essere utilizzati per la difesa da parte del Titolare in giudizio o nelle fasi propedeutiche alla sua eventuale instaurazione, da abusi nell'utilizzo della stessa o dei servizi connessi da parte dell'Utente.\n\nL'Utente dichiara di essere consapevole che al Titolare potrebbe essere richiesto di rivelare i Dati su richiesta delle pubbliche autorità.\n\nInformative specifiche\n\nSu richiesta dell'Utente, in aggiunta alle informazioni contenute in questa privacy policy, questa Applicazione potrebbe fornire all'Utente delle informative aggiuntive e contestuali riguardanti servizi specifici, o la raccolta e il trattamento di Dati Personali.\n\nLog di sistema e manutenzione\n\nPer necessità legate al funzionamento e alla manutenzione, questa Applicazione e gli eventuali servizi terzi da essa utilizzati potrebbero raccogliere Log di sistema, ossia file che registrano le interazioni e che possono contenere anche Dati Personali, quali l'indirizzo IP Utente.\n\nInformazioni non contenute in questa policy\n\nMaggiori informazioni in relazione al trattamento dei Dati Personali potranno essere richieste in qualsiasi momento al Titolare del Trattamento utilizzando le informazioni di contatto.\n\nNote\n\nOgni sforzo verrà fatto per rendere il più possibile interoperabili le funzionalità di questo sito con i meccanismi di controllo automatico della privacy disponibili in alcuni prodotti utilizzati dagli utenti. Considerando che lo stato di perfezionamento dei meccanismi automatici di controllo non li rende attualmente esenti da errori e disfunzioni, si precisa che il presente documento costituisce la \"Privacy Policy\" di questo sito che sarà soggetta ad aggiornamenti.\n\nQuesta pagina è visibile, mediante link in calce in tutte le pagine del Sito ai sensi dell'art. 122 secondo comma del D.lgs. 196/2003 e a seguito delle modalità semplificate per l'informativa e l'acquisizione del consenso per l'uso dei cookie pubblicata sulla Gazzetta Ufficiale n.126 del 3 giugno 2014 e relativo registro dei provvedimenti n.229 dell'8 maggio 2014.\n\nData dell'ultimo aggiornamento: 03/15/2017.",
    "Mir, no grazie. La Turchia volta le spalle a Putin sui pagamenti": "Due delle principali banche turche, su pressione degli Stati Uniti, interrompono gli accordi con il sistema di pagamenti russo pensato da Mosca per aggirare le sanzioni occidentali. Proprio mentre Ankara compra sempre più oro nero dall’ex Urss\n\nLa Russia può attendere e pazienza se da una parte si taglia un ponte e dall’altro se ne costruisce un altro. La Turchia, che con una mano aiuta Mosca (e se stessa), raddoppiando la quantità di petrolio importato dall’ex Urss portando i flussi sopra i 200mila barili al giorno, con l’altra le toglie ossigeno sul terreno dei pagamenti.\n\nCome noto, le principali raffinerie turche, Tupras e Socar Star hanno incrementato sensibilmente l’utilizzo di greggio russo a scapito di quello proveniente dal mare del Nord, dall’Iraq e dal Nord Africa, accrescendo le entrate della Federazione. Star, nel dettaglio, compra oggi 90mila barili di greggio al giorno dalla Russia contro i 48mila di un anno fa. L’impianto di Tupras 111mila barili contro 45mila del periodo gennaio agosto del 2021.\n\nEppure, sul fronte dei pagamenti qualcosa non è andata per il verso giusto. Due delle più grandi banche turche, la IsBank e la Denizbank (controllata dalla Emirates Nbd), hanno infatti sospeso le transazioni con il sistema di pagamento russo Mir, dopo gli avvertimenti di Washington sul rischio di sanzioni. Gli Usa infatti considerano il sistema Mir un potenziale veicolo per finanziamenti illeciti. Di che si tratta?\n\nCome raccontato nelle scorse settimane da Formiche.net, con la precipitosa fuga dei grandi produttori di microchip, ultimo tra tutti Intel, l’ex Urss è praticamente rimasta a secco. Senza considerare il rompete le righe di Visa, MasterCard, Apple Pay e Google Pay, che hanno sospeso da mesi le operazioni nel Paese a causa dell’embargo, spingendo gli stessi produttori di chip a fare fagotto. Di qui la mossa del Cremlino pensata sopravvivere all’estromissione dalla rete delle transazioni internazionali.\n\nOvvero la realizzazione del National Payment Card System, riconosciuto dalle sue iniziali russe Nspk, il meccanismo che gestisce il sistema monetario alla base delle transazioni con carte di credito in Russia. Una creatura che è il risultato degli otto anni di sforzi di Mosca per isolare il sistema economico russo dallo stress monetario occidentale. Connessa al Nspk è poi la società russa di carte personali, nota come Mir, che si basa proprio sull’infrastruttura del Nspk. Ad oggi, più di 100 milioni di carte di pagamento Mir sono state emesse dopo il lancio nel 2015, con l’obiettivo dichiarato di aggirare Swift, anche utilizzando il sistema di messaggistica russo Spfs.\n\nOra, le carte Mir non possono funzionare senza la componente tecnologica. Al Cremlino lo sanno, tanto da essersi rivolti a un cliente d’eccellenza, fedele alleato, almeno sulla carta: la Cina, attraverso UnionPay, conosciuta anche come China UnionPay, società di Shanghai che nel 2015 aveva già superato Visa e Mastercard per valore totale dei pagamenti effettuati dai clienti. L’obiettivo era far entrare carte cinesi, già provviste di microchip, nel circuito Mir.\n\nMa Ankara evidentemente deve aver cambiato idea, dopo un primo appoggio formale al progetto russo, sotto il peso, ha scritto il Financial Times, di una guida pubblicata dal dipartimento del Tesoro americano che ha avvertito le banche al di fuori del Paese dal rischio di stipulare o ampliare accordi con il sistema Mir. IsBank e la Denizbank sono solo le prime delle banche turche aderenti a Mir, almeno fino ad oggi. Le altre sono VakıfBank, Ziraat Bank e Halkbank. Queste ultime al momento non hanno annunciato alcun cambiamento nelle loro politiche. Ma chissà.",
    "Cipro, perché la decisione Usa sull’embargo fa indignare la Turchia": "Gli Stati Uniti tolgono l’embargo a Nicosia. La Turchia protesta contro la decisione di Washington. Nuove tensioni attorno a Cipro\n\nGli Stati Uniti hanno deciso di revocare l’embargo sulle armi imposto da decenni a Cipro. Il presidente cipriota Nicos Anastasiades ha elogiato la decisione “storica” degli Stati Uniti dopo che da decenni sull’isola del Mediterraneo gravavano misure restrittive statunitensi.\n\nWashington ha imposto la condizione che Nicosia continui a impedire alle navi da guerra russe di entrare nei propri porti. Aspetto che dà la dimensione della partita in ballo — in una fase in cui lo scontro tra Usa e Russia è teso e ampio, collegato all’invasione lanciata da Vladimir Putin in Ucraina.\n\nLa decisione americana è stata fermamente condannata dalla Turchia, che occupa e controlla la parte settentrionale dell’isola — dove si trova la Repubblica turca di Cipro del Nord.\n\nL’embargo statunitense era stato imposto per tutto il territorio cipriota nel 1987, sperando che attraverso il blocco delle armi si potessero favorire la riunificazione dell’isola — divisa dall’invasione del nord da parte dell’esercito turco nel 1974 — e implementare un processo di dialogo e pacificazione.\n\nNon è mai accaduto, e il segretario di Stato americano, Antony Blinken, venerdì ha revocato le restrizioni. “Condanniamo fermamente l’ampliamento della portata della decisione presa dagli Stati Uniti nel settembre 2020 di revocare l’embargo sulle armi nei confronti dell’amministrazione greco-cipriota […] Questa decisione, che è in contraddizione con il principio di uguaglianza delle due parti e che rafforzerà ulteriormente l’intransigenza della parte greco-cipriota, influenzerà negativamente gli sforzi per reimpostare la questione di Cipro e porterà a una corsa agli armamenti sull’isola” mettendo in pericolo “pace e stabilità nel Mediterraneo orientale”, si legge nella dichiarazione del ministero della Difesa turco.\n\nAnkara è nervosa. La decisone sull’embargo a Cipro si abbina a una linea non troppo amichevole nei confronti della Turchia presa dal Congresso statunitense. A Capitol Hill sta crescendo la posizione di chi incolpa l’Azerbaigian per ciò che accade nel Nagorno-Karabakh. Per Ankara è una lettura ostile della crisi, perché considera Baku un alleato fraterno e vorrebbe che Washington ne sostenesse maggiormente le istanze.",
    "Reuters accusa Turchia di 'pressione sui media', Ankara contesta - Mondo": "(ANSA) - ISTANBUL, 01 SET - L'agenzia di stampa Reuters ha pubblicato sul suo sito che descrive le pressioni economiche, la censura e i metodi di controllo da parte della Turchia sui media nel Paese. Ma Ankara ha fortemente contestato l'inchiesta : \"Non è la prima volta che Reuters, apparato per operazioni di percezione e manipolazione sistematica che prendono di mira\" il presidente turco \"Recep Tayyip Erdogan e la Turchia, pubblica notizie false e fuorvianti\", ha scritto su Twitter il direttore delle comunicazioni presidenziali Fahrettin Altun, citato da Anadolu.\n\nIl commento su Anadolu accusa l'agenzia di stampa britannica di avere in passato pubblicato \"dichiarazioni distorte\" di Erdogan. \"Questo è il tipo di agenzia di informazione che tenta di prendere di mira il modello di comunicazione della Turchia\" si legge nella dichiarazione. \"Reuters ha diffuso disinformazione contro la Turchia all'apice della campagna terroristica dell'Isis mentre la nostra nazione stava reprimendo senza pietà l'organizzazione. In verità, si trattava di un tentativo per nascondere il fatto che alcuni governi occidentali hanno chiuso un occhio o, con l'aiuto di servizi di intelligence, attivamente facilitato l'afflusso di foreign fighters terroristi in Siria\", ha scritto Altun. \"Non possiamo ovviamente dimenticare che Reuters ha giocato uno specifico ruolo che le è stato assegnato nell'ambito di operazioni economiche e finanziarie che prendono di mira la Turchia\", ha affermato il direttore delle comunicazioni di Erdogan. (ANSA).\n\n",
    "Turchia e Israele negoziano il trasporto di gas in Europa": "Il portavoce presidenziale turco Ibrahim Kalin ha dichiarato venerdì che la Turchia e Israele stanno negoziando il trasporto di gas verso l’Unione europea. Le delegazioni delle due parti hanno in programma di tenere un incontro sulla questione in ottobre.\n\nIl gas del Mediterraneo orientale potrebbe diventare un’alternativa alle forniture russe per l’Ue, ha affermato Kalin a maggio, aggiungendo che Ankara è pronta a far parte di questo processo. “Questi negoziati tra la Turchia e Israele sono in corso, per quanto ne so, il prossimo incontro si terrà ad ottobre”, ha dichiarato Kalin ai media.\n\nL’Ue è da tempo alla ricerca di alternative per il gas naturale russo poiché si è impegnata a porre fine alla dipendenza dalle forniture energetiche russe dopo la guerra in Ucraina. Il blocco ha già approvato sette pacchetti di sanzioni contro Mosca, inclusa la graduale eliminazione del petrolio russo.\n\nQuesto avviene mentre Israele e Libano stanno conducendo negoziati indiretti sulla demarcazione del confine marittimo sotto la mediazione degli Stati Uniti. Israele ha già allestito un impianto nel conteso giacimento di gas di Karish nel tentativo di estrarre gas, violando completamente i diritti del Libano, nel mezzo di una crisi energetica in Europa.\n\nIl segretario generale di Hezbollah, Sayyed Hassan Nasrallah, ha avvertito che “se il Libano non ottiene i diritti richiesti dallo Stato libanese, ci stiamo dirigendo verso un’escalation indipendentemente dalla firma dell’accordo nucleare”.\n\nSayyed Nasrallah ha sottolineato che “l’attenzione in Libano deve essere su Karish e sul confine marittimo libanese, così come sul mediatore statunitense che sta ancora perdendo tempo in un vincolo di tempo”.\n\nIl 9 agosto, il leader libanese ha avvertito che qualsiasi tentativo di depredare ricchezza dal Libano sarà sventato, indicando che il partito sta aspettando la risposta di Israele alle richieste del Libano in merito alla demarcazione del confine.\n\ndi Redazione",
    "Le misure economiche di Erdogan per vincere le elezioni in Turchia": "AGI - Instancabile è l'aggettivo che più si addice al presidente turco Recep Tayyip Erdogan in questo momento, che oltre ad essere impegnatissimo nel difficile tentativo di favorire il dialogo tra Russia e Ucraina continua ad annunciare misure per dare respiro alla disastrata economia turca e recuperare terreno in vista delle cruciali elezioni del prossimo anno.\n\nImpresa disperata, con l'inflazione che ad Agosto ha toccato l'80% e la lira turca che ha solo rallentato la propria caduta rispetto al dollaro (-27% nel 2022), stabilizzandosi leggermente durante la stagione estiva grazie agli introiti del turismo.\n\nErdogan era ripetutamente finito sotto accusa negli ultimi anni per aver insistito con il taglio dei tassi di interesse e cambiato tre volte in due anni il governatore della Banca Centrale, favorendo l'aumento degli interessi e trascinando il Paese sull'orlo del collasso economico.\n\nNonostante le premesse tutt'altro che favorevoli e i sondaggi che fino a poco tempo fa lo davano in netto svantaggio contro candidati ancora ipotetici, Erdogan pare deciso a giocarsi le sue carte fino all'ultimo.\n\nIl suo partito, Akp, pare già in netta ripresa, complice da un lato l'ossigeno garantito dal turismo e da fondi dall'estero, dall'altro le eterne discussioni e consultazioni all'interno di una coalizione che non riesce a esprimere un candidato comune.\n\nImportanti i circa 8 miliardi di dollari ottenuti in prestito dalla Russia per dare ossigeno alle esigue casse della Banca Centrale, mentre ben avviati sembrano i colloqui per un fondo di 20 miliardi di petrodollari sauditi.\n\nFattori che insieme alla stagione turistica hanno permesso all'economia turca di crescere del 7,6% nella seconda metà del 2022.\n\nSe continua di questo passo Erdogan nei prossimo 10 mesi raggiungerà la vittoria senza particolari sorprese.\n\nIl governo del presidente turco infatti continua a rivedere al rialzo il salario minimo e aumentare l'intervento statale per migliorare lo stato sociale racimolando consensi dove può.\n\nLo scorso Luglio il salario minimo, che riguarda una fetta enorme della forza lavoro del Paese (circa il 40%) è stato alzato del 30%, terzo aumento in un anno.\n\nCon un separato decreto Erdogan ha alzato del 42% lo stipendio dei funzionari statali, andando incontro alle difficoltà dei circa 5 milioni di persone che mandano avanti l'enorme macchina burocratica turca.\n\nDopo il settore pubblico è stata la volta del settore privato, ma il governo non si è fermato agli stipendi, ha azzerato gli interessi sui prestiti per gli studenti, stanziato incentivi per l'acquisto della prima casa, ascoltato e in parte accontentato le richieste dei lavoratori del settore sanitario e abbassato gli interessi sui crediti bancari per le piccole e medie imprese.\n\nMisure forse non sufficienti a dare respiro a una popolazione in grande difficoltà, frenare i numeri impietosi e garantire la rimonta entro le elezioni del 2023.\n\nCosì ad Agosto nuove misure sono state annunciate per aiutare le famiglie sotto la soglia di povertà. Ben 30 miliardi di lire turche (quasi due miliardi di euro) per ripagare debiti che più di 5 milioni di famiglie non sono state in grado di ripagare negli ultimi mesi.\n\nMisure su cui ha lavorato il ministero della Famiglia, che ha annunciato già un nuovo pacchetto di aiuti per i nuclei familiari a basso reddito, mentre il governo sta per ratificare un decreto che permetterà a una parte della popolazione (che ha spesso protestato negli ultimi anni) di andare in pensione e tramuterà un numero non precisato di contratti a tempo in tempo indeterminato.\n\nIl presidente turco sta inoltre cercando di imbastire un accordo con il collega russo Vladimir Putin per ottenere uno sconto sul gas russo, che da solo soddisfa più del 40% del fabbisogno della Turchia.\n\nSconto essenziale per il Ministero dell'Economia, deciso a sostenere gran parte delle spese e alleggerire così le bollette, una strategia che nel 2022 è costata 11 miliardi di dollari, una delle principali voci di spesa sul bilancio di Ankara.\n\nSe qualcuno pensava che l'iperattivismo diplomatico avesse tenuto Erdogan lontano dalle vicende del proprio Paese si sbagliava, così come aveva predetto con troppo anticipo la sconfitta di Erdogan nel 2023.\n\nIl presidente turco non mollerà la presa fino all'ultimo, si giocherà tutte le carte a disposizione alternando la retorica sulla consolidata centralità della Turchia sul piano internazionale e il populismo che accompagna le misure prese per sostenere economicamente la popolazione.\n\nLa rincorsa è iniziata ed è ben avviata, l'Akp del presidente turco è già in piena campagna elettorale mentre l'opposizione sembra tristemente impantanata in colloqui per la scelta di un candidato che ancora non c'è, bloccata dai voti dei nazionalisti decisi a non collaborare con i curdi dell'Hdp.\n\nSe i repubblicani del Chp sapranno ricompattarsi e presentare un candidato che unisce e un programma di governo convincente le cose potrebbero cambiare, ma al momento Erdogan sembra avviato a una rimonta che fino ad ora non ha trovato opposizione.",
    "Turchia, 'i nostri droni sono i più esportati al mondo' - Europa": "(ANSA) - ISTANBUL, 01 SET - I droni da combattimento di produzione turca 'Bayraktar TB2' sono i più esportati al mondo.\n\nLo ha affermato ad Anadolu Haluk Bayraktar, amministratore delegato della compagnia Baykar che li produce, aggiungendo che la quota delle esportazioni nelle esportazioni dell'azienda è arrivata al 98%. Ad oggi, sono stati prodotti più di 400 'Bayraktar TB2' e 20 esemplari di un altro modello denominato 'Bayraktar Akinci'. L'azienda attualmente ha la capacità di produrre 200 'Bayraktar TB2' all'anno ma punta a portare la produzione a 500 l'anno prossimo. \"Stiamo cercando di aumentare la capacità di produzione attraverso grandi investimenti ogni anno\", ha affermato Bayraktar.\n\nSecondo la stampa turca, il numero dei Paesi dove i droni sono esportati è arrivato a 24. Tra questi, l'Ucraina che ha acquistato droni dalla Turchia già prima del conflitto con la Russia e ha continuato a farlo anche dopo l'inizio delle ostilità a fine febbraio. Lo scorso anno, la Polonia era diventata il primo membro della Nato e dell'Unione europea ad annunciare l'intenzione di acquistare i droni dalla Turchia e, secondo la stampa balcanica, anche la Romania ha manifestato l'intenzione di acquistarne.\n\nBaykar è un'azienda privata turco fondata nel 1986. Per anni impegnata nel settore automobilistico, nel 2005 fu presentato il primo prototipo di drone. Il direttore tecnico Selcuk Bayraktar, fratello dell'amministratore delegato Haluk, è il genero del presidente turco Recep Tayyip Erdogan. (ANSA).\n\n",
    "27 settembre 2022": "Turchia - Corea\n\nWorld Championship (D) – Segui LIVE su Eurosport l'incontro di Pallavolo tra Turchia (D) e Corea (D). La partita è in programma il 27 settembre 2022 alle 14:00. La nostra diretta ti offre aggiornamenti minuto per minuto e dettagli sui momenti più importanti.\n\nVisita i profili dettagliati di Turchia (D) e Corea (D). Leggi gli ultimi aggiornamenti di Pallavolo: calendari, risultati, classifiche.",
    "Turchia: il giornalista greco Areteos allontanato dopo 23 anni": "Lo scorso 26 agosto è stato negato l'ingresso in Turchia al giornalista greco Evangelos Areteos che da più di due decadi racconta al pubblico grecofono le trasformazioni della Turchia\n\nUn foglio di via che evoca ragioni di “ordine pubblico” e poche altre spiegazioni: dopo 23 anni passati a cercare di comprendere e raccontare la Turchia al pubblico grecofono, percorrendola in lungo e in largo, Evangelos Areteos si è visto negare così l’accesso al paese all’aeroporto di Istanbul-Sabiha Gökçen, da cui è stato rispedito a Bruxelles lo scorso 26 agosto. Giornalista e accademico greco, Areteos ha dedicato alla Turchia due libri e innumerevoli analisi e articoli pubblicati sui media ellenici e ciprioti con cui collaborava.\n\n“Quarant’anni in una tazza di caffè”\n\nIn una lettera di commiato postata sul suo profilo Twitter, da cui traspare amarezza più che risentimento, il giornalista ha ripercorso i suoi “40 anni di ricordi nascosti in una tazza di caffè”, come recita il proverbio turco. L’esperienza turca di Areteos copre a dire il vero poco più di due decadi, ma include otto anni trascorsi stabilmente nel paese, gli spostamenti frequenti, la nascita dei figli, i legami di amicizia e professionali. Non sorprende che il giornalista si sia riferito all’espulsione come a un “lutto” da elaborare.\n\nUn viaggio nel sud-est della Turchia, uno nel nord della Siria nel 2015 e i frequenti spostamenti in treno attraverso la “Turchia profonda” sono le motivazioni dell’espulsione che il giornalista deduce dalle domande rivoltegli dalle autorità aeroportuali. A giocare un ruolo sono stati anche i contatti con “persone sospette” e le foto presenti sullo smartphone di Areteos, ricevute attraverso un gruppo Whatsapp, relative alle attività dei curdi nella Siria settentrionale - non è chiaro, però, in che modo le autorità turche vi abbiano avuto accesso. “Come ogni giornalista che fa il suo mestiere, ero il destinatario di notizie e foto” ha scritto Areteos.\n\nLetture consigliate Georgios Angeletopoulos, Evangelos Areteos (2019) - \"Turchia: il grande treno della modernizzazione \" - Papadopoulos Edizioni\n\nLa “grande modernizzazione” della Turchia conservatrice\n\nNel suo lavoro, Areteos non ha mai risparmiato critiche al regime di Erdoğan e alla svolta autoritaria seguita alle proteste di Gezi Park ed esasperata dopo il tentato colpo di stato del 2016. Ma nei suoi scritti il giornalista non si sofferma più di tanto sul teatrino della tracotante retorica nazionalista, spesso unico mantra delle relazioni politiche turche con la Grecia e con Cipro.\n\nA luglio, in viaggio per tastare il polso della Turchia in vista delle elezioni del 2023 - tutt’altro che una formalità per l’AKP - Areteos scriveva che l’Anatolia dà “volto e parole a un paese che in Grecia fatichiamo a comprendere, e che ancora ci ostiniamo a vedere attraverso il prisma di Tayyip Erdoğan e le dichiarazioni dei politici, vedendo ‘l’albero’ e perdendo ‘la foresta’”.\n\nLa foresta, per il giornalista, sono le trasformazioni sociali in atto nel paese, l’inarrestabile “treno della grande modernizzazione” analizzato in un libro scritto a quattro mani con Giorgos Angeletopoulos. A determinare la crescente disaffezione verso il reis, sostiene Areteos, non sono soltanto i problemi economici e l’inflazione galoppante, ma anche i cambiamenti in atto nella fascia conservatrice e islamica della popolazione, in quell’Anatolia che in passato era una roccaforte dell’AKP.\n\nMentre lo stato si muove in senso opposto alla laicità, il processo di secolarizzazione continua inarrestabile, smorzando il tentativo di fare leva sull’Islam per mobilitare l’elettorato. Nella “generazione devota” che Erdoğan ha tentato di coltivare, Areteos osserva “comportamenti sociali e antropologici secolarizzati”, in cui la religione non è affatto l’unico cardine di costruzione dell’identità individuale, e le norme religiose vengono reinterpretate: prova ne sono, ad esempio, le relazioni prematrimoniali.\n\nTrasversale al lavoro di Areteos è il tentativo genuino di andare oltre gli stereotipi, per farsi agente di comprensione reciproca e dialogo - quel dialogo che un provvedimento di espulsione mira a recidere alla radice.\n\nI precedenti\n\nQuello di Areteos non è l’unico caso recente in cui un giornalista di testate estere viene espulso dalla Turchia. Nel 2019 era toccato a tre corrispondenti tedeschi . A due di loro - della TV pubblica ZDF e del quotidiano berlinese Tagesspiegel - le autorità avevano negato il rinnovo dell’accredito stampa senza fornire spiegazioni, intimandogli di lasciare il paese entro 10 giorni.\n\nIl giornalista freelance Sylvain Mercadier, che in passato si era occupato della questione curda, è stato trattenuto in aeroporto e rispedito in Francia nel marzo 2021, mentre era in viaggio verso Diyarbakır.\n\nA novembre dello stesso anno, il giornalista siriano Majed Shamaa, in esilio in Turchia, è stato detenuto dalle autorità e minacciato di essere rimpatriato dopo aver pubblicato su Orient News un video comico ritenuto irrispettoso verso i cittadini turchi.\n\nQuanto ad Areteos, amareggiato ma non rassegnato dopo l’espulsione, ha scritto che continuerà a occuparsi delle vicende del paese “con le stesse convinzioni anche a distanza, sperando che a un certo punto le autorità turche faranno marcia indietro sulla loro decisione”.\n\nQuesta pubblicazione è stata prodotta nell'ambito del Media Freedom Rapid Response (MFRR), cofinanziato dalla Commissione europea. La responsabilità sui contenuti di questa pubblicazione è di Osservatorio Balcani e Caucaso Transeuropa e non riflette in alcun modo l'opinione dell'Unione Europea.\n\nHai pensato a un abbonamento a OBC Transeuropa? Sosterrai il nostro lavoro e riceverai articoli in anteprima e più contenuti. Abbonati a OBCT!\n\nI commenti, nel limite del possibile, vengono vagliati dal nostro staff prima di essere resi pubblici. Il tempo necessario per questa operazione può essere variabile. Vai alla nostra policy\n\nPlease enable JavaScript to view the comments powered by Disqus.",
    "Far Oer-Turchia, le formazioni ufficiali: ci sono Akturkoglu e Akgun": "La tua registrazione è quasi ultimata, ti abbiamo inviato una mail per confermare la tua identità.\n\nAccedi ora alla tua casella di posta e clicca sul link che ti abbiamo inviato e in pochi secondi entrerai a far parte della community di Calciomercato.com.",
    "Erdogan nella regione dei Balcani per rafforzare ulteriormente la presenza turca": "Il rafforzamento dei legami bilaterali tra la Turchia e la regione dei Balcani, il rilancio della cooperazione economica e il rafforzamento del ruolo turco nei complessi conflitti politici interni: sono questi alcuni degli obiettivi del tour del presidente Recep Tayyip Erdogan che ha preso il via oggi in Bosnia Erzegovina e che proseguirà in Serbia e Croazia. Il viaggio del capo dello Stato turco giunge in un momento di grande attivismo della Turchia a livello internazionale, forte del rapporto equidistante tra Mosca e Kiev nel conflitto in Ucraina e del rilancio delle relazioni con Paesi un tempo ostili come Egitto, Israele ed Emirati Arabi Uniti. La visita del presidente turco coincide inoltre con un momento altissima tensione con la Grecia, accusata da Ankara di aver commesso una serie di violazioni dello spazio aereo e marittimo turco. Tale situazione ha visto lo stesso Erdogan minacciare Atene di un’azione militare, dichiarazioni subito denunciate dalla Grecia sia in sede Nato che Ue.\n\nIl viaggio nei Balcani conferma quindi il grande interesse di Ankara per una regione su cui il governo turco ha sempre avuto una grande influenza, aumentando fortemente i rapporti commerciali per favorire le esportazioni. Nella sua visita il capo dello Stato turco è infatti accompagnato da una folta delegazione composta da sette ministri (Esteri, Interno, Cultura e Turismo, Difesa, Industria, Agricoltura, Commercio e Trasporti) e da rappresentanti delle varie società ed enti gestiti dallo Stato tra cui il presidente delle industrie della difesa turche, Ismail Demir. Al suo arrivo a Sarajevo, Erdogan ha avuto un incontro con la presidenza tripartita della Bosnia Erzegovina, composta dal presidente di turno ed esponente musulmano Sefik Dzaferovic, il croato Zeljko Komsic e il serbo Milorad Dodik. In una conferenza stampa congiunta al termine dei colloqui, Erdogan ha definito “eccezionali” le relazioni con la Bosnia Erzegovina, sottolineando il sostegno all’integrità territoriale e alla stabilità del Paese. Erdogan ha anche incontrato i membri della Camera dei rappresentanti e della Camera dei popoli dell’Assemblea parlamentare, i più alti organi legislativi del Paese, e visitato la tomba di Alija Izetbegovic, il primo presidente bosniaco del Paese morto nel 2003.\n\nNella conferenza stampa organizzata al termine dell’incontro con la presidenza tripartita, Erdogan ha sottolineato l’importanza che le elezioni di ottobre in Bosnia Erzegovina siano trasparenti. “La Bosnia Erzegovina va verso il voto del 2 ottobre e questa mia visita prima delle elezioni è di grande importanza”, ha detto il presidente turco. “Ancora una volta ho sottolineato il significato che attribuiamo alla pace, così come il nostro sostegno alla stabilità. È importante per l’intera regione che le elezioni in Bosnia Erzegovina siano trasparenti”, ha affermato Erdogan, il quale ha aggiunto di essere “contro” l’intervento dell’Alto rappresentante Christian Schmidt alle modifiche della legge elettorale nel Paese balcanico. Il leader turco ha poi confermato la decisione unanime di oggi sulla facilitazione del movimento dei cittadini dei due Paesi, che potranno viaggiare con la sola carta d’identità. Erdogan ha quindi sottolineato la disponibilità della Turchia, con il consenso di tutte le parti, a “fare tutto il possibile per superare i problemi in Bosnia Erzegovina”, sottolineando che durante l’incontro si è discusso del miglioramento della cooperazione bilaterale, di commercio e dei passi da fare per migliorare le relazioni nella regione grazie anche alla costruzione dell’autostrada Sarajevo-Belgrado. “Attribuiamo grande importanza al progetto dell’autostrada, che considero un progetto pacifico il quale renderà più vicini non solo i Paesi ma anche le popolazioni della regione”, ha affermato Erdogan.\n\nDa parte sua, Dzaferovic ha affermato che la Turchia e la Bosnia Erzegovina godono di relazioni amichevoli, notando i legami storici e culturali tra i due Paesi. Il presidente di turno ed esponente musulmano ha anche affermato che sono in atto piani per espandere il commercio bilaterale a un miliardo di dollari nel prossimo periodo. Dzaferovic ha inoltre annunciato che i cittadini della Bosnia Erzegovina e della Turchia potranno viaggiare con la sola carta d’identità. La Turchia firmerà un accordo simile anche con la Serbia domani. “Ho parlato di due cose molto importanti con Erdogan”, ha affermato il leader bosniaco, “l’autostrada Sarajevo-Belgrado e i documenti sul movimento libero dei cittadini che sono stati adottati”. “Un’altra questione per la quale siamo grati al presidente Erdogan è quella delle relazioni della Turchia con tutti i Paesi dei Balcani occidentali. La Turchia ha buone relazioni con tutti i Paesi dei Balcani occidentali e svolge qui un ruolo distensivo”, ha continuato Dzaferovic. Il presidente di turno ed esponente musulmano della Bosnia Erzegovina ha poi detto di essere grato alla Turchia per il suo ruolo di mediazione nella guerra tra Russia e Ucraina e ha sottolineato che le sue attività diplomatiche hanno consentito la partenza del grano dai porti ucraini. Ciò “ha impedito a un gran numero di persone nel mondo di soffrire la fame”.\n\nDa parte sua Milorad Dodik, esponente serbo della presidenza tripartita, ha definito Erdogan “uno dei pochi veri leader” a livello internazionale, “a differenza di quelli dell’Occidente”. Dodik ha affermato che quella di Erdogan “è una di quelle visite importanti che possono risolvere i problemi”. “Il presidente turco è venuto qui con un pacchetto di aiuti per la Bosnia Erzegovina, senza imporre condizioni”, ha detto Dodik. “Potrebbe essere un esempio per altri funzionari, soprattutto quelli occidentali che vengono nel nostro Paese un po’ arrabbiati, per dirci come dovremmo organizzare la nostra società. E ci lasciano dei pasticci che dobbiamo risolvere per anni”, ha aggiunto Dodik. L’esponente serbo ha detto di approvare la decisione presa oggi secondo cui i cittadini della Bosnia Erzegovina si possono recare in Turchia solo con la carta d’identità e viceversa. “Lavoreremo su questo, così come sullo sviluppo delle zone industriali e dell’energia. Il pragmatismo di Erdogan aiuta a risolvere le cose senza che ci siano imposizioni dall’esterno”, ha affermato il leader serbo.\n\nL’apprezzamento per l’operato della Turchia nel Paese balcanico e per l’impegno profuso dal presidente Erdogan in questi è stato sottolineato anche dall’esponente croato della presidenza della Bosnia Erzegovina Komsic, secondo cui Ankara ha un ruolo “stabilizzante” nelle complesse dinamiche interne al Paese e in generale della regione. “Una delle rare cose su cui siamo tutti d’accordo sono il ruolo del presidente Erdgoan le politica del governo turco”, ha affermato Komsic. “Questo è un fatto e non un segreto. Abbiamo un amico sincero in Erdogan e in Turchia. Dobbiamo sottolineare il ruolo stabilizzatore di Erdogan e le politiche che attua. Sono sicuro che questa cooperazione continuerà allo stesso ritmo e intensità”, ha aggiunto l’esponente croato osservando che da ogni incontro con il presidente turco “nasce una nuova iniziativa”.\n\nNegli ultimi anni, la regione dei Balcani è diventata un mercato attraente per gli investitori turchi grazie alla sua forza lavoro qualificata, all’ambiente di investimento favorevole alle imprese e agli incentivi fiscali e finanziari. La regione, che ha profondi legami storici e culturali con Ankara è spesso descritta come la porta turca verso l’Uniione europea grazie alla sua posizione geografica. In un’intervista rilasciata all’agenzia di stampa turca “Anadolu”, Zdravko Marinkovic, capo della Camera del commercio estero della Bosnia Erzegovina, ha affermato che il viaggio di Erdogan nei Balcani è importante per la regione. “la Turchia ha investito 265 milioni di dollari in Bosnia Erzegovina l’anno scorso. La Turchia è una delle più importanti potenze di investimento nel Paese. Il volume degli scambi è aumentato a circa 600 milioni di dollari l’anno scorso”, ha dichiarato Marinkovic. Anche in Serbia, seconda tappa del viaggio di Erdogan, la Turchia ha aumentato investimenti e relazioni commerciali. Marija Sepi, capo del Centro per l’Europa presso la Camera di commercio serba ai media turchi che il volume del commercio estero ha raggiunto 1,73 miliardi di dollari nel 2021, con le importazioni dalla Turchia aumentate del 43 per cento. In Serbia sono registrate 699 società turche in cui lavorano 10.000 persone. Importanti anche i rapporti economici con la Croazia. Sempre parlando all’agenzia di stampa “Anadolu”, Silva Stipic, direttore del Centro internazionale per l’occupazione presso la Camera dell’economia croata, ha affermato che il volume degli scambi bilaterali ha raggiunto gli 845 milioni di dollari nel 2021 nei primi cinque mesi del 2021 ha già raggiunto i 501 milioni.\n\nDomani, Erdogan sarà in Serbia seconda tappa del tour balcanico in cui avrà incontri bilaterali con il presidente serbo Aleksandar Vucic. “Abbiamo la volontà di sviluppare la nostra cooperazione reciproca con la Serbia in ogni campo. Discuteremo le nostre relazioni bilaterali nei nostri incontri con Vucic. Discuteremo anche le opportunità di cooperazione e i passi congiunti che possiamo intraprendere”, ha affermato il presidente turco nella conferenza stampa organizzata prima della sua partenza da Ankara per Sarajevo, ricordando che 1.500 cittadini contribuiscono con il lavoro al “prestigio” della capitale serba Belgrado. Visiteremo il progetto Waterfront con Vucic. Avremo modo di scambiare anche opinioni su questioni regionali e internazionali, in particolare per quanto riguarda il dossier Bosnia Erzegovina. La Serbia è un partner importante con cui lavoriamo con il mantenimento della pace e della stabilità nei Balcani. Il nostro ufficio consolare, aperto a Nis la scorsa settimana, rafforza i nostri legami con la regione del Sanjak”, ha affermato il capo dello Stato turco. In merito alla Croazia, ultima tappa del viaggio, il presidente turco avrà incontri separati con l’omologo croato Zoran Milanovic e il primo ministro Andrej Plenkovic. Durante la sua permanenza in Croazia, Erdogan inaugurerà a Sisak, il prossimo 8 settembre, la prima eco-moschea della regione realizzata con il sostegno dell’agenzia Tika.\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Turchia: Istanbul tra le prime dieci città al mondo per investimenti nelle start up": "Turchia: Istanbul tra le prime dieci città al mondo per investimenti nelle start up\n\nCONDIVIDI\n\ngiovedì 22 settembre 2022\n\nEcco la Turchia: un paese che calca con tratto deciso la propria presenza sugli scenari economici internazionali, distinguendosi come un ecosistema in rapida evoluzione e come luogo ideale per l’innovazione. Oggi infatti Istanbul reclama il suo posto nella classifica delle 10 città al mondo ad aver realizzato investimenti significativi nel settore delle startup. Secondo i dati del rapporto Turkish Startup Ecosystem H1 2022, nel primo semestre dell’anno corrente sono stati investiti 1.393 milioni di dollari nell’ecosistema turco. La consegna di generi alimentari, i giochi, l'IA, il SaaS e il MarTech sono in cima alla lista in termini di volume degli accordi. Istanbul inoltre,si è classificata al primo posto in Europa per investimenti nel gioco, lasciando dietro di sé Londra, Oslo, Helsinki e Stoccolma. Per descrivere il successo e i risultati raggiunti da queste imprese si usano neologismi molto concreti ma che attingono ad un mondo di fantasia: si parla infatti di aziende unicorno (start-up che raggiungono la valutazione di 1 miliardo di dollari) e di aziende decacorno (start-up che superano la valutazione di 10 miliardi di dollari). Il Presidente dell'Ufficio investimenti A. Burak Dağlıoğlu ha così commentato questi risultati eccezionali: “Gli investimenti tecnologici sono recentemente emersi come un'importante fonte di afflussi di IDE. Inoltre, gli imprenditori tecnologici turchi attirano sempre più importanti investimenti internazionali grazie alla cultura imprenditoriale del paese, al pool di talenti competenti e alla posizione logistica tra Europa, Asia e Africa. L'Ufficio per gli investimenti promuove i risultati e le prospettive dell'ecosistema in occasione degli eventi più importanti del mondo e invita i fondi internazionali a prendere parte alle prossime storie di successo e ottenere rendimenti elevati\".\n\nLe realtà unicorno della Turchia\n\nDopo aver fallito a creare realtà unicorno fino al 2020, oggi la Turchia ne ospita ben sei ma l’obiettivo è quello di ospitarne dieci entro il 2023, in occasione del centesimo anniversario della Repubblica Turca. Le prime aziende unicorno nel paese risalgono a dieci anni fa e sono quelle legate all’ e-commerce e alla consegna locale del cibo. La seconda ondata di imprese unicorno in Turchia ha riguardato invece l’area del gaming, mentre il terzo percorso che si sta aprendo al momento è quello del SaaS B2B (business-to-business software-as-a-service). Le start-up unicorno infatti, oltre ad essere realtà orientate al consumatore, si distinguono per l’innovazione e la convenienza dei servizi offerti, utilizzando la tecnologia a proprio vantaggio laddove la pandemia ha soltanto accelerato la digitalizzazione dei bisogni. L’intento della Turchia nel supportare lo sviluppo delle start-up rimane quello di sviluppare un ecosistema innovativo di tecnologie emergenti attraverso un piano strategico sia industriale che tecnologico. A questo proposito, ogni anno una vasta rete di imprenditori, start-up, accademici e ricercatori si incontra al più grande festival mondiale dell'aviazione, dello spazio e della tecnologia, il Teknofest, istituito dalla fondazione del Team Tecnologico Turco e dal Ministero dell'industria e della Tecnologia. L'evento organizza concorsi tecnologici che coprono 99 diverse categorie, attirando oltre 1 milione di visitatori ogni anno, provenienti da scuole superiori, università e imprese. L’ecosistema delle start up turche ha infine il vantaggio di generare occupazione trasferendo il proprio know-how e la propria tecnologia, grazie anche alla presenza di una popolazione giovane e savy-tech, che continua ad essere formata attraverso le opportunità offerte dai technopark e dai corridoi tecnologici.\n\nQuale futuro\n\nDall'inizio della pandemia, in Turchia sono stati istituiti 65 fondi per un valore di 866 milioni di dollari e gli investimenti in iniziative blockchain e metaverse sono già all'ordine del giorno. L'economia digitale trasformerà infatti sempre più le imprese e le start-up dovranno adattarsi alle tecnologie emergenti, abbracciando il cambiamento imposto e offrendo il proprio contributo per sostenere i temi nevralgici del futuro, quali ad esempio la sostenibilità ecologica ed il social global fund raising. Si conta su un sostegno governativo che incoraggi gli investimenti, con fondi provenienti anche da organizzazioni di ricerca governative ed una regolamentazione della concorrenza da parte dei governi in grado di mantenere condizioni di parità.",
    "\"Acquistiamo parte delle merci da compatrioti che gestiscono un'azienda agricola in Turchia\"": "Nel 2015, di fronte alla guerra in Siria, il loro Paese nativo, Ahmad, Soran e Nasso Sido hanno deciso di trasferirsi in Germania. Due anni fa i tre fratelli di Aleppo si sono ricavati il loro posto nel mercato all'ingrosso di Hannover, dove hanno fondato la loro attività di vendita Aram Großhandel. Da allora il trio serve una clientela crescente di supermercati e ristoratori mediorientali. A causa del rapido aumento del volume d'affari, qualche mese fa Nasso Sido ha aperto una seconda sede, sempre presso il Frischezentrum Hannover, chiamata RN International.\n\n\n\nI fratelli Sido gestiscono insieme la Aram Großhandel.\n\n\n\nLa giovane azienda offre una gamma completa di frutta e verdura con un'attenzione particolare ai prodotti mediorientali, come spiega Ahmad Sido. \"In vendita nei nostri stand si trovano verdure insolite come le mini zucche e i fagioli flageolet, ma anche frutti particolari, che non si trovano spesso in questo Paese\". Nel frattempo l'onnipresente aumento dei costi sta influenzando anche gli eventi di Aram Großhandel. \"Negli ultimi mesi tutto è diventato più costoso, dal trasporto ai pallet. In media, i prezzi all'ingrosso sono aumentati del 10-20%\".\n\nL'azienda di Hannover si rifornisce della maggior parte dei suoi prodotti dalla Turchia. Continua Sido: \"Molti siriani fuggiti in Turchia a causa della guerra coltivano ortaggi lì. Siamo particolarmente interessati a rifornirci da loro, ove possibile, per poter sostenere i nostri connazionali\".\n\nQuesta coesione all'interno della comunità siriana attraversa l'intera catena del valore. Sido dichiara: \"A nostra volta riforniamo molti acquirenti siriani, sia rivenditori specializzati che aziende di catering. Per il resto, la nostra clientela comprende soprattutto clienti turchi, arabi ed etnici, anche se siamo riusciti ad attirare anche alcuni acquirenti locali. Inoltre, stiamo cercando di espandere ulteriormente la nostra posizione nella fornitura di alimenti freschi a livello regionale\".\n\nPer maggiori informazioni:\n\nAhmad Sido\n\nARAM Großhandel GmbH\n\nGroßmarkt Hannover - Germania\n\n+49 511 26224904\n\ninfo@aramgrosshandel.de",
    "Turchia, turismo per i russi e droni per gli ucraini": "Il turismo in Turchia si sta riprendendo dopo il forte calo dovuto alla pandemia.\n\nI visitatori stranieri sono una delle principali fonti di reddito, anche per il ristorante di pesce di Niko Valdes sulle rive dello stretto del Bosforo a Istanbul.\n\nMa quest'anno le sfide da affrontare sono altre.\n\n\"Abbiamo un grosso problema con le carte di credito. I russi che vengono al ristorante hanno la carta di credito, noi la prendiamo ma non funziona. Tutto questo non va bene, non va bene a me e non va bene neanche ai miei clienti. Per i russi è difficile\" dice Valdes.\n\nMentre i turisti russi continuano a venire in Turchia, l'Unione europea sta rafforzando le regole che ne limitano gli ingressi: una misura che arriva opo che il governo ucraino ha esortato l'Ue e il G7 a bloccare il visto ai turisti russi. Il ministero degli Esteri ucraino non ha detto se la Turchia dovrebbe fare lo stesso. Ankara ha svolto un ruolo unico nella guerra, fornendo droni all'Ucraina e mantenendo allo stesso tempo una relazione, soprattutto finanziaria, con la Russia.\n\nLungo la costa turca si intravedono numerose imbarcazioni di lusso di proprietà di oligarchi russi, arrivati dopo le sanzioni occidentali contro Mosca. In agosto gli Stati Uniti avevano avvertito del rischio di sanzioni anche per le aziende turche, se avessero lavorato con i russi nella lista nera.\n\nAnkara ha evitato le polemiche e ha dichiarato che avrebbe migliorato gli scambi commerciali con i suoi vicini pur non andando contro le sanzioni.\n\nLa Turchia non vuole rinunciare all'apporto dei russi alla sua economia in difficoltà, ancor più adesso che il Paese conosce un tasso di inflazione ufficiale superiore all'80%.\n\nQuesto ha messo a dura prova la popolarità del Presidente turco Recep Tayyip Erdogan.\n\nL'economista Can Selcuki ha dichiarato che gli introiti del turismo sono particolarmente importanti in questa stagione, poiché Erdogan si appresta ad affrontare nuove elezioni, le più difficili, l'anno prossimo. Le statistiche dicono che la Russia è stata la seconda fonte di entrare per il settore turistico in Turchia, con quasi 2,2 milioni di persone in visita nei primi 7 mesi.",
    "Scintille nell’Egeo. Ipotesi contrabbando di armi sull’asse Turchia-Libia": "La nave Anatolian si chiamava Mavi Marmara, coinvolta nel 2010 nel tentativo di rompere il blocco israeliano di Gaza. Resta comunque solida l’intenzione di Erdogan di essere un protagonista in Libia\n\nLa guardia costiera greca ha sparato a una nave che si è rifiutata di fermarsi per un’ispezione al largo di Bozcaada (Tenedos), nell’Egeo settentrionale. L’ipotesi al vaglio degli investigatori è di contrabbando di armi sull’asse Turchia-Libia dopo che tra i due Paesi era stato firmato un memorandum sul gas. Ma l’episodio va in scia a un mese di fortissime tensioni tra Ankara e Atene.\n\nIl fatto\n\nLa nave Anatolian battente bandiera delle Comore, secondo quanto ricostruito dalla guardia costiera greca, si era “mossa in modo sospetto all’interno delle acque territoriali nazionali”, mentre i funzionari turchi sostengono che stesse navigando in acque internazionali. Ha navigato dalla Somalia al porto turco di Kastamonu, nel Mar Nero, per una sosta tecnica, ha detto all’agenzia statale Anadolu Cengiz Oluç, un funzionario della compagnia proprietaria della nave.\n\nDa tempo la Turchia è stata accusata di contrabbando di armi in Libia, in violazione di un embargo delle Nazioni Unite. Anche l’India ha sollevato preoccupazioni in occasione dell’ultima riunione del Consiglio di sicurezza delle Nazioni Unite, lo scorso 30 agosto. Prima di chiamarsi Anatolian, la nave in questione si chiamava Mavi Marmara, coinvolta nel 2010 nel tentativo di rompere il blocco israeliano di Gaza. Quell’incidente provocò la morte di dieci cittadini turchi e 10 soldati israeliani rimasero feriti.\n\nAttacchi\n\nNon si tratta solo di un episodio in sé, ma dell’ennesimo fatto di cronaca che si inserisce in un periodo di relazioni a dir poco complesse tra le due sponde dell’Egeo: giorni fa il presidente turco Recep Tayyip Erdogan aveva minacciato i greci di poter “arrivare di notte”, alludendo alle isole contese affermando: “Grecia, guarda la storia, torna indietro nel tempo; se vai troppo lontano, il prezzo sarà alto. Abbiamo una cosa da dire alla Grecia: ricorda Smirne”. In risposta, Atene ha inviato lettere alla Nato, all’Unione Europea e alle Nazioni Unite in cui ha criticato quelle che ha definito le dichiarazioni “apertamente minacciose” e “infiammatorie” di Erdogan.\n\nOggi il ministro degli Esteri Mevlut Cavusoglu ha raddoppiato la dose: “Il greco ha ancora prurito. Se inizi un’avventura per conto di altri ne subirai le conseguenze, come in passato. Questo è un avvertimento per la Grecia. Non diventate strumenti degli altri, non continuate le sfide. Perché l’amicizia della Turchia è buona, ma la sua inimicizia è tragica”.\n\nLibia & Turchia\n\nLe relazioni turco-libiche, al netto delle problematiche di tenuta interna in Libia, si stanno progressivamente rafforzando: nel Paese la presenza turca non è più percepita come ostile, anzi.\n\nLo dimostra la vicinanza di Ankara non solo a Dbeibah ma anche al maresciallo Khalifa Haftar. La diplomazia turca sta allacciando anche con Basaga, in orbita francese. Unica voce scettica nei confronti di Erdogan pare essere il presidente del Parlamento, Aguila Saleh, ma l’attuale crisi potrebbe essere superata e in caso di un nuovo governo, Erdogan è già pronto al dialogo tramite la consueta carta dell’assistenza logistica e finanziaria.\n\nGas\n\nIl convitato di pietra di questi sommovimenti resta il gas: in risposta al memorandum turcolibico sulla Zee che di fatto taglia in verticale il Mediterraneo, “dimenticando” Creta, la Grecia ne ha firmato uno con l’Egitto per la demarcazione parziale delle loro zone economiche esclusive (Zee).\n\nLe squadre in campo dunque procedono con intese e relazioni. Israele ha già siglato un accordo con l’Ue per vendergli a Bruxelles il gas attraverso l’Egitto, mentre è allo studio la possibilità di realizzare un gasdotto tra i giacimenti offshore di Israele e la costa turca e da lì esportarlo in Europa attraverso i gasdotti esistenti.\n\nAnche per questa ragione Erdogan ha riallacciato le sue relazioni con Israele, il cui presidente Isaac Herzog ha visitato Ankara lo scorso marzo e ha incontrato Erdogan.\n\n@FDepalo\n\nCondividi tramite",
    "Turchia panoramica, i migliori itinerari per un avventura in bici": "La Turchia non è soltanto uno dei luoghi al mondo con un patrimonio culturale unico, ma è soprattutto la destinazione perfetta per chi ama ammirare la bellezza della natura sulle due ruote. Il clima mite per gran parte dell’anno, è ben noto ai ciclisti che possono contare su percorsi dedicati e progettati appositamente per le mountain bike, le bici da strada e le bici elettriche.\n\nI percorsi più belli per non perdere nulla delle peculiarità locali e per spostarsi in tutta comodità, sono soprattutto 5 e attraversano il meglio della vegetazione del Paese.\n\nPercorso Valle di Güvercinlik - Museo all'aperto di Göreme\n\nLa Cappadocia ha già di per sé un nome evocativo di meraviglie, tra mongolfiere in volo all’alba e gli incredibili “camini delle fate”. Non tutti sanno, però, che da queste parti esistono ben 7 percorsi ad hoc per le mountain bike. Il giro dalla Valle di Güvercinlik al Museo all'aperto di Göreme parte dal Castello di Üçhisar, con un itinerario che si snoda dalla Valle di Güvercinlik attraverso il Museo all'aperto di Göreme, la Valle di Meskendir e il Villaggio di Çavuşin. I sentieri adatti al trekking sono ricchi di vegetazione e i panorami sono davvero mozzafiato.\n\nVia Licia - Percorso della spiaggia di Maden\n\nIn questo caso, ci si trova davanti a più di venti meraviglie naturali e ad antiche città come Fethiye, Ölüdeniz, la Valle delle Farfalle, la Baia di Kabak, Kalkan, Kaş, Kekova, Demre, Patara, il Monte Olympos, Çıralı e il Canyon di Göynük. La Via Licia si può percorrere a piedi o in bicicletta, ma è per quest’ultimo mezzo di trasporto che è stato creato il Lycian Way-Maden Beach nel distretto di Kemer ad Antalya con i suoi 18 chilometri a 1.115 metri sul livello del mare. Il percorso termina alla baia di Maden, dove dedicarsi a escursioni, nuoto, immersioni, fotografia e gite nelle grotte.\n\nCasa della Vergine Maria - Itinerario di Efeso\n\nQuesta antica città, patrimonio mondiale dell’UNESCO, rappresenta una delle sette meraviglie del mondo antico ed è perfetta da visitare in bicicletta. La regione che ospita anche il più grande tempio dedicato ad Artemide, presenta un percorso per mountain bike e biciclette elettriche che parte dalla Casa della Vergine Maria e si conclude proprio a Efeso. In cinque chilometri si parte da un'altitudine di 414 metri e si scende a 350 metri.\n\nItinerari Köyceğiz - Ortaca - Dalaman\n\nNella turistica Muğla, i percorsi Köyceğiz-Ortaca-Dalaman, creati per le biciclette elettriche e le mountain bike, offrono una guida rilassata immersa nella natura incontaminata. Dal 2018 esistono 22 percorsi sotto la voce Eco Trails; 15 sono designati per le mountain bike e sette per le e-bike, con una segnaletica che rispetta gli standard internazionali. Il giro parte dal centro del distretto di Ortaca, passa lungo il torrente Dalaman, la spiaggia di İztuzu e la spiaggia di Sarıgerme, insignita della Bandiera Blu, importanti aree di riproduzione delle tartarughe Caretta Caretta.\n\nItinerario Istanbul - Foreste del Lato Europeo\n\nPunto di incontro tra Asia ed Europa, gode delle splendide vedute del Bosforo e dalla sua natura estesa. Oltre alla cultura, allo shopping e alla gastronomia, non mancano i percorsi panoramici. Dalle sponde europee del Bosforo alla Foresta di Belgrado - considerata il \"polmone della città\", c’è solo l’imbarazzo della scelta.\n\nNon solo itinerari a tema: il Paese ha implementato il Bicycle Friendly Accommodation Facilities Certificate nell'ambito degli studi sulla sostenibilità. Grazie a questa certificazione, i visitatori che pedalano in tutto il Paese possono ottenere informazioni sulle strutture ricettive amiche delle biciclette prima di arrivare in Turchia. Le informazioni sui servizi offerti dalle strutture che hanno ottenuto la certificazione sono disponibili sulla piattaforma GoTürkiye e, ad oggi, sono 17 le strutture che soddisfano i criteri del Certificato di Struttura Ricettiva Amica della Bicicletta.",
    "Nations League: successi Francia, Belgio e Olanda, Turchia promossa - Calcio": "La Croazia batte la Danimarca 2-1 e la supera al comando del gruppo 1 della Lega A di Nations League. La Francia batte senza problemi l'Austria con gol di Mbappé e Giroud (infortunio a Maignan). Belgio e Olanda (Koopmeiners ko) vincono rispettivamente contro Galles e Polonia e si giocheranno il primo posto del gruppo 4 nello scontro diretto. La Turchia pareggia in casa contro il Lussemburgo e conquista la promozione in Lega B. Slovacchia sconfitta dall'Azerbaijan.\n\n",
    "La politica economica eterodossa della Turchia richiede maggiori finanziamenti esteri — L'Indro": "Tra meno di un anno si terranno a Türkiye le elezioni parlamentari e presidenziali. Tuttavia, questa volta le probabilità saranno molto diverse per il Partito Giustizia e Sviluppo al governo. Gli attuali indicatori economici non favoriscono il governo di Recep Tayyip Erdogan a causa dell’inflazione alle stelle e del drammatico deprezzamento della lira turca. Il tasso di inflazione era al 79,6 per cento a luglio 2022 e la lira turca è in caduta libera da novembre 2021. Naturalmente, i sondaggi mostrano che la questione principale all’ordine del giorno per gli elettori turchi è l’attuale situazione economica (Hürriyet, 22 luglio).\n\nUna delle ragioni principali delle attuali prospettive negative per l’economia turca è il deterioramento dei saldi economici globali nel periodo post-pandemia. Insieme alle crisi regionali, come la guerra in Ucraina, i prezzi delle materie prime sono aumentati e l’onere per le economie nazionali è aumentato. Al di là di questi fattori, l’inflazione a due cifre nelle economie occidentali ha determinato il passaggio a politiche monetarie ortodosse da parte della maggior parte delle banche centrali. A questo proposito, la decisione della Federal Reserve statunitense di aumentare il tasso di interesse consecutivamente per quattro round da marzo 2022, dallo 0,25% al ​​2,5%, ha rafforzato il dollaro USA rispetto ad altre valute.\n\nLe ripercussioni di questi sviluppi hanno pesato pesantemente sull’economia turca. Ankara ha deciso di promuovere i tassi di crescita e le esportazioni nell’economia sotto l’etichetta “nuovo modello economico turco” nell’era post-COVID-19. L’obiettivo principale di questo modello è stato introdotto per risolvere il problema del disavanzo cronico dei conti nell’economia turca, promuovendo al contempo la produzione e l’occupazione. Il costo di questo modello sarebbe semplicemente il deprezzamento della lira turca. Parallelamente, la Banca centrale della Repubblica di Türkiye (CBRT) ha gradualmente ridotto il tasso ufficiale (tasso d’asta per pronti contro termine a una settimana) dal 19% nell’agosto 2021 al 14% nel dicembre 2021 con l’aspettativa di ridurre il costo del prestito. Successivamente, Türkiye ha dovuto affrontare uno shock valutario. Il deprezzamento della lira turca è stato così rapido che la parità di potere è precipitata da 9 lire per dollaro USA a 18 lire in due mesi.\n\nReattivamente, il governo Erdogan ha adottato un approccio eterodosso e ha sviluppato strumenti alternativi per prevenire un ulteriore deprezzamento della lira (Valdai Club, 3 marzo). Nonostante l’intervento della CBRT, la parità è rimbalzata di nuovo a 18 lire per dollaro nell’agosto 2022. Inoltre, il tasso di inflazione è salito all’80%, poiché il problema del disavanzo delle partite correnti persiste ed è aumentato a $ 32 miliardi nella prima metà di quest’anno.\n\nEppure, nonostante gli indicatori negativi in ​​ambito monetario, l’economia turca è cresciuta per sette trimestri dalla seconda metà del 2020. Guardando alle performance delle società turche, esse hanno sovraperformato nel secondo trimestre del 2022 sfruttando l’attuale contesto economico. Sembra che il modello attuale promuova la crescita economica. Eppure, senza riforme strutturali, la crescita difficilmente si converte in welfare o trasformazione economica nei settori emergenti. Nel complesso, le ragioni di scambio sono diminuite nonostante le aspettative del nuovo programma economico. In altre parole, le esportazioni turche crescono in termini nominali, ma la loro quota nel commercio estero continua a diminuire.\n\nIn cerca di protezione dall’elevato contesto inflazionistico, le famiglie turche scelgono di mantenere i propri risparmi in valuta estera. Ciò aumenta la domanda di dollari USA ed euro a spese della valuta nazionale, nota come “dollarizzazione”. Nonostante i nuovi strumenti introdotti dal governo, come i depositi in lire protetti dai cambi, è difficile parlare di un’inversione di tendenza permanente nella dollarizzazione. Dopo aver raggiunto il picco nel dicembre 2021, i depositi in valuta estera sono diminuiti da $ 232 miliardi a $ 213 miliardi nel febbraio 2022. Tuttavia, questa tendenza si è invertita dopo aprile e ancora una volta ha raggiunto $ 218 miliardi nell’agosto 2022.\n\nInsieme alla crescente questione del disavanzo dei conti, la dollarizzazione provoca il continuo deprezzamento della lira turca. La CBRT utilizza attivamente le sue riserve per cercare di prevenire un ulteriore deprezzamento. Il 9 novembre 2021, le riserve lorde erano pari a $ 128 miliardi ma si sono esaurite di $ 19 miliardi in due mesi. La tendenza al ribasso mostra che la CBRT continua a utilizzare le proprie riserve per difendere la lira da un ulteriore deprezzamento anche dopo lo shock valutario del dicembre 2021.\n\nTuttavia, la tendenza al ribasso si è relativamente invertita dopo essere crollata a $ 98 miliardi nel luglio 2022. Le riserve si sono rapidamente riprese in due settimane e hanno raggiunto $ 113 miliardi il 12 agosto. Economisti, come Uğur Gürses, affermano che questo aumento è principalmente legato ai fondi russi in entrata per Türkiye nell’ambito del progetto della centrale nucleare di Akkuyu. Di recente, è stato anche riferito che il principale azionista di Akkuyu, Rosatom, ha raccolto fondi stimati in 6,1 miliardi di dollari e ha promesso “obbligazioni in dollari turchi per garantire la linea di credito”.\n\nAnkara si aspetta infatti ulteriori 55 miliardi di dollari di fondi da Arabia Saudita, Qatar, Emirati Arabi Uniti e Russia. Il valore stimato dei fondi russi, legati al progetto Akkuyu, è compreso tra $ 2,1 miliardi e $ 7,5 miliardi. In effetti, in qualche modo Türkiye ha ricevuto una discreta quantità di finanziamento ad agosto per integrare i fondi dell’Akkuyu. L’aumento di 15 miliardi di dollari delle riserve, dalla fine di luglio 2022, indica che Türkiye è riuscita ad attrarre più fondi da altre parti.\n\nIl 18 agosto, la CBRT ha ridotto il tasso ufficiale di 100 punti base al 13%. Tale decisione riflette che il governo turco non scenderà a compromessi sulle sue politiche eterodosse nonostante gli indicatori sfavorevoli. Tuttavia, la sostenibilità di questa politica dipende dal finanziamento delle esigenze del Ministero del Tesoro e delle Finanze turco stampando più denaro o prendendo in prestito dall’estero.\n\nDopo la pandemia, l’offerta di moneta è aumentata costantemente parallelamente alle politiche espansionistiche. Inoltre, lo shock valutario del dicembre 2021 mostra che l’economia può facilmente precipitare in un altro crollo. Nonostante il regime dei tassi di cambio fluttuanti, la CBRT cerca di prevenire questo scenario utilizzando attivamente le proprie riserve e allentando la pressione sui mercati. La sostenibilità di questa strategia è discutibile, ma prima delle prossime elezioni, le politiche di austerità saranno più rischiose per la popolarità del governo.\n\nPertanto, lo schema di cui sopra richiede di prendere in prestito denaro dall’estero per mettere a punto gli strumenti. L’acquisizione di fondi dai meccanismi convenzionali è troppo costoso considerando gli attuali premi di credit default swap di Türkiye. Piuttosto che cercare finanziamenti da fonti tradizionali, il governo turco spinge invece i canali politici. Di recente, la Russia sembra aver svolto un ruolo fondamentale iniettando denaro nel sistema turco. Perseguendo una politica di normalizzazione con gli stati del Golfo Persico, Ankara cerca anche di attirare più fondi dalla regione. Ovviamente, i rischi sui mercati delle materie prime permangono mentre il conflitto ucraino continua. Pertanto, assicurarsi più fondi dall’estero è più critico che mai poiché le elezioni si profilano all’orizzonte per Erdogan e il suo governo.",
    "Turchia. Mossad e Mit collaborano per contrastare Hamas": "di Giuseppe Gagliano –\n\nSecondo fonti dei servizi segreti francese si rafforzano i legami tra la Turchia e Israele anche nel settore della intelligence. Il MIT turco sta infatti ostacolando in modo sempre più evidente la filiale di Istanbul di Hamas diretta da Saleh al-Arouri, quasi certamente una conseguenza dell’ incontro tra il presidente israeliano Isaac Herzog e il suo omologo turco Recepp Tayyp Erdogan avvenuto il 10 marzo scorso.\n\nPer 10 anni vi sono stati rapporti molto freddi tra il Mossad israeliano e i servizi segreti turchi del MIT. Uno degli episodi che ha certamente complicato in modo rilevante le relazioni fra i due servizi di sicurezza è stato il sequestro della nave civile Mavi Marmara avvenuto nel 2010. Tuttavia la situazione di stallo è stata superata poiché tra gennaio e febbraio del 2022 ci sono stati diversi incontri tra il direttore del Mossad David Barnea e la sua controparte del MIT, Hakan Fidan, relazioni relazioni che hanno ripreso vigore soprattutto grazie ad un caso che ha fatto molto scalpore nell’ambito dell’intelligence: Yair Geller è un uomo d’affari israeliano-turco presumibilmente preso di mira da un tentativo di assassinio iraniano in rappresaglia all’operazione israeliana contro lo scienziato Moshen Fakrizadeh nel novembre 2020, ma grazie alla collaborazione tra il Mossad e il servizio segreto turco è stato possibile smantellare l’operazione di assassinio mirato portata avanti dalla Vevak, il servizio segreto iraniano.\n\nAd ogni modo la presenza di Hamas a Istanbul è una capillare, ed in questa città gestisce una buona parte dei suoi finanziamenti; inoltre Istanbul è sede della propaganda mediatica del gruppo di Gaza, diretta da Khaled Meshaal il quale sta cercando, forse inutilmente, di incrinare i rapporti tra Israele e la Turchia.",
    "Turchia, il governo valorizza cinque brand per renderli globali": "\n\nUn momento della cerimonia del taglio del nastro della fiera Ifco (courtesy Ifco)\n\n\n\n«Vogliamo valorizzare cinque brand della Turchia per permettere loro di avviare un processo di globalizzazione e diventare influenti nel fashion system mondiale. Il progetto prenderà il via nel 2023, quando celebreremo il centenario della fondazione della nostra Repubblica». Con queste parole Mustafa Pasahan, vice chairman di Ihkib-Istanbul apparel exporters’ association ha annunciato a MFF durante la fiera Ifco di Istanbul (vedere MFF del 22 agosto) la volontà del governo e delle istituzioni turche di sostenere lo sviluppo in Europa, Usa e altri mercati di cinque marchi già presenti a livello locale e in aree come la Russia. I nomi delle maison saranno svelati nei prossimi mesi dopo una selezione che comprenderà realtà uomo, donna e denim, sia nell'alto che nel medio di gamma.\n\nGrazie al programma Turquality, i brand scelti riceveranno incentivi statali per aprire monomarca nel mondo, ma anche per il marketing e la comunicazione, con la stessa Ihkib che li supporterà nello sviluppo oltreconfine. Del resto, la Turchia sta spingendo per incrementare l'export dei suoi prodotti fashion dopo i risultati 2021 che hanno visto vendite per 20,3 miliardi di dollari (pari a circa 20,3 miliardi di euro al cambio di ieri) di abbigliamento (il 9 % delle esportazioni totali della Turchia) e oltre 10 miliardi di dollari (circa 10,03 miliardi di euro) di tessile (il 4% del totale). Il settore tessile-abbigliamento è considerato strategico e dà occupazione a un milione e 150 mila addetti, che diventano 2,5 milioni se si considera anche il retail moda e con l'industria dell'abbigliamento che rappresenta il 6,2% del pil e costituisce il 25% dell'occupazione manifatturiera totale nel Paese eurasiatico.\n\nPer l'anno in corso, l'obiettivo per il solo segmento apparel è di 23 miliardi di dollari di export e con la volontà di raggiungere quota 40 miliardi di dollari nel medio termine. Nella classifica dei primi mercati, secondo i dati di gennaio-luglio 2022, in testa alle esportazioni di abbigliamento c'è la Germania (2,2 miliardi di euro), seguita da Spagna (1,6 miliardi), Regno Unito (1,2 miliardi) e con l'Italia al settimo posto con 496 milioni. Guardando invece al tessile nello stesso periodo, l'Italia balza al primo posto con 748 milioni di dollari (circa 750 milioni di euro), seguita da Germania (582 milioni) e Usa (538 milioni).\n\n\n\nL’ingresso di Ifco-Istanbul fashion connection (courtesy Ifco)\n\n\n\nNovità anche sul fronte fieristico, con la seconda edizione del salone, dove erano attesi 15 mila visitatori da circa cento Paesi, che si è conclusa ieri. Ifco, già dal prossimo appuntamento di febbraio 2023, punta a crescere con una doppia anima, ovvero non solo sul piano del sourcing per valorizzare i produttori turchi di abbigliamento sfruttando le opportunità di nearshoring offerte dal rientro di alcune commesse industriali anche a causa dei lockdown cinesi, ma altresì come piattaforma per tutta la filiera. Di fatto la kermesse passerà durante l’anno prossimo dai 35 mila metri quadrati di esposizione del debutto di febbraio a 100 mila metri quadrati.\n\n«Abbiamo già in programma di allargare il numero di espositori, coinvolgendo maggiormente sia i brand attivi unicamente con una loro collezione moda, sia grazie a una nuova sezione del salone dedicata ai produttori tessili», ha poi aggiunto Cem Altan, presidente di Iaf-International apparel federation. «Puntiamo molto sulla formazione dei giovani e dei brand in collaborazione con la scuola Ima-Istanbul moda academy (fondata nel 2007 dall'Unione europea, dal Ministero dell'economia della Turchia e dall'associazione generale dell'export di tessile e moda Itkib e che accoglie ogni anno mille nuovi studenti, ndr)», ha concluso. (riproduzione riservata)",
    "In Turchia, più che 'zero problemi con i vicini', problemi multipli — L'Indro": "La politica 'zero problemi con i nostri vicini' è solo più un ricordo. I problemi per Erdogan ci sono e sono tanti, si chiamano Arabia Saudita, Emirati Arabi Uniti, Israele, curdi, Siria, Stati Uniti. Lo spettro del conflitto armato aleggia nell'aria\n\nLa politica 'zero problemi con i nostri vicini' è solo più un ricordo. I problemi per Erdogan ci sono e sono tanti, si chiamano Arabia Saudita, Emirati Arabi Uniti, Israele, curdi, Siria, Stati Uniti. Lo spettro del conflitto armato aleggia nell'aria\n\nLa riconciliazione della Turchia con Arabia Saudita, Emirati Arabi Uniti e Israele sta facendo ben poco per riportare il Paese alla politica ‘zero problemi con i nostri vicini‘ dichiarata più di un decennio fa.\n\nA dire il vero, sebbene fragile, la Turchia ha levigato le piume con gli Stati del Golfo arruffati quando il Presidente Recep Tayyip Erdogan ha effettivamente abbandonato la politica sostenendo le rivolte popolari arabe del 2011 e i Fratelli musulmani, venendo in aiuto del Qatardurante gli oltre 3 anni di boicottaggio diplomatico ed economico guidato dall’Arabia Saudita, e con l’imputazione all’Arabia Saudita per l’uccisione, nel 2018, del giornalista Jamal Khashoggi, nel consolato del regno a Istanbul.\n\nPiù di recente, la Turchia ha ristabilito le relazioni diplomatiche con Israele dopo oltre un decennio di tensioni, scoppiate nel 2010, quando un commando israeliano hanno ucciso 10 attivisti turchi a bordo di una nave umanitaria turca, la Mavi Marmara, nel tentativo di rompere il blocco marittimo israeliano di Gaza.\n\nTuttavia, con i timori crescenti di un’escalation della violenza sulla Cisgiordania occupata da Israele, la questione palestinese irrisolta costituisce una bomba a orologeria nelle relazioni tra Israele e Turchia. La Turchia ha insistito sul fatto che ripristinare i legami con Israele non significa che abbia abbandonato il suo sostegno ai palestinesi.\n\nIl problema della Turchia è che ha migliorato le relazioni con le potenze regionali, nessuna delle quali confina con la Turchia.\n\nAl contrario, le relazioni con quattro degli otto vicini con cui condivide i confini terrestri -Iraq, Siria, curdi e Grecia- sono in una spirale discendente, con lo spettro del conflitto armato nell’aria.\n\nAllo stesso tempo, l’invasione russa dell’Ucraina ha trasformato il Mar Nero in una zona di guerra. Allo stesso modo, una potenziale offensiva turca nel nord della Siria creerebbe un’altra zona di guerra in cui la Turchia rischia di combattere i ribelli curdi, le truppe siriane e le milizie sostenute dall’Iran.\n\nFinora, la Turchia ha insistito sul suo diritto di intervenire militarmente ancora una volta nel nord della Siria, ma ha evitato di lanciare una nuova offensiva a causa dell’opposizione russa e iraniana.\n\nInvece, la Turchia sta esplorando, sotto gli auspici russi, un modus vivendi con il Presidente siriano Bashar al-Assad, la cui fine politica il signor Erdogan ha chiesto dall’inizio della guerra civile siriana, 11 anni fa.\n\nTuttavia, la riconciliazione a condizioni accettabili per Erdogan potrebbe equivalere a tirare fuori un coniglio dal cappello, dato l’ampio divario negli approcci turco e siriano verso il controllo dei gruppi curdi e di altri ribelli nel nord della Siria.\n\nAlle tese relazioni della Turchia con i suoi vicini si aggiunge una disputa finora gestita con cura tra Turchia e NATO sull’adesione di Svezia e Finlandia all’alleanza transatlantica, che minaccia le relazioni già travagliate con gli Stati Uniti.\n\nLa Turchia chiede l’estradizione da parte degli Stati nordici di decine di curdi etnici e presunti seguaci del religioso in esilio Fethullah Gulen in cambio della ratifica dell’adesione di Svezia e Finlandia da parte del Parlamento turco. La Turchia ritiene Gulen responsabile del fallito colpo di Stato militare del 2016.\n\nInvece di allentare la tensione, Erdogan e i suoi collaboratori hanno alimentato gli incendi.\n\nL’ultima dichiarazione del Ministro dell’Interno di Erdogan, Suleyman Soylu, suonava come se stesse facendo eco all’Iran, che per decenni ha cercato di forzare il ritiro degli Stati Uniti dal Medio Oriente.\n\nSoylu ha accusato il Partito turco per la democrazia popolare (HDP) pro-curdo, il cui leader è dietro le sbarre con l’accusa di terrorismo, insieme al Partito dei lavoratori curdi (PKK) fuorilegge, di aver condotto una guerra a bassa intensità lunga quattro decenni, con i curdi del sud-est del Paese creature degli Stati Uniti.\n\nNei giorni scorsi, il PKK e il Ministero della Difesa turco hanno discusso sul motivo della perdita di un elicottero turco Sikorsky nel Kurdistan iracheno, dove l’esercito turco ha preso di mira le basi ribelli curde. Le operazioni turche hanno messo a dura prova i rapporti con il governo iracheno di Baghdad.\n\nIl PKK ha affermato di aver abbattuto l’elicottero come rappresaglia per l’uccisione da parte della Turchia di uno dei suoi comandanti, mentre la Turchia ha affermato che si era schiantato ‘a causa di problemi tecnici’.\n\nA complicare le cose, Turchia, Iran e Israele stanno combattendo una guerra segreta a bassa intensità nel nord dell’Iraq, alle spalle dei curdi iracheni.\n\n«Non abbiamo bisogno degli Stati Uniti. Non abbiamo bisogno di un’Europa che ci vuole divisi ed è indifferente alla nostra religione, cultura e credenze…. Mentre smantelliamo l’organizzazione terroristica, vogliamo anche spazzare via gli Stati Uniti da qui», ha detto Soylu, riferendosi al PKK e ai suoi rami in Siria, nonché alla presenza militare degli Stati Uniti nel Paese dilaniato dalla guerra.\n\nNon è chiaro se Soylu si riferisse all’Unione Europea nel suo insieme o solo a Svezia e Finlandia che, secondo la Turchia, sono in stallo sugli accordi presi alla vigilia dell’accettazione da parte della NATO della domanda di adesione degli Stati nordici.\n\nAllo stesso modo, la scorsa settimana Erdogan si è scagliato contro la Grecia, membro della NATO, dopo che la Turchia ha accusato la Grecia di molestare i jet turchi in una missione di ricognizione con un sistema di difesa aerea S-300 di fabbricazione russa. «Ehi Grecia, dai un’occhiata alla storia. Se andrai oltre, pagherai un prezzo pesante», ha detto Erdogan, riferendosi apparentemente alla pulizia etnica nel 1923 quando i greci furono costretti a lasciare la Turchia e i turchi furono espulsi dalla Grecia in quello che viene eufemisticamente descritto come uno ‘scambio di popolazione’.\n\nQuelli in Turchia disposti a rischiare l’ira di un sempre più autocratico signor Erdogan scherzano sul fatto che, se fosse stato Presidente durante la seconda guerra mondiale, la Turchia avrebbe combattuto contemporaneamente tedeschi, britannici e russi.",
    "Turchia: la Borsa di Istanbul cresce a ritmi record, ma è drogata dall’inflazione. Per la lira turca saranno dolori": "Turchia a due facce: l’indice di Istanbul balza di oltre il 70%, ma la strategia di Erdogan non frena il forte calo della lira turca e la spirale inflazionistica che raggiunge livelli record\n\nNon è tutto oro ciò che luccica. Se da una parte la Borsa di Istanbul ha raggiunto il suo massimo storico e incassato un rialzo di oltre il 70% dall’inizio dell’anno, classificandosi come miglior piazza azionaria del 2022, dall’altra l’inflazione turca accelera la sua corsa ad agosto superando l’80% (a 80,2%) per la prima volta da settembre del 1998. Prosegue quindi la pesante svalutazione della lira turca che viaggia adesso a 0,055 dollari, in calo del 55% su base annua rispetto al dollaro, e del 27% da inizio anno. E ciò la rende il peggior rendimento nei mercati emergenti.\n\nErdogan: la (discutibile) politica monetaria\n\nQuesto vuol dire che la strategia del presidente turco Recep Tayyip Erdogan secondo il quale i tagli dei tassi di interesse riusciranno a frenare il forte calo della lira turca e la spirale inflazionistica, in realtà non sta funzionando. Il percorso di politica monetaria intrapreso da Ankara negli ultimi 8 mesi viaggia in senso opposto rispetto alla tendenza globale delle altre banche centrali di alzare i tassi di interesse al fine di combattere l’inflazione. La Banca Centrale Turca invece conta su misure macroprudenziali e collaterali come l’aumento delle ponderazioni del rischio e il raddoppio dei requisiti di riserva presso le banche per i prestiti denominati in lire per attenuare il credito.\n\nLa Turchia ha i tassi più negativi al mondo\n\nSe la Bce si appresta a innalzare i tassi a breve, la Banca centrale Turca (Cbrt) ha tagliato a sorpresa i tassi d’interesse di 100 punti base, lo scorso 19 agosto, al 13% dal 14% al quale erano fermi dal 16 dicembre nonostante il caro vita fosse già al massimo dagli ultimi 24 anni. Una strategia che rende la Turchia il paese con i tassi reali più negativi al mondo.\n\nContinua la serie di record dell’indice BIST 100 di Borsa Istanbul\n\nL‘indice Bist 100 della Borsa di Istanbul, lunedì 5 settembre 2022, accumula un rialzo del 3,44%, per cui da un anno fa mantiene ancora un incremento del 136,54% e di oltre il 75 al di sopra della sua valutazione minima dell’anno in corso (1.851,38 punti). Questo grazie ai titoli finanziari con gli investitori che stanno usando le azioni come copertura per l’aumento dei prezzi e la caduta della lira. Perché se l’aumento vertiginoso dell’inflazione e la valuta debole hanno spinto gli investitori fuori dal mercato per molto tempo, è stata poi la corsa a investire degli stessi turchi a rovesciare la situazione del proprio listino, come spiega Bloomberg. L’indice è più che raddoppiato nell’ultimo anno (era a 1.454), salito oltre 100 volte dal valore del 1988 (33 circa).\n\nNonostante l’inflazione al consumo sia salita ai livelli visti l’ultima volta durante un periodo di instabilità politica prima di Erdogan al potere, la crescita della Turchia ha superato la maggior parte degli altri paesi nel 2022, con un prodotto interno lordo in aumento del 7,6% annuo nel secondo trimestre dell’anno.",
    "Turchia, presi di mira nostri aerei, da Grecia 'atto ostile' - Europa": "La Turchia ha accusato la Grecia di \"un'azione ostile\" (secondo le regole di ingaggio della Nato), affermando che martedì i suoi F-16, in missione nel Mar Egeo e nel Mediterraneo orientale, sono stati presi di mira dal sistema di difesa aerea greco, schierato a Creta, mentre stavano conducendo una ricognizione a 10mila piedi a ovest dell'isola di Rodi. Gli aerei a reazione turchi, tuttavia, \"hanno portato a termine le missioni previste e sono tornati sani e salvi alla loro base\", hanno precisato fonti del ministero della Difesa turco.\n\nI due Paesi vicini, entrambi membri della Nato, hanno da tempo contese sui loro confini marittimi e aerei. Atene accusa Ankara di sorvolare le isole greche. La Turchia, dal canto suo, sostiene che la Grecia staziona truppe sulle isole dell'Egeo in violazione dei trattati di pace firmati dopo le due guerre mondiali.\n\n",
    "La \"nuova Europa\" con Ucraina, Turchia e Regno Unito": "Non solo l'Ucraina, che in qualche modo è all'origine del progetto. Anche Turchia, Regno Unito e Azerbaigian figurano nella lista dei 44 Paesi invitati dall'Ue al primo incontro della Comunità politica europea, il nuovo organismo internazionale lanciato dal presidente francese Emmanuel Macron a maggio come strumento per superare le divisioni interne all'Ue sull'allargamento a nuovi Stati membri. E creare una piattaforma di dialogo e cooperazione politica in risposta anche alle mire egemoniche della Russia (ma anche della Cina).\n\nL’obiettivo dichiarato di Macron è quello di creare una nuova forza geopolitica basata sui valori Ue. Ma anche accogliere nella “famiglia europea” gli Stati che oggi fanno parte dell'Europa solo geograficamente, senza passare per il macchinoso processo di adesione al blocco. Una sorta di confederazione europea nella quale, oltre ai 27 Paesi Ue potrebbero entrare tutti gli Stati che aspirano all’ingresso: dall’Ucraina alla Moldavia, passando per la Georgia e la Bosnia ed Erzegovina, ma includendo anche chi preferisce stare fuori dall'Ue, come la Norvegia e la Svizzera.\n\nIl primo appuntamento si terrà il 6 ottobre a Praga. La lettera di invito è stata inviata dal presidente del Consiglio europeo Charles Michel e del primo ministro ceco Petr Fiala, il cui Paese detiene la presidenza di turno dell'Ue. Oltre ai 27 Stati membri dell'Unione, sono stati chiamati all'appello i leader dei 6 Paesi dei Balcani occidentali (Albania, Bosnia-Erzegovina, Kosovo, Macedonia del Nord, Montenegro e Serbia), Regno Unito, Norvegia, Svizzera, Ucraina, Moldavia, Islanda, Georgia, Turchia, Armenia, Azerbaigian e Liechtenstein.\n\nAl vertice di Praga ci saranno (o ci dovrebbero essere) i capi di Stato e di governo dei Paesi invitati, oltre alla presidente della Commissione europea, Ursula von der Leyen. La Comunità politica eurpopea si propone di discutere \"questioni di interesse comune\" e di \"rafforzare la sicurezza, la stabilità e la prosperità del Continente europeo\", secondo quanto riporta l'Afp. L'organismo dovrebbe riunirsi due volte l'anno e il summit \"dovrebbe consistere in una sessione plenaria, tavole rotonde, incontri bilaterali e una cena di chiusura\".\n\nGià il primo appuntamento sarà una prova del nove per capire quanto sia fattibile davvero il progetto di Macron. Oltre al Regno Unito e ai negoziati ancora in corso sulla Brexit, al tavolo dei 44 il rischio di tensioni è altissimo: ci sono la Turchia e la Grecia, alle prese con un'escalation nell'Egeo. Ma anche Armenia e Azerbaigian, i cui eserciti si sono da poco scontrati, con tanto di vittime, per il controllo del Nagorno Karabakh.",
    "Turchia: come circolano le criptovalute nel Paese più giovane d'Europa": "Una popolazione giovane, un'alta inflazione della moneta locale e un ridotto potere d'acquisito creano le basi di un terreno fertile per far scoppiare il boom delle monete digitali.\n\n\"L'inverno delle criptovalute\" sembra non essere così freddo in Turchia dove milioni di persone continuano ad investire giornalmente senza farsi prendere dal panico per la caduta del valore dei bitcoin. Ci sono diverse ragioni che spingono i cittadini turchi a investire, le stesse che determinano dinamiche comuni in altri Paesi afffini.\n\nUna popolazione giovane, un'alta inflazione della moneta locale e un ridotto potere d'acquisito creano le basi di un terreno fertile per far scoppiare il boom delle monete digitali. Ma tra tutti quante persone valutano la sostenibilità delle proprie scelte nel momento dell'investimento?\n\nGli investitori turchi puntano sul futuro delle criptovalute\n\nLa Turchia è l'esempio lampante di come le monete digitali possano aprire uno spiraglio di luce in una situazione economica poco stabile e senza un piano di crescita innovatore. La presenza di una popolazione molto giovane rompe le dinamiche tradizionaliste e si apre verso un cambiamento immediato.\n\nLo scorso anno è stato registrato un valore di età media pari a 33,1 anni, il che fa della Turchia il Paese più giovane d'Europa.\n\nI giovani si trovano di fronte a poche opportunità e soprattutto a dover soddisfare nuove necessità con un budget inferiore alle aspettative. Il basso potere d'acquisto infatti genera frustrazione perchè non c'è una vera ricompensa per il lavoro svolto e ciò comporta la ricerca di nuove soluzioni.\n\nLeggi anche: Venezuela: perché le criptovalute non aiutano ad uscire dalla crisi\n\nFattori rilevanti: l'alta inflazione e il basso potere d'acquisto\n\nI trader più determinati non si sono fatti prendere dal panico per la caduta del Bitcoin anche se negli ultimi due anni la volatilità si è fatta sentire pesantemente. Lo scorso anno il bitcoin ha raggiunto i suoi massimi storici e quest'anno ha perso il 70% del suo valore.\n\nCome in altre nazioni, la moneta turca è soggetta a forti alterazioni di mercato e dopo la pandemia il Paese soffre di un'alta inflazione che ovviamente fa lievitare i prezzi. Sommando questo fattore all'alta disoccupazione e ai bassi stipendi lo stile di vita diventa insostenibile.\n\nAncora una volta le monete digitali sono una speranza per coloro che optano per nuove forme di investimento che generino realmente un guadagno a lungo termine. Secondo Ismail H. Polat, un docente di media presso la Kadir Has University di Istanbul, stima che \"circa 10 milioni di cittadini turchi abbiano acquistato criptovalute almeno una volta\".\n\nLa curiosità di molti e le storie di successo attirano i giovani a buttarsi nel nuovo mondo digitale. Quante persone sono a conoscenza delle conseguenze dei propri investimenti\n\nLeggi anche: La Francia ha scelto Parigi come capitale dell'innovazione cripto\n\nDove sono gli investitori consapevoli\n\nUn investitore consapevole valuta le proprie decisioni in base alla strategia ESG: Environmental, Social & corporate Governance. Ci sono infatti diversi approcci all'investimento e alla crescita economica ma è chiaro oramai che senza seguire i criteri della sostenibilità non ci saranno risultati positivi a lungo termine.\n\nPer non cadere nell'errore di ottenere un beneficio a discapito di un danno altrui numerose piattaforme di investimento mettono a disposizione dati pubblici per la trasparenza dei processi interni. Per scambiare una criptovalute entrano in gioco una serie di fattori che a prima vista restano occulti.\n\nNel mondo virtuale dove tutto è intangibile, uno sbaglio che si commette è pensare che le criptovalute siano come l'aria. In realtà sono fatte di componenti fisici altamente sofisticati, richiedono energia elettrica per funzionare, sistemi di raffreddamento e uno smaltimento speciale.\n\nLeggi anche: Di cosa sono fatte le criptovalute?\n\nGli investitori turchi hanno fretta e poco da perdere\n\nI giovani pieni di vita e di energia in generale cercano di ottenere ciò che vogliono nel più breve tempo possibile per soddisfare le necessità a breve termine. Nel caso di una giovane famiglia allora la questione diventa più complicata perchè affrontare i problemi quotidiani degli altri (i bambini) giustifica quasi ogni scelta.\n\nQuesta tendenza è uguale per qualsiasi Paese ma particolarmente evidente laddove la maggior parte della popolazione è molto giovane e vive una crisi economica prolungata.\n\nLe prospettive di interesse dei turchi verso la sostenibilità non sono tra le più rosee perchè il fatto di vivere in un mondo con alte richieste lavorative ed educative senza prospettive di lavoro e di guadagno è limitante. Nonostante ci sia molta più informazione oggi i giovani sembrano confusi e demoralizzati.\n\nI beni basici come una buona alimentazione, una casa e un buon lavoro sono un obiettivo difficile da raggiungere sia in termini economici che etici. Non solo l'alta inflazione rende difficile la vita ma anche il fatto di essere a conoscenza di quali sono le conseguenze a livello globale delle proprie scelte.\n\nFinchè non ci sarà un piano politico di crescita sostenibile e di cambiamento della qualità di vita sarà dura giudicare le scelte dei giovani d'oggi.",
    "Erdogan a Putin, Turchia può mediare su centrale nucleare - Ultima Ora": "(ANSA) - ISTANBUL, 03 SET - Il presidente turco Recep Tayyip Erdogan, in una conversazione telefonica con il suo omologo russo Vladimir Putin, ha affermato che la Turchia è pronta a fare da mediatore per il braccio di ferro fra la Russia e l'Ucraina sulla centrale nucleare. Lo fa sapere la presidenza turca. (ANSA).\n\n",
    "Kazakistan. Collaborazioni con la Turchia nell’industria militare": "di Giuseppe Gagliano –\n\nApprofittando dell’attuale guerra in corso tra la Russia e l’Ucraina e soprattutto dei contrasti tra il Kazakistan e la Russia, l’industria militare turca sta gradualmente soppiantando quella russa proprio nel paese dell’Asia centrale. Fonti di intelligence riferiscono che la Kazakhstan Engineering intende porre in essere sinergie sempre più strette con la Turkish Aerospace Industries (TAI).\n\nUno degli scopi di questa collaborazione è quello di costruire un centro di manutenzione sia civile che militare presso Nur-Sultan. Questo progetto di collaborazione prevede che il direttore della Tai turca, Temel Kotil, rivesta un ruolo chiave all’interno dell’industria militare kazaka grazie agli ottimi rapporti che si sono andati via via consolidando tra Kotil e il ministro dell’Industria dell’infrastrutture kazake Kairbek Uskenbayev.\n\nUn’altra forma di collaborazione tra l’industria kazaka e quella di difesa statale turca ASFAT, la società di costruzioni YDA Group turca con la Kazakhstan Engineering. Già oggi la Kazakhstan Engineering collabora attivamente con la Turchia nel settore dei droni.",
    "Siria. La Turchia realizza 60.000 abitazioni ad Idlib ma i rifugiati siriani non vogliono tornare": "Informativa\n\nper il trattamento dei dati personali ai sensi dell’art.13 D.Lgs 196/2003 e dell’art.13 GDPR\n\nPremessa\n\nAi.Bi. Associazione Amici dei Bambini con sede legale in Italia a San Giuliano Milanese (MI), Frazione di Mezzano, Codice Fiscale 92504680155 e P.IVA 05600730963 (di seguito “Titolare” o “Ai.Bi.”) è consapevole dell’importanza della salvaguardia della privacy e dei diritti delle persone e si impegna a rispettare il decreto legislativo 30 giugno 2003, n° 196 (Codice in materia di protezione dei dati personali, di seguito “Codice Privacy”) e il Regolamento UE n. 2016/679 (Regolamento dell’Unione Europea relativo alla protezione delle persone fisiche con riguardo al trattamento dei dati personali, di seguito “GDPR”) e a tenere regole di condotta che garantiscono una sicura, controllata e riservata navigazione nel proprio sito anche attraverso i “links” in esso contenuti.\n\nSiete, pertanto, invitati a prendere visione della presente informativa, data ai sensi dell’art. 13 del Codice Privacy e dell’art. 13 GDPR, e a consultarla periodicamente poiché le regole vigenti a tutela della riservatezza dei dati personali sono soggetti a variazioni nel tempo, in funzione di modifiche legislative e di regolamentari in materia.\n\nPrincipi-base della privacy policy di Ai.Bi.\n\nTrattare i dati esclusivamente per le finalità e secondo le modalità illustrate nell’informativa che viene presentata all’utente che, di volta in volta, accede ad una sezione del sito nella quale è previsto il conferimento di dati personali;\n\ne secondo le modalità illustrate nell’informativa che viene presentata all’utente che, di volta in volta, accede ad una sezione del sito nella quale è previsto il conferimento di dati personali; Utilizzare esclusivamente i dati che sono stati rilasciati spontaneamente dall’utente;\n\ndall’utente; Rendere disponibili i dati a soggetti terzi esclusivamente per fini strumentali a quanto espressamente richiesto e da noi accuratamente selezionati;\n\na quanto espressamente richiesto e da noi accuratamente selezionati; Comunicare i dati a soggetti terzi esclusivamente per attività connesse a quanto di interesse o qualora ciò sia imposto da legge, regolamento o normativa comunitaria;\n\na quanto di interesse o qualora ciò sia imposto da legge, regolamento o normativa comunitaria; Trasferire i dati in Paesi Terzi solo ed esclusivamente qualora ciò sia legato a specifiche attività o doveri connessi agli incarichi ricevuti o comunque al rapporto la persona fisica cui i dati si riferiscono o ancora qualora ciò si rendesse necessario in adempimento di norme;\n\nRispondere alle richieste di accesso ai dati personali, di rettifica o cancellazione, di modifica, di integrazione dei dati forniti, di limitazione o di opposizione al trattamento dei dati se trattati in violazione di legge, di oblio, di opposizione al trattamento dei dati per fini di comunicazioni informative sui nostri progetti e richieste di contributi economici a sostegno delle nostre attività istituzionali;\n\ndi accesso ai dati personali, dei dati forniti, di limitazione o di opposizione al trattamento dei dati se trattati in violazione di legge, di oblio, di opposizione al trattamento dei dati per fini di comunicazioni informative sui nostri progetti e richieste di contributi economici a sostegno delle nostre attività istituzionali; Assicurare un corretto e lecito trattamento dei dati, salvaguardando la vostra riservatezza, e applicare misure idonee di sicurezza a tutela della riservatezza, dell’integrità e della disponibilità dei dati stessi;\n\ndei dati, salvaguardando la vostra riservatezza, e applicare misure idonee di sicurezza a tutela della riservatezza, dell’integrità e della disponibilità dei dati stessi; Conservare i dati nei propri archivi cartacei o informatici per il tempo strettamente necessario allo svolgimento delle attività concordate con l’interessato, ad adempiere a obblighi di legge o fino alla revoca del consenso dell’interessato;\n\nutilizzare cookie tecnici per agevolare la navigazione nel sito e cookie analitici per fini statistici\n\nper agevolare la navigazione nel sito e per fini statistici utilizzare cookie di profilazione soltanto se l’utente ha prestato consenso a tale uso.\n\nOggetto del Trattamento\n\nAi.Bi. utilizza i dati personali, identificativi (ad esempio, nome, cognome, ragione sociale, indirizzo, telefono, email, riferimenti bancari e di pagamento) – in seguito “dati personali” o anche “dati”) da Lei comunicati in occasione della conclusione di contratti per i servizi del Titolare o altrimenti rilasciati in occasione dell’adesione ai servizi riservati agli utenti del sito internet, quindi al fine di poter rispondere alle richieste espressamente avanzate dagli stessi utenti.\n\nFinalità del Trattamento\n\nTutte le attività di raccolta e successivo trattamento dei dati sono finalizzate al perseguimento degli scopi istituzionali di Ai.Bi., e in particolare per:\n\nregistrazione al nostro sito;\n\ndonazioni, eseguite in varie modalità (carta di credito, domiciliazione bancaria o altro);\n\niscrizione alla nostra newsletter;\n\nrichiesta di pubblicazioni o video;\n\ninvio di curricula vitae;\n\nrichiesta di informazioni;\n\nadesione a progetti speciali attivati da Ai.Bi.\n\nI Suoi dati personali sono trattati:\n\n2A) senza il Suo consenso espresso (art. 24 lett. a), b), c) Codice Privacy e art. 6 lett. b), e) GDPR), per le seguenti Finalità di Servizio:\n\nconcludere i contratti per i Servizi del Titolare;\n\nadempiere agli obblighi precontrattuali, contrattuali e fiscali derivanti da rapporti con Lei in essere;\n\nadempiere agli obblighi previsti dalla legge, da un regolamento, dalla normativa comunitaria o da un ordine dell’Autorità (come ad esempio in materia di antiriciclaggio);\n\nesercitare i diritti del Titolare, ad esempio il diritto di difesa in giudizio;\n\n2B) Solo previo Suo specifico e distinto consenso (artt.23 e 130 Codice Privacy e art.7 GDPR), per le seguenti Finalità di Marketing:\n\ninviarLe via e-mail, posta e/o sms e/o contatti telefonici, newsletter, comunicazioni informative e materiale pubblicitario sulle attività e i servizi offerti dal Titolare;\n\ninviarLe via e-mail, posta e/o sms e/o contatti telefonici, comunicazioni commerciali e/o promozionali di soggetti terzi collegati al Titolare da scopi statutari affini o che collaborano con il Titolare per la realizzazione di determinate attività (fra cui Fondazione Ai.Bi. e AIBC Società Cooperativa sociale).\n\nLe segnaliamo che se siete già nostri sostenitori, potremo inviarLe comunicazioni informative e pubblicitarie relative alle attività realizzate o da realizzare dal titolare analoghe a quelle da Lei già in passato supportate oppure relative a servizi offerti analoghi a quelli di cui ha già usufruito, salvo Suo dissenso (art. 130 comma 4 Codice Privacy).\n\nModalità di Trattamento\n\nTutti i trattamenti effettuati nell’ambito di questo sito saranno realizzati con strumenti sia cartacei sia elettronici o telematici e/o automatizzati, con logiche correlate alle finalità per le quali i dati sono stati raccolti e nel rispetto delle vigenti norme di sicurezza, per le finalità specificate di volta in volta nell’informativa presentata all’utente.\n\nIl trattamento dei Suoi dati personali è realizzato per mezzo delle operazioni indicate all’art.4 del Codice Privacy e all’art.4 n.2) GDPR e precisamente: raccolta, registrazione, organizzazione, conservazione, consultazione, elaborazione, modificazione, selezione, estrazione, raffronto, utilizzo, interconnessione, blocco, comunicazione, cancellazione e distruzione dei dati.\n\nPeriodo di conservazione dei dati\n\nIl Titolare tratterà i dati personali per il tempo necessario per adempiere alle finalità di cui sopra e comunque per non oltre 10 anni dalla cessazione del rapporto per le Finalità di Servizio considerata la necessità di archiviazione o comunicazione a Terzi per l’adempimento di obblighi di legge (ad esempio fiscali).\n\nPer le specifiche finalità di marketing, quindi per il mantenimento dei contatti con i sostenitori sulle iniziative e attività del Titolare, i dati saranno trattati fino a Sua eventuale revoca del consenso.\n\nAccesso ai dati\n\nI suoi dati potranno essere resi accessibili per le finalità di cui all’art.2A) e 2B):\n\na dipendenti e collaboratori del Titolare o degli altri enti collegati ad Ai.Bi. Associazione Amici dei Bambini in Italia e all’estero, nella loro qualità di incaricati e/o responsabili interni del trattamento e/o amministratori di sistema;\n\na società terze o altri soggetti (a titolo indicativo, istituti di credito, studi professionali, consulenti) che svolgono attività di outsourcing per conto del Titolare, nella loro qualità di responsabili esterni del trattamento.\n\nComunicazione dei dati a soggetti Terzi\n\nPer fini connessi all’erogazione del servizio a cui l’utente ha aderito, i dati saranno messi a disposizione di soggetti terzi, che agiranno quali autonomi titolari del trattamento, e che erogano servizi strumentali a soddisfare la richiesta dell’utente (ad esempio, banche e istituti di credito o di emissione di carte di credito per permettere le transazioni necessarie alla donazione on line, società che svolgono il servizio di consegna postale, enti assicurativi, spedizionieri, consulenti fiscali, organizzazioni a noi collegate) ovvero ai quali la comunicazione dei dati è necessaria per ottemperare a norme di legge o regolamenti.\n\nSenza la necessità di un espresso consenso (ex art. 24 lett a), b), d) Codice Privacy e art.6 lett.b) e c) GDPR), il Titolare potrà comunicare i Suoi dati per le finalità di cui all’art. 2.A) a Organismi di vigilanza, Autorità giudiziarie, nonché a quei soggetti ai quali la comunicazione sia obbligatoria per legge per l’espletamento delle finalità indicate.\n\nDetti soggetti tratteranno i dati nella loro qualità di autonomi titolari del trattamento.\n\nNel caso in cui l’utente del sito internet www.aibi.it avesse inserito un apposito flag contrassegnando per acconsentire a ricevere materiale informativo su eventi e iniziative di Ai.Bi., potrà ricevere ai recapiti volontariamente indicati anche questo tipo di informazioni, anche sulle attività che fossero svolte in collaborazione con AIBC società cooperativa sociale e/o Fondazione Ai.Bi. o grazie al supporto di quest’ultima. Si tratterà dunque di finalità distinte dall’operazione principale svolta (di acquisto, donazione, altro) per cui i dati saranno archiviati nel medesimo Server della società di hosting indicata al paragrafo seguente e varranno le comunicazioni a terzi per le operazioni di spedizione del materiale.\n\nL’elenco completo ed aggiornato dei soggetti terzi cui sono stati comunicati i dati può essere richiesto all’indirizzo: amministrazione@aibi.it.\n\nI Suoi dati non saranno diffusi al pubblico.\n\nTrasferimento dati in Italia e all’estero\n\nAi.Bi. raccoglie e conserva i dati informatici in diversi Server (macchine fisiche) localizzati in Italia e Unione Europea. Resta in ogni caso inteso che il Titolare, ove si rendesse necessario, avrà facoltà di spostare i Server, tramite Servizi in Outsourcing, anche in paesi extra-UE. In tal caso, il Titolare assicura sin d’ora che il trasferimento dei dati extra-UE avverrà in conformità alle disposizioni di legge applicabili, previa stipula delle clausole contrattuali standard previste dalla Commissione Europea.\n\nPer alcune attività del Titolare cui Lei abbia aderito o decida di aderire può essere prevista la comunicazione o il trasferimento dei dati tra le diverse sedi legali o operative del Titolare e fra i diversi collaboratori e/o dipendenti dell’Ente. I Suoi dati saranno comunicati all’estero anche nei casi in cui ciò sia previsto per l’esecuzione di un contratto o di un rapporto specifico con il Titolare o per lo svolgimento di attività concordate oppure se ciò fosse previsto da norme di legge. E’ possibile che in alcuni Paesi extra-UE non siano garantiti gli standard europei di protezione e in questo caso il Suo consenso sarà la base giuridica del trasferimento e della conseguente assunzione dei rischi.\n\nI dettagli aggiornati sui trasferimenti di dati possono essere richiesti all’indirizzo: amministrazione@aibi.it.\n\nNatura del conferimento dei dati e conseguenze del rifiuto di rispondere\n\nLa modulistica da compilare prevede sia dati che sono strettamente necessari per aderire a quanto di interesse e la cui mancata indicazione non consente di dar corso alla richiesta, che dati di conferimento facoltativo.\n\nIl conferimento dei dati per le finalità di cui all’art. 2A) è obbligatorio. In loro assenza, non potremo garantirLe i Servizi dell’art.2.A).\n\nIl conferimento dei dati per le finalità di cui all’art. 2.B) è invece facoltativo. Può quindi decidere di non conferire alcun dato o di negare successivamente la possibilità di trattare dati già forniti: in tal caso, non potrà ricevere newsletter, materiale pubblicitario e comunicazioni informative o commerciali (ove applicabile) inerenti alle attività svolte e ai servizi offerti dal Titolare.\n\nContinuerà comunque ad avere diritto ai Servizi di cui all’art. 2.A).\n\nIn occasione delle operazioni di trattamento dei Suoi dati è possibile venire a conoscenza di “dati sensibili” ovvero, ai sensi dell’art. 4 del Codice, di quei “dati personali idonei a rivelare l’origine razziale ed etnica, le convinzioni religiose, filosofiche o di altro genere, le opinioni politiche, l’adesione a partiti, sindacati, associazioni od organizzazioni a carattere religioso, filosofico, politico o sindacale, nonché i dati personali idonei a rivelare lo stato di salute e la vita sessuale”. La preghiamo, ai sensi degli articoli 13, 23 e 26 del Codice, di esprimere il Suo consenso al trattamento e alla comunicazione a terzi dei Suoi dati, ivi compresi quelli sensibili.\n\nAi.Bi. non utilizzerà i dati forniti per fini diversi da quelli connessi al servizio a cui l’utente ha aderito.\n\nDiritti dell’interessato\n\nNella Sua qualità di interessato, ha i diritti di cui all’art.7 Codice Privacy e art.15 GDPR e precisamente i diritti di:\n\nottenere la conferma dell’esistenza o meno di dati personali che La riguardano, anche se non ancora registrati, e la comunicazione in forma intellegibile; ottenere l’indicazione: a) dell’origine dei dati personali; b) delle finalità e modalità di trattamento; c) della logica applicata in caso di trattamento effettuato con l’ausilio di strumenti elettronici; d) degli estremi identificativi del titolare, dei responsabili e del rappresentante eventualmente designato ai sensi dell’art.5, comma 2 Codice Privacy e art.3, comma 1, GDPR; e) dei soggetti o delle categorie di soggetti ai quali i dati personali possono essere comunicati o che possono venirne a conoscenza in qualità di rappresentante designato nel territorio dello Stato, di responsabili o incaricati;\n\nottenere: a) l’aggiornamento, la rettifica ovvero, qualora vi abbia interesse, l’integrazione dei dati; b) la cancellazione, la trasformazione in forma anonima o il blocco dei dati trattati in violazione di legge, compresi quelli di cui non è necessaria la conservazione in relazione agli scopi per i quali i dati sono stati raccolti o successivamente trattati; c) l’attestazione che le operazioni di cui alle lettere a) e b) sono state portate a conoscenza, anche per quanto riguarda il loro contenuto, di coloro ai quali i dati sono stati comunicati o diffusi, eccettuato il caso in cui tale adempimento si rivela impossibile o comporta un impiego di mezzi manifestamente sproporzionato rispetto al diritto tutelato;\n\nopporsi, in tutto o in parte: a) per motivi legittimi, al trattamento dei dati personali che La riguardano, ancorché pertinenti allo scopo della raccolta; b) al trattamento dei dati personali che La riguardano per fini di invio di materiale pubblicitario e di comunicazioni informative o per il compimento di ricerche di mercato, mediante l’uso di sistemi automatizzati di chiamata senza l’intervento di un operatore mediante e-mail e/o mediante modalità di marketing tradizionali attraverso telefono e/o posta cartacea. Si fa presente che il diritto di opposizione dell’interessato, esposto al precedente punto b), per finalità di marketing diretto mediante modalità automatizzate si estende a quelle tradizionali e che comunque resta salva la possibilità per l’interessato di esercitare il diritto di opposizione anche solo in parte. Pertanto, l’interessato può decidere di ricevere solo comunicazioni mediante modalità tradizionali ovvero solo comunicazioni automatizzate oppure nessuna delle due tipologie di comunicazione.\n\nOve applicabili, ha altresì i diritti di cui agli articoli 16-21 GDPR (diritto di rettifica, diritto all’oblio, diritto di limitazione di trattamento, diritto alla portabilità dei dati, diritto di opposizione), nonché diritto di reclamo all’Autorità Garante per la protezione dei dati personali (http://www.garanteprivacy.it/)\n\nModalità di esercizio dei diritti\n\nPotrà in qualsiasi momento esercitare i Suoi diritti inviando:\n\nuna raccomandata a.r. in Italia all’indirizzo Via Marignano 18 CAP 20098 San Giuliano Milanese – Frazione di Mezzano (MI);\n\noppure\n\nTitolare del trattamento\n\nAi.Bi. – con sede in Via Marignano, 18 20098 San Giuliano Milanese – Frazione di Mezzano (MI) è il titolare del trattamento ai sensi e per gli effetti del decreto legislativo 30 giugno 2003, n° 196, poiché può decidere in quale modo e per quali motivi, comunicati nell’informativa specifica, raccogliere ed utilizzare i dati personali conferiti dall’utente, nonché con quali strumenti trattarli e quali procedure di sicurezza attivare per garantirne l’integrità, la riservatezza e la disponibilità.\n\nResponsabili del trattamento\n\nI vostri dati personali possono essere trattati, sia manualmente che elettronicamente o telematicamente, sia direttamente da Ai.Bi. – e per essa dal Presidente o da un suo delegato – che da soggetti terzi che, dotati di esperienza, capacità tecniche, professionalità ed affidabilità, svolgono operazioni di trattamento per conto della nostra organizzazione, per offrire un servizio sempre migliore e per garantire la massima soddisfazione dei bisogni manifestati dagli utenti del nostro sito, nel rispetto della sicurezza e della riservatezza delle informazioni. Potrebbe, ad esempio, trattarsi delle società che stampano o confezionano i messaggi di “pubblicità sociale” inviati al domicilio del donatore.\n\nL’elenco completo e aggiornato dei responsabili del trattamento può essere richiesto all’indirizzo amministrazione@aibi.it oppure all’indirizzo postale sopra indicato (sede del Titolare).\n\nIncaricati del trattamento\n\nI dati personali saranno resi disponibili a persone espressamente autorizzate da Ai.Bi. e all’uopo nominate quali incaricati del trattamento per il perseguimento delle finalità sopra indicate. In linea generale, si tratta delle persone preposte all’erogazione dei servizi specifici, all’amministrazione, alla gestione dei servizi informativi, ai rapporti con donatori effettivi e potenziali, agli organizzatori di campagne informative sui nostri progetti e della cosiddetta “pubblicità sociale” a supporto delle nostre iniziative umanitarie.\n\nCarta di credito e informazioni finanziarie al sicuro\n\nQualora le donazioni siano eseguite attraverso carta di credito, Ai.Bi. ne garantisce la massima riservatezza e sicurezza.\n\nLe informazioni finanziarie riguardanti la carta di credito comunicate telefonicamente(numero, scadenza, generalità del titolare) potranno essere conosciute esclusivamente da Ai.Bi. e dall’istituto di emissione della carta, unico gestore delle operazioni di pagamento.\n\nLa conservazione delle informazioni relative sarà limitata al periodo strettamente necessario per garantire l’accertamento della corretta transazione.\n\nLa trasmissione delle informazioni di pagamento e donazione online avviene tramite lo standard di sicurezza più elevato ed è garantita dal circuito PayPal: i dati della carta di credito dell’acquirente saranno totalmente illeggibili a terzi. Ai.Bi. non ha accesso alle informazioni in oggetto.\n\nAi.Bi. non si assume alcuna responsabilità in riferimento ad utilizzi non autorizzati o fraudolenti della vostra carta di credito da parte di soggetti terzi.\n\nLa sicurezza dei vostri dati personali\n\nAi.Bi. adotta idonee e preventive misure di sicurezza atte a salvaguardare la riservatezza, l’integrità, la completezza, la disponibilità dei vostri dati personali.\n\nCosì come stabilito dai disposti normativi del D.Lgs 196/2003 e relativo disciplinare tecnico (allegato B, D. Llgs 196/2003), sono messi a punto accorgimenti tecnici, logistici ed organizzativi che hanno per obiettivo la prevenzione di danni, perdite anche accidentali, alterazioni, utilizzo improprio e non autorizzato dei dati che vi riguardano.\n\nAnaloghe misure preventive di sicurezza sono adottate dai soggetti terzi (responsabili del trattamento) a cui la nostra organizzazione ha affidato operazioni di trattamento dei vostri dati per proprio conto.\n\nTuttavia Ai.Bi. non si ritiene responsabile circa le informazioni non veritiere inviate direttamente dall’utente (esempio: correttezza dell’indirizzo e-mail o recapito postale o altri dati anagrafici), nonché informazioni che lo riguardano e che sono state fornite da un soggetto terzo, anche fraudolentemente.",
    "Turchia scrive a Ue-Nato-Onu per risolvere crisi con Grecia - Politica - ANSAMed": "ISTANBUL - La Turchia ha inviato all'Unione europea, all'Onu e alla Nato una lettera in cui vengono proposte soluzioni per abbassare le tensioni con la Grecia, che si sono aggravate durante l'estate. Lo rende noto l'agenzia Anadolu citando fonti diplomatiche, secondo cui il ministro degli Esteri, Mevlut Cavusoglu, ha inviato il primo settembre la lettera all'Alto rappresentante per la Politica estera dell'Ue, Josep Borrell, al Segretario generale dell'Onu, Antonio Guterres, ai Ministeri degli Esteri di 25 Paesi dell'Ue e al Segretario generale della Nato, Jens Stoltenberg. Nella lettera sono menzionate \"violazioni\", \"richieste massimaliste\", \"azioni illegali e provocatorie\" da parte della Grecia e proposte per risolvere la crisi.\n\n\n\nRecentemente, la Turchia ha denunciato alcuni presunti comportamenti da parte delle forze greche che ritiene \"ostili\". Oltre a respingimenti di migranti nell'Egeo e alla richiesta di non armare isole che non dovrebbero essere militarizzate a partire da trattati internazionali, Ankara sostiene che Atene abbia disturbato alcuni caccia turchi impegnati in missioni dell'Alleanza atlantica e che le forze greche abbiano violato lo spazio aereo turco per 1,100 volte nei primi 8 mesi del 2022.\n\n'Monumentale distorsione dei fatti', Atene chiede condanna internazionale\n\nATENE - La Grecia chiede la condanna internazionale all'atteggiamento provocatorio della Turchia. Una risposta alla recente iniziativa diplomatica di Ankara che inviato una lettera all'Ue, all'Onu e alla Nato per la risoluzione delle controversie tra i due Paesi affacciati sull'Egeo. Controversie che hanno portato negli ultimi giorni a un nuovo picco di tensioni e a un'escalation di minacce da parte turca. Secondo le fonti interne citate dal quotidiano greco Kathimerini, la lettera inviata da Ankara \"non fa altro che riproporre ad nauseam le rivendicazioni unilaterali di lunga data, infondate e illegali della Turchia\".\n\nIl ministro degli Esteri greco Nikos Dendias ha inviato una lettera ai rappresentanti dell'Unione europea, della Nato e dell'Onu. Secondo quanto riportato da Kathimerini, nella lettera il ministro chiede la netta condanna internazionale dell'atteggiamento provocatorio della Turchia. \"Se sottovalutiamo la gravità del problema, rischiamo di assistere ancora una volta a una situazione simile a quella che si sta verificando in un'altra parte del nostro continente\", ha sostenuto il ministro Dendias. \"L'atteggiamento della Turchia è un fattore destabilizzante per l'unità e la coesione della Nato\", si legge nella lettera dove il ministro afferma: le dichiarazioni di Erdogan \"portano a una polarizzazione ancora maggiore e riempiono il popolo turco di odio, ostilità e disprezzo nei confronti dei vicini greci, allontanando ulteriormente la prospettiva di un riavvicinamento\".",
    "Turchia, Erdogan: \"L'Occidente provoca la Russia e sbaglia\"": "Secondo il presidente turco Recep Tayyip Erdogan quella portata avanti dall'Occidente è una \"politica di provocazione\" nei confronti della Russia.\n\nE tale atteggiamento, ha aggiunto, \"non è giusto\". Mosca non deve essere sottovalutata, ha ammonito Erdogan, parlando della crisi energetica a Belgrado durante una conferenza stampa congiunta con il presidente serbo Aleksandr Vucic.",
    "Turchia, Still I rise: corruzione e ostruzionismo, lasciamo il Paese": "L'ong non è riuscita ad aprire la scuola per i minori profughi nel Sud. Denunciato anche \"il controllo pressoché totale verso le organizzazioni non profit\" da parte del ministero dell'Interno locale\n\nROMA - \"Si chiudono le operazioni di Still I Rise in Turchia, iniziate nell'ottobre 2019: avrebbero dovuto portare all'avvio di una scuola internazionale per minori profughi nel Paese. Nel corso di questi tre anni, l'organizzazione non si è mai arresa davanti alle continue difficoltà, ai conflitti con le autorità e alla corruzione dilagante\". A riferirlo è la stessa organizzazione, che in una nota denuncia anche \"il controllo pressoché totale verso le organizzazioni non profit che operano nel Paese\" da parte del ministero dell'Interno locale.\n\nNel comunicato l'ong spiega: \"Il 16 marzo 2020 Still I Rise aveva aperto i battenti della scuola a Gaziantep, nel sud del Paese. Tuttavia, la chiusura è avvenuta nel giro di pochi giorni a causa del lockdown nazionale per la pandemia da Covid-19. Oggi, dopo due anni dalla prima e unica apertura, l'organizzazione deve ammettere la sconfitta e iniziare a guardare al futuro, trasferendo la totalità delle risorse e dei fondi raccolti finora per avviare un'altra scuola in un altro Paese\".\n\n\"Abbiamo tentato ogni singola opzione, senza mai lasciare nulla al caso, per riaprire la nostra scuola in Turchia, ma non abbiamo intenzione di girarci intorno: abbiamo fallito. Questo fallimento, però, ci ha permesso di imparare lezioni cruciali e così di aprire scuole riconosciute a livello globale, tra Nord Ovest della Siria, Kenya e Repubblica Democratica del Congo\", ha affermato Nicolò Govoni, direttore esecutivo di Still I Rise.\n\nLa nota prosegue: \"L'idea di avviare un progetto in questo Paese arriva dall'esperienza diretta dell'organizzazione con i minori approdati sull'isola di Samos dalle coste turche: aprire una scuola internazionale in Turchia avrebbe risparmiato loro il trauma della traversata in mare e ripristinato il loro diritto inalienabile allo studio, garantendo un percorso di studi e un diploma tra i più prestigiosi al mondo. Ma le cose - si legge ancora - non sono andate come da piani iniziali: prima a Istanbul e poi a Gaziantep, il progetto della scuola in Turchia ha incontrato sin dall'inizio ostacoli insormontabili e proposte di compromessi ritenuti inaccettabili da Still I Rise. Tutto questo unito alle ostilità del governo turco nei confronti delle organizzazioni umanitarie, sia nazionali che internazionali, che operano sul territorio. Il quadro legale vigente conferisce un'autorità e un'ingerenza incontrastate al ministero dell'Interno, che può esercitare un controllo pressoché totale verso le organizzazioni non profit che operano nel Paese. In particolare, qualsiasi organizzazione operante nel settore dell'educazione è sottoposta a controlli assidui da parte del ministero competente\".\n\nL'ong fornisce una ricostruzione ancora più dettagliata di come sono evolute le cose in Turchia: \"Nell'ottobre 2019- spiega l'organizzazione- una delegazione di Still I Rise ha dato il via alla missione turca, scegliendo Istanbul come luogo in cui avviare il progetto, in quanto città con il più alto numero di profughi siriani in Turchia. Dietro consiglio di uno degli studi legali più quotati della città, sono iniziati i contatti con il municipio, che - nonostante un'iniziale accoglienza molto positiva - ha ben presto rivelato le sue reali intenzioni, ovvero quelle di appropriarsi del progetto a condizioni ritenute inaccettabili dall'organizzazione: per fornire i permessi necessari all'apertura e garantire le condizioni per portare avanti i lavori di ristrutturazione, Still I Rise avrebbe dovuto accettare l'imposizione di un'impresa edile, l'utilizzo di immobili di proprietà municipale, l'assunzione di personale e la selezione degli studenti a discrezione della municipalità, così come del contenuto dell'insegnamento. Tutto questo contrastava con il principio cardine di totale indipendenza rispetto agli enti governativi\".\n\nIl comunicato prosegue: \"Per preservare i propri valori fondamentali e i fondi dei donatori, nel gennaio 2020 l'organizzazione ha spostato le sue operazioni a Gaziantep, nel sud del Paese e a un'ora dal confine con la Siria. Il 16 marzo 2020 è stata inaugurata la scuola Beraber, chiusa però nel giro di pochi giorni a causa del lockdown nazionale dovuto alla pandemia da Covid-19. In questa fase di stallo in Turchia, e facendo tesoro delle prime importanti lezioni già apprese, l'organizzazione si è mossa per aprire le sue scuole nel Nord Ovest della Siria e in Kenya\".\n\n\"Tra agosto e novembre 2020 - continua la nota -, un'altra delegazione di Still I Rise si è recata a Gaziantep per tentare di riaprire la scuola: tuttavia, dopo aver già assunto il preside e l'intero corpo docenti, il governo turco ha ordinato nuovamente la chiusura delle scuole, per contenere la seconda ondata della pandemia. I tentativi di riapertura sono continuati fino al 2022, nonostante strenue opposizioni: a Gaziantep, come a Istanbul, alla richiesta dei permessi necessari per operare in autonomia e senza alcun partner, l'organizzazione ha ricevuto la richiesta di una tangente da parte dell'ufficiale incaricato del ministero dell'Educazione. Davanti al rifiuto, è stato negato ogni permesso di riaprire\".\n\nStill I Rise, si legge ancora nel comunicato, \"ha allora contattato oltre venti tra i migliori studi legali della Turchia, con l'obiettivo di trovare una via legittima per superare la corruzione dilagante. Nel maggio 2022, su consiglio diretto dell'Ambasciatore Italiano in Turchia, è stato ingaggiato un ultimo team di avvocati: dopo la disamina di tutti i documenti dell'organizzazione e l'analisi dei soprusi subiti, la nota legale ha suggellato l'impossibilità di avviare nel Paese una scuola internazionale in grado di offrire il percorso educativo di International Baccalaureate, senza scendere a inaccettabili compromessi\".\n\nLa nota si conclude: \"L'organizzazione si ritira dunque dal Paese: tutti i fondi raccolti attraverso le donazioni per questo progetto saranno reindirizzati su altre scuole oppure restituiti, in piena collaborazione con i donatori\". (DIRE)"
}