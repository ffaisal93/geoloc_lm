{
    "Dalla Francia agli Usa, le reazioni dei leader stranieri alle elezioni italiane": "Ascolta la versione audio dell'articolo\n\n4' di lettura\n\nIl presidente francese, Emmanuel Macron, ha lanciato un appello a Roma per «continuare a lavorare insieme», in quanto Paesi «vicini e amici» e in quanto «europei». Il popolo italiano – ha osservato Macron – «ha fatto una scelta democratica e sovrana. Noi la rispettiamo». E perché mai la Francia non dovrebbe essere così? La nota dell’Eliseo, commentando il risultato delle elezioni vinte da Giorgia Meloni, è arrivata forse anche per mettere le cose in chiaro, e mandare un messaggio “ufficiale” dalla casa francese.\n\nPerché in mattinata, ad esempio, la sindaca di Parigi, la socialista Anne Hidalgo, aveva scritto su Twitter: «Vittoria dei partiti di estrema destra neofascisti in Italia: una triste giornata per l’Europa, che riporta ai momenti oscuri della sua storia». E aveva così lanciato «un appello a un nuovo slancio e alla mobilitazione incrollabile dei democratici per sconfiggere il populismo che ci minaccia».\n\nLoading...\n\nMa soprattutto il primo ministro francese Elisabeth Borne aveva dichiarato in tv che «saremo attenti, con la Presidente della Commissione europea Ursula von der Leyen, a garantire che questi valori sui diritti umani, sul rispetto reciproco, in particolare sul rispetto del diritto all’aborto, siano rispettati da tutti».\n\nLe ha fatto eco – su Twitter – l’ex presidente francese, Francois Hollande, paventando il pericolo: «La vittoria dell’estrema destra in Italia è sia una minaccia per i diritti fondamentali sia un rischio di paralisi per l’Europa. È un avvertimento. Nella confusione politica e con la cancellazione dei partiti, ciò che accade in Italia può prodursi in Francia».\n\nAl contrario, è corsa a congratularsi la leader del Rassemblement National, Marine Le Pen: «Il popolo italiano ha deciso di prendere in mano il proprio destino eleggendo un governo patriottico e sovranista. Complimenti a Giorgia Meloni e Matteo Salvini per aver resistito alle minacce di un’Unione Europea antidemocratica e arrogante ottenendo questa grande vittoria».\n\nDettaglio emiciclo Tutti i risultati, navigabili per circoscrizione, città e comune Loading...\n\nNella Ue hanno esultato anche in Ungheria, Polonia e Svezia. Ha brindato il premier polacco Mateusz Morawiecki, esponente del partito di destra Diritto e Giustizia («Congratulazioni Giorgia Meloni!»). E anche il premier ungherese Viktor Orban (rimarcando su Facebook «Una vittoria più che meritata. Congratulazioni!» e ancora: «Bravo, Giorgia!»). Dopo che già il suo consigliere politico Balázs Orbán aveva sottolineato in un tweet che: «In questi tempi difficili, abbiamo bisogno più che mai di amici che condividano una visione e un approccio comune alle sfide dell’Europa». Mentre il premier ceco Petr Fiala, oltre a congratularsi con Giorgia Meloni, ha scritto che non vede l’ora «di cooperare in futuro sulle politiche europee e nell’Ecr Group» (cioè il gruppo dei conservatori e dei riformisti europei, la formazione politica comunitaria a cui entrambi i leader appartengono).",
    "Meloni vince elezioni 2022, Borne: Francia attenta a rispetto diritti umani e aborto in Italia": "Dopo la vittoria di Giorgia Meloni, il capo di governo d'oltralpe commenta: \"Ovviamente saremo attenti con la Presidente della Commissione europea Ursula von der Leyen, a garantire che questi valori siano rispettati da tutti\"\n\nLa Francia sarà \"attenta\" al \"rispetto\" dei diritti umani e dell'aborto in Italia dopo la vittoria del partito di Giorgia Meloni alle elezioni legislative: è quanto ha affermato oggi il primo ministro francese Elisabeth Borne (I RISULTATI PER REGIONE E COMUNE - LA MAPPA DEI RISULTATI - LA RIPARTIZIONE DEI SEGGI - LO SPECIALE DI SKY TG24 SULLE ELEZIONI - TUTTI GLI AGGIORNAMENTI LIVE - IL SEGGIOMETRO - TUTTI I VIDEO - TUTTE LE INTERVISTE AI LEADER).\n\n\"Saremo attenti\"\n\n\"Ovviamente saremo attenti, e con la Presidente della Commissione europea Ursula von der Leyen, a garantire che questi valori sui diritti umani, sul rispetto reciproco, in particolare sul rispetto del diritto all'aborto, siano rispettati da tutti\", ha dichiarato a Bfm Tv.",
    "La Francia perde la testa, 4 espulsioni in 20 minuti e partita sospesa: “Alcuni la pagheranno”": "La Francia perde la testa, 4 espulsioni in 20 minuti e partita sospesa: “Alcuni la pagheranno” Nella partita tra Francia e Polonia valida per la finale di un torneo Under 18 è successo di tutto. Follia in casa transalpina con quattro espulsioni.\n\nA cura di Marco Beltrami\n\nSarebbe dovuta essere una festa sportiva, un'occasione per vedere all'opera giovani talenti, e invece purtroppo qualcosa è andato storto. La sfida valida per il torneo Under 18 Lafarge Foot Avenir tra Francia e Polonia, ha avuto un epilogo davvero inaspettato. Il match si è concluso in anticipo, a circa 15 minuti dal termine, con i transalpini che non erano in condizione di proseguire la gara. Il motivo? Le 4 espulsioni comminate ai Bleus dal direttore di gara.\n\nLa Francia aveva bisogno di una vittoria per portare a casa il titolo e le cose si erano messe bene con il vantaggio di 2-1, dopo aver ribaltato la rete ospite. Solo due minuti dopo la rete del sorpasso ecco il pareggio, che probabilmente ha alimentato un po' di nervosismo tra le fila dei ragazzi francesi. Nel secondo tempo è successo l'imprevedibile: in 20′ l'arbitro ha espulso per 4 giocatori al 55°, 61°, 72° e 75° minuto.\n\nLa testa costata l’espulsione al giocatore francese\n\nDopo l'allontanamento dal campo di Ilyes Housni, Jeanuel Belocian e Malang Gomis, con la Polonia che nel frattempo aveva trovato la rete del 3-2, la Francia Under 18 è sprofondata in virtù del rosso numero 4. A portarlo a casa, con un'altra follia è stato il 16enne Darnell Bile. La stellina del St-Etienne dopo aver perso un pallone, è entrato in maniera brutale su un avversario. Bile ha letteralmente falciato il giocatore polacco, a ridosso della zona delle due panchine.\n\nNe è nato un faccia a faccia con il calciatore che ha subito il fallo, con il francese che gli ha rifilato una brutta testata. Inevitabile il rosso, mentre tra le due squadre e le due panchine si scatenava il parapiglia. A quel punto l'arbitro non ha potuto far altro che applicare il regolamento fermando le ostilità: una squadra infatti non può giocare con meno di otto giocatori in campo.\n\nL'allenatore della rappresentativa francese Bernard Diomede, ex giocatore del Liverpool e vincitore della Coppa del Mondo del 1998, non è riuscito a tranquillizzare i suoi calciatori, apparsi fuori controllo. A France 3 dopo il match ha bacchettato la squadra preannunciando provvedimenti e possibili esclusioni: \"Succede purtroppo regolarmente, forse non ad altissimi livelli, ma non so se questo torneo sia stato un torneo ad altissimo livello. Per alcuni potrebbe non esserci un ritorno nella Francia, perché devono capire le cose. Altri hanno avuto un buon atteggiamento a fine partita, hanno cercato di calmare le cose, bisogna analizzare bene, con freddezza, chi si è comportato bene e chi si è comportato male. Da allenatore, sanzionerò i giocatori che devo sanzionare\".",
    "Francia, emissioni bond in aumento a 270 miliardi nel 2023": "(Teleborsa) - Il fabbisogno complessivo di finanziamento francese si attesterà a 305,5 miliardi di euro nel 2023 e sarà composto principalmente da 158,5 miliardi di euro a copertura del disavanzo da finanziare (in calo di 14,1 miliardi di euro rispetto al disavanzo rivisto per il 2022) e 151,6 miliardi di euro per riscattare il debito a medio e lungo termine in scadenza nel 2023 (in aumento di 10,8 miliardi di euro rispetto al dato della Legge di Bilancio 2022). Lo ha annunciato il governo di Parigi presentando il Budget 2023.\n\n\n\nIl fabbisogno di finanziamento nel 2023, ha specificato Agence France Tresor, sarà soddisfatto da: un programma di emissione di debito pubblico a medio e lungo termine, al netto dei riacquisti, per un valore di 270 miliardi di euro (rispetto ai 260 miliardi di euro di quest'anno); un prelievo di 18 miliardi di euro del conto del Tesoro; un aumento di titoli di Stato a breve termine in circolazione per 10,4 miliardi di euro; 6,6 miliardi di euro di rimborso del debito Covid da la Caisse de la Dette Publique; altre risorse di cassa per 0,5 miliardi di euro.\n\n\n\nIn sostanza, Agence France Tresor intende aumentare le emissioni l'anno prossimo anche se il fabbisogno finanziario è rimasto sostanzialmente stabile a 305,5 miliardi di euro, perché prevede di attingere meno al conto del Tesoro rispetto all'ultimo anno.\n\n\n\n\n\n",
    "Francia: accuse di molestie, si dimette leader Verdi Bayou - Mondo": "Il leader del partito ecologista francese, Julien Bayou, si è dimesso questa mattina dalle sue funzioni dopo le accuse di violenze psicologiche sulla sua ex compagna, contro le quali ha ritenuto di non potersi difendere.\n\n\"Ho annunciato questa mattina agli aderenti di Europe Ecologie les Verts (EELV) le mie dimissioni dalle funzioni di segretario nazionale\", ha spiegato Bayou in un comunicato, precisando che lascerà anche la presidenza del gruppo in Assemblée Nationale.\n\nLa decisione è giunta dopo le accuse di molestie morali da parte di una sua ex compagna, in circostanze che non sono state sufficientemente rese note. Non risulta alcuna denuncia a carico di Bayou, né alcuna inchiesta. Il caso giunge dopo quello che ha investito il partito della sinistra radicale La France Insoumise di Jean-Luc Mélenchon, il cui braccio destro Adrien Quatennens è stato costretto a dimettersi dalla carica di coordinatore.\n\nQuatennens aveva ammesso di aver schiaffeggiato la moglie durante una lite.\n\n",
    "Francia, Giroud: \"L'età avanza, ma io ci sono ancora e mi diverto\"": "L'attaccante si racconta a Telefoot dal ritiro della nazionale francese: \"Mi sto divertendo molto. L'età avanza, ma io segno e ci sono ancora. Mondiale? Se Deschamps avrà bisogno di me io risponderò. Tocca al Ct decidere, io penso solo a fare bene\"\n\nLa sua presenza dal 1' contro la Danimarca, nel match di Nations League che la Francia non può sbagliare per scongiurare la retrocessione in Lega B, è in dubbio per scelta tecnica ma Oliver Giroud è ugualmente carico e pronto a dare il suo contributo se chiamato in causa. \"Mi sto divertendo molto e penso si sia visto con l’Austria. Sono a disposizione dell’allenatore, sono pienamente dentro la squadra. Fare gol è bello, vuol dire che anche con l’età avanzata, se così si può dire, uno c’è ancora. Io ho sempre questa voglia di portare un piccolo valore aggiunto in squadra\", le parole dell’attaccante del Milan rilasciate a Telefoot.",
    "Lo stato è tornato: Francia e Germania salvano i loro colossi dell'energia": "Lo stato è tornato: Francia e Germania salvano i loro colossi dell'energia dalla nostra corrispondente Tonia Mastrobuoni\n\nL'amministratore delegato di Uniper, Klaus-Dieter Maubach, davanti al quartier generale dell'azienda (ansa)\n\nDopo la prima ondata di interventi pubblici durante il Covid, favoriti dalla sospensione del divieto europeo degli aiuti di Stato, Francia e Germania nazionalizzano Edf e Uniper. E si mormora già di nuove incursioni nelle imprese energetiche finite sull'orlo del collasso",
    "Francia, un “meteo dell’elettricità” in tv per ridurre i consumi": "L’iniziativa nasce per sensibilizzare i cittadini sulla crisi energetica. Quando un dipartimento viene segnato in rosso significa che sono probabili blocchi dell’elettricità. Da lì, l’invito a modificare le abitudini quotidiane ascolta articolo Condividi\n\nSi chiama “Ecowatt” il nuovo sistema francese per mostrare ai cittadini il livello di elettricità disponibile nelle varie regioni. Di fronte alla crisi energetica europea, la tv pubblica (France Télévisions) ha introdotto insieme al gigante dell’energia RTE il “meteo dell’elettricità”. Uno specchietto che affiancherà le previsioni del tempo classiche per allertare i cittadini su possibili tagli dell’elettricità nei loro dipartimenti.\n\nI colori dell’emergenza energetica leggi anche Scuole a energia positiva in Francia: cosa sono e come funzionano La cartina francese si colorerà in tempo reale di verde, giallo o rosso: il verde indica consumi e disponibiltà nella norma, il giallo una situazione di stress e il rosso un probabile taglio della distribuzione di elettricità dovuto ai consumi troppo elevati. Una situazione estrema che, secondo Ecowatt, non dovrebbe presentarsi più di un paio di volte durante l’inverno. A fianco alla cartina saranno mostrati anche dei consigli per buone pratiche da seguire, in particolare durante gli orari di picco dei consumi ovvero tra le 8 e le 12 del mattino e tra le 18 e le 20 di sera. E’ infine possibile iscriversi a un sistema di allerta, tramite il sito di Ecowatt, per ricevere un SMS quando il proprio dipartimento entra nel livello giallo o rosso.\n\n\n\nNon visualizzi questo contenuto? Siamo spiacenti! Per poter visualizzare questo contenuto Twitter, clicca su Gestisci cookie e Accetta tutto Gestisci cookie\n\nI piani di risparmio energetico in Francia approfondimento Bollette alle stelle dalla Francia alla Polonia: tutti i provvedimenti L’obiettivo, hanno spiegato i partner dell’iniziativa, è sensibilizzare i cittadini alla riduzione dei consumi. Già a inizio settembre il governo francese ha chiesto, prima alle aziende poi ai privati, di tagliare del 10% il proprio fabbisogno in nome della “sobrietà energetica”. In attesa che il governo diffonda i dettagli del proprio piano di riduzione nazionale verso metà ottobre, già diversi comuni hanno avviato piani di risparmio locale. Parigi, ad esempio, oltre ad abbassare i riscaldamenti negli edifici pubblici e a spegnere le insegne luminose dopo l’1 di notte, ha anticipato lo spegnimento delle luci dei monumenti tra cui la Torre Eiffel, che dal 23 settembre diventa buia a partire dalle 23,45 (invece dell’1 di notte).\n\n",
    "Vittoria di Giorgia Meloni, Lollobrigida risponde alla premier francese: “Rispettare il voto degli italiani”": "Giuseppe Conte a Nova: \"Borne non si preoccupi. C'è il Movimento 5 stelle che sarà il baluardo per il rispetto dei diritti civili\"\n\nNessun governo italiano credo abbia mai usato parole come ‘vigileremo’ rispetto ai governi francesi e dunque credo vadano rispettate le espressioni dei popoli e dei governi. Lo ha detto il capogruppo alla Camera di Fratelli d’Italia, Francesco Lollobrigida, rispondendo in conferenza stampa ad una domanda sulle parole del primo ministro francese, Elisabeth Borne, che ha annunciato che la Francia vigilerà sul rispetto dei diritti umani in Italia dopo la vittoria del centrodestra. “Ma possiamo tranquillizzare chiunque sia sui diritti civili che su altre questioni”, ha aggiunto ricordando di aver di recente incontrato “l’ambasciatore francese”.\n\nSulle parole di Borne è intervenuto anche il leader del Movimento 5 stelle, Giuseppe Conte che, rispondendo a una domanda di Nova, ha detto: “Non si preoccupi. C’è il Movimento 5 Stelle che sarà il baluardo per quanto riguarda il rispetto dei diritti civili e di modelli culturali aperti e non chiusi”. Per quanto riguarda i modelli culturali che Meloni “ha sfoderato fin qui”, ha proseguito Conte, “capisco che lei sia legata a una visione matriarcale/patriarcale però attenzione, perché su queste cose bisogna andarci molto cauti”. “Chi vuole guidare un Paese deve comprendere che le differenze non sono devianze e vanno rispettate”, ha aggiunto.\n\nLa prima ministra francese all’emittente televisiva “BfmTv”, ha fatto cenno soprattutto al diritto all’aborto. “Non commento la scelta democratica degli italiani” ha poi affermato Borne in merito agli esiti del voto. Il presidente Francese, Emmanuel Macron, ha aggiunto: “Come Paese vicino e amico, dobbiamo continuare a lavorare insieme”, aggiungendo di rispettare la “scelta democratica” dei cittadini italiani alle ultime elezioni.\n\nL’Italia resta “un alleato vitale, una forte democrazia e un partner di valore” per gli Stati Uniti, ha scritto in un messaggio su Twitter il segretario di Stato Usa, Antony Blinken. “A seguito del voto, siamo pronti a lavorare con il governo dell’Italia sui nostri obiettivi condivisi: sostenere un’Ucraina libera e indipendenti, rispettare i diritti umani e costruire un futuro economico sostenibile”, ha affermato il capo della diplomazia di Washington.\n\n\n\n\n\n\n\nLeggi anche altre notizie su Nova News\n\nSeguici sui canali social di Nova News su Facebook, Twitter, LinkedIn, Instagram, Telegram",
    "Francia: aereo Macron vuole inquinare meno ma fa peggio - Europa": "(ANSA) - PARIGI, 22 SET - In tempi di allerta alle emissioni di C02, l'Eliseo ha modificato il piano di volo del presidente Emmanuel Macron di ritorno dagli Stati Uniti - dove era stato all'Assemblea generale dell'ONU - per inquinare di meno. Nella realtà, il cambio di aereo - secondo quanto dimostra Liberation - ha prodotto più C02 rispetto al progetto iniziale.\n\nL'Airbus presidenziale, da New York, sarebbe dovuto tornare a Parigi. Poi il presidente, in Falcon, avrebbe dovuto subito raggiungere Nantes, sulla costa ovest della Francia, per una visita programmata nella vicina Saint-Nazaire. Il personale dell'Eliseo ha pensato bene di far atterrare l'Airbus direttamente a Nantes \"per una riduzione del consumo di carburante, di CO2 e quindi con l'obiettivo della sobrietà energetica\". Accanto all'A330 è atterrato a Nantes anche il Falcon presidenziale che non abbandona mai il capo di stato francese per misura di sicurezza nei viaggi internazionali.\n\nNiente scalo a Parigi, quindi, per Macron, che - conclusa la visita a Saint-Nazaire - è ripartito per Parigi in Falcon. Il resto della delegazione, invece, è rimasto sull'Airbus che, con un nuovo decollo da Nantes per rientrare nella capitale, ha consumato di più rispetto al piano originale che lo avrebbe visto rimanere definitivamente nell'hangar a Parigi. Secondo i calcoli di Libération, il consumo del nuovo decollo dell'Airbus è stato superiore a un andata-ritorno in Falcon fra Parigi e Nantes. (ANSA).\n\n",
    "Croazia e Olanda in semifinale. Francia ko, ma evita la retrocessione": "Modric, Livaja e Lovren a segno: l'Austria scende in Lega B. Come il Galles, sconfitto in casa dalla Polonia. Danimarca show, ma il 2-0 ai Bleus vale solo il secondo posto\n\nSalvatore Malfitano @malfitoto\n\nCroazia e Olanda sono le prime due squadre a conquistare un posto alle Final Four della Nations League. La nazionale di Dalic vince in Austria, mettendosi al sicuro dalla Danimarca che ha superato la Francia. Enorme delusione per Deschamps e i suoi, che chiudono il girone al terzo posto con soli 5 punti. Gli Oranje invece s’impongono su un Belgio poco ispirato, che fa fatica a trovare le spaziature giuste in avanti: decisivo lo stacco di testa di Van Dijk. Una giocata deliziosa di Lewandowski per Swiderski e un super Szczesny bastano alla Polonia per conquistare i tre punti che condannano il Galles alla retrocessione in Lega B. Tutto già delineato nella Lega C, che dalla prossima edizione vedrà anche la Lettonia tre le protagoniste.\n\nLega A — Nel gruppo 1 si confermano le gerarchie. La Francia sembra partire meglio, fraseggia bene sulla trequarti ma quando la Danimarca cambia marcia la resistenza dei Bleus non regge. Il primo squillo è di Skov Olsen al 20’, che dopo un controllo fantascientifico prova a prendere controtempo Areola. Al 34’ passano i danesi: Damsgaard pennella dalla sinistra, Dolberg è perfetto in spaccata. Per il raddoppio basta aspettare pochi minuti. Eriksen calcia direttamente in porta dalla bandierina, il portiere respinge ma sugli sviluppi dell’azione non può nulla sul destro al volo di Skov Olsen. Nella ripresa aumenta la pressione francese, Schmeichel però la contiene benissimo opponendosi su Mbappé. A Vienna la Croazia mette subito le cose in chiaro, al 6’ è già in vantaggio grazie alla botta secca sul primo palo di Modric, innescato a dovere da Vlasic. La risposta dell’Austria arriva tre minuti dopo: bravo Baumgartner a deviare di testa alle spalle di Livakovic un cross dalla sinistra. Al quarto d’ora Brozovic si ferma per un infortunio muscolare ed è costretto a lasciare il cambio e gli ospiti ne risentono. La nazionale di Rangnick sfiora la rete prima con Baumgartner (23’) e poi con Arnautovic a fine primo tempo, con Livakovic che si esalta sull’attaccante del Bologna. Il sorpasso arriva sul tramonto della partita. Al 69’ due ex Inter confezionano la rete: Perisic crossa da sinistra, Livaja segna di testa. Tre minuti e Lovren blinda il primato, concludendo uno schema da calcio d’angolo con un colpo di testa in tuffo.\n\nLEGGI ANCHE Nations League: ultima giornata\n\nL’Olanda, senza troppa fatica, disinnesca il potenziale offensivo del Belgio. Gli Orange si lasciano preferire per lo sviluppo del gioco ma non alzano il ritmo. Alla mezzora Witsel manca di pochi centimetri una deviazione interessante, Onana – migliore in campo tra i suoi – si vede respingere il proprio tentativo da pochi metri da un grande intervento di Pasveer (66’). Martinez cerca fantasia sulla trequarti, non la ottiene nemmeno quando all’intervallo inserisce De Ketelaere da finto centravanti. Al 73’ la selezione di Van Gaal rende inutili i calcoli: sul corner di Gakpo svetta Van Dijk e regala tre punti e il primato all’Olanda. Nel finale Courtois costretto agli straordinari su Bergwijn, mentre la rovesciata di Lukebakio sul versante opposto si stampa sulla traversa. Un grande Szczesny è la chiave del successo della Polonia. I primi interventi li compie in rapida successione al 32’ su James, dall’altro il collega Hennessey rischia un clamoroso autogol su un controllo sbagliato. Al 57’ la rete decisiva: la sponda deliziosa di Lewandowski mette Swiderski davanti al portiere che è freddo a bruciarlo in uscita. L’estremo difensore della Juventus si ripete al 60’ su Johnson e al 77’ su un pericoloso tiro-cross dalla sinistra. Dove non arriva lui, ci pensa la traversa a salvare il risultato, come accade in pieno recupero sulla girata di testa di Bale.\n\nLega C — Ultima giornata utile soltanto alle statistiche nel gruppo 1, dove la classifica era già stata delineata nel turno scorso. Le Isole Far Oer si regalano la favola della serata, conquistando il successo contro la Turchia: le reti sono di Davidsen al 51’ ed Edmundsson al 59’, con Gurler che la riapre nel finale. Il Lussemburgo s’impone sulla Lituania grazie al gol all’88’ di Rodrigues, che se n’era visto annullare uno al 61’ e aveva colpito un palo nel primo tempo. Non c’era molto da definire nemmeno nel gruppo 3 dominato dal Kazakistan, già capolista certa. Sconfitta indolore, dunque, in casa dell’Azerbaigian col risultato di 3-0 grazie all’autorete di Marochkin e ai sigilli di Ozobic e Nuriev; nell’altra gara Slovacchia e Bielorussia pareggiano: vanno avanti gli ospiti con Bakhar, l’1-1 è firmato da Zrelak.\n\nLega D — Finale concitato nel gruppo 1. La Lettonia è stata raggiunta nel finale contro Andorra, mentre la doppietta di Stina nel recupero ha consentito alla Moldova di battere il Liechtenstein. Tuttavia non è bastato: nonostante l’arrivo in vetta a pari punti, la promozione in Lega C è della Lettonia per il vantaggio conquistato negli scontri diretti contro i moldavi.",
    "Inghilterra retrocessa, Germania in calo, Francia tra gli scandali: le big europee sono in crisi": "A meno di due mesi da Qatar 2022, le favorite del nostro continente sono alle prese con molti problemi. Tutto liscio invece per Brasile e Argentina\n\ndal nostro corrispondente Filippo Maria Ricci",
    "Francia il 16 ottobre al Pala Giovanni Paolo II di Pescara": "News\n\nSarà il Pala Giovanni Paolo II di Pescara a ospitare la gara Italia – Francia, in programma la prossima domenica 16 ottobre (ore 18:00) e valida per la 2^ giornata del Gruppo 8 di qualificazione agli EHF EURO di Germania 2024. La sfida sarà il debutto casalingo degli azzurri, il cui cammino si aprirà comunque tre giorni prima, il 13 ottobre, a Katowice affrontando la Polonia.\n\nLa Nazionale azzurra tornerà nell’impianto abruzzese a distanza di due anni dal match giocato nel novembre 2020 contro la Norvegia, valido anche in quell’occasione per le qualificazioni europee. Questa volta non ci saranno limitazioni di sorta: gli appassionati della pallamano potranno gremire gli spalti, così da garantire la giusta atmosfera ad un match estremamente affascinante.\n\nTutte le informazioni sulla prevendita, sulle modalità di accredito e sulla copertura mediatica saranno rese note in seguito.\n\nLa Francia rappresenta una realtà iconica dell’handball internazionale: con tre medaglie d’oro olimpiche – l’ultima a Tokyo nel 2021 – e nove successi tra Mondiali ed Europei, la squadra allenata oggi da Guillaume Gille ha dominato l’ultimo ventennio a livello internazionale. Senza fine l’elenco dei grandi nomi in organico: da Nikola Karabatic, nominato per tre volte miglior giocatore del pianeta, ai vincitori della Champions League con il Barça, i mancini Dika Mem e Melvyn Richardson, oltre al pivot Ludovic Fabregas. Sarà anche una sorta di derby per tanti azzurri impegnati in terra francese, a partire dal capitano e pivot Andrea Parisini, da quest’anno divenuto anche capitano dell’Istres Provence nella LIQUI MOLY Starligue.\n\nIl Gruppo 8 include, oltre a Italia e Francia, anche Lettonia e Polonia. Detto del debutto il 13 ottobre a Katowice, la Nazionale allenata da Riccardo Trillini sfiderà la Lettonia nel doppio confronto di marzo, per poi chiudere il calendario a fine aprile ancora contro polacchi e francesi.\n\nIl meccanismo di passaggio del turno garantisce un posto nella fase finale degli EHF EURO 2024 per le prime due classificate di ciascun gruppo e, contestualmente, per le quattro migliori squadre tra quelle piazzate al terzo posto tra tutti gli otto raggruppamenti.\n\nIN ABRUZZO. Il Pala Giovanni Paolo II di Pescara dista una manciata di chilometri da «La Casa della Pallamano» di Chieti, il centro tecnico inaugurato dalla FIGH nel settembre dell’anno scorso e già designato non solo per i raduni delle Nazionali azzurre, ma anche per una serie di futuri eventi ufficiali: la sfida Italia – Bulgaria del 6 novembre per le qualificazioni ai Mondiali 2023 femminili, il Supercoppa Day del prossimo 21 dicembre e le FIGH Finals di Serie A2 e giovanili programmate tra maggio e giugno.\n\nEUROPEI DA RECORD. Gli EHF EURO 2024 si svolgeranno in Germania, la patria della pallamano. L'organizzazione è perciò al lavoro per creare una edizione senza precedenti, a cominciare dalla partita d'esordio: il primo incontro dei tedeschi si disputerà alla Merkur Spiel Arena di Dusseldorf, struttura dalla capienza pari a 50mila spettatori. Le altre città della fase finale saranno Berlino, Colonia, Amburgo, Mannheim e Monaco.\n\nIl quadro completo dei gironi di qualificazione agli EHF EURO 2024:\n\nGruppo 1: Portogallo, Macedonia del Nord, Turchia, Lussemburgo\n\nGruppo 2: Norvegia, Serbia, Slovacchia, Finlandia\n\nGruppo 3: Islanda, Repubblica Ceca, Israele, Estonia\n\nGruppo 4: Austria, Ucraina, Romania, Isole Faroe\n\nGruppo 5: Croazia, Olanda, Grecia, Belgio\n\nGruppo 6: Ungheria, Svizzera, Lituania, Georgia\n\nGruppo 7: Slovenia, Montenegro, Bosnia Herzegovina, Kosovo\n\nGruppo 8: Francia, Polonia, Lettonia, ITALIA\n\nIl calendario del Gruppo 8 di qualificazione agli EHF EURO 2024:\n\nGiorno Ora Sede Partita 13 ottobre h 21:10 Poiters Francia - Lettonia 13 ottobre h 18:30 Katowice Polonia - Italia 16 ottobre h 14:10 Valmiera Lettonia - Polonia 16 ottobre h 18:00 Pescara Italia - Francia 8-9 marzo - da definire Lettonia - Italia 8-9 marzo - da definire Francia - Polonia 26 aprile h 18:40 Valmiera Lettonia - Francia 26-27 aprile - da definire Italia - Polonia 30 aprile - da definire Polonia - Lettonia 30 aprile - da definire Francia - Italia\n\n(foto: Gandolfi \\ D'Anniballe)",
    "Tutti gli scazzi tra Francia e Germania sul gasdotto MidCat": "Nell’Ue, Paesi compatti sulla necessità di tenere la linea dura con Putin litigano tra loro sul gasdotto che dovrebbe collegare la Spagna al Nord Europa\n\nFrancia, Germania, Spagna e Portogallo: Paesi affratellati nell’Unione europea ma fatalmente divisi sul progetto di un gasdotto che dovrebbe collegare la penisola iberica al Nord Europa e che Parigi si rifiuta di completare.\n\nLA PIPELINE MIDCAT\n\nÈ il quotidiano Politico a ricapitolare i dettagli essenziali di una storia che vede Berlino, Madrid e Lisbona sempre più frustrate per la resistenza del presidente francese Emmanuel Macron nel portare a termine la pipeline MidCat, il cui obiettivo è trasportare attraverso i Pirenei in Francia e poi in Germania il gas che arriva dal Nordafrica e da otto terminal GNL in Spagna e Portogallo.\n\nNel lungo termine i Paesi iberici puntano a usare la pipeline per immettere nel mercato la propria produzione di idrogeno verde.\n\nLE RESISTENZE FRANCESI E LO SCETTICISMO UE\n\nMa la Francia non nasconde più la propria riluttanza a far rivivere un progetto che era stato abbandonato nel 2019. Macron ha recentemente dichiarato che i gasdotti esistenti che collegano la Francia e la Spagna sono usati solo al 55% della loro capacità concludendone che non ci sarebbe alcun bisogno di nuove connessioni.\n\nAnche la Commissione europea è scettica: poco tempo fa il Commissario al mercato interno Thierry Breton ha argomentato che “non è chiaro se un simile progetto avrebbe senso economicamente”.\n\nL’URGENZA DI GERMANIA, PORTOGALLO E SPAGNA\n\nMa Germania, Portogallo e Spagna sostengono che a causa del ricatto energetico della Russia i calcoli sono mutati drasticamente.\n\nCome ha dichiarato Anton Hofreiter, che è un parlamentare dei Verdi tedeschi nonché presidente della Commissione Affari europei del Bundestag, “ci sono forti pressioni per terminare il MidCat perché, se la Francia concordasse di finire i lavori sul suo versante, il gasdotto potrebbe diventare operativo in 8 o 9 mesi, il che significa che ci sarebbe di aiuto già il prossimo anno … È importante che adesso le cose si muovano velocemente”.\n\nIl tema è stato trattato in una recente telefonata tra Macron e il cancelliere tedesco Scholz, nella quale il capo dell’Eliseo ha reiterato la sua opposizione per motivi sia economici che ambientali.\n\nI PIANI PER L’IDROGENO VERDE\n\nL’atteggiamento francese sta irritando Berlino, Madrid e Lisbona poiché ne boicotta i piani a lungo termine: in prospettiva, viene sostenuto, il gasdotto sarebbe usato per trasportare idrogeno verde, assecondando i piani dell’Ue di raggiungere la neutralità climatica entro la metà di questo secolo. Spagna e Portogallo fanno notare che la loro abbondante energia eolica e solare è ideale per produrre energia pulita a un prezzo competitivo.\n\nI PIANI ALTERNATIVI DELLA FRANCIA\n\nMa la Francia vuole far valere i suoi piani energetici alternativi. Nel breve termine, anziché essere un mero Paese di transito del gas che viene da Sud, Parigi punta a vendere alla Germania il gas che arriva dai sui quattro terminal GNL. Nel lungo termine, invece, la Francia spera di vendere idrogeno prodotto con l’energia nucleare.\n\nL’IDEA DI UN GASDOTTO SOTTOMARINO DA BARCELLONA A LIVORNO\n\nEcco perché, vista questa tenace opposizione, i tre Paesi stanno studiando soluzioni alternative. In un incontro avvenuto ad agosto, Scholz e il Primo ministro spagnolo Pedro Sanchez hanno discusso del progetto di un gasdotto sottomarino che colleghi Barcellona a Livorno, da dove tanto il gas quanto l’idrogeno verde potrebbero fluire verso Nord. Il Ministero dell’energia spagnolo ha fatto sapere che un simile progetto è attualmente in fase di studio.\n\nMa a Roma l’idea di una pipeline mediterranea ha incontrato scetticismo. Il Ministro della transizione ecologica Roberto Cingolani ha evidenziato come il tratto di mare interessato dal progetto è caratterizzato da profondità superiori al chilometro. Per Cingolani non ci sono grandi precedenti di pipeline sottomarine disegnate per queste profondità.\n\nA rendere più incerte le prospettive di un gasdotto sottomarino è anche la concreta possibilità che, dopo le elezioni di oggi, a Roma nasca un governo di destra potenzialmente vicino alla Russia.\n\nL’ALTERNATIVA DI UN GASDOTTO SOTTOMARINO DALLA SPAGNA AL BELGIO\n\nTutto ciò sta spingendo a Berlino a considerare ancora un altro piano: un gasdotto sottomarino che vada dalla Spagna del Nord al Belgio. Sebbene la tratta sarebbe molto lunga, le acque non raggiungono le profondità del Mediterraneo settentrionale. In Germania si ritiene che i costi per realizzare una pipeline sottomarina di lunga distanza siano gestibili. Ma i governi di Spagna e Belgio fanno rilevare che un simile piano non è stato ancora ufficialmente preso in considerazione ed esprimono dubbi sulla sua fattibilità.",
    "La Francia ci spegne la luce: \"Nei prossimi due anni niente elettricità all'Italia\"": "MILANO - L’heure de la sobriété elettrica sta per scoccare. Non solo in Francia, anche in Italia dove per due anni l’elettricità francese potrebbe diventare un ricordo. Di sobrietà, e dei conseguenti razionamenti dei consumi elettrici, si parla e scrive molto in Francia in questi giorni. A Parigi, infatti, la crisi energetica è conclamata e ha una declinazione autoctona, per il fermo di 32 dei 56 reattori nucleari nazionali, sottoposti",
    "Danimarca-Francia 2-0, i francesi restano in Lega A: decidono le reti di Dolberg e Skov Olsen": "La Francia perde contro la Danimarca per 2-0, ma evita comunque la retrocessione in Lega B grazie alla contemporanea sconfitta dell’Austria contro la Croazia. I francesi partono bene e nella prima mezz’ora di gara si rendono anche pericolosi in più occasioni. Ma l’uno due, firmato da Dolberg e Skov Olsen, travolge i francesi che comunque rimangono nella parte d’elite della competizione. Tra gli altri verdetti, la Croazia e l’Olanda sono le prime due semifinaliste della competizione. Nonostante per i croati sia arrivati la brutta notizia per l’infortunio di Brozovic riescono a superare l’Austria per 1-3. L’Olanda invece batte il Belgio grazie ad una rete del difensore centrale del Liverpool Van Dijk.\n\nPartenza roboante della Francia che nei primi 15 minuti di gioco mette in seria difficoltà i danesi. Trai più attivi del reparto offensivo c’è sicuramente Antoine Griezmann assieme a Kylian Mbappè, i due combinano in più occasioni ma Schmeichel è attento e salva la porta dei suoi. La svolta del match arriva al minuto 34’, quando Dolberg con un destro dal centro dell’area di rigore mette il pallone alle spalle di Areola e firma l’1-0 servito da Damsgaard. Passano pochi minuti e la Danimarca raddoppia: calcio d’angolo battuto da Delaney sul quale il più veloce di tutti è Skov Olsen che realizza il 2-0 e indirizza il match verso i danesi.\n\nC’est terminé à Copenhague. Les Bleus s’inclinent (2-0) et terminent 3ème du Groupe 1 de la Ligue A derrière la Croatie et le Danemark 🔚\n\n\n\n🇩🇰2-0🇫🇷 | #DANFRA | #FiersdetreBleus pic.twitter.com/7QGudcK8yh — Equipe de France ⭐⭐ (@equipedefrance) September 25, 2022\n\nIl tabellino\n\nDanimarca-Francia 2-0\n\nReti: al 34′ pt Dolberg K. (Danimarca) , al 39′ pt Skov Olsen A. (Danimarca)\n\nPotrebbe interessarti Bologna-Sassuolo 1-3: Scamacca e Berardi in rovesciata decidono il derby Va al Sassuolo il derby emiliano che ha aperto la domenica della 37^ giornata di Serie A. La formazione allenata da Dionisi supera agevolmente al Dall’Ara un Bologna apparso già con la testa in vacanza e lo fa con un netto 3-1 che porta la firma di Scamacca (doppietta) e Berardi. Per il Bologna gol … Leggi tutto\n\nDANIMARCA: Schmeichel K., Andersen J., Christensen A., Damsgaard M. (dal 15′ st Lindstrom J.), Delaney T. (dal 27′ st Kjaer S.), Dolberg K. (dal 15′ st Hojlund R.), Eriksen C., Hojbjerg P., Kristensen R. (dal 45’+2 st Bah A.), Maehle J., Skov Olsen A. (dal 27′ st Braithwaite M.). A disposizione: Christensen O., Ronnow F., Bah A., Billing P., Braithwaite M., Hojlund R., Jensen M., Kjaer S., Lindstrom J., Nelsson V., Stryger Larsen J., Wass D. Allenatore: Hjulmand K..\n\nFRANCIA: Areola A., Badiashile B., Camavinga E. (dal 1′ st Fofana Y.), Giroud O. (dal 20′ st Nkunku C.), Griezmann A. (dal 36′ st Kolo Muani R.), Mbappe K., Mendy F. (dal 20′ st Truffert A.), Pavard B., Saliba W. (dal 1′ st Clauss J.), Tchouameni A., Upamecano D.. A disposizione: Lafont A., Mandanda S., Clauss J., Dembele O., Fofana Y., Guendouzi M., Kolo Muani R., Nkunku C., Truffert A., Varane R., Veretout J. Allenatore: Deschamps D..\n\nAmmonizioni: al 9′ st Delaney T. (Danimarca), al 35′ st Hojlund R. (Danimarca)\n\nArbitro: István Kovács (Romania)",
    "Francia: Macron, su riforma pensioni agire in modo sereno - PMI": "(ANSA) - PARIGI, 22 SET - Il presidente francese, Emmanuel Macron, chiede al governo di \"trovare il miglior modo di procedere\" con il parlamento per adottare la contestata riforma delle pensioni. E vuole assicurarsi che venga realizzata \"nel modo piu' sereno possibile\". \"Il governo deve avviare trattative con parti sociali, sindacati, imprenditori, con le forze politiche e trovare, è il suo mestiere, con il parlamento, il modo migliore\" per procedere alla riforma, ha detto il capo dello Stato, in un'intervista realizzata questa notte da BFMTV, mentre rientrava dall'Assemblea generale delle Nazioni Unite a New York. Ricordando che la riforma rientra tra i principali impegni della sua campagna elettorale, Macron rinvia dunque la palla all'esecutivo guidato dalla premier, Elisabeth Borne.\n\nNegli ultimi giorni, all'Assemblea Nazionale, le forze di opposizione, ma anche una parte della maggioranza, si erano opposte all'ipotesi che la riforma venisse appprovata attraverso un semplice emendamento alla manovra finanziaria sul welfare (Plfsss) in programma a fine settembre. Oggi, la presidente dell'Assemblea Nazionale, Yaël Braun-Pivet, eletta nello stesso partito di Macron (Renaissance) ha dichiarato di \"non essere favorevole\" a quello che da molti viene considerato un atto di forza, chiedendo al governo di \"prendersi il tempo della concertazione\".Seppellita a fine 2019 dopo scioperi a oltranza e l'avvento del coronavirus, la riforma previdenziale e' stata tra le grandi promesse non mantenute di Macron nel precedente quinquennato all'Eliseo (2017-2022). Nella campagna elettorale che lo ha riconfermato alla presidenza lo scorso aprile, Macron si è comunque impegnato a farla varare al più presto in caso di rielezione. L'insieme dei sindacati francesi ha promesso un autunno nero se il governo dovesse imporre la riforma che prevede l'innalzamento dell'età pensionistica già da quest'anno.\n\n(ANSA).\n\n",
    "Nations League, i risultati: Olanda e Croazia alle finali, Francia ko in Danimarca": "Olanda e Croazia colgono l'obiettivo della qualificazione alle Final Four. Nel gruppo 4 gli \"Orange\" vincono lo scontro diretto contro il Belgio grazie a van Dijk, mentre la Polonia infligge la retrocessione al Galles. Nel gruppo 1 la Croazia emerge in Austria nel secondo tempo con l'ex interista Livaja e rende vana la grande vittoria della Danimarca in Francia. Protagonista l'ex Bologna Skov Olsen. Retrocede l'Austria. Vincono anche Far Oer e Lussemburgo\n\nLE CLASSIFICHE - HIGHLIGHTS",
    "Sansal: «Francia islamista, islam male del nostro tempo»": "Parigi. Boualem Sansal è uno dei più grandi scrittori algerini contemporanei. Ha scelto il francese come lingua per i suoi romanzi, è in Francia che ha ottenuto il successo letterario e la consacrazione internazionale, ma continua a vivere nella sua amata Algeria, anche se è minacciato di morte e i suoi libri, laggiù, sono messi al bando perché critici verso l’islam politico e il potere algerino.\n\nL’Occidente è «il motore della progressione dell’islam»\n\nDa diversi anni, Sansal interviene regolarmente nel dibattito delle idee francese: per allertare l’opinione pubblica sui pericoli che sta correndo la Francia a causa del lassismo e dell’arrendevolezza della sua classe dirigente nei confronti dell’islamismo. Autore di 2084. La fine del mondo (Neri Pozza), Sansal ha vissuto in prima persona la guerra civile algerina e teme che la Francia, di questo passo, possa essere travolta dall’islamizzazione.\n\n«La Francia è scesa a patti con gli islamisti: un tempo c’erano dieci moschee nel paese, oggi ce ne sono 3mila. L’Arabia Saudita e il Qatar finanziano le banlieue. Il governo francese ha perso il controllo», ha dichiarato Sansal a Sud Radio. Lo scenario dipinto dallo scrittore algerino fa raggelare i polsi. «In Francia, si è provato a dividere l’islam in due: da un lato il presunto islam buono e gentile, pieno di amore e tolleranza, e dall’altro lo spauracchio chiamato islamismo. Ma in realtà si tratta della stessa cosa», ha sottolineato prima di aggiungere: «Credevo che l’occidente potesse essere una barriera contro l’islamismo. È diventato invece un vettore, un motore della progressione islamista».\n\n«L’islam ha sconvolto e terrorizzato il mondo»\n\nL’autore di Lettre d’amitié, de respect et de mise en garde aux peuples et aux nations de la terre (Gallimard), sempre in questi giorni, ha pubblicato un intervento molto duro sul settimanale Express: come se sentisse che la situazione potrebbe sfuggire di mano nel Paese dei Lumi e più in generale in tutto l’occidente. «Se dovessi scegliere una sola parola per descrivere il male del nostro tempo, direi ‘islam’. Nessun fenomeno ha così tanto trasformato, sconvolto, sfigurato, pervertito e terrorizzato il mondo. Nessuna malattia ha mietuto così tante vittime, gettato così tanti paesi in subbuglio e persone sulla strada dell’esilio».\n\nE ancora: «In questo mondo di pace, amore e tolleranza, il numero di persone che vivono sotto la protezione della polizia perché minacciate in nome dell’islam sta registrando un aumento vertiginoso». A Parigi, la lista dei liberi pensatori sotto scorta per aver criticato l’islam continua ad aumentare. Dal filosofo Robert Redeker all’avvocato Richard Malka, fino all’ex direttore di Charlie Hebdo Philippe Val, sono tanti i “Salman Rushdie francesi”.\n\nMa chi parla come Sansal è «islamofobo»\n\n«Per parlare solo della Francia», prosegue Sansal, «la polizia presto non basterà più, sarà necessario reclutare battaglioni e compagnie, o meglio formare un nuovo corpo di guardie del corpo che conoscono l’islam e sanno riconoscere sotto quale vestito si presenta. L’elenco degli ‘schedati S’ (la lettera ‘S’ è affibbiata dall’intelligence parigina a tutti gli individui potenzialmente pericolosi per la sicurezza dello stato, ndr) continua a crescere e di questo passo alla fine includerà tutti i musulmani in Francia. Risparmiate tempo e non parleremo più di questa diabolica alternativa ‘islam di Francia contro islam francese’, come Kramer contro Kramer. Ne avremo due in uno, la Francia islamica».\n\nFino a quando il dibattito delle idee francese darà voce a figure come Sansal, la speranza di un sussulto rimarrà viva. Ma un’ampia fetta del paese, quella che ha votato Jean-Luc Mélenchon, continua a pensare che i veri nemici siano gli “islamofobi”: parola inventata per mettere a tacere tutti i critici dell’islam. Come Boualem Sansal.",
    "Il pirodiserbo italiano conquista la Francia": "La tecnologia, e gli studi italiani sul pirodiserbo hanno riscosso l'attenzione degli operatori francesi. Il 15 settembre 2022, Marco Mingozzi, CEO responsabile di Mingozzi Group, ha partecipato a un incontro tecnico sulla coltivazione di ortaggi, in Francia. L'evento si è svolto a Saint Martin de la Place, organizzato dalla Camera dell'Agricoltura dei Paesi della Loira, con focus su diserbo, preparazione del terreno e semina di colture orticole.\n\n\"Siamo stati molto soddisfatti dei riscontri ottenuti - spiega Mingozzi - in quanto abbiamo potuto spiegare ai tecnici e agli agricoltori presenti come funziona il nostro sistema. Il tema del diserbo senza l'uso della chimica è molto sentito anche in Francia. Molto apprezzato il fatto che le alte temperature disattivano i semi, il che è ideale per le orticole\".\n\nL'azienda italiana Mingozzi, produttrice di macchine per il trattamento termico a fiamma, era presente con il proprio rivenditore francese Axion per presentare le sue soluzioni su diserbo, disinfezione e preparazione del terreno, con minime lavorazioni prima della semina. Tali tecniche sono già ampiamente utilizzate dai produttori italiani di ortaggi, specialmente di quelli a ciclo veloce.\n\n\"Da circa trent'anni - aggiunge Mingozzi - le macchine per il pirodiserbo, ora evoluto nel trattamento termico a fiamma, vengono utilizzate dai produttori di quarta gamma italiani, non solo per la gestione delle erbe infestanti, ma anche per la lotta contro le malattie fungine\".\n\nLa giornata si è svolta con la spiegazione delle tecniche applicate e con la dimostrazione in campo delle macchine al lavoro.\n\nPer maggiori informazioni:\n\nOfficine Mingozzi\n\nVia Val d'Albero 25/B\n\nFerrara\n\ninfo@pirodiserbo.it\n\nwww.pirodiserbo.it",
    "Golf, Guido Migliozzi vince l'Open di Francia: \"Ora voglio la Ryder Cup\"": "A distanza di 29 anni dal trionfo di Rocca, Guido Migliozzi riconsegna all'Italia l'Open di Francia di golf. Giornata memorabile per il vicentino, che conquista il terzo titolo in carriera sul DP World Tour e sogna in grande: \"Non ho mollato e ora voglio la Ryder Cup\". I complimenti di Franco Chimenti, presidente della Federazione Italiana Golf: \"Vincere qui non è cosa da tutti, ecco perché vale doppio\"\n\nA Guyancourt, vicino a Parigi e con una grande rimonta nel giro finale che lo ha visto risalire dalla nona posizione, Guido Migliozzi ha vinto la 104esima edizione dell'Open de France di golf . Il vicentino, al Le Golf National (par 71), sul campo che nel 2018 ha ospitato la Ryder Cup, grazie a un parziale (il migliore della giornata) chiuso in 62 (-9) su un totale di 268 (69 71 66 62, -16) colpi, ha fatto sua la contesa. Decisivo un birdie (nove quelli realizzati oggi, di cui cinque consecutivi) nel finale che gli ha permesso di superare il danese Rasmus Hojgaard, leader nei primi tre round. Terzo italiano a vincere l'Open de France dopo Ugo Grappasonni nel 1949 e Costantino Rocca nel 1993, Migliozzi festeggia così il terzo titolo in carriera sul DP World Tour .\n\nMigliozzi: \"Ora voglio la Ryder Cup\"\n\napprofondimento\n\nMacIntyre campione a Roma, l'Open d'Italia è suo\n\nRitrovato il successo sul DP World Tour tre anni e tre mesi dopo l'ultima volta, Migliozzi può tornare ad esultare: \"È stata una giornata bellissima. Amo combattere sul campo e oggi sono stato ripagato dal golf. Il secondo colpo alla 18 è stato qualcosa d'incredibile, nonostante il mio caddie non fosse contento della strategia adottata. Ho voluto provarci e stavolta ho avuto ragione. Lo scorso anno ho sfiorato più volte il successo, senza mai riuscirci. Non ho mollato e ora voglio la Ryder Cup, è il mio sogno\". Non sono mancati i complimenti di Luke Donald, capitano del team Europe. \"Grande Guido, congratulazioni\", il tweet riservatogli dal britannico. Ventinove anni dopo Costantino Rocca (era il 1993) un azzurro torna così a imporsi all'Open de France, appuntamento vinto pure nel 1949 da Ugo Grappasonni. Un'affermazione arrivata al Le Golf National (par 71), lì dove Francesco Molinari nel 2018 ha trascinato il team Europe al trionfo in Ryder Cup e lì dove l'Italia ha conquistato recentemente il mondiale a squadre per dilettanti. Un fil rouge che fa sorridere il golf tricolore. Proprio Chicco Molinari ha sfiorato l'exploit in questo appuntamento trovando per tre volte il secondo posto (nel 2016, 2012 e 2010). \"Vincere qui non è cosa da tutti ed è per questo motivo che il successo di Migliozzi vale doppio ed è importantissimo verso la Ryder Cup 2023 dove l'Italia sarà protagonista anche in campo\", la gioia di Franco Chimenti, presidente della Federazione Italiana Golf. L'exploit ha fruttato a Migliozzi, che ha firmato il suo miglior round stagionale ed eguagliato il record del percorso, 510mila euro a fronte di un montepremi complessivo di tre milioni. E gli ha permesso di guadagnare 79 posizioni nel DP World Tour Rankings, dove ora è 21°.",
    "Nazioni: l’America vince, Francia e Australia sul podio": "La festa a stelle e strisce chiude la stagione 2022 del motocross iridato, i fan americani celebrano i loro eroi sul podio di RedBud. Maxime Renaux (Yamaha) si aggiudica la terza manche e vince l’individuale nella MXGP, Jett Lawrence (Honda) vince la Open e si aggiudica il Ricky Carmichael award come miglior giovane in pista, a Justin Cooper (Yamaha) la vittoria nella individuale MX2.",
    "La Francia dovrebbe abbracciare la relazione transatlantica e guidarla — L'Indro": "L’affermazione del Presidente francese Emmanuel Macron tre anni fa secondo cui l’alleanza transatlantica era ‘cerebralmente morta’ suona oggi come del tutto fuorviata. La ripresa della guerra in Europa ha rafforzato la ragion d’essere della NATO e ha costretto gli europei ad affrontare il fatto che non esiste un’alternativa realistica alla cooperazione transatlantica. Inoltre, più leader politici europei riconoscono la crescente minaccia della Cina, il che rafforza le argomentazioni a favore dell’‘affidamento agli amici‘ occidentali in fatto di difesa e su altre questioni. Questo processo richiederà la leadership su entrambe le sponde dell’Atlantico.\n\nLa Francia, la più grande potenza militare dell’Unione europea e la seconda economia dell’UE,è più riluttante ad abbracciare l’atlantismo rispetto alla maggior parte delle sue controparti NATO. Questa esitazione rischia di limitare il successo e la portata degli sforzi per rafforzare la cooperazione transatlantica. Tuttavia, nel contesto geopolitico in evoluzione, il miglior modo per preservare i suoi interessi e la sua influenza sarebbe abbracciare l’atlantismo e aiutare a guidare il rafforzamento della cooperazione transatlantica nel regno della difesa e oltre. I politici americani dovrebbero incoraggiare e tendere una mano al loro più antico alleato ad abbracciare un tale cambiamento.\n\nL’atlantismo è il supporto per uno stretto rapporto tra Europa e Stati Uniti, e la reticenza francese verso questo obiettivo è indissolubilmente legata al rapporto franco-americano. Per le élite francesi, questa relazione è avvolta da timori di‘vassalizzazione‘ e si preoccupano delle esportazioni di armi francesi e dell’influenza del loro Paese in Europa.\n\nRisalente alla crisi di Suez nel 1956, questo atteggiamento aumentò quando il generale Charles de Gaulle stabilì la sua politica estera incentrata sulla grandezza e ritirò la Francia dalla struttura di comando alleata della NATO, nel 1966. Ancora profondamente radicata nell’apparato politico-amministrativo, cerca di mantenere l’influenza, l’indipendenza e gli interessi della Francia. L’ambizione di grandezza ha quindi portato la Francia a difendere l’autonomia strategica europea e molte élite hanno creduto, soprattutto dal 1994, che la Francia avrebbe avuto più influenza in un accordo di difesa europeo separato che all’interno della NATO. Il più recente realismo pragmatico sui benefici della NATO ha indotto la Francia a reintegrarsi nella struttura di comando alleata della NATO nel 2009. Ma questo cambiamento non ha alterato in modo significativo l’idea che la Francia dovrebbe evitare di fare troppo affidamento sugli Stati Uniti.\n\nL’autonomia strategica europea è un obiettivo ufficiale dell’UE sin dalla Strategia globale dell’UE del 2016 e i sostenitori lo dipingono come complementare alla NATO. Tuttavia, le loro affermazioni rimangono per lo più poco convincenti perché un’autonomia strategica ambigua e mal definita cerca di consentire l’indipendenza europea dagli Stati Uniti. «Cosa significherà domani l’articolo cinque [clausola di difesa collettiva della NATO]?» si è chiesto Macron nella stessa intervista in cui ha affermato che la NATO era senza cervello. Mentre l’Europa ha bisogno di espandere la sua capacità militare, come gli Stati Uniti desideravano da tempo, la guerra di aggressione della Russia in Ucraina ha mostrato quanto rimanga illusoria la vera indipendenza dalla capacità militare americana.\n\nIn quanto tale, il chiaro vincitore istituzionale della guerra Russia-Ucraina sono stati la NATO e gli atlantisti europei. Gli europei centro-orientali hanno perso la fiducia, se mai ne hanno avuto, che l’UE potrebbe contribuire alla loro sicurezza: le garanzie militari della NATO e degli Stati Uniti sono l’unico deterrente credibile all’aggressione russa. Svezia e Finlandia, due Stati precedentemente non allineati che condividono un confine con la Russia, hanno frettolosamente chiesto di aderire all’alleanza, una mossa che conferma quanto sia ampio questo sentimento in Europa. Come sottolinea Zachary Selden, «se Svezia e Finlandia fossero fiduciose nella capacità dell’Unione Europea di raggiungere una significativa autonomia strategica sostenuta dalla potenza militare, non ci sarebbe bisogno di aderire alla NATO». Inoltre, l’adesione di Svezia e Finlandia alla NATO porterà maggiori capacità militari e contributi finanziari rispetto ai precedenti round di allargamento, il che rafforza la tesi per la creazione di un blocco europeo all’interno dell’alleanza. Tuttavia, un serio blocco europeo nella NATO sarebbe quasi inconcepibile senza la leadership francese, in quanto massima potenza militare e unico Stato nucleare nell’UE.\n\nUn cambiamento nel pensiero strategico francese verso l’atlantismo potrebbe essere più realistico ora.\n\nLa combinazione dell’incapacità dell’Europa di assistere in modo indipendente l’Ucraina e i crimini di guerra di Putin rappresenta lo sgretolamento di due nozioni fondamentali nel pensiero strategico francese che si opponevano all’atlantismo. La prima è la speranza che la Francia possa guidare un’Europa capace di difendersi autonomamente. Il secondo è l’assunto basato sulla grandezza che il relativismo morale si applica a tutte le superpotenze (in questo caso, Russia e Stati Uniti) in modo che la Francia possa essere una potenza di mediazione non allineata tra di loro.\n\nL’invasione russa e i successivi crimini di guerra screditano queste ipotesi, il che offre a Macron l’opportunità di apportare cambiamenti significativi al pensiero strategico francese. Ora è un momento politicamente opportuno per farlo, grazie alla sua recente rielezione per un mandato presidenziale di cinque anni in un Paese in cui il potere esecutivo ha autorità sulla politica estera con scarso controllo legislativo. Inoltre, la riforma in corso del corpo diplomatico francese e del servizio francese di alto livello, offre al governo l’opportunità di nominare consulenti di politica estera che faciliterebbero tale cambiamento invece di opporvisi.\n\nAl di là di un semplice cambiamento politico generale, sono necessari diversi passi per garantire che gli atteggiamenti dell’élite francese cambino a livello strutturale, sia in politica estera che più in generale. Concretamente, ciò significherebbe creare forum di scambio e dialogo ampi e istituzionalizzati a diversi livelli di governo, inclusi funzionari eletti, responsabili politici e burocrati. L’obiettivo sarebbe rafforzare la comprensione e le relazioni tra Parigi e Washington. Qui, la Francia potrebbe emulare ed espandere il successo dell’esempio tedesco nello stabilire innumerevoli legami personali tra le comunità di politica estera tedesca e americana. Il cambiamento politico richiederebbe anche al governo Macron di fare della lotta efficace contro l’impatto dell’influenza e della disinformazione russa una priorità politica. Queste azioni del Cremlino promuovono narrazioni e analisi ostili alla NATO e agli Stati Uniti sia per l’élite francese che per la popolazione generale.\n\nOltre a rafforzare un blocco europeo nella NATO, un’adesione francese all’alleanza transatlantica garantirebbe la grandezza francese in modo più efficace di quanto non farebbe sostenere l’autonomia strategica europea.\n\nIl rafforzamento della NATO richiederebbe comunque spostamenti verso la responsabilità strategica europea che cercherebbero di rafforzare invece di indebolire la NATO. I Paesi europei devono rafforzare le loro capacità militari per consentire una migliore condivisione degli oneri e stabilire capacità europee indipendenti di gestione delle crisi all’interno del loro vicinato. In quanto forza militare più grande, più disponibile e più efficace in Europa, la Francia avrebbe un ruolo importante da svolgere (sicuramente più grande della Germania) nell’incoraggiare e coordinare tali sforzi. Questo sforzo soddisferebbe efficacemente l’ambizione francese di guidare l’Europa e potrebbe rafforzare la legittimità francese nel guidare e fondere un blocco europeo sempre più capace all’interno della NATO. Un tale ruolo rafforzerebbe strutturalmente sia l’influenza francese che la statura nei confronti delle sue controparti americane nell’alleanza, attenuando così le preoccupazioni di ‘vassalizzazione’.\n\nIl vertice di Madrid del 2022 ha rivisto il concetto strategico della NATO per considerare la ‘sfida’ cinese, il che rafforza la tesi per la Francia di abbracciare l’atlantismo. Se l’Europa può aiutare a contrastare la Cina, l’alleanza continuerebbe ad avere un sostegno bipartisan negli Stati Uniti, dove una fazione in crescita sostiene che gli europei sono ‘free rider’. Se un blocco europeo rafforzato nella NATO permettesse alle forze armate statunitensi di concentrarsi sull’Asia orientale e contrastare la Cina, tale argomento sarebbe meno credibile. Inoltre, se la Francia può aiutare a guidare le relazioni transatlantiche nella NATO, potrebbe anche amplificare la cooperazione in altre aree politiche per contrastare la Cina. Iniziative non di difesa per rafforzare il coordinamento per emarginare l’influenza cinese si stanno già formando in iniziative come il Consiglio commerciale e tecnologico USA-UE,20\n\nÈ vero che un abbraccio francese all’atlantismo costituirebbe un significativo allontanamento dall’ortodossia strategica e politica francese. Ma questo obiettivo è raggiungibile con un certo aiuto. Mentre molti si chiedono se il Presidente Joe Biden abbia una visione di politica estera, un cambiamento nella direzione della Francia richiederebbe agli Stati Uniti di promuovere esplicitamente un’alleanza occidentale ancora più stretta man mano che il contesto geopolitico diventa più difficile. Il segretario al Tesoro Janet Yellen ha alluso all’evoluzione verso un tale quadro a livello economico globale, ma questo non basta. Una volta che l’America avrà stabilito tale agenda, gli Stati Uniti potrebbero impegnarsi con la Francia su questo tema. In caso di successo, la leadership francese nelle relazioni transatlantiche metterebbe l’Occidente in una posizione più forte per affrontare le crescenti sfide alla sicurezza provenienti da Russia, Cina e altri.",
    "Italia-Francia, un rapporto a rischio": "Tutta l'Unione europea rimarrà in attesa del risultato delle elezioni italiane del 25 settembre, e in particolare il governo francese. In verità, se gli italiani sceglieranno il centrodestra e Giorgia Meloni diventerà presidente del Consiglio, i rapporti tra Parigi e Roma si complicherebbero.",
    "\"Torna in Francia\". Letta stroncato dal popolo dem": "Sicumera, ostentazione, certezza di superiorità. La sinistra in questa campagna elettorale ha mostrato tutti i suoi difetti. La demonizzazione dell’avversario – il centrodestra – come stella polare del Pd, fake news a manetta e così via. Enrico Letta il frontman di questa narrazione, in prima linea per attaccare Giorgia Meloni e i suoi alleati. Una linea contestata anche dai “suoi” e da buona parte del popolo dem, ma il segretario non ha dubbi: la sua è stata una campagna elettorale bellissima.\n\nLetta e l’arte di autoincensarsi\n\nIn un video postato sui social network dal profilo del Partito Democratico, Letta prova a radunare le truppe dem per la chiusura della campagna elettorale. Appuntamento domani nella Capitale, come già noto. Ma a fare discutere è soprattutto l’autocelebrazione del leader piddì: “Le ultime parole della nostra bellissima e straordinaria campagna elettorale le diremo domani a Roma, in Piazza del Popolo” . Contento e soddisfatto, in una sola parola: fiero.\n\n“Torna a Parigi”\n\nIn molti si sono chiesti se è così orgoglioso per aver macchiato l’immagine dell’Italia all’estero pur di attaccare il centrodestra, oppure se è per tentare di dimenticare i numerosi autogol commessi nelle ultime settimane. Ciò che è certo è che buona parte del popolo piddì non condivide il giudizio di Letta. Anzi. L’invito più in voga è sempre lo stesso: “Torna a Parigi” .\n\n“Bellissima campagna elettorale” è il passaggio che ha fatto storcere il naso a molti utenti. Ecco una carrellata di stroncature: “Bellissima in quale multiverso?”, “Ha un bel coraggio a fare una dichiarazione del genere. Ha basato tutta la sua campagna elettorale sull'odio verso la controparte e vuota di contenuti e proposte concrete”, “Bellissima? Ti sei fatto prendere in giro da tutti”. Non mancano anche le ironie del caso: “Sei tipo in Matrix, la ‘campagna bellissima’ in realtà è l'immagine residua che hai di te” . L'idillio tra Letta e il popolo dem sembra già giunto ai titoli di coda: la leadership è sempre più in bilico, il fantasma di Bonaccini è dietro l'angolo. Au revoir?",
    "Infortunio Maignan durante Francia Austria: le news dal Milan": "Il portiere rossonero, partito titolare nella sfida di Nations League tra Francia e Austria, ha dovuto alzare bandiera bianca alla fine del primo tempo per infortunio: lesione del muscolo gemello mediale del polpaccio sinistro. Possibile stop di un mese: salta sicuramente lil doppio confronto con il Chelsea e la Juventus. I rossoneri potrebberlo sostituirlo (temporamente) nella lista Champions\n\nNon è un momento fortunato per il Milan . La pausa delle nazionali ha portato infatti solo guai alla rosa di Stefano Pioli . Prima Theo Hernandez che è volato in Francia per poi tornare a Milanello con una diagnosi di stiramento muscolare subito nel match contro il Napoli. Poi le condizioni non ottimali di Tonali che sembrava destinato a una maglia da titolare con l'Italia e che invece salterà i due impegni con Mancini . E infine la tegola che arriva ancora dalla Francia dove Mike Maignan si è fermato nell'intervallo della sfida di Nations League tra Francia e Austria. Gli esami ai quali si è sottoposto il portiere francese hanno evidenziato la lesione del gemello mediale del polpaccio sinistro : un problema che terrà Maignan lontano dai campi di gioco probabilmente per circa un mese.\n\nMaignan verso l'esclusione (momentanea) dalla lista Champions\n\nleggi anche\n\nKakà correrà la sua prima maratona a Berlino\n\nLungo stop dunque per Maignan, che salterà sicuramente le sfide di campionato contro l’Empoli alla ripresa e quelle importantissime in Champions contro Chelsea (andata e ritorno) e Juventus, oltre alla gara contro il Verona. Maignan potrebbe tornare a disposizione per la sfida contro il Monza in programma il 22 ottobre. Un problema non da poco per Pioli e il Milan che molto probabilmente sarà costretto a modificare la lista Champions inserendo al posto del francese Tatarusanu, inizialmente escluso (presente invece l’altro portiere Mirante), che andrebbe temporaneamente a sostituirlo. Secondo l'articolo 46.2 del regolamento UEFA, per una prognosi superiore ai 30 giorni è consentita la sostituzione di un portiere nel caso ci siano solo due portieri in lista A, come nel caso dei rossoneri. Se così fosse, Maignan potrebbe tornare a disposizione in Champions per la sfida alla Dinamo Zagabria in agenda il 25 ottobre.",
    "La Francia ha il suo primo parco eolico offshore, ma la destra vuole fermare le pale": "La Francia affaccia su Mediterraneo e Atlantico. Ma finora, nelle sue acque marine non è in funzione neppure un impianto eolico offshore. Una carenza che comincerà a essere colmata a fine anno, quando le pale del parco di Saint-Nazaire, nel Nord Ovest della Francia, cominceranno a produrre energia elettrica. A inaugurare la struttura è stato il presidente Emmanuel Macron: \"Bisogna andare veloce il doppio sui progetti di energia rinnovabile\", ha detto. Ma i suoi piani per lo sviluppo dell'eolico devono fare i conti con l'opposizione della destra, con Marine Le Pen che vorrebbe non solo fermare i nuovi impianti eolici, ma anche smantellare quelli esistenti.\n\nMacron, per il momento, tira dritto, tanto più vista l'emergenza energetica in corso e la situazione di crisi in cui versano le centrali nucleari francesi, quasi la metà delle quali è chiusa per problemi tecnici e manutenzioni straordinarie. I problemi di produzione dei reattori, che nel 2021 hanno rappresentato il 69% dell\"elettricità generata nel Paese, potrebbero venire compensati nell'immediato solo con l'apertura di nuovi impianti eolici e solari, o con l'aumento del gas importato, dice France Energie Eolienne, l'organizzazione dell'industria eolica transalpina.\n\nMacron sembra condividere questa valutazione, e se da un lato sta spingendo per avviare i progetti di 6 nuovi reattori, dall'altro ha messo l'acceleratore sulla costruzione di nuovi parchi eolici offshore, ponendo come obiettivo la creazione di una cinquantina di parchi entro il 2050 per una capacità di 40 gigawatt. A oggi, sette parchi sono già stati assegnati agli operatori: dopo Saint-Nazaire, che sarà gestito da Edf (la compagnia energetica del nucleare francese) e che dovrebbe fornire elettricità a circa 700mila persone, sono iniziati i lavori di costruzione a Saint-Brieuc, Courseulles-sur-Mer e Fécamp. Altri due bandi riguardano impianti nel Mediterraneo.\n\nCon la corsa all'eolico, il leader francese vuole anche strizzare l'occhio ai deputati ambientalisti e della sinistra, necessari per far passare i provvedimenti all'Assemblea francese. Ma le critiche al suo piano non sono mancante anche da parte degli ecologisti, oltre che da parte dei pescatori dell'Atlantico. Diverse ong, tra cui France nature environnement, hanno criticato le disposizioni del disegno di legge che il governo ha presentato per accelerare la costruzione di impianti eolici, e che contiene disposizioni volte a semplificare le procedure burocratiche. Lo sviluppo delle rinnovabili deve avvenire \"nel rispetto delle procedure di consultazione pubblica e del diritto ambientale\", dicono le ong. Critiche a cui Parigi ha già dato una prima risposta, annunciando modifiche al testo.",
    "Francia, incendio in un impianto di lavorazione dell’uranio. Attivato il piano di emergenza": "L’Agenzia francese che vigila sulle centrali nucleari del paese (Asn) ha dichiarato di aver attivato il suo centro di emergenza in seguito allo scoppio di un incendio in un impianto contenente uranio nel sud-est della Francia. L’impianto è gestito dal colosso dell’energia francese Edf. L’incendio secondo le informazioni trasmesse all’ente di vigilanza sarebbe sotto controllo. Non si hanno notizie di conseguenze per il personale. “Stiamo ancora lavorando per mettere in sicurezza il sito”, ha affermato un responsabile dell’impianto, aggiungendo di non poter ancora commentare alcun impatto potenziale sulla sicurezza nucleare. Secondo il sito di Edf, la struttura di Romans-sur-Isere dove è scoppiato l’incendio produce combustibile per reattori nucleari a base di uranio arricchito.\n\nSi tratta dell’ennesimo problema che coinvolge impianti nucleari francesi. Oltre la metà delle 54 centrali francesi sono ferme per manutenzione. Una situazione che è già costata a Edf 29 miliardi di euro e costretto la Francia a importare per la prima volta elettricità dall’estero. Il governo francese ha avviato la completa nazionalizzazione del gruppo (di cui già possedeva l’84%) per far fronte all’ingente piano di investimenti necessario.",
    "Prova a scappare in Francia in autobus, lo arrestano e lui fugge di nuovo a piedi: salvato a 2.000 metri dal Soccorso alpino": "In Italia non ci voleva proprio rimanere, tanto che nonostante fosse sottoposto agli arresti domiciliari ha tentato di passare il confine con la Francia dal Monte Bianco. Ma non ci è riuscito e ha rischiato di morire. Protagonista del rocambolesco tentativo di fuga un cittadino marocchino, 26 anni, finito oggi in carcere a Brissogne con l’accusa di evasione. Domani si terrà il processo per direttissima.\n\nSabato sera l’uomo ha chiamato i soccorsi dicendo di essere caduto e di trovarsi nella zona del Pavillon, senza sapere esattamente dove. Una squadra di soccorso - composta da militari del Soccorso alpino delle Fiamme Gialle di Entrèves, vigili del fuoco, guide del Soccorso alpino valdostano e personale della funivia Skyway - è subito partita per andare a cercarlo. L’uomo, ferito ma non in pericolo di vita, si trovava sotto la stazione intermedia, Pavillon du Mont Frety, della funivia Skyway del Monte Bianco a 2.000 metri di quota. Aveva fatto una caduta di circa sette metri. Una volta raggiunto è stato portato a valle in funivia, riaperta apposta su richiesta dalla squadra di soccorso.\n\nChe quell’uomo non fosse stato un alpinista è parso subito chiaro ai soccorritori dall’abbigliamento. Nessun capo tecnico, nessun capo per poter affrontare la notte in alta quota. Indossava solo un paio di pantaloni e delle scarpe da ginnastica.\n\nDagli accertamenti svolti dalla Finanza è emerso che si trattava dello stesso cittadino marocchino fermato venerdì dalla polizia di frontiera al Monte Bianco, mentre tentava di andare in Francia a bordo un autobus di linea con un permesso di soggiorno falsificato. Il giovane risultava sottoposto alla misura cautelare dell’obbligo di dimora a Verona. Arrestato, sabato mattina è stato processato per direttissima e condannato a dieci mesi di reclusione. Il giudice gli aveva anche dato i domiciliari a Verona, dove non è mai arrivato. Una volta scarcerato ha tentato la fuga, che gli è quasi costata la vita.",
    "Francia, revocato sciopero dei controllori di fine settembre": "La revoca dello sciopero. L’ha decisa il sindacato Sncta in riferimento all’agitazione dei controllori del traffico aereo francese, inizialmente prevista per la fine di settembre, e precisamente il 28, 29 e 30 settembre.\n\nIl sindacato ha infatti spiegato di aver raggiunto un accordo con le controparti . Le compagnie aeree si erano però già preparate a un’altra tre giorni di caos, sfociata nella cancellazione di centinaia di voli.",
    "U21, Francia-Belgio: Kalulu va in panchina, Vranckx capitano": "MilanNews.it\n\n© foto di www.imagephotoagency.it\n\nProseguono le amichevoli delle squadre Under 21. Tra pochi istanti Francia e Belgio si affronteranno. Di seguito, le formazioni ufficiali delle due squadre:\n\n\n\nFrancia: Fofana, Gusto, Fofana, Kouassi, Larouci, Le Fee, Caqueret, Thuram, Diop, Gouiri, Kalimuendo. A disp: Meslier, Dietsch, Diakite, Kalulu, Lukeba, Chotarb, Merlin, Kone, Cherki, Ngoumou, Rutter, Wahi. All: Ripoll.\n\nBelgio: De Cuyper, Vranckx (C), Verschaeren, Doku, Lammers, Patris, De Winter, Ramazani, Zarouy, Samoise, Van Der Brempt. A disp.: Vandevoordt, Lissens, Plentickx, Matazo, Bakayoko, Vertessen, Al Dakhil, Delanghe, Ndenbe, Deman, Tshiend. All.: Mathijssen.",
    "Licenziamento ingiustificato: violazione della Carta sociale europea da parte della Francia": "Comitato europeo dei diritti sociali del Consiglio d’Europa (CEDS) Strasburgo\n\nIn una decisione pubblicata oggi, il Comitato europeo dei diritti sociali del Consiglio d’Europa (CEDS) conclude che il tetto massimo delle indennità risarcitorie per licenziamento ingiustificato costituisce una “violazione” della Carta sociale europea (articolo 24b).\n\nNei loro reclami (n.160/2018 e n.171/2018), la CGT-FO e la CGT sostenevano che le riforme del Codice del lavoro introdotte con l’ordinanza n. 2017-1387 del 22 settembre 2017 sono contrarie all’articolo 24 (diritto a una tutela in caso di licenziamento) della Carta, in quanto stabiliscono un tetto alle indennità in caso di licenziamento senza giusta causa. Le due organizzazioni sindacali asserivano che tale disposizione non consente alle vittime di licenziamento ingiustificato di ottenere attraverso l’ordinamento giuridico nazionale un indennizzo per il pregiudizio subito che sia equo e sufficientemente dissuasivo per i datori di lavoro e che pertanto tali riforme non garantiscono un diritto di ricorso effettivo contro il licenziamento abusivo.\n\nIl Comitato ha adottato la sua decisione sul merito il 23 marzo 2022.\n\nLa Carta sociale europea, complemento naturale della Convenzione europea dei diritti dell’uomo nel settore dei diritti sociali ed economici, è un testo internazionale giuridicamente vincolante che gli Stati si impegnano a rispettare a partire dal momento della ratifica. La Francia ha firmato la Carta riveduta nel 1996 e l’ha ratificata nel 1999.\n\nLa Francia e la Carta sociale europea\n\nComunicato stampa\n\nTetto massimo delle indennità risarcitorie per licenziamento ingiustificato: il Consiglio d'Europa conclude che vi è violazione della Carta sociale europea da parte della Francia",
    "Francia: chi prenderà M6?": "La partita fra i pretendenti all’acquisto di M6 è avviata\n\nLes Echos, di Nicolas Madelaine e Fabio Benedetti Valentini, pag. 17\n\nDeluso per non essere riuscito a sposare M6 con TFI, l’azionista di Six, Bertelsmann, è in procinto di concludere la vendita della sua quota del 48%. Secondo diverse fonti vicine alla questione, l’accordo potrebbe essere completato entro la fine di questa settimana. Va detto che la legislazione francese costringerebbe il gruppo tedesco ad aspettare fino al 2028 se la vendita non avvenisse prima del rinnovo della frequenza M6 il prossimo maggio. E che, a quanto pare, per richiedere questa licenza è necessario avere un azionista stabile alla fine del 2022. Secondo le nostre informazioni, la vendita avrà luogo venerdì 3 settembre. Berteismann ha ricevuto diverse offerte che non dovrebbero lasciarlo indifferente e di cui ora esaminerà attentamente il finanziamento. Anche se le prime indicazioni sulla loro struttura variano, due offerte supererebbero i 19 euro per azione, valutando così la partecipazione in M6 a circa 1,2 miliardi di euro, cioè il livello che Beneismann avrebbe ottenuto nell’ambito dell’operazione con la francese M6. In questo dossier in movimento, è apparso un nuovo e importante rimbalzo. Xavier Niel, azionista individuale di Le Monde e proprietario del gruppo di telecomunicazioni Iliad, ha unito le forze con il gruppo televisivo italiano Media For Europe (che raggruppa le entità Mediaset ed è quotato ad Amsterdam) della famiglia Berlusconi.\n\nQuesta offerta compete con quella di Rodolphe Saadé – futuro proprietario de “la Provence” e di Stéphane Courbit, il produttore televisivo che ha appena quotato la sua società FL Entertainment, proprietaria di Banijay. Secondo Bloomberg, l’offerta avrebbe un valore di 20 euro per azione. E ci sarebbe una terza offerta da parte del miliardario ceco Daniel Kretinsky, che ha già fatto un’offerta l’anno scorso. Per il momento, tuttavia, non ci sono indicazioni che gli altri candidati (Vivendi, Albee, ecc.) si siano ritirati. Nel caso di un consorzio a tre, Stéphane Courbit avrebbe una quota di maggioranza e il controllo di M6 sarebbe affidato alla holding del produttore audiovisivo, D3V Croup, o a una delle sue entità. Niel-Berlusconi Alcuni scommettevano già sulla vittoria dell’offerta dell’establishment francese, ma la partita sembra essere più aperta, con alcuni che dicono addirittura che l’alternativa franco-italiana è “molto più avanti in termini finanziari”, secondo una fonte vicina alle discussioni.\n\n(Continua su Les Echos)",
    "Il governo spaziale sfiducia Vittorio Colao e la Francia investe 9 miliardi — L'Indro": "Il Governo di Mario Draghi ha abbandonato completamente lo spazio italiano in mano a chi non si è curato minimamente di proteggere il dominio dalle bramosie degli stranieri\n\nIl Governo di Mario Draghi ha abbandonato completamente lo spazio italiano in mano a chi non si è curato minimamente di proteggere il dominio dalle bramosie degli stranieri\n\nPiove. «Governo ladro!» Ma veramente le improponibili manchevolezze di un governo possono entrare anche nel merito della tempesta tropicale che in questi giorni colpisce la Florida e che sta trattenendo la nuova missione lunare a Terra?\n\nNon esageriamo!\n\nQuesta volta, degli obiettivi prefissati, la verifica della nuova procedura che riduce le probabilità di perdite dei motori del lanciatore SLS ha avuto esito positivo. Per cui diamo pure la colpa a Ian e alla sua furia devastante se Artemis resterà ancora qualche giorno a casa. La Luna sta là da oltre quattro miliardi di anni. Non c’è fretta!\n\nMa poi, è possibile che ogni volta che va storto qualcosa bisogna prendersela con il governo come accadeva durante le manifestazioni mazziniane a cui risale questa espressione -tutta italiana- di dissenso dalle scelte del’esecutivo dell’epoca?\n\nA proposito, che ha a che fare il governo con lo spazio?\n\nBeh, se per questo, tanto. Dal momento che sia per budget che per le scelte di programma e le relative applicazioni che riguardano le attività spaziali del Paese, tutto dipende da un gruppo di persone sedute sulle poltrone del “si può ciò che si vuole”, che con gli ambienti dove si costruiscono o si sperimentano i pezzi da lanciare è profondamente estraneo.\n\nMa questo è un altro paio di maniche.\n\nIntanto, mentre scriviamo, siamo ad un passo storico del potere italiano. Stasera si saprà chi afferrerà il timone di questa “Nave sanza bandiera in gran tempesta”, come definì Dante Alighieri la “Serva Italia” e allora sapremo cosa accadrà.\n\nE allora vedremo a chi sarà demandata la leva del gran comando, dopo che in tutta fretta per lo spazio sono state fatte nomine fuori programma per poter sistemare i più fidati nei posti dove si amministrano soldi e destini futuri di una nazione governata da tante potenze straniere che tutto fanno tranne che la salvaguardia dei suoi interessi.\n\nProprio per questo abbiamo una grande amarezza finale: quella che il Governo di Mario Draghi ha abbandonato completamente lo spazio italiano in mano a chi non si è curato minimamente di proteggere il dominio dalle bramosie degli stranieri, sotto le direttive di un ministro poco informato e con sempre minori scrupoli di tutela del valore nazionale; un uomo di governo che con tanto di residenza all’estero, pur senza alcuna speranza di sedersi nuovamente al suo posto tra i “migliori”, ha attuato tutte scelte filo franco-germaniche in assoluta distanza dalle esigenze sociali ed economiche del Paese.\n\nEppure dobbiamo segnalare che nonostante l’arroganza di un’autorevolezza sicuramente non votata da nessun italiano, nell’ultima riunione che il cigno aveva programmato per cantare la sua morte, qualcosa per lui non ha funzionato: la ratifica dei due consiglieri scelti dall’esecutivo ormai in agonia non è stata effettuata. Perché il comitato interministeriale COMINT, decretato con una precisa legge dello Stato, ha deciso unanimamente di non riunirsi, ricambiando al ministro la disistima e la sfiducia di una conduzione veramente inconcepibile avvenuta durante il suo mandato.\n\n«Vittorio Colao è stato sfiduciato», titola un giornale che ne ha riportato il fatto. Poco male. Probabilmente il mago della telefonia è già in volo oltre Manica e nemmeno ne avrà contezza.\n\nIn questo sfascio veramente disarmante val la pena annotare che la Francia -il nostro competitore che a convenienza si fa ritenere nostra alleata- mentre in Italia si litiga sulla legittimità dell’assegnazione di posizioni di comando, investirà oltre nove miliardi di euro nel settore spaziale nei prossimi tre anni, per aumentare l’autonomia di accesso ultra-atmosferico e -aggiungiamo noi- per spiazzare ogni velleità di cooperazione compatibile: la decisione è stata annunciata dalla premier Elisabeth Borne al Congresso Astronautico Internazionale di Parigi e se qualcuno ne ha compreso il senso, ne è giustamente impallidito.\n\nE intanto piove.",
    "L'idea della Francia per arginare la vendita di libri su Amazon": "Il governo francese introdurrà una tariffa minima di 3 euro sui costi di spedizione dei libri, al fine di aiutare le piccole librerie a competere con le vendite su Amazon. La tariffa minima, però, si applicherà solo agli ordini inferiori a 35 euro. Si tratta dell'ultima misura adottata da Parigi per bilanciare la concorrenza, nell’ambito di una tradizione decennale di leggi protezionistiche per il settore librario.\n\nDal 1981 la Francia ha imposto prezzi fissi per i libri, con sconti massimi del 5%, e nel 2010 ha esteso questa legge anche agli ebook. Mentre dal 2014 è stata vietata la consegna a domicilio gratuita. Tuttavia, per aggirare questa legge, Amazon ha risposto facendo pagare ai clienti un solo centesimo a consegna. Per questo il governo si è deciso a cambiare passo, introducendo una tariffa minima invece del divieto. Prima che entri in vigore però, la nuova regolamentazione dovrà essere approvata dalla Commissione europea, che ha sei mesi di tempo per decidere.\n\n\"Ciò consentirà di adattare l'industria del libro all'era digitale, ristabilendo un equilibrio tra le grandi piattaforme di ecommerce, che offrono una consegna praticamente gratuita dei libri a prescindere dalle dimensioni dell'ordine, e le librerie che non sono in grado di eguagliare questi prezzi di consegna - hanno dichiarato i ministeri francesi della Cultura e delle Finanze in un comunicato congiunto ripreso da Reuters -. La tassa di consegna di tre euro non sarà un deterrente per gli acquisti e la soglia di 35 euro favorirà gli ordini multipli, creando un guadagno in termini ambientali\".\n\nPer il ministero della Cultura francese, il mercato dei libro è “la prima tra le industrie culturali”, difendendo i piccoli negozi locali come particolarmente importanti per mantenere vivo il settore, grazie alla loro continua e diversificata offerta di eventi culturali, raccomandazioni personalizzate e attività trasversali. Tuttavia, l'ascesa di grandi rivenditori online come Amazon o la francese Fnac ha eroso il mercato di queste piccole attività.\n\nIn base a un rapporto presentato al Senato francese nel 2021, da quando sono entrati nel mercato, questi due rivenditori rappresentano da soli l'80% delle vendite di libri online in Francia, ovvero circa 55 milioni di titoli. Lo stesso rapporto rilevava che la posizione dominante di queste aziende consente loro di offrire consegne gratuite, di ridurre i prezzi dei rivali e di accrescere la loro quota di mercato. Pertanto le misure protezionistiche sono necessarie a mantenere in vita posti di lavoro, attività, imprese e il fitto tessuto culturale generato, a rischio di estinzione per colpa dei grandi oligopoli commerciali. Il successo che le azioni governative hanno avuto finora è dimostrato dal numero di librerie indipendenti ancora attive nel paese, pari a circa 3.500, il triplo del Regno unito che ha eliminato i prezzi fissi nel 1997, e tante quante in Italia che ha leggi simili per la regolamentazione del settore.",
    "Emigrato in Francia torna a Reggio Calabria per votare Giorgia Meloni": "Uno dei temi più dibattuti di questa tornata elettorale è stato l’astensionismo forzato dei fuori sede, soprattutto studenti, che non hanno votato perché impossibilitati a sostenere le spese di viaggi da migliaia di chilometri di distanza. A Reggio sono in tanti ad essere in questa situazione, e si è legata la loro involontaria assenza alle urne come concausa del record negativo dell’affluenza che nella nostra regione è stata maglia nera nazionale.\n\nMa non per tutti è così, anzi c’è anche chi non ha mai avuto dubbi sull’intenzione di tornare in città per votare e soprattutto senza indecisioni. Ad esempio il reggino Domenico, che vive da anni a Lille, in Francia, e ascoltando il suo riconoscibile accento d'Oltralpe nessuno indovinerebbe che è nato qui.\n\nStamattina, in giro sulla sua bicicletta prima che la pioggerella si trasformasse in acquazzone, indossava una maglietta con annessa pubblica dichiarazione di voto e teneva ad esibirla, tanto da far capolino dietro il cronista durante una diretta televisiva per mostrare con orgoglio la scritta Fratelli d’Italia stampata sul fondo tricolore della t-shirt.\n\n“L’ho fatta fare prima delle elezioni – ci dice – perché ero certo del successo di Giorgia Meloni, sono venuto apposta per votare il suo partito perché credo che avere una donna al governo sia un evento importante per l’Italia e volevo sostenerla”. Padre di tre figli, Domenico spiega: “Sono emigrato proprio per questo motivo, in Italia una famiglia numerosa non può sopravvivere, mentre in Francia ci sono tante facilitazioni, lì aiutare le madri e i padri è una cosa normale. Vorrei tornare a vivere nel mio paese e per questo spero che la situazione adesso cambi”.\n\nIl giovane vuole precisare che il costo del viaggio come deterrente al rientro nella propria residenza per votare secondo lui è solo una scusa: “Non è un costo insostenibile perché i biglietti sono ridotti, sui giornali non si dice mai che per gli elettori fuori sede ci sono state riduzioni dei costi, io stesso sono qui grazie allo stato, che ha pagato il 70% delle spese del mio viaggio. Chi voleva davvero votare avrebbe potuto fare come me”.\n\nSoddisfatto della vittoria di Fratelli d’Italia, Domenico conclude: “Mi sono interessato subito al progetto di Giorgia Meloni, sono certo che migliorerà tante cose di questo paese\". Ma perché l'ha votata, cosa l'ha convinto così tanto, visto a distanza, dalla Francia? \"E' una donna e aiuterà le famiglie, per questo ho voluto dare il mio contributo per la sua elezione”.",
    "Francia: un nuovo vassoio da sei frutti per la susina Lovita": "Le prime susine Lovita® sono state raccolte intorno al 15 agosto, con due settimane di anticipo rispetto all'anno scorso, e la stagione 2022 sembra promettente. \"Il raccolto dovrebbe raggiungere circa 300 tonnellate, che è molto più di quanto ci aspettavamo visto che speravamo in un totale di 220-250 tonnellate. Questo ci permetterà di prolungare la presenza sugli scaffali per diverse settimane rispetto agli anni precedenti\", spiega Monika Kujundzic, responsabile della comunicazione per French Fruit Lovers. I volumi sono stati rivisti al rialzo grazie ai raccolti dei giovani frutteti del sud-est della Francia, che quest'anno sono finalmente entrati in produzione.\n\nQuesti frutteti sono particolarmente ben protetti e quindi gli alberi non hanno sofferto per gli episodi di gelo della primavera. \"Gli alberi erano in piena fioritura quando il gelo ha colpito. Tuttavia, le tecniche utilizzate per proteggere i frutteti si sono rivelate molto efficaci e il raccolto non ne ha risentito affatto\".\n\nInoltre, Monika Kujundzic condivide la soddisfazione del Gruppo per la qualità delle susine di quest'anno, una qualità che va di pari passo con un know-how in continua evoluzione. \"Ogni anno impariamo a conoscere meglio il comportamento della varietà e il momento ideale per iniziare la raccolta per ottenere una qualità ottimale. Con le alte temperature, quest'anno la Lovita ha raggiunto le sue qualità ideali molto prima ed è stata raccolta a maturazione ottimale, con un bel calibro, un grado Brix minimo di 17, una bella succosità e una consistenza che le permetterà di conservarsi bene sugli scaffali\".\n\nQuest'anno questa susina a polpa rossa e a forma di cuore è arrivata sul mercato con una nuova caratteristica. \"Per soddisfare la richiesta dei nostri clienti, ora proponiamo la Lovita in un nuovo vassoio di cartone da 6 frutti\".\n\nPer inaugurare il lancio commerciale, la Lovita è stata presentata sui mercati all'ingrosso di Lione-Corbas (14 settembre) e Rungis (15 settembre). Due veicoli a tre ruote motrici con i colori della Lovita sono andati in giro per incontrare distributori e visitatori.\n\nLovita sarà presentata anche alla fiera Fruit Attraction di Madrid dal 4 al 6 ottobre.\n\nPer maggiori informazioni:\n\nMonika Kujundzic\n\nFrench Fruit Lovers\n\n2788 route de la Mégère\n\n82200 Moissac - Francia\n\nTel: +33 (0)5 63 04 01 06\n\nCell: +33 (0) 6 62 02 77 15\n\nEmail: monika@agence-kujundzic.com\n\nWeb: www.lovita-plum.com",
    "Francia: lo scalogno tradizionale di Bretagna aspira alla IGP": "Affermare l'identità dello scalogno tradizionale di Bretagna, ottenere il riconoscimento della sua origine e qualità al fine di guidare i consumatori, tutelare i produttori e conservare l'attività e l’occupazione nella regione. Questo è l'obiettivo dell’associazione, che nasce nel 2021 e ora riunisce tutti i professionisti del settore. Determinato a ottenere il riconoscimento IGP, il collettivo invita le autorità pubbliche e i rappresentanti politici locali a mobilitarsi per tutelare il know-how locale e il futuro del settore. Il 19 settembre è stata organizzata una visita presso un'azienda agricola locale e un impianto di confezionamento, per sensibilizzare i rappresentanti eletti sulle sfide che affronta il settore.\n\nLo scalogno tradizionale, il gioiello della Bretagna, minacciato dalla concorrenza\n\nLa Bretagna è la prima regione francese nella produzione dello scalogno, e produce solo prodotto tradizionale. La coltivazione dello scalogno è impegnativa. Coinvolge 250 aziende agricole in Bretagna e 15 società commerciali, e rappresenta 700 posti di lavoro diretti per le attività di semina e raccolta e 500 per quelle di preparazione, pelatura, calibratura e imballaggio.\n\nIl carattere e la qualità dello scalogno tradizionale di Bretagna non sono paragonabili a quelli di altri agli coltivati da semente, grazie ai metodi tramandati di generazione in generazione dai produttori bretoni (rispetto del ciclo di sviluppo del bulbo, semina e raccolta manuali) e grazie alle condizioni pedoclimatiche dell’area di coltivazione. Ma, senza il riconoscimento ufficiale della sua origine e qualità, lo scalogno tradizionale della Bretagna deve competere con echalion e altri scalogni coltivati ​​da semente che hanno costi di produzione molto più bassi.\n\nUn approccio collettivo per tutelare il settore\n\nRifiutando di rassegnarsi alla scomparsa di una coltura secolare e determinato a offrire un futuro alle prossime generazioni di agricoltori, il collettivo si è strutturato, a margine delle cooperative professionali esistenti, in modo da convogliare tutte le energie del settore e ottenere il riconoscimento e un'adeguata tutela dello scalogno tradizionale di Bretagna.\n\nNata poco più di un anno fa, ad agosto 2021, l’associazione dello scalogno tradizionale di Bretagna riunisce sotto la stessa bandiera tutti i professionisti del settore: breeder, produttori, commercianti, impianti di trasformazione. Con 116 membri, l'associazione rappresenta oggi oltre 20.000 tonnellate di scalogno, ovvero il 70% della produzione bretone.\n\nPreservare origine e qualità attraverso il riconoscimento IGP\n\nAttraverso questo slancio collettivo, l'associazione si impegna ad ottenere il riconoscimento IGP che aiuterà consumatori, i professionisti del settore alimentare e la grande distribuzione a distinguere lo scalogno tradizionale di Bretagna dai prodotti concorrenti.\n\nCon l'istituzione di una IGP, l’associazione intende far riconoscere il nome \"Scalogno di Bretagna\". L'area geografica proposta copre tutti i comuni dei dipartimenti Finistere e Côtes-d'Armor, situati a meno di 20 km in linea d'aria dalla costa (Canale della Manica o Oceano Atlantico). Il suolo e il clima della zona sono particolarmente vocati alla coltivazione dello scalogno. Da gennaio 2022, i membri lavorano insieme per definire il disciplinare che stabilisce le condizioni di produzione necessarie per ottenere il riconoscimento IGP.\n\nÈ necessaria la mobilitazione di tutto il Paese\n\nQuesta iniziativa va oltre l'impegno di uno specifico settore: riguarda il dinamismo dell'economia agricola della Bretagna, la conservazione e il trasferimento di antiche competenze e la possibilità di un futuro per le nuove generazioni di agricoltori. È quindi necessario ottenere il sostegno dei rappresentanti politici francesi. L'appello del collettivo e la visita, il 19 settembre, all'azienda agricola e all’impianto di confezionamento, hanno contribuito a mostrare alle autorità pubbliche e ai rappresentanti politici la realtà di questa professione e la necessità di questa lotta comune.\n\n\"Grazie a questa entusiasmante iniziativa, l’associazione si augura che i nostri rappresentanti politici e del settore agricolo ci sostengano in questo progetto\", spiega Bernard Cadiou, presidente del collettivo. \"Inoltre, chiediamo a tutti i professionisti del settore di unirsi a noi e partecipare a questo progetto che punta a ottenere prima lo Scalogno di Bretagna IGP e poi la Red Label\".",
    "Francia e Germania sono gli alleati migliori, ma non sul gas": "Ha ragione Mario Draghi quando dice che i partner in Europa bisogna sceglierseli bene, puntando a «chi aiuta a proteggere meglio gli interessi italiani». E non c’è dubbio che, almeno in teoria, Francia e Germania da questo punto di vista siano imparagonabili all’Ungheria di Viktor Orban, che insieme al gruppo Visegrad ha sempre e solo guardato agli interessi del suo paese. Talvolta, però, anche Berlino e Parigi non brillano quando si tratta di tutelare gli interessi degli “alleati”. La crisi del gas ne è un chiaro esempio.\n\nLa Francia lascia a piedi l’Italia sul gas\n\nLa notizia secondo cui la Francia potrebbe ridurre a zero le sue forniture di energia elettrica all’Italia ha generato il panico al Mite, il ministero della transizione ecologica. Nel 2021 Parigi ha infatti venduto all’Italia 16 terawatt di energia, il 5% della sua produzione totale. Nel primo semestre di quest’anno ce ne ha concessi altri 6,7 ma ora potrebbe interrompere le forniture.\n\nSu 56 centrali nucleari in Francia, 32 sono ferme per manutenzione. La siccità estiva inoltre ha fortemente diminuito la disponibilità di energia idroelettrica. Ecco perché, secondo un’analisi del gestore della rete elettrica francese (Rte), «gli scambi di elettricità sulla rete europea potrebbero essere turbati». Per l’Italia è un problema enorme: senza l’elettricità francese il nostro paese dovrebbe procurarsi 2,5 miliardi di metri cubi in più di gas.\n\nMa le cose potrebbero andare anche peggio: se infatti venissero a mancare, come alcuni prevedono, anche i 43 terawatt che importiamo da Svizzera, Slovenia e Austria, dovremmo invece procurarci 7 miliardi di metri cubi di gas.\n\nLa Germania nazionalizza Uniper\n\nAnche il comportamento della Germania, nel pieno della più grave crisi di approvvigionamento energetico mai verificatasi in Europa, è tutt’altro che impeccabile. Da quando un mese fa la Russia ha bloccato le forniture attraverso il gasdotto Nord Stream 1, anche le aziende tedesche sono dovute ricorrere al mercato libero strapagando il gas rispetto a quanto previsto nei contratti con la Russia.\n\nIl colosso energetico Uniper è così finito sull’orlo del crac, dovendo comprare a prezzi altissimi il gas per poi rivenderlo ai prezzi molto inferiori fissati in contratti pluriennali ai Comuni e alle imprese. Per evitare il fallimento, mercoledì lo Stato tedesco ha annunciato la nazionalizzazione di Uniper: il governo investirà 480 milioni per arrivare a detenerne il 98,5% e poi provvederà a un aumento di capitale di 8 miliardi.\n\nBerlino si oppone al price cap sul gas\n\nNon c’è dubbio dunque che Berlino sia in difficoltà, la sua opposizione però alla proposta italiana di fissare un tetto europeo al prezzo del gas ha creato non pochi malumori alla luce del fatto che la Germania sta pagando le forniture molto meno rispetto ad altri paesi europei. Come spiegato dal Corriere, infatti, il prezzo applicato da Gazprom ai tedeschi è poco più di un terzo di quello del resto dell’Unione Europea, Italia compresa.\n\nÈ in virtù del trattamento di favore che la Germania riceve dalla Russia, dunque, che il governo di Olaf Scholz è restio ad approvare una misura come il tetto al prezzo del gas che aiuterebbe tutti i paesi d’Europa, ma farebbe svanire i vantaggi di cui gode attualmente Berlino.\n\nL’Olanda specula sulla crisi europea\n\nNell’elenco degli “amici” e fidati partner europei, che però non si comportano come tali nel momento del bisogno, si potrebbe inserire anche l’Olanda. Ha sede ad Amsterdam il Ttf, il mercato di riferimento europeo sul prezzo del gas. L’aumento dei prezzi dall’inizio della crisi ha permesso all’Olanda di «registrare crescenti surplus a spese della drammatica emergenza del resto d’Europa», scrive il Corriere. Ecco perché «il governo dell’Aia si oppone fieramente a ogni forma di calmiere sul gas: non proprio l’esempio più onorevole di solidarietà europea».\n\nDraghi ha ragione dunque, come dicevamo all’inizio: bisogna scegliersi come alleati in Europa i paesi che più aiutano a difendere gli interessi italiani. Non sempre però i partner storici si rivelano all’altezza.\n\n@LeoneGrotti\n\nFoto Ansa",
    "Iran: Francia a Onu, non ci sarà migliore offerta su nucleare - Nord America": "(ANSA) - NEW YORK, 19 SET - \"Pare che la finestra di opportunità che sembrava aperta a fine agosto sull'accordo per il nucleare iraniano si sta chiudendo. Ma non ci sarà un'offerta migliore per l'Iran, spetta a loro prendere una decisione\". Lo ha detto la ministra degli Esteri francese, Catherine Colonna, a New York parlando con i giornalisti a margine dell'Assemblea Generale dell'Onu. Colonna non ha escluso la possibilità che il presidente Emmanuel Macron possa incontrare il suo collega Ebrahim Raisi a New York: \"Vedremo cosa ci porterà questa settimana\", ha detto. (ANSA).\n\n",
    "Scuole a energia positiva in Francia: cosa sono e come funzionano": "Economia\n\nBonus energia per impianti con fonti rinnovabili: le istruzioni\n\nArrivano i primi dettagli su come ottenere il credito d'imposta per le spese relative all'installazione di sistemi di accumulo integrati in impianti di produzione elettrica. Le indicazioni sono contenute nel decreto del Mef pubblicato in Gazzetta Ufficiale il 17 giugno. Ecco tutti i dettagli\n\nArrivano le prime istruzioni per ottenere il credito d'imposta per le spese relative all'installazione di sistemi di accumulo integrati in impianti di produzione elettrica. Le indicazioni sono contenute nel decreto del Mef pubblicato in Gazzetta Ufficiale il 17 giugno. Ecco tutti i dettagli\n\nVa ricordato però che per il Bonus energia fonti rinnovabili si attendono ora le istruzioni dell'Agenzia delle Entrate",
    "Francia, il Paese europeo che accoglie il maggior numero di investimenti italiani": "L'intervista di Tribuna Economica a Christophe Lecourtier, direttore generale di Business France\n\nLa Francia è il Paese europeo che attira in assoluto più investimenti italiani: l’Italia rappresenta infatti il 7,5% del volume delle esportazioni francesi. Quale il significato di questi dati? Tribuna Economica ne ha parlato con Christophe Lecourtier, direttore generale di Business France.\n\nIl 16 marzo scorso è stato va­rato un piano di resilienza econo­mica e sociale che rafforza le mi­sure pubbliche a sostegno del flusso di cassa delle imprese e fornisce aiuti mirati ai settori maggiormente esposti – pesca, agricoltura, edilizia e lavori pub­blici, trasporti. “Estende gli aiuti concessi dal piano di ripresa alle imprese esportatrici, per la prospezione (assegno per rilanciare l’export), l’impiego di giovani volontari al­l’estero (assegno Vie) e l’otteni­mento di una copertura assicura­tiva del credito (Cap France ex­port). Il piano stanzia anche aiu­ti finanziari per il gas e l’elettri­cità alle aziende più energivore e sostiene progetti atti a contrasta­re le difficoltà di rifornimento delle industrie presso i loro for­nitori russi, bielorussi o ucrai­ni”.\n\nDirettore Lecourtier, per il terzo anno consecutivo, la Francia occupa il primo posto in Europa in termini di attrat­tività degli investimenti. Quali conseguenze concrete per il Paese? Quale la situazione de­gli investimenti italiani in Francia nel 2021?\n\nLa ripresa degli investimenti esteri in Francia ha potenziato la nostra leadership nel 2021. Sono 1.607 le decisioni di investimen­to censite che creano o salva­guardano 45.000 posti di lavoro, ovvero quasi 400 progetti e 10.400 posti di lavoro in più ri­spetto al 2020. EY ne ha annove­rati 1.222, un numero ben mag­giore rispetto a quelli del Regno Unito (993) e della Germania (841). Questa crescita senza pre­cedenti – superiore, stando ai no­stri calcoli, al 30% in un anno – ha cancellato l’impatto della pan­demia sugli investimenti interna­zionali in Francia, una perfor­mance a testimonianza della straordinaria attrattività del no­stro Paese. Business France se ne rallegra, a maggior ragione visto che accompagna un numero im­portante di questi progetti. L’in­sieme di questi investimenti este­ri contribuisce al rilancio dell’at­tività economica nel nostro Pae­se, alla modernizzazione del no­stro sistema produttivo e al rafforzamento dei nostri settori strategici. La Francia è il Paese europeo che accoglie il maggior numero di investimenti italiani, un dato che non è stato intaccato dalla pandemia: nel 2020 i progetti ita­liani- come nel 2018 – sono stati 94 e sono arrivati a 96 nel 2021. Inoltre, lo scorso anno il numero di posti di lavoro creati o salva­guardati è aumentato di oltre il 60%. Tre progetti esemplificano il dinamismo degli investimenti italiani. Il laboratorio farmaceuti­co Chiesi sta investendo 50 mi­lioni di euro e creerà 50 posti di lavoro nel suo stabilimento indu­striale di La Chaussée-Saint-Vic­tor, nella regione Centre-Val-de Loire, per sviluppare aerosol con un minore impatto ambientale. La società Bat, specializzata in componenti e sistemi di protezio­ne solare, sta lanciando un piano di investimenti pluriennale per rafforzare le sue capacità produt­tive e logistiche dopo aver già in­vestito 4 milioni di euro e assun­to 40 persone per creare un labo­ratorio di produzione di pergole. Infine, Abk Group Industrie Ce­ramiche, leader mondiale nei ri­vestimenti ceramici, ha rilevato lo stabilimento Desvres a Bous­sois, nella regione Hauts-de-France, dove ha mantenuto i 118 posti di lavoro e avviato un piano di modernizzazione per un im­porto pari a 3 milioni di euro.\n\nQueste performance, si pos­sono migliorare? Percorrendo quali opportunità?\n\nPer migliorare queste perfor­mance a lungo termine, il Gover­no ha varato numerosi provvedi­menti a sostegno delle imprese, finalizzati al raggiungimento di quattro obiettivi. Innanzitutto, per agevolare la creazione e la crescita di questi progetti è stato istituito uno spor­tello unico dove adempiere a tut­te le procedure, è stata introdotta una maggiore flessibilità nella gestione della forza lavoro e am­pliato il campo di negoziazione all’interno dell’azienda. In secondo luogo, per miglio­rare la competitività delle impre­se è stato tagliato il costo del la­voro e la pressione fiscale è stata fortemente abbassata: l’aliquota dell’imposta sulle società è pas­sata dal 33% al 26,5% e le impo­ste sulle attività produttive ridot­te di 10 miliardi di euro all’anno. Per favorire l’insediamento di aziende industriali e sostenerne la modernizzazione si sono an­che semplificate e accelerate le procedure e le aziende insediate nei Territoires d’Industrie posso­no beneficiare di un sostegno specifico. Sono stati attrezzati 127 siti «chiavi in mano» per ospitare nuovi stabilimenti, e si incoraggia la rilocalizzazione delle attività industriali. Infine, i futuri piani di inve­stimento, il piano di rilancio e, più recentemente, il piano «Fran­cia 2030» da 30 miliardi di euro, sostengono le filiere del futuro, sia quelle in cui la Francia vanta già un’eccellenza conclamata – agroalimentare, sanità, automoti­ve, aeronautica, spazio – sia quel­le delle tecnologie digitali, indi­spensabili per la crescita dell’in­tera economia – AI, cloud, Indu­stria 4.0, Big Data, cybersecurity – al fine di accelerare la transi­zione ecologica della nostra eco­nomia. Sono diverse centinaia i progetti sostenuti da questi piani e promossi da società controllate da aziende straniere.\n\nQuali principali opportu­nità di trasformazione ecologi­ca derivano dal sostegno pub­blico ai settori strategici?\n\nQuesto sostegno si inquadra nell’obiettivo francese di neutra­lità carbonica che il Paese si è dato per il 2050. Tutti gli aiuti sono subordinati al rispetto di norme ambientali esigenti e il piano «Francia 2030» dedica 12 miliardi di euro alle tecnologie ecologiche. Di questi, 8 miliardi sono destinati al settore energeti­co, finalizzati al raggiungimento di un triplice obiettivo: decarbo­nizzare la nostra industria, pro­gettare reattori nucleari su picco­la scala e diventare leader nella produzione e nell’utilizzo dell’i­drogeno verde. I rimanenti 4 mi­liardi sono destinati ai trasporti del futuro, con l’intento di pro­durre due milioni di veicoli elet­trici e ibridi all’anno e i primi ae­rei a basse emissioni di carbonio.\n\nCome sono strutturate le esportazioni e gli investimenti francesi verso Italia?\n\nL’Italia, il nostro secondo cliente dopo la Germania, rap­presenta il 7,5% delle nostre esportazioni. I volumi scambiati tra i nostri due Paesi sono in con­tinuo aumento dal 2014, ad ecce­zione ovviamente del 2020. Nel 2021, le esportazioni francesi verso l’Italia sono cresciute di oltre il 25% e hanno superato i 39 miliardi di euro. I settori che esportano maggiormente in Italia sono: l’energia, la cosmesi, la di­stribuzione, l’automotive, l’a­groalimentare, la farmaceutica e la chimica. Anche la Francia è un impor­tante investitore in Italia. Il no­stro stock di investimenti è quasi triplicato in dieci anni e ha fatto della penisola la quinta destina­zione più importante per i nostri investimenti. Vi hanno sede più di 2.000 controllate di aziende francesi che occupano 200.000 persone. Il nostro Paese è così il primo datore di lavoro straniero in Italia. Il Trattato del Quirinale, fir­mato il 26 novembre 2021, sti­molerà ulteriormente gli investi­menti incrociati grazie all’attua­zione di un programma comune di sostegno all’innovazione tec­nologica, rivolto alle Pmi e alle start-up.\n\n© Copyright LaPresse - Riproduzione Riservata",
    "Francia, l'appello di Deschamps: 'Mbappé deve giocare meno'": "deve giocare meno\". Suona più o meno così l'appello che il CT dellaDidierha rivolto al tecnico delChristophein vista delin Qatar. \"So che vuole che Kylian giochi sempre. Ma di tanto in tanto ha bisogno di riposare un po'\", ha detto a Telefoot. \"Deve giocare un po' meno. Non gli farà male, anzi\". Tra i prossimi impegni della squadra parigina c'è anche la sfida di ritorno di Champions League contro la, in programma il 2 novembre alle 21.00 all'Allianz Stadium.",
    "Qualificazioni Euro2024, Francia e Inghilterra in seconda fascia! Italia in prima": "MilanNews.it\n\n© foto di Daniele Buffa/Image Sport\n\nLa Francia sarà la grande mina vagante dell'Urna 2 nel sorteggio dei gironi di qualificazione a Euro 2024 che avverrà il prossimo 9 ottobre a Francoforte, in Germania. La squadra del ct Deschamps, sconfitta questa sera dalla Danimarca, ha infatti chiuso il Gruppo 1 di Nations League al terzo posto, ma con soli 5 punti. Questo vuol dire, a prescindere dalle gare di domani, che la Francia è la peggiore terza dei quattro gruppi della Lega A di Nations League.\n\nNell'urna 1 il prossimo 9 ottobre a Francoforte ci saranno le squadre vincitrici dei quattro gironi della Lega A, le quattro seconde classifiche e le due migliori terze. L'Italia in virtù della vittoria contro l'Inghilterra è già certa di far parte dell'urna 1, a prescindere dai 90 minuti finali.\n\nChi si qualifica a Euro 2024?\n\nI gironi saranno 10 e ognuno di esso sarà composto da 5 o 6 squadre. Si qualificheranno alla fase finali dell'Europeo le prime due di ogni raggruppamento per un totale di 20 squadre. I restanti 3 posti sono assegnati tramite gli spareggi che verranno disputati a marzo 2024, ai quali accedono 12 squadre determinate in base alla classifica complessiva e ai risultati delle leghe della UEFA Nations League 2022-2023. La 24esima squadra sarà la Germania, paese ospitante.",
    "Il fratello di Ghoulam nei guai in Francia: coinvolto in uno scandalo, è accusato di sextortion": "Su Franceinfo. Si chiama Mohamed e lavora nello staff del sindaco di Saint-Etienne che secondo un’inchiesta di Mediapart ha messo su un sistema di minacce e ricatti\n\nHa fatto notizia, in Francia, il coinvolgimento di Mohamed Ghoulam, fratello dell’ex calciatore del Napoli Faouzi, nel cosiddetto “sistema Perdriau”, riconducibile al sindaco conservatore di Saint-Etienne Gaël Perdriau, che – così si evince da un’inchiesta di Medipart – puntava a tenere sotto controllo i consiglieri di maggioranza e di opposizione con una puntigliosa macchina di minacce e ricatti.\n\nEbbene, il fratello del terzino sinistro franco-algerino, peraltro in procinto di trovare una squadra in Serie B (si parla di Genoa e Benevento), è nello staff di Perdriau. Ed è accusato, in particolare, di sextortion. Il portale Franceinfo riporta infatti la denuncia di Ali Rasfi, candidato della sinistra alle comunali del 2020, che avrebbe ricevuto, all’epoca, diversi sms dal Ghoulam, che lo minacciava di pubblicare filmati che lo ritraevano «influenzare gli elettori» durante il primo turno delle elezioni. Ora che l’inchiesta di Mediapart ha cominciato a far luce sul sistema Perdriau, l’episodio è tornato prepotentemente a galla.\n\n“Prima di agire in questo modo, ricordati bene – è il testo di uno degli sms di Mohamed Ghoulam – che ci sono telefoni cellulari ovunque, che filmano tutto e tutti…”\n\nFranceinfo pubblica addirittura gli screen dei messaggi tra Ghoulam e Rasfi.",
    "Così la Francia si prepara al razionamento del gas": "Piscine e musei chiusi, razionamento dell’acqua calda, pubblicità luminose spente e scuole riscaldate con la legna: l’Europa si prepara a un inverno con meno gas. La lezione (preventiva) della Francia\n\nSale la preoccupazione per la questione energia in Europa. La Russia minaccia ancora sui rifornimenti del gas, sostenendo che le sanzioni dell’Occidente impediscono un’adeguata manutenzione del gasdotto Nord Stream, che la scorsa settimana non ha ripreso le consegne in Europa.\n\nDimitri Peskov, portavoce del Cremlino, ha dichiarato che “non ci sono altre ragioni” per i problemi di pompaggio del gasdotto, se non quelle legate alle sanzioni che bloccano la manutenzione delle infrastrutture. Per il portavoce, l’Unione Europea, il Canada e il Regno Unito sono i responsabili della situazione che si è creata sul gasdotto.\n\nMa qual è la reazione europea di fronte a questa situazione? Josep Borrell, l’Alto rappresentante per la politica estera dell’Unione europea, ha detto in una conferenza stampa sulla politica comune di difesa e sicurezza che “come Europa dobbiamo essere uniti e deve essere visibile che siamo uniti. Sarebbe un problema se presentiamo diversi interessi a diversi livelli. Non si tratta solo di valori, dobbiamo essere franchi: i valori vengono scossi ogni volta che ci scontriamo l’uno con l’altro per gli interessi”.\n\n“Naturalmente le sanzioni non fermeranno la guerra – ha aggiunto -, ma indeboliscono chi ha lanciato la guerra, la capacità della Russia di sfruttare nuovi giacimenti del gas o di usare nuove armi. Non abbiamo soluzioni magiche ma possiamo agire su diversi livelli: consegnare le armi all’Ucraina è uno degli strumenti che aiutano, la diplomazia è un altro”.\n\nContemporaneamente ai rapporti diplomatici, i governi europei cercano soluzioni pragmatiche alla mancanza di gas che ci sarà quest’inverno. In Germania, per esempio, il senatore Jens Kerstan ha proposto che in caso di “una grave carenza di gas, l’acqua calda potrebbe essere resa disponibile solo in determinate ore del giorno”, invitando i cittadini a ridurre i consumi di energia.\n\nA Parigi, entro la fine dell’estate dovrebbe essere vietata la pubblicità luminosa tra l’1 e le 6 del mattino. Secondo l’Agenzia per la gestione dell’ambiente e dell’energia, uno schermo pubblicitario digitale Lcd di 2 m² consuma 2.049 kWh/anno, l’equivalente del consumo medio annuo di una famiglia per l’illuminazione e gli elettrodomestici, come riprende SkyTg24.\n\nUgualmente, le piscine pubbliche francesi sono state chiuse più frequentemente per risparmiare energia, mentre in Normandia alcune scuole inizieranno a riscaldare le aule come ai vecchi tempi: bruciando legna. Alcuni musei saranno chiusi due giorni alla settimana invece di uno per ridurre il consumo energetico.\n\nE le imprese? Cristal d’Arques, produttore francese di calici da vino in cristallo, ha deciso di congedare parzialmente 1.650 dei 5.000 dipendenti fino alla fine dell’anno. Il motivo: la bolletta del gas della società è quadruplicata rispetto alla fine dello scorso anno, rendendo le operazioni “economicamente impraticabili”. Duralex International, produttore di classici bicchieri, ha annunciato che metterà in standby i suoi forni per almeno quattro mesi.\n\nIl governo francese ha comunque stanziato più di 26 miliardi di euro per contenere il prezzo delle bollette del gas e dell’elettricità, e ha già annunciato un tetto massimo per le bollette energetiche delle famiglie fino alla fine del 2022. Questo ha contribuito a dare alla Francia uno dei tassi di inflazione più bassi in Europa, 6,5% mentre il resto si aggira sul 9%.\n\nSi tratta del più grande sforzo di risparmio energetico dagli anni ‘70. Il governo del presidente Emmanuel Macron ha chiesto ai francesi di prepararsi a una nuova era di “sobrietà” energetica per affrontare l’inverno che verrà: “Ci siamo confrontati con una serie di crisi, una più grave dell’altra. Il quadro che sto dipingendo è quello della fine dell’abbondanza. Abbiamo raggiunto un punto di svolta”.\n\nSecondo il quotidiano The New York Times, lo sforzo richiede ad aziende e privati di abbassare i termostati e spegnere le pubblicità luminose di notte, tra altre misure, perché in mancanza di provvedimenti riduttivi le conseguenze sarebbero un razionamento energetico imposto o il rischio di continui blackout.\n\nLa Francia, sottolinea il NYT, sembrerebbe meno vulnerabile degli altri, giacché vanta il più grande arsenale di energia nucleare di qualsiasi Paese dell’Unione Europea, ed è uno dei meno dipendenti dal gas naturale russo: “Ma la Francia deve affrontare una propria crisi energetica, poiché la sua industria nucleare affronta crepe, corrosione e altri problemi che hanno costretto a chiudere temporaneamente 32 dei 56 reattori nucleari”.\n\nI francesi ora si trovano davanti alla prospettiva di dovere affrontare blackout continui in inverno e dover importare energia o ricorrere a centrali a carbone per soddisfare il proprio fabbisogno, scenari che cercano disperatamente di evitare con delle piccole ma significative misure di riduzione del consumo energetico.\n\nCondividi tramite",
    "Francia, la gestione di Giroud": "La tua registrazione è quasi ultimata, ti abbiamo inviato una mail per confermare la tua identità.\n\nAccedi ora alla tua casella di posta e clicca sul link che ti abbiamo inviato e in pochi secondi entrerai a far parte della community di Calciomercato.com.",
    "La Francia cade contro la Danimarca: senza Pogba e Rabiot è mancato il centrocampo": "Cade la Francia nell'ultimo turno del girone di Nations League, costretta ad arrendersi alla Danimarca che, si è imposta sui galletti con il risultato di 2-0. A segno sono andati Olsen e Dolberg, con i francesi che sono riusciti a rendersi pericolosi solo in rare occasioni, anche a causa delle assenze dei due centrocampisti Pogba e Rabiot che, insieme costituiscono buona parte delle manovre offensive dei Campioni del Mondo in carica.",
    "Incidente mortale a Corso Francia, un video inedito": "Passa sopra il dosso, perde il controllo della moto e si schianta sul marmo dello spartitraffico. L’impatto è tremendo, Leonardo Lamma muore sul colpo.\n\nPer i consulenti dei genitori del ragazzo, deceduto tragicamente a Corso Francia lo scorso 7 aprile, la causa dell’incidente sarebbe il rattoppo largo quattro metri e lungo tre effettuato a copertura della voragine che si era aperta dieci giorni prima dell’incidente, rattoppo sul quale il giovane avrebbe sbandato perdendo il controllo della moto.\n\nUn video inedito\n\nUna dinamica che all’apparenza sembra trovare riscontro in un video pubblicato questa mattina dal Corriere della Sera che mostra l’attimo dell’incidente. Il video, che dura 15 secondi, è stato recentemente acquisito dal centro commerciale su corso Francia angolo via Flaminia.\n\nLe immagini non sono chiarissime, tra le auto si intravede il faro della moto che oscilla, sembra ondeggiare, e subito dopo lo schianto sullo spartitraffico.\n\nSono gli ultimi istanti di vita di Leonardo che viaggiava a 65 km/h, così ha stabilito la perizia. Più del limite (50 km/h), ma una velocità comunque non eccessiva. Resta il fatto che giunto all’altezza di un negozio di materassi, là dove era presente l’ormai famoso rattoppo, perde il controllo della moto.\n\n15 secondi raggelanti\n\n“Al quinto secondo – scrive il CorSera – si vede una macchina nera. L’auto procede a velocità moderata.Il momento in cui è all’altezza del negozio di materassi, dove si trova il rattoppo della voragine, ha un lieve rimbalzo. È il prologo di quanto accadrà quattro secondi dopo. Leonardo compare al nono secondo. Senza dubbio, Lamma corre. Supera due macchine. Arriva all’altezza del dosso. La moto sobbalza, sbanda, ma Leonardo non riesce a controllarla. Poi lo schianto sullo spartitraffico. Le immagini s’interrompono, mostrando la moto che scivola in avanti”.\n\nFotogrammi, questi, fondamentali per gli avvocati e consulenti della famiglia del ragazzo che dimostrerebbero la causa dello schianto mortale: il cattivo ripristino del manto stradale.\n\nL’inchiesta\n\nPiazzale Clodio sta procedendo per omicidio stradale per ora senza indagati; fondamentale sarà la perizia del consulente della Procura che sarà consegnata entro la fine del corrente mese sulla base della quale il PM dovrà stabilire se, come sostiene la famiglia, chi ha svolto l’intervento sull’asfalto non lo ha fatto a dovere e quindi procedere individuando i responsabili o archiviare l’inchiesta.\n\nil video, e a seguire la “storia” della toppa\n\n﻿\n\nLa voragine, il rattoppo, il ripristino\n\nLarga 2 metri e profonda altrettanto, la voragine si era aperta nel primo pomeriggio di domenica 27 marzo, all’altezza del civico 159. Subito transennata dalla Polizia Locale, a intervenire furono i tecnici Acea per una prima videoispezione, supportati da quelli del Dipartimento capitolino Simu.\n\nAppurato trattarsi della rottura di un allacciamento fognario privato, vista la criticità della situazione con la carreggiata di Corso Francia ridotta a una sola corsia, anche se il guasto non riguardava reti idriche è Acea a intervenire, facendo riparare il danno a una sua ditta esterna.\n\nI lavori vengono svolti sotto il controllo del Dipartimento SIMU – Sviluppo Infrastrutture e Manutenzione Urbana – del Comune di Roma. Dei 5500 chilometri della rete viaria urbana, circa 800 ricadono sotto la definizione “grande viabilità”; corrispondono a 599 strade che sono diretta competenza centrale, del SIMU appunto, sia per quanto riguarda la gestione che la manutenzione ordinaria e straordinaria e fra queste c’è appunto Corso Francia. .\n\nTornando ai lavori, fra scavi, riparazione e fermo pioggia, ci vollero cinque giorni per richiudere la grossa buca e venerdì 1 aprile il cantiere viene rimosso e la corsia riaperta al traffico. Ma, a detta di automobilisti e testimoni locali, l’asfalto non sarebbe stato ripristinato a dovere. Una sorta di rattoppo è stato lasciato sulla strada al termine dei lavori, forse per la fretta di riaprire l’intera carreggiata alla circolazione visto il caos traffico che il restringimento aveva causato nei giorni precedenti.\n\nIl rifacimento del manto stradale è stato poi effettuato nel corso della notte tra il 7 e l’8 aprile, dopo qualche ora dalla morte di Leo. Intervento già programmato o deciso all’ultimo momento dopo l’incidente?"
}