{
    "Sudafrica: donna uccisa da squalo a pochi metri dalla riva - Africa": "(ANSA) - CITTÀ DEL CAPO, 26 SET - Una donna è morta ieri mattina dopo essere stata attaccata da uno squalo non lontano dalla riva a Plettenberg Bay, una cittadina turistica della costa sud del Sudafrica. Gli squali non sono soliti colpire in questa zona secondo le statistiche degli anni passati.\n\nL'attacco fatale è però il secondo in pochi mesi: un uomo è stato trovato morto al largo della stessa località alla fine di giugno. L'ultimo attacco di uno squalo a Plettenberg Bay risaliva al 2011, quando è rimasto vittima un surfista.\n\nTutte le spiagge della zona e della costa meridionale della provincia del Capo sono temporaneamente chiuse e sventolano la bandiera con lo squalo nero che vieta la balneazione.\n\nSecondo quanto dichiarato alla stampa sudafricana dal portavoce del Nsri, il National Sea Rescue Institute del Sudafrica, \"il corpo di una donna di 39 anni di Città del Capo, è stato recuperato a pochi metri dalla riva di Central beach. Il recupero è stato fatto alle 7:53 del mattino. Il marito e il figlio della donna si trovavano sulla spiaggia\".\n\nSi presume che a uccidere la donna sia stato uno squalo bianco. Questi predatori raggiungono i sei metri di lunghezza, sono guidati dall'olfatto e normalmente sono a caccia di foche.\n\nGli umani possono essere scambiati per foche, ma quando gli squali si rendono conto che non hanno colpito la preda naturale si allontanano, anche se il morso è fatale per l'uomo. Negli ultimi 25 anni, 37 persone sono state uccise da squali lungo le coste sudafricane. Nel 2021 c'era stato un solo attacco mortale.\n\n(ANSA).\n\n",
    "Sudafrica, aspiranti sirene": "Aspiranti sirene si preparano a una lezione di mermaiding a Midrand, in Sudafrica, nella prima scuola del genere del continente africano – Foto di Phill Magakoe\n\nLe sirene non hanno attratto solo Ulisse e i marinai. In Sudafrica donne e uomini di ogni età sognano di immedesimarsi in queste creature nuotando con le loro splendide code variopinte. Una disciplina che permette di sentirsi parte integrante del mondo degli oceani\n\nL’intero servizio sul numero di settembre ottobre della Rivista Africa\n\n\n\n",
    "Rugby Championship: gli highlights di Sudafrica-Argentina": "Partita dai mille volti con una marea di cartellini ed emozioni: il Sudafrica vince la sfida con l’Argentina ma il Championship va agli All Blacks\n\nBattaglia doveva essere e battaglia è stata tra Sudafrica e Argentina, protagoniste di un match tanto indisciplinato quanto ricco di emozioni. Nell’ultima partita del Rugby Championship gli Springboks sembravano avere il successo in mano dopo un primo tempo nel quale si sono portati avanti anche per 17 a 0 (magari pensando ai 39 di scarto che servivano, oltre al bonus, per vincere il torneo davanti gli All Blacks).\n\nLeggi anche: La cronaca completa di Sudafrica – Argentina del Rugby Championship\n\nCol passare dei minuti però i Pumas hanno dimostrato una volta di più il loro valore, rientrando a contatto e spaventando fino all’80esimo i sudafricani. Gara ricca di cartellini, mete e spettacolo: non basta al Sudafrica il 38 a 21 finale, l’Argentina toglie il bonus ai Campioni del Mondo e “regala” il Rugby Championship alla Nuova Zelanda.\n\nRugby Championship: gli highlights di Sudafrica-Argentina\n\nIl tabellino di Sudafrica – Argentina\n\nSudafrica: 15 Willie le Roux, 14 Canan Moodie, 13 Jesse Kriel, 12 Damian de Allende, 11 Makazole Mapimpi, 10 Frans Steyn, 9 Jaden Hendrikse, 8 Jasper Wiese, 7 Pieter-Steph du Toit, 6 Siya Kolisi (c), 5 Lood de Jager, 4 Eben Etzebeth, 3 Frans Malherbe, 2 Malcolm Marx, 1 Steven Kitshoff\n\nA disposizione: 16 Bongi Mbonambi, 17 Ox Nche, 18 Vincent Koch, 19 Franco Mostert, 20 Duane Vermeulen, 21 Kwagga Smith, 22 Faf de Klerk, 23 Kurt-Lee Arendse\n\nMarcatori Sudafrica\n\nMete: Wiese 19, Kolisi 29, tecnica 54 e 71, Arendse 82\n\nConversioni: Steyn 19, 29, 82\n\nPunizione: Steyn 37\n\nArgentina: 15 Juan Cruz Mallia, 14 Emiliano Boffelli, 13 Matias Moroni, 12 Jeronimo de la Fuente, 11 Juan Imhoff, 10 Santiago Carreras, 9 Gonzalo Bertranou, 8 Pablo Matera, 7 Marcos Kremer, 6 Juan Martin Gonzalez, 5 Tomas Lavanini, 4 Matias Alemanno, 3 Eduardo Bello, 2 Julian Montoya (c), 1 Nahuel Tetaz Chaparro\n\nA disposizione: 16 Augustin Creevy, 17 Mayco Vivas, 18 Joel Sclavi, 19 Guido Petti, 20 Pedro Rubiolo, 21 Tomas Cubelli, 22 Benjamin Urdapilleta, 23 Bautista Delguy\n\nMarcatori Argentina\n\nMete: Bertranou 39, Gonzalez 47, Moroni 68\n\nConversioni: Boffelli 40, 47, 69\n\nPer essere sempre aggiornato sulle nostre news metti il tuo like alla pagina Facebook di OnRugby e/o iscriviti al nostro canale Telegram. Per studiare, ripassare o verificare il regolamento del gioco del rugby, invece, clicca qui.\n\nonrugby.it © riproduzione riservata",
    "Chakalaka, un colorato piatto vegetariano dal Sudafrica": "di Claudia Volonterio\n\nIl Chakalaka è un piatto sudafricano a base di verdure e fagioli dalle note speziate. Ideale come contorno o da gustare sopra a dei crostini di pane. Si pensa che abbia avuto origine a Johannesburg nella zona delle miniere d’oro, dove i minatori si inventarono questo stufato nutriente e da realizzare in modo semplice, con prodotti in scatola e verdure fresche. E’ diventato un piatto molto popolare che può essere consumato freddo o caldo. Vi consigliamo di servirlo il giorno dopo averlo preparato per consentire agli ingredienti di mescolarsi\n\nIngredienti:\n\n1 cipolla grande, 1/2 peperoni verdi, 2 cucchiai di curry in polvere, 3 carote, 2 pomodori grandi tagliati a pezzetti, 1 barattolo di fagioli, sale e pepe q.b., 1 spicchio d’aglio\n\nProcedimento:\n\nScaldate l’olio in una padella capiente, immergete la cipolla tritata e il peperone verde tagliato a tocchetti e saltate il tutto.\n\nQuando le cipolle saranno traslucide, aggiungete il curry in polvere e fate soffriggere ancora per un minuto. Aggiungete le carote tagliate e friggete ancora per circa un minuto, Infine unite i pomodorini e condite con sale e pepe. Coprite la pentola con il coperchio e lasciate bollire per 5 minuti, Aggiungete i fagioli pronti e l’aglio, mescolate bene. Ricoprite la padella con il coperchio e lasciate cuocere a fuoco lento per 10 minuti. Il vostro Chakalaka è pronto!",
    "Sudafrica, scuola di mermaiding": "Izzelle Nair, istruttrice di mermaiding, nella sua scuola di Midrand, la prima in Sudafrica dedicata a questa disciplina natatoria che trae spunto dal sincronizzato – Foto di Phill Magakoe\n\nLe sirene non hanno attratto solo Ulisse e i marinai. In Sudafrica donne e uomini di ogni età sognano di immedesimarsi in queste creature nuotando con le loro splendide code variopinte. Una disciplina che permette di sentirsi parte integrante del mondo degli oceani\n\nL’intero servizio sul numero di settembre ottobre della Rivista Africa\n\n\n\n",
    "Il Sudafrica chiede al Regno Unito la restituzione della Grande Stella d’Africa": "Dopo la morte della regina Elisabetta II sui social si è creato da subito un forte dibattito. Se inizialmente ad emergere è stata l’insofferenza di molti africani e afrodiscendenti per il clima di ossequio e devozione nei confronti della monarchia britannica, a pochi giorni dai funerali di Stato incalza dal Sudafrica una nuova richiesta dal forte valore simbolico, politico e storico: si chiede la restituzione della Grande Stella d’Africa, il più grande diamante di taglio netto conosciuto, consegnato alla famiglia reale britannica dai governanti delle colonie dell’Africa\n\nNoto come “Cullinan I”, in onore di Sir Thomas Cullinan, il proprietario della miniera di diamanti in cui è stato trovato, è stato tagliato dalla gemma più grande estratta in Sudafrica nel 1905, come riporta la CNN. Si tratta di uno dei diamanti di attuale proprietà della corona britannica e montato sullo scettro reale. Il Sudafrica non è l’unico ad aver avanzato questa richiesta, ma altri Paesi si stanno unendo all’appello per chiedere indietro altri diamanti e gioielli.\n\nLa Grande Stella è stata consegnata alla famiglia reale britannica dai governanti delle colonie dell’Africa nel 1905 e la sua restituzione è invocata a gran voce in questi giorni dagli attivisti sudafricani. “Il Cullinan Diamond deve essere restituito al Sud Africa con effetto immediato”, ha detto l’attivista Thanduxolo Sabelo ai media locali. “I minerali del nostro Paese e di altri Paesi continuano a avvantaggiare la Gran Bretagna a spese del nostro popolo”.\n\nUna petizione online è stata lanciata su change.org per la restituzione del diamante ed è stata firmata da oltre 7.000 persone. Vuyolwethu Zungula, un membro del parlamento sudafricano, ha pubblicato un tweet chiedendo “risarcimenti per tutto il danno fatto dalla Gran Bretagna” e “restituzione di tutto l’oro, i diamanti rubati dalla Gran Bretagna”.\n\nSui social si è creato un vero fermento tra cittadini e attivisti che si stanno mobilitando per chiedere la restituzione nei rispettivi Paesi di diversi diamanti attualmente in possesso della famiglia reale nel Regno Unito.",
    "Arance Valencia, il Sudafrica chiude le esportazioni": "giovedì 15 settembre 2022\n\nDal 16 settembre le arance Valencia rimarranno chiuse nei confine sudafricani. A un mese dalla fine delle esportazioni in Corso, la South African Citrus Growers Association (Cga) e il Fresh Produce Exporters Forum Councils hanno deciso di chiudere volontariamente l'esportazione in Europa di arance Valencia prodotte nelle aree soggette alla macchia nera .\n\nDal 16 settembre le arance Valencia rimarranno chiuse nei confine sudafricani. A un mese dalla fine delle esportazioni in Corso, la South African Citrus Growers Association (Cga) e il Fresh Produce Exporters Forum Councils hanno deciso di chiudere volontariamente l'esportazione in Europa di arance Valencia prodotte nelle aree soggette alla macchia nera .\n\nLa chiusura del mercato avverrà su base scaglionata, con l'ultimo giorno delle ispezioni per le Valencia nelle regioni settentrionali il 16 settembre, mentre la Gamtoos Valley (Patensie), East Cape Midlands e Sundays River Valley chiuderanno le ispezioni il 23 settembre. Mandarini, pompelmi, limoni e Navel delle zone franche di Black Spot (macchia nera, ndr) non saranno interessati.\n\nLa decisione, come riporta la testata Valenciafruit.com , è stata presa dalla stessa Cga “in risposta ai 10 avvisi di non conformità perrilevati finora in questa stagione e al rischio tradizionalmente elevato di non conformità rappresentato dalle arance Valencia”.\n\nIl segretario generale de La La Unió de Llauradors Carles Peris ha commentato la mossa sudafricana con queste parole: “Alla fine è una misura positiva, ma solo le Valencia ne risentiranno, il resto delle varietà di agrumi dal Sud Africa continuerà ad arrivare nei Paesi europei e speriamo che sia conforme al protocollo di cold treatment che sta creando diverse polemiche. Perché se i livelli di rilevamento dei parassiti nei porti europei continueranno ad essere alti, vorrà dire che il Sudafrica non sta facendo le cose per bene e dovremo chiedere la sospensione delle esportazioni”.\n\nE conclude: “La cosa più importante per il settore agrumicolo valenciano, è che il Sud Africa rispetti questo nuovo trattamento del freddo e che l'Unione Europea lo applichi anche per pompelmi e mandarini e standardizzi un modello e un regolamento per tutti quei Paesi terzi che vogliono esportare agrumi nel blocco europeo”.\n\n\n\n",
    "Dalle Marche al Sudafrica: perché dobbiamo prepararci a vivere in un mondo sempre meno prevedibile": "A cura di Fabio Deotto\n\nFoto Gabriele Moroni/LaPresse\n\nPrima c’è stata l’alluvione in Sudafrica, che a gennaio ha devastato il sobborgo di Mdantsane uccidendo 14 persone e lasciandone centinaia senza un tetto; poi sono iniziate le alluvioni in Pakistan, che da giugno ad agosto hanno ucciso 1545 persone, arrivando a coprire d’acqua un terzo della superficie del paese; poi, la scorsa settimana, un violento nubifragio si è abbattuto sulle Marche, riversando in poche ore la pioggia di tutta una stagione, trasformando le strade in fiumi, causando morti e distruzione.\n\nIn tutti e tre i casi si è parlato di situazioni imprevedibili, eventi eccezionali pronti a entrare nei libri di storia, ma è sufficiente considerare il contesto in cui sono avvenuti per capire che, per quanto fuori scala, queste alluvioni hanno dei punti in comune, a cominciare da fatto di essere state precedute da periodi di drammatica siccità. Quelle che ci appaiono dunque come situazioni scollegate, sono in realtà manifestazioni dello stesso problema, la crisi climatica, che sta letteralmente smantellando il nostro concetto di normalità. Per capire perché è necessario allargare lo sguardo agli ultimi 10.000 anni e prepararci a riconsiderare il nostro concetto di normalità.\n\nUna civiltà costruita su una stabilità illusoria\n\nUna delle argomentazioni più care ai negazionisti del cambiamento climatico è che il clima è sempre cambiato: “Non è colpa dell’essere umano – dicono -. Si tratta di cicli che sfuggono al nostro controllo\". Quello di cui non si rendono conto è che, per certi versi, hanno sia ragione che torto. Perché è vero che il clima è sempre cambiato, nel corso della storia di questo pianeta le temperature sono salite e scese, e in altri punti lungo il percorso il clima si è fatto talmente inospitale che non avrebbe potuto fare da culla alla civiltà umana; ma si trattava di cambiamenti che avvenivano con tempistiche geologiche: ci volevano migliaia e migliaia di anni per registrare un aumento medio di un grado centigrado, mentre per creare gli 1,2 gradi di riscaldamento globale che oggi già ci creano tanti problemi ci abbiamo messo meno di tre secoli.\n\nUn’altra cosa che si tende a ignorare è che sì, il clima è sempre cambiato, ma prima che l’essere umano iniziasse a sputare gas serra nell’atmosfera stava cambiando assai meno del solito. Basta guardare l’andamento delle temperature globali stimate per gli ultimi milioni di anni per rendersi conto che dalla fine dell’era glaciale, all’incirca 11.000 anni fa, la basculazione delle temperature si è ridotta assestandosi su un sostanziale plateau. Questo periodo di variazioni climatiche limitate è ciò che ha consentito all’essere umano di costruire una civiltà, migliorare la propria qualità di vita, crescere di numero e, sostanzialmente, prendere possesso del pianeta.\n\nIl perché è facilmente intuibile: un clima stabile forniva una serie di punti di riferimento su cui basarsi per organizzare il lavoro e l’agricoltura, oltre che per pianificare insediamenti che potessero garantire un approvvigionamento di acqua e risorse senza incorrere continuamente in eventi metereologici estremi; in parole povere: senza questi 10.000 anni di sostanziale stabilità non avremmo compiuto i formidabili progressi che l’umanità oggi può vantare, non avremmo sviluppato la tecnologia necessaria per estrarre combustibili fossili dal terreno, non avremmo istituito un sistema economico globale basato sulla crescita e il profitto. Ma proprio perché abbiamo basato il nostro sistema produttivo sulle fonti fossili e sul profitto, negli ultimi 200 anni abbiamo emesso così tanti gas serra che oggi quel plateau è irrimediabilmente compromesso.\n\nLa morte della stazionarietà\n\nIl 2022 è stato un anno nero per l’agricoltura, in particolare nel nostro paese. La grave siccità che ha colpito la maggior parte del territorio nazionale a partire dallo scorso gennaio ha causato danni enormi: riduzione del 35% per la produzione di albicocche, pesche, pere, mele e ciliegie, del 50% nel caso del mais e della soia, del 25% per grano e cereali e del 40% per olive e olio. A peggiorare la situazione è intervenuto, nelle zone del Delta del Po, un cuneo salino (ossia una risalita di acqua dal mare lungo il letto del fiume) che è arrivato a spingersi per la prima volta fino a 40 km nell’entroterra, causando danni incalcolabili e rendendo meno coltivabili alcuni terreni.\n\nHo detto che il 2022 è stato un anno nero per la nostra agricoltura, ma è sufficiente una ricerca web per trovare articoli che lanciavano lo stesso tipo di allarme già nel 2021 e nel 2020. E allora diventa chiaro che parlare di “anno nero” ha sempre meno significato, perché presuppone un paragone con una normalità sempre più lontana.\n\nMolti climatologi e meteorologi vedono in fenomeni come questi il segnale che la stazionarietà, ossia l’idea che i sistemi naturali fluttuino all’interno di un intervallo fisso di variabilità, sia ormai finita. In quest’ottica, né le siccità prolungate, né le alluvioni di questi ultimi anni sono da considerarsi come eventi eccezionali e isolati.\n\nGià nel 2008, l’idrologo Paul Milly aveva pubblicato su Science un articolo intitolato Stationarity is dead: “La stazionarietà è morta perché il cambiamento climatico causato dall’essere umano sta alterando i valori medi ed estremi delle precipitazioni, dell’evotraspirazione e dei tassi di ruscellamento dei fiumi” si legge nell’articolo “Il riscaldamento aumenta l’umidità atmosferica e incide sui processi di trasporto dell’acqua. Questo porta a un aumento delle precipitazioni e, con ogni probabilità, del rischio di alluvioni. L’aumento del livello degli oceani comporta un maggiore rischio di contaminazione delle riserve di acqua potabile. […] Inoltre, il riscaldamento antropogenico sembra guidare un’espansione della zona subtropicale secca verso i poli, riducendo così il ruscellamento in alcune regioni.”\n\nInsomma, la crisi climatica non sta soltanto cambiando i pattern di precipitazione e aumentando l’insorgenza di eventi estremi come tormente, siccità, ondate di caldo e incendi, sta anche rendendo molto più difficile prevederli. E questo non è un problema soltanto per l’agricoltura, ma per tantissimi aspetti della nostra vita su questo pianeta.\n\nUn mondo sempre meno prevedibile\n\nNegli ultimi decenni, le previsioni meteorologiche hanno fatto passi da gigante: grazie all’utilizzo di computer sempre più potenti, di modelli sempre più sofisticati per calcolare i processi atmosferici e di misurazioni sempre più precise, oggi siamo in grado di ottenere previsioni meteo affidabili anche a dieci giorni di distanza. Di recente l’Organizzazione Meteorologica Mondiale ha calcolato che oggi questi modelli di previsione consentono di risparmiare ogni anno l’equivalente di 160 miliardi di dollari. Disporre di un sistema per prevedere con un buon anticipo perturbazioni potenzialmente disastrose diventerà via via più necessario, con l’aggravarsi della crisi climatica; purtroppo, però, tra le sue ricadute c’è a quanto pare una netta riduzione nelle nostre capacità di previsione.\n\nProprio perché il riscaldamento globale rende più intensi ed erratici i fenomeni meteorologici estremi, la nostra capacità di prevederne le dinamiche e le conseguenze è destinata a restringersi sempre di più. Il che è un problema, considerando che, come chiosava Paul Milly nel suo articolo “La stazionarietà non può essere ripristinata. Anche con un’opera di mitigazione aggressiva il pianeta continuerà a riscaldarsi, considerando i tempi di persistenza della CO2 nell’atmosfera e l’inerzia termica della Terra”.\n\nLa scomparsa della stazionarietà comporta un ampio ventaglio di implicazioni, e sono molti i settori che verranno travolti da questa progressiva perdita di stabilità: gli insediamenti costieri, ad esempio, costruiti per affrontare un range ristretto di imprevisti, saranno più esposti a uragani e inondazioni; chi si trova a dover costruire ponti, dighe, argini o altre infrastrutture dovrà prepararsi a condizioni estreme un tempo impensabili; la distribuzione delle colture dovrà essere ripensata sulla base di una mappa climatica stravolta, e molto meno schematizzabile che in passato; per non parlare delle compagnie di assicurazioni, che si trovano nella situazione di dover basare le proprie analisi su un rischio sempre meno calcolabile.\n\nFino ad oggi ci siamo basati sul passato per prendere decisioni, organizzare e pianificare la nostra esistenza su questo pianeta; presto non potremo più farlo, e questo perché il passato non è più un riferimento stabile. A dirla tutta, lo è sempre di meno.\n\nQuesto significa che il mondo come lo conosciamo sta sparendo? Per certi versi sì. Significa che saremo sempre più alla mercé di un clima impazzito? Non necessariamente. Perché se è vero che i gas serra che abbiamo già immesso nell’atmosfera continueranno a riscaldare il pianeta almeno fino a 1,5 gradi, è anche vero che con una rapida e trasversale decarbonizzazione abbiamo buone possibilità di rimanere sotto la soglia dei 2 gradi; il che significa che abbiamo ancora la possibilità di mantenere una parte di quella stabilità sulla quale abbiamo costruito un’intera civiltà.",
    "Sudafrica veleni, trame e sei vedove: la dinasty degli Zulu": "di Riccardo Orizio\n\nLa successione al trono del re, morto dopo 50 anni di regno, agita il Sudafrica. E rischia di metterne in crisi il fragile equilibrio politico\n\nMisuzulu Sinqobile Zulu, 47 anni, ha preso il posto del padre Goodwill Zwelithini, re degli Zulu per 50 anni, morto lo scorso anno a 72 anni. A destra un’immagine che ricorda la battaglia di Isandlwana, tra gli Zulu e gli inglesi (Joao Silva/© NYT)\n\nCentoquarantatrè anni fa erano così uniti e compatti che i loro reggimenti, fanaticamente devoti a re Cetshwayo, nipote del leggendario re Shaka, sconfissero nientemeno che l’esercito inglese nella battaglia di Isandlwana. Undici giorni prima il generale Chelmsford aveva invaso il regno zulu pensando che sarebbe stata una passeggiata, grazie al fatto che questi guerrieri-pastori vestiti di pelli di leopardo avevano a disposizione solo lance artigianali e scudi di pelle di bufalo (più dura del metallo, peraltro). Ma la loro coesione ideologica, in nome della dei valori di un’antica civiltà guerriera, aveva prevalso sui moderni fucili Martini-Henry e sulle divise gallonate degli inglesi. Oggi sono così divisi che nei sei palazzi reali di Nongoma, la località nella regione del Kwazulu Natal dove vivono i reali zulu, si consumano più intrighi che in una corte shakesperiana, con cerimonie e contro-cerimonie di incoronazione, parate e contro-parate rivali di guerrieri ululanti, cause legali con i migliori avvocati sudafricani, risse a pugni tra giovani principi e persino morti misteriose. Ovviamente per presunto avvelenamento.\n\nI privilegi e quel reality che è faida tribale In Sudafrica qualcuno sospetta che ci sarebbero problemi più seri da risolvere di una faida tribale di provincia. Ma in molti sono invece incollati alla tv e seguono ogni puntata del dramma reale zulu come se fosse un reality. Perché non si tratta di una storia anacronistica senza consequenze, ma di una vicenda che potrebbe cambiare i fragili equilibri politici del Paese-arcobaleno. I fatti sono questi; dopo 50 anni di regno, l’anno scorso è morto re Goodwill Zwelithini, capo di una tribù che conta tra i 10 e i 12 milioni di componenti, è la più grande del Sudafrica ed è riconosciuta dal governo sudafricano come un’entità regionale (nella provincia del Natal) culturalmente indipendente, anche se del tutto integrata nella nazione. La casa reale zulu non ha solo un ruolo cerimoniale: possiede 25.000 km quadrati di territorio come proprietà privata che nessun governo osa toccare, ha un budget di alcuni milioni di dollari per stipendiare il proprio funzionamento e di fatto il governo del presidente Cyril Ramaphosa si guarda bene dal prendere decisioni senza prima consultare informalmente i potenti zulu.\n\nLa regina Mantfombi Dlamini Zulu, 68 anni, morta 48 giorni dopo il marito\n\nEvitare ogni tentazione di secessione Il Sudafrica da sempre cerca di blandire gli zulu per evitare ogni tentazione di secessione. Così facendo garantisce alla tribù privilegi vari, assegnando a politici zulu ministeri e posizioni di potere. Insomma, gli zulu sono una circoscrizione elettorale molto importante, senza la quale l’ANC, l’African National Congress, forse farebbe fatica a reggere. Morto Goodwill, suo figlio maggiore Misuzulu è stato nominato come successore, una decisione approvata da un lungo elenco di zii, zie, parenti e anche dal governo centrale di Pretoria. A benedire questa transizione, anzi secondo molti a manovrarla, è stato l’uomo che anche se formalmente non ha mai avuto lo scettro regale, è sempre stato considerato il più influente degli zulu: il principe Mangosuthu Buthelezi, 92 anni, carismatico ex ministro degli Interni e amico-nemico di Nelson Mandela, uno straordinario Richelieu africano che ha fondato e guidato a lungo il temuto Inkhata Freedom Party. Questo partito ha sempre rivaleggiato con l’ANC (il partito che ha preso potere dopo la caduta del regime dell’apartheid e che lo detiene tuttora), controllando un pacchetto di voti molto pesante e senza mai schierarsi in modo definitivo.\n\nAl centro Misuzulu Sinqobile Zulu (terzo da sinistra) circondato da alcuni suoi sostenitori (foto Afp/Getty images)\n\nButhelezi, l’ago della bilancia Il principe Buthelezi ha capito prima e dopo la caduta del regime bianco che gli conveniva fare l’ago della bilancia. Così, Mandela e i suoi successori non sono mai riusciti ad addomesticarlo del tutto, e il territorio zulu è da sempre una spina nel fianco del Sudafrica post-apartheid. Le mille offerte fatte a Buthelezi di diventare vicepresidente del Sudafrica e chissà cosa altro non hanno mai sortito effetto. Lo Zululand è di fatto una nazione dentro la nazione, anche perché la loro cultura di pastori semi-nomadi (come quella dei masai in Kenya) li rende culturalmente diversi dai concittadini e diffidenti nei confronti di qualunque potere centrale. Quando Buthelezi si è mosso e ha nominato Misuzulu, ha giustificato la scelta del giovane e sconosciuto principe, che fino ad allora si era dedicato più alla frequentazione dei night club di Durban che alla politica, spiegando che non solo è il figlio maggiore di Goodwill, che ha lasciato sei vedove e almeno 28 figli, ma è anche di sangue reale sia da parte di padre che da parte di madre.\n\nMangosuthu Buthelezi, oggi 92enne, durante le elezioni del 2004 (foto Afp)\n\nLa rivolta dei parenti La regina Mantfombi Dlamini Zulu, infatti, è figlia dell’ex re di Eswsatini (nazione conosciuta in passato come Swaziland) e sorella dell’attuale re degli swazi, che degli zulu sono confratelli. Il discorso sembrava chiuso. Di solito Buthelezi parla, gli altri ascoltano. Invece, a sorpresa, questa logica non è piaciuta a molti parenti. Uno dopo l’altro, zii, fratelli, cugini e cortigiani vari hanno iniziato a protestare contro Misuzulu con rivelazioni che a loro parere lo renderebbero inadatto a diventare re. Accusato di avere problemi di alcolismo, di avere figli illegittimi con cameriere di palazzo, di essere solo un pupazzo nelle mani di Buthelezi, nei giorni scorsi Misuzulu è finalmente riuscito a completare la cerimonia di incoronazione: dopo l’ingresso trionfale nel “kraal”, il sacro recinto del bestiame dove in passato migliaia di mucche muggivano insieme simboleggiando la ricchezzza della nazione, davanti a centinaia di guerrieri che danzano riproducendo pari pari le scene di battaglia del passato, davanti ai cantastorie che ricordano le vite leggendarie dei suoi precedessori e cantano già le meraviglie del neo-sovrano, con ragazze a petto nudo che ballano nella tradizionale offerta di nuove mogli, Misuzulu è finalmente diventato re. La saga, tuttavia, continua.\n\nGoodwill Zwelithini Zulu, 72 anni\n\nLa causa dei fratelli del re defunto I principi Mbonisi Zulu e Vulindlela Zulu, fratelli del re defunto, si sono candidati alla successione e hanno fatto causa al giovane nipote. Un terzo parente, principe Simakade, ha improvvisato una sua cerimona del kraal, dopo la quale anche lui si è vestito da re e, circondato dall’ennesima fazione di cortigiani, ha dichiarato che lo scettro è suo. La vicenda è complicata dal fatto che sei mesi fa, a 68 anni, senza che si conoscesse di una sua malattia e a soli 48 giorni dalla morte del marito, la regina e reggente al trono è improvvisamente morta. Dalla sua famiglia di origine, i reali dell’ex Swaziland, sono venute accuse di omicidio per avvelenamento. Il figlio non ha voluto gettare benzina sul fuoco e dice che è morta di cause naturali. Nei palazzi del potere a Johannesburg ci si chiede cosa succede se una fazione radicale si impossessa del trono e, magari, alle prossime elezioni decide alleanze diverse, senza seguire l’equilibrismo di Buthelezi.\n\nLa giornalista-star sudafricana Debora Patta, di origine calabrese, il giorno delle nozze con il principe Mweli Mzizi, regista, membro della famiglia reale Zulu. I due non stanno più insieme (foto Afp/Getty images)\n\nLa star tv sudafricana di origine calabrese Di certo sopravvivere dentro la famiglia reale zulu non è mai stato facile. Ne sa qualcosa Debora Patta, origine calabrese, star della tv sudafricana e giornalista di talento, oggi corrispondente della tv americana CBS dal Sudafrica, che nel ‘96 aveva sposato il principe Mweli Mzizi. Mweli è un brillante regista e produttore di film. Un matrimonio al quale - in nome del “teniamo buoni gli zulu” - aveva partecipato anche il padre della nazione Nelson Mandela, che peraltro conosceva bene anche Debora per i suoi reportage sulla fine dell’apartheid e per il suo impegno sociale. Il matrimonio misto di due star era stata una favola del Sudafrica del dopo apartheid. Ma a cerimonia finita, sia dentro che fuori i palazzi reali, Debora e Mweli non avevano sempre incontrato accoglienza entusiastica. Oggi i due non sono più insieme. Mweli non è coinvolto nelle beghe di famiglia. Debora è più famosa che mai. E dopo l’incoronazione di Misuzulu il popolo più famoso d’Africa deve ritrovare l’unità dei giorni di Isandlwana, per restare l’ago della bilancia di un Sudafrica diviso e complicato, così come il Sudafrica vuole ritrovare la magia unificatrice dei giorni della presidenza Mandela.",
    "Il Sudafrica rivuole il diamante dello scettro di Elisabetta: \"Rubato in epoca coloniale\"": "Il Sudafrica vuole che la corona britannica restituisca il più grande diamante grezzo conosciuto al mondo, che è incastonato nello scettro della scomparsa regina Elisabetta II. Dopo la morte della monarca nel Paese si sono moltiplicate le richieste di restituzione dell'oggetto prezioso, noto come Grande Stella d'Africa o Cullinan l. L'enorme diamante si trova all'estremità di uno scettro appartenuto alla Regina e fa parte di un diamante più grande che fu donato alla Famiglia Reale dopo essere stato estratto in Sudafrica nel 1905, quando il Paese era sotto il dominio britannico.\n\nLe richieste di restituzione della Grande Stella d'Africa e degli altri diamanti, si sono intensificate dopo la morte di Elisabetta e molti sudafricani considerano illegittima l'acquisizione dei gioielli da parte della Gran Bretagna. \"Il diamante Cullinan deve essere restituito al Sudafrica con effetto immediato\", ha dichiarato l'attivista Thanduxolo Sabelo ai media locali: \"I minerali del nostro Paese e di altri Paesi continuano ad arricchire la Gran Bretagna a spese del nostro popolo\". Più di 6mila persone hanno firmato una petizione per chiedere che la Grande Stella d'Africa venga restituita ed esposta in un museo sudafricano. Un membro del parlamento del Paese, Vuyolwethu Zungula, ha esortato il suo governo a \"chiedere un risarcimento per tutti i danni fatti dalla Gran Bretagna\" e a \"chiedere la restituzione di tutto l'oro e i diamanti rubati\".\n\nSecondo il Royal Collection Trust, che supervisiona la collezione della famiglia reale britannica, il diamante Cullinan fu presentato al re Edoardo VII (il monarca britannico dell'epoca) nel 1907, due anni dopo la sua scoperta in una miniera privata nella vecchia provincia del Transvaal in Sudafrica. \"Fu inviato alla Asscher di Amsterdam per essere tagliato nel 1908\". Con un peso di circa 3.106 carati nella sua forma naturale, il diamante originale era \"grande come un cuore umano\", afferma la Royal Asscher. A sostegno della rivendicazione della monarchia britannica sulla pietra preziosa, il Royal Asscher spiega che la gemma fu acquistata dal governo sudafricano del Transvaal (sotto il dominio britannico) e presentata al re Edoardo VII come regalo di compleanno.\n\nUn professore di politica africana dell'Università del Sudafrica, Everisto Benyera, respinge questa tesi e ha dichiarato alla Cnn che \"le transazioni coloniali sono illegittime e immorali\". \"Il nostro punto di vista è che l'intero governo del Transvaal e dell'Unione del Sudafrica e i sindacati minerari concomitanti erano illegali\", ha detto Benyera, sostenendo che: \"Ricevere un diamante rubato non scagiona chi lo riceve. Il Great Star è un diamante insanguinato... La compagnia mineraria privata, il governo del Transvaal e l'Impero britannico facevano parte di una rete più ampia di colonizzazione\".\n\nUna richiesta simile è stata fatta per il Koh-i-noor, un altro dei diamanti più grandi al mondo, che campeggia al centro della corona del sovrano britannico. Il diamante, di 105 carati, il cui nome significa in persiano \"montagna di luce\" è da tempo al centro di una controversia politica e legale tra i due Paesi, con molti indiani convinti che la gemma, scoperta in India nel 14esimo secolo sia stata \"rubata\" durante il regime coloniale. Nel 2016, il diamante è stato al centro di una battaglia legale quando una Ong chiese a un tribunale di ordinare al governo di riportare in India la gemma. L'avvocato delle Stato sostene allora che il diamante era stato \"un dono alla Compagnia delle Indie da parte dei sovrani del Punjab e che non era stato rubato\". Ma il governo fece in seguito un dietrofront e il ministro della cultura annunciò \"l'intenzione di riportare il Koh-i-noor con un accordo amichevole\", anche se nel frattempo nulla è accaduto.",
    "Sudafrica: Ramaphosa cerca la riconferma": "Alle primarie dell’Anc il presidente ha i numeri per ottenere un secondo mandato\n\nSudafrica: Ramaphosa cerca la riconferma\n\nAgguerrita la corsa per la presidenza del partito di governo, il cui vincitore sarà anche il candidato alle elezioni presidenziali del 2024. Nonostante i recenti scandali che lo hanno investito, Cyril Ramaphosa pare destinato a un secondo mandato\n\nÈ iniziata la corsa alle primarie dell’African national congress (Anc) che a dicembre terrà l’assemblea quinquennale per eleggere il presidente del partito. La posta in gioco è alta dal momento che chi è eletto sarà anche il candidato alle elezioni presidenziali del Sudafrica nel 2024.\n\nCyril Ramaphosa, presidente dell’Anc, che mira al suo secondo mandato, deve fare i conti con altri concorrenti all’interno del partito. Ultima a candidarsi in ordine di tempo è Nkosazana Dlamini Zuma, ex moglie del predecessore di Ramaphosa, Jacob Zuma, attuale ministro della governance e degli affari tradizionali ed ex presidente della commissione dell’Unione africana.\n\nAll’assemblea elettiva del 2017, presenti oltre quattromila delegati, aveva perso la sfida con Ramaphosa per soli 179 voti. Ma la Dlamini Zuma, della provincia (regione) del KwaZulu-Natal, presentata dall’ex marito, non ha ottenuto finora molti consensi e il suo nome è stato bocciato da esponenti dell’Ret (Trasformazione economica radicale), l’influente corrente nell’Anc presente in varie province, non solo nel KwaZulu-Natal.\n\nPiù favorito nella corsa alle primarie pare invece Zweli Mkhize, ex ministro della sanità dimessosi l’anno scorso in seguito all’accusa di appropriazione indebita di fondi pubblici destinati alla prevenzione della diffusione della pandemia. Mkhize, proveniente anche lui dal KwaZulu-Natal, è un veterano del partito di Mandela ed è attualmente membro del Comitato esecutivo nazionale.\n\nNel suo intervento pubblico tenuto la settimana scorsa a eThekwini (area metropolitana che comprende Durban e centri abitati circostanti) l’ex ministro ha attaccato Ramaphosa accusandolo di aver fallito miseramente come leader dell’Anc e di non aver tenuto fede alle sue promesse di combattere la corruzione e provvedere servizi essenziali alla popolazione nei campi di istruzione, sanità, sicurezza e occupazione.\n\nSi saprà soltanto nei prossimi giorni se il comitato del partito nella provincia del KwaZulu-Natal saprà accordarsi per presentare un solo candidato all’assise elettiva di dicembre. Altrimenti, presentandosi diviso, rischia di compromettere il potenziale di 877 delegati su un totale di 4.357, il più alto numero di ogni altra delle nove province.\n\nIntanto, Ramaphosa ha già ricevuto per la sua rielezione l’approvazione ufficiale di cinque province: Capo orientale, Capo settentrionale, Limpopo, Mpumalanga e Gauteng. Potrà quindi contare sul voto di 2.446 delegati e con la maggioranza assoluta, oltre la soglia dei 2.178 voti, essere rieletto per un secondo mandato alla guida del partito.\n\nStando così le cose sembra difficile ipotizzare uno stravolgimento degli schieramenti nei prossimi due mesi a favore di altri concorrenti. Lo scandalo di Phala Phala, l’azienda agricola di Ramaphosa dove furono rubati 4 milioni di dollari in contanti, sembrava fino a poco tempo fa che potesse mettere a repentaglio la sua rielezione.\n\nMa tutto ciò non pare preoccupare minimamente il presidente che finora ha mantenuto il silenzio totale sulla faccenda, tattica con la quale è riuscito a tacitare le critiche dei suoi oppositori dentro e fuori il suo partito.",
    "Dieci anni dopo Marikana, la strage di minatori in sciopero in Sudafrica": "Il 16 agosto del 2012 la polizia sudafricana SAPS apriva il fuoco su di un gruppo di minatori durante uno sciopero presso la Lonmin, una miniera di platino, a Marikana, Rustenburg, provincia nord-occidentale del Sud Africa. 34 uomini sono stati ammazzati dalla polizia. Rappresenta il caso più grave di violenza contro civili della polizia sudafricana dalla fine dell’apartheid nel 1994. Spesso viene paragonato al massacro di Sharpeville del marzo del 1960, quando la polizia sparò sui dimostranti riuniti per l’abolizione della legge sui passaporti che impediva ai neri di muoversi, se non attraverso la presentazione di passaporti, all’interno del loro stesso paese. Allora ci furono 69 morti e più di 180 feriti. Tra le vittime circa 50 donne e bambini.\n\nIl massacro di Marikana ha rappresentato il tragico epilogo di una settimana di violenti scontri tra la polizia-SAPS, la sicurezza di Lonmin, i rappresentanti dell’Unione nazionale dei lavoratori minerari (NUM) da una parte, e i lavoratori in sciopero dall’altra.\n\nI lavoratori esigevano uno stipendio degno. Secondo una intervista all’epoca, un perforatore di roccia guadagnava R4.000 al mese, (nel 2012 il cambio era circa 1:10). Ne volevano R12.500. Si tratta di uomini che lavorano con un trapano da 25 kg che vibra senza sosta nelle mani per otto ore a turno, a temperature di 40-45 gradi, in zone anguste, umide e poco ventilate. In caso di incidenti sono le prime vittime, se gli va bene perdono le dita, se no la vita. Western Deep, lavoro di Steve McQueen girato nel 2002, ne mostra le condizioni di lavoro. Mentre questi sono i salari dei minatori, Neal Froneman, amministratore di Sibanye-Stillwater, multinazionale mineraria di metalli preziosi che nel 2019 ha rilevato la miniera di Marikana, nell’anno finanziario 2021-22 ha dichiarato un pacchetto retributivo di 300 milioni di rand.\n\nLa richiesta era altissima e l’ambigua mediazione da parte del sindacato NUM, membro del grande e potente ombrello COSSATU, non ha facilitato, anzi. Gli stessi leader del sindacato furono ritenuti responsabili dell’uccisione di due minatori in protesta l’11 agosto. Per alcuni quello è stato l’inizio del crescere della tensione. La posizione assunta dall’allora direttore non esecutivo di Lonmin e vicepresidente dell’African National Congress ANC (ora presidente del paese) Cyril Ramaphosa, ha reso Marikana lo specchio del mantenersi della brutale diseguaglianza del Sudafrica. Il presidente, infatti, invece che facilitare l’incontro con i lavoratori aveva sostenuto l’intervento della polizia difendendo i propri interessi finanziari, come la commissione Farlam ha provato.\n\nA dieci anni dal massacro, come spesso avviene in questi casi, ancora molte sono le domande che non trovano risposta.\n\nMentre il sindaco del comune in cui si trova la miniera, Cllr Matlakala Nondzaba, ha visitato il Marikana koppie per valutare il luogo in cui costruire il sito commemorativo dei minatori morti nel 2012, le famiglie, rappresentate dal Socio Economic Right Institute – SERI presso la Marikana Commission of Inquiry (Farlam), non sono soddisfatte dei risultati del report finale presentato a giugno del 2015. Se 35 famiglie hanno ottenuto un risarcimento di circa 70 milioni di Rand, un gruppo di oltre 300 minatori sta ancora aspettando un risarcimento di 1 miliardo di Rand.\n\nL’esecutivo, in particolare l’allora ministro della polizia Nathi Mthetwa e Susan Shabangu, all’epoca ministro delle risorse minerarie, sono stati assolti da ogni responsabilità, mentre sono state date indicazione affinché venga indagato il mancato rispetto da parte di Lonmin dei suoi piani sociali e lavorativi. Malgrado Marikana, i lavoratori della Platinum Belt nel nord-ovest continuano ad essere oggetto di sfruttamento, privazioni materiale, e strozzinaggio. In questo contesto, non esiste alcuna presa in carico del trauma emozionale e materiale delle famiglie e, secondo una ricerca condotta dal Human Sciences Research Council, la consapevolezza della tragedia è relativamente bassa tra il pubblico sudafricano. Il 16% ne ha sentito parlare, il 41% mostra una conoscenza limitata, il 40% non ne sa nulla.\n\nIl capo fotografo di “Mail & Guardian” Paul Botes, e il giornalista freelance Niren Tolsi documentano dal 2012 le conseguenze del massacro sulle famiglie e le comunità colpite nel loro progetto di giornalismo lento, (slow journalism), come la situazione richiede, After Marikana, the ten-year.\n\nHanno inizialmente raccolto le testimonianze delle vedove, madri, sorelle, figlie, le donne di Marikana, in The blame game: A Marikana special report pubblicato da “Mail&Guardian” nel 2017. Lo scorso mese, presso il National Art Festival di Grahamstown, è stata presentata la mostra Marikana, Ten Years On: What We Lost in the Shooting. La mostra riunisce una serie di disegni frutto dei laboratori di arte-terapia tenutosi con le famiglie, foto di Botes, e testi del progetto giornalistico. Il tutto incorniciato da una esposizione multimediale di prove forensi della Commissione Farlan.\n\nNell’accogliere il trauma personale di queste persone si vuole sfidare «l’amnesia collettiva del passato, mentre si confronta con un presente autoritario e in decomposizione». Si tratta di un viaggio intergenerazionale che analizza come il massacro di Marikana abbia toccato non solo le vite delle vittime, prima di tutto le famiglie, ma anche la politica di un paese la cui democrazia, già di per sé labile, sembra sempre più in crisi.\n\nUn paese che negli ultimi due anni ha visto normative COVID marcate dalla corruzione dei governanti e la brutalità della polizia; l’insurrezione di luglio a seguito dell’incarcerazione dell’ex presidente Zuma; la tragedia di Life Esidimeni in cui 144 persone sono morte in strutture psichiatriche e in cui si vive in uno stato di regolari blackout. Tutti risultati di un governo disfunzionale e una politica di violenza.\n\nE’ un invito a pensare, ad esempio, a come la mancata riforma della polizia in Sud Africa continui a portare alla morte persone innocenti durante le proteste, o a quali siano i valori di chi (non solo la persona ma un partito imbevuto di significati storici e simbolici) governa il paese: «Se ha potuto fare questo ai nostri padri, alle nostre madri e a noi, allora cosa sta facendo al nostro paese?» – si chiede la figlia di una delle vittime in un dibattito promosso dal progetto.\n\nDescritta dai suoi curatori come «un’esperienza coinvolgente che richiede al pubblico di chiedersi cosa hanno perso loro, i loro cari e il Sud Africa post-apartheid nell’ultimo decennio», la mostra verrà ripresa in Svezia a settembre al Gothenburg Bookfair, dove verrà presentato il libro che racconta l’intero progetto.\n\nUna versione ridotta di questo articolo è stata pubblicata su Il Manifesto.\n\nImmagine di copertina: corteo nel 2015 per ricordare il massacro di Marikama, foto a cura del sito Sahistory.org.za",
    "Sudafrica: Ramaphosa condanna le azioni xenofobe fuori dagli ospedali": "Ufficialmente, 4 milioni gli stranieri presenti nel paese\n\nSudafrica: Ramaphosa condanna le azioni xenofobe fuori dagli ospedali\n\nIl movimento razzista “Operazione Dudula” da giorni organizza manifestazioni all’ingresso di un ospedale della capitale Pretoria per cacciare le persone sulla base del colore della pelle e della lingua. Il governo ieri ha dato il via anche al comitato anti corruzione nel settore pubblico\n\nIl presidente sudafricano Cyril Ramaphosa ha condannato in parlamento le recenti operazioni di attivisti anti-stranieri fuori da un ospedale della capitale Pretoria, impedendo l’accesso alle persone sulla base del colore della pelle e della lingua.\n\nNel suo intervento, avvenuto il 30 agosto nel corso di una sessione di interrogazioni dei deputati trasmessa in televisione, il capo dello stato ha ricordato come gli «atti di illegalità, intimidazione e umiliazione nei confronti di cittadini stranieri, muniti o meno di documenti, non possano essere tollerati».\n\n“Rubano il lavoro”\n\nMa che cosa è successo? Un movimento chiamato Operazione Dudula (“respingere” in zulu), è attivo dall’inizio dell’anno nel paese. Questi attivisti hanno organizzato manifestazioni per cacciare gli stranieri che, secondo loro, «rubano il lavoro dei sudafricani».\n\nNelle ultime settimane, alcuni dei loro membri si sono stabiliti fuori dall’ospedale Kalafong ad Atteridgeville, una cittadina alla periferia di Pretoria. Hanno bloccato i pazienti all’ingresso «in base al colore della loro pelle e alla lingua che parlano», come ha condannato il governo in una dichiarazione, definendo l’operazione un «attacco ai diritti umani fondamentali».\n\nIn Sudafrica, l’accesso all’assistenza sanitaria è un diritto costituzionalmente garantito, indipendentemente dalla nazionalità. I sudafricani non sono “xenofobici”, ha insistito Ramaphosa, aggiungendo che sono le autorità pubbliche le responsabili dell’esecuzione delle operazioni per combattere l’immigrazione illegale.\n\nIl video virale\n\nSecondo gli attivisti anti stranieri, l’afflusso di migranti starebbe mettendo sotto pressione il sistema sanitario e inciderebbe sulla qualità delle cure. Sarebbe stato un video, diventato virale sui social media, a scatenare la loro azione. Il filmato mostra una funzionario del ministero della salute provinciale che rimprovera vigorosamente un cittadino dello Zimbabwe per aver cercato cure in Sudafrica. L’ambasciata dello Zimbabwe a Pretoria ha condannato il comportamento, dicendo di aver guardato il video con «stupore e incredulità».\n\nQuasi quattro milioni di stranieri sono presenti nel territorio, secondo le statistiche ufficiali. Ma questa cifra è considerata gravemente sottovalutata. La principale potenza industriale del continente, regolarmente afflitta da violenze xenofobe, attrae molti migranti africani, ma lotta con un tasso di disoccupazione intorno al 35%.\n\nAl via comitato anti corruzione\n\nIl governo ieri ha dato il via anche al comitato anti corruzione nel settore pubblico. Ramaphosa ha nominato un nuovo consiglio consultivo contro la corruzione, un organo voluto per sostenere la lotta a questo tipo di crimini. La squadra, riferiscono i media sudafricani, sarà formata da nove persone ed è stata pensata per implementare la strategia anti corruzione voluta dal governo con la collaborazione del settore privato e della società civile.\n\nRapporto Zondo\n\nIl team guiderà anche il presidente sulla risposta del governo all’attuazione delle raccomandazioni del rapporto della Commissione Raymond Zondo, dal nome del giudice che ha guidato l’inchiesta sugli atti di corruzione commessi sotto il governo dell’ex presidente Jacob Zuma. Ramaphosa ha tempo fino al 22 ottobre per riferire in parlamento su come la sua amministrazione intende attuare i risultati del rapporto.\n\nIl comitato anticorruzione è stato annunciato in occasione di un’audizione parlamentare del capo di stato chiamato a rispondere circa un furto di valuta estera compiuto in un suo allevamento di bestiame nel febbraio del 2020. I partiti hanno tempo fino al 1° settembre per nominare una commissione di esperti che potrebbe fare aprire un’inchiesta in cui Ramaphosa rischia di essere indagato.\n\nIl consiglio anti corruzione fa parte di un’ampia manovra che punta a sradicare clientelismo, nepotismo, corruzione politica sistemica che hanno afflitto il settore pubblico e danneggiato l’erario durante l’amministrazione Zuma (2009-2018).\n\nMandato triennale\n\nNella sua lettera settimanale al pubblico, Ramaphosa ha precisato che il comitato inizierà un mandato triennale il 1° settembre, e sarà presieduto da Firoz Cachalia, un rispettato docente della facoltà di Legge dell’università del Witwatersrand.\n\nIl consiglio avrà il compito di riferire alla presidenza sugli effetti delle strategie anti corruzione finora attuate e su come coinvolgere la società civile e il privato in maniera efficace.\n\nCongelati beni della Gold Leaf Tobacco Corporation\n\nRamaphosa si è detto soddisfatto dei recenti risultati ottenuti. Negli ultimi giorni sono stati congelati i beni di uno dei maggiori produttori di tabacco del Sudafrica, la Gold Leaf Tobacco Corporation, che per anni avrebbe prodotto sigarette frodando il fisco e riciclando enormi quantità di denaro all’estero. Durante il passato anno fiscale sono stati perseguiti 20 casi di corruzione che hanno portato a 65 condanne e al congelamento dell’equivalente di circa 320 milioni di euro. Negli ultimi 8 anni i casi perseguiti sono stati 119 con un recupero di oltre un miliardo di euro.",
    "Sudafrica, nuotare come sirene": "Nato nei primi anni Duemila, il mermaiding è stato riconosciuto come sport agonistico nel 2019. È praticato da donne e uomini di ogni età – Foto di\n\nLe sirene non hanno attratto solo Ulisse e i marinai. In Sudafrica donne e uomini di ogni età sognano di immedesimarsi in queste creature nuotando con le loro splendide code variopinte. Una disciplina che permette di sentirsi parte integrante del mondo degli oceani\n\nL’intero servizio sul numero di settembre ottobre della Rivista Africa\n\n\n\n",
    "Damon Galgut: «La promessa tradita del mio Sudafrica»": "Damon Galgut - Giorgio Boato\n\nCOMMENTA E CONDIVIDI\n\n\n\n\n\n\n\n\n\n\n\n\n\nNon sembra il Paese immaginato da Nelson Mandela il Sudafrica dei libri di Damon Galgut, scrittore che nel 2021 si è aggiudicato il Man Booker Prize per La promessa e ora torna in libreria, sempre per le e/o, con Il buon dottore, romanzo – in prima edizione del 2003 – che lo rivelò come grande autore sulla scena internazionale. Alla nostra domanda sul Sudafrica attuale Galgut, che ieri è stato per la prima volta al Festivaletteratura di Mantova e replicherà oggi alla Tenda dei Libri, risponde che le cose potevano andare diversamente: «Si può parlare di promessa tradita, è uno dei motivi per cui La promessa si intitola così». Galgut nei suoi libri rispecchia le attese, gli smarrimenti e i tradimenti di una nazione ancora incapace di rappacificarsi con il presente, e in qualche modo i due protagonisti de Il buon dottore sono la metafora di “vecchio” e “nuovo” in Sudafrica: da una parte c’è Frank Eloff, medico che lavora in un ospedale privo di mezzi e pazienti. Dall’altra Laurence Waters, neolaureato in medicina, giovane, ottimista e pieno di buone intenzioni: «La vera domanda – dice Galgut – è cosa sia il “nuovo” in Sudafrica. All’epoca in cui ho scritto il libro credo di essermi rapportato al narratore del libro come a qualcuno della vecchia generazione, quindi qualcuno di più cinico, mentre i giovani rappresentavano la speranza di un sentimento che poteva cambiare, ma ora quei giovani che rappresentavo io stesso quando ho scritto il libro, sono diventati vecchi e forse anche più cinici». Lo sfondo è quello dell’apartheid, spiega Galgut in una nota, ma quello è l’unico momento in cui la parola apartheid viene citata: «Non volevo – spiega – scrivere un libro che fosse legato alla storia politica, quindi non ci sono nomi o riferimenti precisi; volevo fosse un libro da leggere anche a distanza di anni e in situazioni storiche diverse. Mi piace spogliare i personaggi dal contesto per capire cosa significhi davvero essere umani, creare storie dove possiamo entrare in relazione a prescindere dal contesto storico; la mia non è una lotta contro i potenti, cerco di capire cosa significhi essere poveri oppure avere mezzi». Una di quelle «situazioni storiche diverse» l’ha fornita come sempre l’attualità, ed è stata il Covid, che avrebbe potuto essere un’occasione di cambiamento: «Ma il Covid in Sudafrica è stato una specie di disastro. La situazione economica non andava bene nemmeno prima, il Covid ha ampliato il divario tra ricchi e poveri. Non mi sento fiducioso per il futuro, la situazione è impossibile da risolvere senza un piano politico. I soldi sono ciò che determina il potere, e questo vale per tutte le società. In Sudafrica la situazione attuale non è buona, il potere politico è stato ceduto ma quello economico no. Chi era ricco e potente allora, lo è ancora. La stratificazione sociale è rimasta la stessa e senza soldi non c’è futuro. La nuova generazione in Sudafrica cresce nella stessa condizione di povertà dei genitori e resta senza potere». Quella che racconta Galgut è una storia in cui la povertà insegna qualcosa: «Il Sudafrica è diviso dal punto di vista razziale e c’è crudeltà in quella divisione. Le persone entrano in relazione come sconosciute, con grandi distanze. Io come essere umano e come scrittore ho l’istinto di colmare il divario per andare oltre le divisioni di classe e di etnia ed entrare in connessione, per incontrarsi in modo più emotivo. Per questo credo che la religione sia importante per le persone nel modo di intendere l’essere umano». All’inizio di Il buon dottore un personaggio dice: «Il passato è appena accaduto. Non è ancora passato» e ne La promessa il tempo è uno dei temi centrali: «Il tempo ci fa invecchiare. Il tempo cambia il corpo, la mente, i valori, cambia con i cambiamenti che avvengono. Il tempo si evolve, i luoghi cambiano ed è importante guardare oltre i dettagli contingenti per raggiungere quello che c’è sotto, un luogo mitologico che ci consente di colmare le distanze creando un dialogo sul piano umano ed esistenziale. A me piace immaginare luoghi in cui sia possibile una connessione tra esseri umani fuori dal tempo e questi sono i momenti dell’amore, della poesia, del lavoro creativo, dove non siamo schiacciati dal peso della storia e della politica».",
    "Sudafrica, torna il festival del panino delle township": "ROMA – E’ l’alternativa all’hamburger. Economico e popolare, gustoso e pure ipercalorico. Si chiama “kota”, slang da “quarter”, un quarto di pane, ma anche in decine di altri modi. È il sandwich delle township, medaglione oppure baguette, celebrato con un festival a Soweto, il quartiere simbolo a Johannesburg del Sudafrica anti-apartheid.\n\nSI CHIAMA “KOTA” ED E’ L’ALTERNATIVA POPOLARE ALL’HAMBURGER\n\nLa manifestazione, con chef, assaggi e nuove ricette, è giunta questo mese alla quinta edizione. Tra stand e banchetti è stato possibile gustare il panino condito con patatine fritte, affettati, salse, sottaceti e salsicce nelle varianti “russa”, “viennese” e “francese”.\n\nIl sandwich si tiene insieme con un bastoncino di legno o è avvolto in un sacchetto di plastica. Come riferiscono i giornali di Johannesburg e pure la rivista Jeune Afrique, che al festival ha dedicato un servizio, c’è chi si siede sopra il kota per schiacciarlo e condividerlo con gli amici. Ma attenzione: pare che la parte anteriore sia più carica mentre nella posteriore ci sia più pane.\n\nTra le nuove varianti c’è una pagnotta tagliata in quattro con la mollica al centro rimossa per accogliere ripieno di patatine fatte in casa a doppia cottura, croccanti fuori e fondenti dentro.\n\nIl kota è in vendita a meno di 50 rand, l’equivalente di due euro e 80 centesimi. Ce n’è per tutti i gusti non solo a Soweto ma anche a Durban, dove il panino si chiama “bunny chow” ed è servito con curry di agnello, a Pretoria, dove preferiscono il termine locale “sphathlo“, o a Città del Capo, dove è anche “Ak”, in formato baguette con riferimento al mitragliatore Ak-47 per via della lunghezza.\n\nNELLA STRADA DEI DUE NOBEL PER LA PACE\n\nIl festival si è tenuto dalle parti di Vilakazi Street, conosciuta come la strada dei due premi Nobel, dove vissero Desmond Tutu e Nelson Mandela, protagonisti della lotta contro il regime di apartheid.\n\nIl kota è nato proprio al tempo del segregazionismo, come street food delle comunità nere, consumato in particolare dai minatori. Oggi il panino ha però conquistato anche i quartieri ricchi, come Sandton, a Johannesburg. Ne ha parlato in questi giorni Anna Trapido, chef e antropologa sudafricana, autrice di un libro di cucina e giustizia, ‘A Hunger for Freedom: ‘The Story of Food in the Life of Nelson Mandela’. “I kota dovrebbero essere preparati nelle comunità di origine” ha osservato. “Se li mangi a Sandton ti allontani dalle origini”.\n\nLe notizie del sito Dire sono utilizzabili e riproducibili, a condizione di citare espressamente la fonte Agenzia DIRE e l’indirizzo www.dire.it",
    "The Rugby Championship: il Sudafrica si rialza ed espugna l’Australia": "Si è conclusa la quarta giornata della Rugby Championship e dopo gli All Blacks, anche gli Springboks reagiscono al ko di settimana scorsa e riportano la classifica a essere cortissima. Nuova Zelanda prima a 10 punti, poi Australia, Argentina e Sudafrica con 9 e tutto ancora da decidere.\n\nParte bene il Sudafrica, che dopo cinque minuti trova subito la meta con Damian de Allende dopo una prolungata azione offensiva degli ospiti. Non reagisce l’Australia, succube del gioco sudafricano, anche se riesce a non crollare nonostante giochi anche in 14 per il cartellino giallo a Matt Philip proprio nell’azione della meta.\n\nDominio territoriale e di possesso per gli Springboks, che non riescono a concretizzare mentre il cronometro avanza. Così, alla prima occasione, al 31’, arriva una punizione piazzabile per i Wallabies e Noah Lolesio non sbaglia e punteggio che va sul 3-7. Sbaglia tantissimo il Sudafrica e, così, si arriva quasi allo scadere, al 39’, quando un calcio nello spazio aperto trova più veloce e sveglio Canan Moodie che si invola per la meta che manda le squadre al riposo sul 3-12.\n\nInsiste anche a inizio ripresa il Sudafrica, difende male l’Australia e al 43’ è Franco Mostert ad andare oltre per il 3-17. Resta in attacco la squadra sudafricana, ma non sfonda e così i Wallabies possono provare a rifarsi vedere nella metà campo ospite. Sudafrica indisciplinata, una serie infinita di falli, ma è un fallo visto dal TMO dell’Australia a essere decisiva e fermare l’avanzata dei Wallabies.\n\nTorna a dominare il Sudafrica, fisicamente devastante rispetto all’Australia, ma ancora una volta fatica a trovare azioni veramente pericolose. Al 72’, però, arriva la meta al largo di Makazole Mapimpi. Il giocatore, però, rialzandosi mette la mano alla gola di Koroibete scatenando una rissa generale, con coinvolti soprattutto Etzebeth e Alaalatoa (che rischiano lunghe squalifiche in settimana). Giallo per Mapimpi ma punteggio sul 3-24 e match chiuso. Nel finale arriva la meta della bandiera per l’Australia con Samu e sulla stessa azione il secondo giallo per il Sudafrica con Willie Le Roux, ma è troppo tardi per togliere il bonus agli Springboks e match che si chiude 8-24.\n\nFoto: LaPresse",
    "Sudafrica, il Paese delle Sirene": "In Sudafrica furoreggia il mermaiding, il nuoto con le gambe fasciate in una monopinna che emula il movimento delle sirene nell’acqua. Ne parliamo sul prossimo numero di Africa. Guarda la video-anticipazione… Per abbonarsi e ricevere la copia della rivista: https://www.africarivista.it/abbonati/ Servizio a cura di Marco Trovato\n\nCondividi",
    "La crisi energetica in Sudafrica è una minaccia esistenziale per l'economia e la società": "I sudafricani stentano a credere che la società elettrica Eskom, controllata dallo Stato, stia chiedendo un aumento del 32% delle tariffe elettriche mentre il Paese subisce interruzioni di elettricità per un terzo della giornata (secondo quanto riferito in alcune aree anche più a lungo).\n\nL'azienda sta oscillando tra la fase 5 e la fase 6 di riduzione dei carichi, ovvero un programma pianificato di tagli di energia per ridurre la pressione sulla rete elettrica, dato che diverse centrali a carbone e l'unico reattore nucleare del Paese stanno subendo guasti.\n\nIl leader del principale partito di opposizione ha rilasciato nei giorni scorsi una dichiarazione in cui afferma che \"il Sudafrica è nel mezzo di una crisi energetica che minaccia di far deragliare ciò che resta della nostra economia e di destabilizzare la nostra società\".\n\nE mentre il CEO e il COO di Eskom hanno finalmente iniziato a cambiare il loro linguaggio per riflettere la reale gravità della situazione - con parole come \"catastrofe\" che ora entrano nel loro vocabolario durante le conferenze stampa - lo stesso non si può dire per il Presidente Ramaphosa, il ministro Mantashe o il ministro Gordhan\", ha dichiarato John Steenhuizen, leader dell'Alleanza Democratica.\n\nIl partito di opposizione propone la nomina di un esperto industriale indipendente che si occupi della produzione di energia \"in modo che i sudafricani possano beneficiare della via d'uscita più economica e veloce da questo pasticcio\".\n\nInterruzioni di corrente quattro volte al giorno\n\nI pannelli solari vengono ampiamente utilizzati in agricoltura, ma il fabbisogno di elettricità delle pompe di irrigazione e delle apparecchiature di refrigerazione supera quello che attualmente può essere generato o immagazzinato in questo modo.\n\nUn centro di stoccaggio della frutta ha dichiarato a FreshPlaza di consumare 300 litri di gasolio all'ora durante le interruzioni di corrente, mentre un centro di distribuzione al dettaglio della provincia di Gauteng dichiara di consumarne 600 litri all'ora. I costi del gasolio ammontano a milioni di Rand.\n\nCon l'attuale livello di interruzione dei carichi, quattro volte al giorno, per un totale di 11 ore senza corrente, alcuni centri di imballaggio sono costretti a ridurre le confezioni imballate.\n\nNel Gauteng i residenti sono stati avvertiti di aspettarsi una bassa pressione dell'acqua, poiché le stazioni di pompaggio sono interessate dalle interruzioni di corrente.\n\nLe piccole imprese stanno soffrendo per la perdita di reddito e per i costi delle misure energetiche aggiuntive.",
    "L'Europa pone un freno alla produzione di arance biologiche in Sudafrica": "Il nuovo protocollo del trattamento a freddo sulle arance provenienti dal Sudafrica rappresenta un ostacolo quasi insormontabile per i coltivatori di arance biologiche del Paese. I risultati dei trial con cere vegetali sulle arance biologiche, secondo il nuovo protocollo del trattamento a freddo, sono stati modesti e inconcludenti, con danni da raffreddamento su circa il 50% dei lotti di arance non cerate.\n\n\n\nOrex Exports, un coltivatore-esportatore biologico dell’Orange River Valley, ha inviato arance biologiche non cerate in Europa, secondo il nuovo protocollo. \"Il danno è stato tra il 30 e il 50%, a seconda della spedizione\", afferma Marthia Botha, responsabile marketing della Orex Exports.\n\nUn frutteto biologico della Valencia nella Sundays River Valley (foto fornite da SOGA)\n\n\n\n\"Il mercato europeo è il più importante per le nostre arance coltivate biologicamente e quindi il nuovo protocollo del trattamento a freddo ha avuto un impatto devastante sulle nostre esportazioni verso l'Ue\", osserva Paul Marais, amministratore delegato della Sundays Organic Growers Association (SOGA), costituita nel 2005 da un gruppo di coltivatori di agrumi biologici del Capo Orientale. Dieci anni fa hanno fondato la SOGA Organic, l'unica azienda di trasformazione di agrumi biologici certificati del Sudafrica, la cui produzione negli ultimi dieci anni è più che raddoppiata.\n\nPaul aggiunge: \"Speravamo che ci fosse concessa l'esenzione da questo nuovo protocollo, ma non è stato così. L'Associazione degli agrumicoltori ha sollevato la questione degli agrumi biologici, ma è stato inutile\".\n\nFalsa Cydia eliminata grazie alla biodiversità dei frutteti biologici\n\n\"È da non credere: noi, coltivatori biologici, abbiamo capito come coltivare gli agrumi senza la Falsa Cydia, e siamo stati espulsi dal mercato!\", osserva l'agricoltore biologico Marti Slabber della Hexrivier Sitrus, che coltiva da dieci anni agrumi biologici a Citrusdal.\n\nQuesta è stata la sua prima raccolta di arance biologiche, dalla conversione dei frutteti maturi (foto a destra).\n\nLa cosa negativa, continua Marti, è che hanno imparato tante cose su come gestire i parassiti senza sostanze chimiche, e che potrebbero andare a beneficio dell'industria in generale, \"ma il nuovo protocollo pone un freno a tutti i nostri sforzi\".\n\nMarti spiega che, come parte del precedente requisito di inviare i frutti a 4 °C, hanno dovuto aprire 1.800 frutti per frutteto, per dimostrare che non c'erano intercettazioni di Falsa Cydia. \"Non abbiamo rilevato la Falsa Cydia nei nostri frutteti perché ci sono tanti microbi nel terreno che distruggono la falena\", dice Marti.\n\nIn effetti, da quando in Ue, tre anni fa, la falena è stata dichiarata un parassita da quarantena, non ci sono state intercettazioni di Falsa Cydia sulle arance biologiche provenienti dal Sudafrica.\n\n\"Siamo produttori-esportatori biologici certificati\", continua Marti,\" e il regolamento dell'Ue ci sta causando grandi problemi\".\n\nDove vanno le arance biologiche sudafricane?\n\nMarti ha scelto di commercializzare le sue arance biologiche in modo convenzionale, che non è un approccio sostenibile. \"Per il momento ho smesso di inviare arance biologiche nell'Ue perché non sappiamo ancora bene come farlo senza danni\".\n\nLa SOGA ha cercato di trovare mercati alternativi, come il Canada. \"Ma gli esorbitanti aumenti dei costi di spedizione hanno spazzato via ogni speranza di generare profitti. Allo stesso modo, le tariffe di spedizione verso l'Ue hanno avuto un effetto simile sulla nostra redditività\", afferma Paul.\n\nL'industria biologica, dice Paul, deve convincere l'Unione europea di avere adottate sufficiente misure di mitigazione contro la Falsa Cydia.\n\nCi sono delle possibilità per gli agrumi biologici in Scandinavia e nel Regno Unito, ma l'Ue è fondamentale per gli agrumicoltori biologici sudafricani, sebbene ce ne siano pochi, ma sono aumentati negli ultimi dieci anni.\n\n\"Non produciamo succhi concentrati, solo NFC (Not From Concentrate). Il succo biologico ha un mercato più ampio rispetto alla frutta non trasformata, ma anche in questo caso, gli esorbitanti aumenti delle tariffe di spedizione vanno a pesare sui profitti\", osserva Paul.\n\n\"Questo è stato il primo anno in cui siamo riusciti a fornire Navel e Valencia biologiche, dopo il nostro periodo di conversione di tre anni. È stato il nostro primo raccolto. Ora è molto difficile procedere con ulteriori sviluppi, fino a quando non avremo chiarezza della situazione\", afferma Marti. \"Questo ha un impatto molto pesante sul nostro marketing\".\n\n\"Ora si tratta di cautelarsi e cercare di sopravvivere\", osserva Marti.",
    "Sudafrica: ritorno significativo dei turisti europei nel primo semestre 2022": "Con oltre 2,2 milioni di arrivi internazionali il Sudafrica archivia il primo semestre 2022 marcando una netta ripresa dell’industria turistica, una crescita del 147% rispetto allo stesso periodo dell’anno scorso.\n\nSecondo i dati presentati dal ministro del turismo, Lindiwe Sisulu, nel periodo gennaio-giugno l’Europa ha registrato il maggior numero di arrivi turistici con un aumento del 563%, seguita dagli Stati Uniti con un +331%. Gli arrivi dall’Asia e dal Pacifico sono più lenti rispetto ad altre aree, a causa della chiusura delle frontiere e delle rigide politiche di viaggio tuttora in vigore. L’industria aerea africana ha portato più di 1,6 milioni di viaggiatori nel Paese, con un aumento del 109% sull’anno scorso, ma ancora al di sotto del 50% rispetto ai livelli del 2019.\n\n“Siamo pronti per una straordinaria ripresa e una successiva crescita positiva per l’intero settore turistico – ha dichiarato Sisulu -. Stiamo anche assistendo a un costante aumento della capacità aerea globale (…) Continueremo a intensificare la comunicazione mirata sulle nostre piattaforme digitali per vendere la destinazione Sudafrica, invitando i viaggiatori di tutto il mondo a ‘Vivere di nuovo’ (‘Live Again’) con noi”.\n\nIl Sudafrica prevede che gli arrivi turistici raggiungeranno i livelli del 2019 nel 2025.",
    "Italia-Sudafrica: aperta la vendita dei biglietti per il match di sabato 19 novembre": "La Federazione Italiana Rugby ha ufficializzato i prezzi e le modalità di acquisto per le Autumn Nations Series, il trittico di appuntamenti autunnali che vedrà l’Italia di Kieran Crowley confrontarsi con le super potenze dell’Emisfero Sud, inaugurando la lunga stagione 2022/23 che culminerà nella Rugby World Cup “Francia 2023” del prossimo settembre.\n\nGli Azzurri torneranno di fronte al pubblico di casa sabato 5 novembre al Plebiscito di Padova contro Samoa, sfideranno i Wallabies australiani al “Franchi” di Firenze sabato 12 novembre e chiuderanno ricevendo a Genova sabato 19 novembre i Campioni del Mondo in carica del Sudafrica al Ferraris.\n\nPer il pubblico azzurro, biglietti a partire da 10€ e mai superiori ai 40€ in ciascuna delle tre sedi di gara, con ticketing aperto a partire da giovedì 8 settembre su sport.ticketone.it, il portale di riferimento per la biglietteria dell’Italrugby: in vista del Guinness Sei Nazioni 2023, un’opportunità per tutti i fans del rugby italiano di vivere di persona, sugli spalti, le emozioni e l’atmosfera unici del grande rugby internazionale e di far sentire al gruppo guidato dal CT Crowley e da capitan Michele Lamaro tutto il calore e l’entusiasmo per una squadra giovane e proiettata verso una stagione che segnerà nuove opportunità di crescita.\n\nPadova, Firenze e Genova vantano con l’azzurro una lunga consuetudine, con la Città del Santo che riabbraccia l’Italrugby per la quindicesima volta – la prima contro Samoa, ultimo scontro diretto ad Ascoli nel 2014, vittoria italiana per 24-13 – mentre a Firenze la Nazionale torna per la settima volta in appena dieci anni.\n\nIl prato del “Franchi” ha regalato all’Italia ed al suo pubblico alcune giornate storiche – il successo del 2016 sul Sudafrica, quello del 2018 sulla Georgia – ed è stato testimone di un’impresa appena sfiorata nel 2012, proprio contro l’Australia, vittoriosa per 19-22 grazie ad un piazzato fallito dall’Italia allo scadere, per un pareggio solo sfiorato.\n\nGenova, la città del leggendario ed indimenticata capitano azzurro Marco Bollesan, scomparso nella primavera 2021, ritrova la Nazionale per la decima volta, la seconda contro gli Springboks, già visti al “Ferraris” nel 2001: ultima apparizione italiana all’ombra della Lanterna nel novembre 2014, contro i Pumas argentini capaci di conquistare all’epoca un successo di misura, 18-20.\n\nDi seguito i prezzi dei biglietti per i tre incontri di Autumn Nation Series 2022, con calcio d’inizio sempre fissato alle ore 14:\n\nItalia v Samoa\n\nPadova 5 novembre 2022, Stadio Plebiscito, ore 14\n\nTribuna Est Intero € 30.00\n\nTribuna Ovest Intero € 20.00\n\nParterre Ovest Intero € 10.00\n\nItalia v Australia\n\nFirenze 12 novembre 2022, Stadio Franchi, ore 14\n\nPoltronissime Intero € 40.00\n\nParterre di Tribuna Centrale PT2-PT8 Intero € 40.00\n\nParterre di Tribuna Centrale PT1-PT9 Intero € 30.00\n\nTribuna Laterale/Tribuna Esterna Intero € 30.00\n\nTribuna Maratona Intero € 20.00\n\nParterre di Maratona Intero € 20.00\n\nCurva Intero € 10.00\n\nItalia v Sudafrica\n\nGenova, 19 novembre 2022, Stadio Ferraris, ore 14\n\nTribuna Ovest Intero € 40.00\n\nDistinti\n\nIntero € 20.00 Gradinate Intero € 10.00",
    "Modena City Ramblers, Dudu Morandi e il tour in Sudafrica sulle tracce di Mandela": "Modena City Ramblers, Dudu Morandi e il tour in Sudafrica sulle tracce di Mandela di Luca Bortolotti\n\nInvitata al Womad, ai primi di ottobre la band terrà 4 concerti e inciderà alcuni brani con Zoana Mahola",
    "Il Sudafrica agli Usa: \"Restiamo neutrali sulla Russia\"": "Il presidente francese Emmanuel Macron, dall'alto del pulpito dell'Assemblea generale dell'Onu, li ha definiti \"complici\" dell'aggressione all'Ucraina da parte dell'esercito di Vladimir Putin. E proprio alle Nazioni Unite, quando a marzo si è votato per condannare l'invasione russa, è emerso plasticamente come metà dell'Africa abbia scelto, e non da ora, la strada della neutralità nel pugno di ferro tra Occidente e Mosca (ma anche Pechino). A guidare il fronte, c'è il Sudafrica, il Paese più industrializzato del Continente e unico membro africano del G20. E proprio guardando a Città del capo si possono comprendere le ragioni di questa posizione.\n\nLa neutralità africana\n\nUna posizione che il leader sudafricano Cyril Ramaphosa ha ribadito a Washington, nel corso dell'incontro con il presidente degli Stati Uniti Joe Biden alla Casa Bianca. I temi in agenda, ufficialmente, sono stati commercio, cambiamento climatico e transizione energetica. Ma è chiaro che la guerra in Ucraina e l'egemonia crescente di Russia e Cina in Africa non potevano essere questioni lasciate ai margini del meeting. Di recente, l'Unione africana ha persino criticato poco velatamente le sanzioni occidentali a Mosca, indicandole come la causa della crisi del grano nel Continente. Dichiarazioni che hanno imbarazzato non poco Bruxelles.\n\nMa gli Usa, sotto questo punta di vista, non se la passano certo meglio. Washington, scrive Foreign Policy, \"sta cercando di riportare l'Africa nell'ovile\" degli allineati anti-Putin. Incontrando Ramaphosa, Biden ha elogiato il Sudafrica come una “voce vitale” sulla scena mondiale. Ma al contempo, gli Usa stanno discutendo un progetto di legge che sanzionerebbe gli africani che fanno affari con gli oligarchi e le entità russi finiti nella lista nera dell'Occidente. Un progetto che è stato definito \"in stile Guerra Fredda \" e \"offensivo\" dal ministro degli Esteri sudafricano Naledi Pandor. Seduto al fianco di Biden, Ramaphosa ha ribadito che gli africani non dovrebbero essere puniti per la loro storica posizione non allineata: \"Non dovremmo sentirci dire da nessuno con chi possiamo associarci o meno\",\n\nLa gaffe ecologista di Kerry\n\nParole che hanno fatto breccia nei sentimenti anti-Usa non solo in Africa, ma anche in Sud America e Asia, secondo Foreign Policiy. I problemi tra i Paesi africani non allineati e l'Occidente non riguardano solo le alleanze internazionali, ma più in generale il modo con cui Usa e alleati europei guardano alle relazioni economiche e di potere con il Continente. Un esempio è stato il recento viaggio in Africa di John Kerry, ex vicepresidente Usa e ora inviato speciale di Washington per il clima. Arrivato a Dakar, in Senegal, Kerry \"è riuscito a far arrabbiare sia i leader africani che gli attivisti per il clima\" sostenendo che anche i Paesi africani devono fare la loro parte nella lotta al cambiamento climatico perché \"Madre Natura non misura da dove provengono le emissioni”.\n\nPer Kholood Khair , analista politico di Insight strategy partners, messaggi di questo tipo, che equiparano le condizioni del ricco Occidente a quelle dei Paesi in via di sviluppo, non stanno aiutando certo a ricucire i rapporti: \"I leader africani sono diventati sempre più allergici a questi toni, qualcosa che la Cina ha capito\", spiega. Del resto, gli Usa sono i secondi inquinatori del mondo: la Nigeria, che ha la più grande economia e popolazione dell'Africa, ha emesso 0,6 tonnellate di carbonio pro capite nel 2019 rispetto alle 14,7 tonnellate degli Stati Uniti nello stesso anno.\n\nLa corsa al gas\n\nProprio la Nigeria, che ha rapporti consolidati con i big del fossile europei, tra cui Eni, sta cercando di sviluppare sempre più il suo export di gas naturale liquefatto, mercato a oggi guidato dagli Usa. Anche Mozambico, Costa d'Avorio e Senegal si stanno attrezzando per sfruttare le recenti scoperte di gas da rivendere a un'Europa sempre più alla ricerca di fonti diversificate per ridurre la propria dipendenza dalla Russia. Ecco perché le parole di Kerry, viste come critiche a questi progetti che inevitabilmente comporteranno più emissioni inquinanti, sono state viste come un tentativo di sventolare l'ecologismo per interessi ben diversi.\n\nStrategie diplomatiche come quelle di Kerry, dunque, non sembrano più avere presa, e anzi producono effetti opposti. Il Sudafrica è stato chiaro: il fronte dei neutrali non vuole sentirsi dire cosa può e cosa non può fare per il suo sviluppo, e con chi relazionarsi. Ma vuole costruire partenariati economici affidabili, che non compromettano gli obiettivi chiave di sviluppo dell'Africa. Nessuno, tra i leader africani, vuole rompere i rapporti con l'Occidente, anzi. Ramaphosa, incontrando Biden, ha elogiato gli Usa come uno dei pochi governi occidentali che non si è opposta alla sospensione dei brevetti sui vaccini contro il Covid, consentendo proprio al Sudafrica di sviluppare una produzione che potrebbe tornare utile per future crisi sanitarie.\n\nI toni che alternano critiche a messagi di amicizia sono ormai una costante nelle dichiarazioni dei leader a Città del capo come nelle altre capitali degli Stati membri dell'Unione africana. C'è chi ne approfitta come il presidente autoritario ugandese Yoweri Museveni, che sta raccogliendo i frutti di essere corteggiato sia dalla Russia che dagli Stati Uniti, ottenendo armi e soldi da entrambe le parti. La neutralità, insomma, sembra pagare. Ecco perché la \"Svizzera\" africana potrebbe essere una costante dei prossimi lustri.",
    "In Sudafrica mancano i contraccettivi, un rischio per la salute delle donne": "Il Sudafrica sta registrando una carenza di scorte di medicinali contraccettivi nelle strutture sanitarie e pubbliche. Lo riporta il sito Africanews. Tale mancanza potrebbe mettere in pericolo la salute riproduttiva delle donne in un Paese dove i tassi di utilizzo dei metodi di controllo delle nascite tra le giovani dai 15 e i 24 anni sono già molto bassi, come si evince da un recente rapporto del United Nations Population Fund (UNFPA).\n\nSecondo la dott.ssa Indira Govender, membro dell’Associazione dei medici rurali del Sudafrica, sarebbero ben quattrocento le strutture sanitarie interessate da questa carenza di scorte. Gli operatori sanitari sono stati costretti a somministrare ai pazienti dei trattamenti sanitari alternativi. Tuttavia, come sottolineano gli esperti, non si tratta di una soluzione sostenibile a lungo termine, a causa di effetti collaterali che soluzioni diverse potrebbero causare. “La scarsità di scorte di medicinali per il controllo delle nascite non è affatto buona perché le ragazze in questi giorni rimangono incinte in giovane età. La maggioranza di loro va ancora a scuola. Tale carenza farà sì che queste ragazze abbandonino anche la scuola”, aggiunge Amanda Magazi, del Dipartimento di Salute del Paese.\n\nUna disponibilità inadeguata di metodi contraccettivi è infatti una delle maggiori cause, oltre a quelle culturali ed educative, di gravidanze indesiderate in età adolescenziale. Il Sudafrica è uno dei Paesi dove si registra un maggior numero di gravidanze sotto la soglia dei diciotto anni ed è seguito da Namibia, Gabon, Angola e Malawi. Metodi contraccettivi come il profilattico sarebbero utilizzati, secondo il rapporto del UNFPA, solo dal 19 per cento delle ragazze sudafricane tra i 15 e i 24 anni, con rischi che riguardano anche le malattie sessualmente trasmissibili.\n\nIn Angola, tra i Paesi dove si registra tra i più alti tassi di gravidanze adolescenziali al mondo, il tasso di utilizzo del profilattico scende al 14 per cento. Alla base delle gravidanze precoci ci sono motivazioni diverse, quali un’inadeguata disponibilità di metodi contraccettivi, ma anche risorse assegnate alla salute sessuale e riproduttiva insufficienti e tabù culturali. La gravidanza adolescenziale aumenta l’attuale vulnerabilità delle ragazze, poiché la gravidanza è spesso un ostacolo all’accesso scolastico.",
    "Esselunga: in vendita limoni del Sudafrica. Ma conviene proprio?": "Nel supermercato Esselunga di Milano di via Solari in questi giorni vendono limoni provenienti dal Sudafrica. In più la segnalazione della provenienza non è sull’etichetta generale: si rimanda all’etichetta della reticella, al contrario di quanto accade con quasi tutto il resto di frutta e verdura, come per evitare che le persone lo vedano. La domanda è: è indispensabile importare i limoni in Italia da un paese così lontano, con un’impronta ambientale incredibilmente alta? E in tempi di aumenti dei prezzi, quanto paga, il consumatore, questo trasporto dall’altra parte del mondo? Se ci fosse un’etichetta ambientale chiara il consumo sarebbe più consapevole.\n\nAgnese – Milano\n\nLa risposta di Esselunga. In assortimento non abbiamo solamente limoni esteri ma anche limoni italiani. In questo momento abbiamo il tipo verdello in rete da 1 kg, che si vede anche nella parte superiore della fotografia inviata dal lettore (vedi immagine sotto). In controstagione importiamo anche limoni esteri perché il prodotto nazionale non sarebbe sufficiente a soddisfare i volumi richiesti. Quando il prodotto proviene da più paesi indichiamo nel cartello da vetrina origine: vedi etichetta.\n\n© Riproduzione riservata\n\nDa 12 anni Ilfattoalimentare racconta cosa succede nel mondo dei supermercati, quali sono le insidie nelle etichette, pubblica le sentenze sulle pubblicità ingannevoli oltre che segnalare il lavoro delle lobby che operano contro gli interessi dei consumatori.\n\n\n\nIl nostro è un sito indipendente senza un editore, senza conflitti di interesse e senza contributi pubblici. Questo è possibile grazie ai banner delle aziende e alle migliaia di lettori che ogni giorno ci leggono e ci permettono di sfiorare 20 milioni di visualizzazioni l'anno, senza farcire gli articoli con pubblicità invasive. Ilfattoalimentare dà l'accesso gratuito a tutti gli articoli.\n\nSostienici, basta un minuto clicca qui. Se vuoi puoi anche farlo con un versamento mensile.\n\n\n\nRoberto La Pira Dona ora",
    "Il primo discorso alla nazione della regina Elisabetta, dal Sudafrica: era il 1947. VIDEO": "Tra i discorsi rimasti iconici della sovrana c’è sicuramente quello pronunciato a Capetown subito dopo la fine della Seconda guerra mondiale, anni prima della sua incoronazione: un giuramento di fedeltà al Paese e al Commonwealth che è diventato il manifesto politico del suo regno Condividi\n\nEra il 15 aprile 1947 quando dall’altra parte del mondo, a Capetown, in Sudafrica, quella che sarebbe poi diventata la Regina Elisabetta pronunciava il suo primo discorso alla nazione. \"Dichiaro innanzi a tutti voi che la mia intera vita, sia essa lunga o breve, sarà dedicata al vostro servizio e al servizio della grande famiglia imperiale alla quale tutti apparteniamo\". Fu un vero e proprio atto di giuramento alla Corona e al Paese quello che la ventunenne Elisabetta fece via radio: il successo fu immediato, con un vasto apprezzamento presso tutti i sudditi di suo padre, re Giorgio VI. Il contesto storico circostante e la situazione in patria resero quel discorso e la sua autrice un punto di riferimento per gli anni a venire (GLI AGGIORNAMENTI LIVE SULLA REGINA ELISABETTA).\n\n\n\nLa situazione vedi anche La regina Elisabetta e la moda, i look più iconici della sovrana. FOTO La futura Elisabetta II in quel momento si trovava in uno dei vasti possedimenti dell’Impero britannico che, alla fine della Seconda guerra mondiale, aveva toccato la sua massima estensione: 1/5 della Terra. Eppure, i primi segnali di un cedimento cominciavano a vedersi: basti pensare che appena tre mesi dopo il discorso della principessa l’India, \"il gioiello della Corona\", si proclamò indipendente, mettendo fine a un dominio britannico secolare. La situazione anche in patria, dopo un conflitto che aveva messo a dura prova la tenuta del Paese, non era delle più rosee e il Paese sotto la guida del laburista Clement Attlee, che sorprendentemente aveva sconfitto Winston Churchill alle elezioni del 1945, cercava di ricostruirsi rafforzando lo stato sociale e seguendo un sistema di pianificazione economica che potesse dare respiro al sistema industriale. In tutto questo la tenuta della famiglia reale era stata esemplare: dopo il caso di Edoardo VIII, che aveva abdicato dopo otto mesi per amore dell’americana Wallis Simpson, suo fratello Giorgio VI aveva mostrato un’inaspettata tempra durante i difficili mesi della guerra così come la sua famiglia: le sue figlie, Elizabeth e Margaret, erano partite volontarie per il fronte, dove in particolare la futura regina si era distinta come meccanico ed autista. Apprezzata e conosciuta già oltreoceano, per Elisabetta era già pronto il matrimonio con Filippo Mountbatten, principe di Grecia e Danimarca, con cui annuncerà il fidanzamento nel luglio dello stesso anno e le nozze a dicembre. Per questo re Giorgio VI colse l’occasione: a ventun anni appena compiuti era giunto il momento che tutto il Commonwealth e non solo il Regno Unito, conoscesse il futuro della Corona britannica.\n\nNon visualizzi questo contenuto? Siamo spiacenti! Per poter visualizzare questo contenuto YouTube, clicca su Gestisci cookie e Accetta tutto Gestisci cookie\n\nIl discorso vedi anche Regina Elisabetta, le musiche e le canzoni ispirate a Sua Maestà Così, dopo il saluto iniziale, la giovane principessa pronunciò queste parole alla radio: \"Vorrei iniziare dicendo 'grazie' a tutte le migliaia di persone gentili che mi hanno inviato messaggi di buona volontà. Questo è un giorno felice per me; ma è anche uno che porta pensieri seri, pensieri di vita che incombe con tutte le sue sfide e con tutte le sue opportunità. In questo momento è di grande aiuto sapere che ci sono moltitudini di amici in tutto il mondo che pensano a me e che mi vogliono bene. Sono grata e sono profondamente commossa\". Un discorso semplice per una ragazza di 21 anni che si affaccia tanto alla vita quanto ai compiti di governo che, sa bene, l’attenderanno prima o poi. Un passaggio che si nota evidente nel riferimento al Commonwealth: \"Ma ai nostri giorni possiamo dire che l'Impero Britannico ha prima salvato il mondo e ora deve salvarsi dopo che la battaglia è stata vinta. Penso che sia una cosa ancora più bella di quella che si faceva ai tempi di Pitt; ed è per noi, che siamo cresciuti in questi anni di pericolo e di gloria, vedere che si compie nei lunghi anni di pace che tutti speriamo si prolunghino. Se andiamo avanti tutti insieme con una fede incrollabile, un grande coraggio e un cuore tranquillo, saremo in grado di fare di questo antico Commonwealth, che tutti amiamo così tanto, una cosa ancora più grandiosa: più libera, più prospera, più felice e un'influenza più potente per il bene nel mondo\". E infine quelle parole che risuonano come un vero e proprio giuramento, pronunciato sei anni prima dell’effettiva incoronazione, che avvenne soltanto nel 1953: \"Dichiaro davanti a tutti voi che tutta la mia vita, lunga o breve che sia, sarà dedicata al vostro servizio e al servizio della nostra grande famiglia imperiale a cui tutti apparteniamo. Ma non avrò la forza di portare a termine questa risoluzione da solo se non vi unirete a me con me, come ora vi invito a fare: so che il vostro appoggio sarà immancabilmente dato. Dio mi aiuti a mantenere il mio voto e Dio benedica tutti voi che siete disposti a condividerlo\".\n\n\n\nIl ghost writer leggi anche Regina Elisabetta, l’ultima apparizione in pubblico la scorsa estate Queste parole ebbero una tale eco che persino la regina madre Mary ne rimase particolarmente colpita, tanto da scrivere una lettera a sua nipote: \"È stato un discorso perfetto, i giornali hanno pubblicato articoli molto belli ed io mi sono commossa\". Elisabetta non ha mai ritrattato quelle parole e ne ha sempre fatto una sorta di \"manifesto politico” del suo regno, un modo con cui ha inteso la sua azione di governo, pur tra mille peripezie, dal 1952 fino ad oggi. Eppure quasi nessuno sa che quel discorso venne redatto appositamente per Elisabetta da un ghost writer, il cinquantunenne giornalista del Times Leader Dermot Morrah. Il documentario tv House of Windsor ha riportato in vita una lettera scritta da Tony Lascelles, segretario privato del Re, che si complimentava con Morrah: \"Mio caro Morrah, ormai leggo stesure da molti anni, ma nessuna mi ha mai soddisfatta a pieno al punto che nulla dovesse essere modificato\".",
    "Dove e quando si vede Argentina-Sudafrica in tv e streaming": "Appuntamento sabato sera su Sky Sport Arena e NOW per chiudere il quinto turno del Rugby Championship\n\nIl quinto turno del Rugby Championship si chiuderà sabato 17 settembre con la sfida tra Argentina e Sudafrica, una partita da seguire in tv o streaming per vedere quale delle due formazioni potrà verosimilmente puntare al successo finale nel torneo. Chiaro che questo onore toccherà solo alla squadra che uscirà vincitrice dallo scontro di Buenos Aires.\n\nLeggi anche: La formazione del Sudafrica per vincere a Buenos Aires\n\nI Pumas arrivano al match dopo aver sfidato due volte la Nuova Zelanda in trasferta, prima battendola in maniera tanto clamorosa quanto meritata, e poi prendendosi una sonora ripassata (53-3) nel match di ritorno. Argentini comunque in corsa per il Championship visti i 9 punti, stessa quota degli Springboks. Anche i sudafricani sono reduci da una trasferta luci e ombre, aperta con la brutta sconfitta in Australia ma chiusa con la netta vittoria ottenuta due settimane fa.\n\nLeggi anche: Non si gioca come al solito all’Estadio Amalfitani, cambia sede la sfida tra Pumas e Springboks\n\nDove e quando si vede Argentina-Sudafrica in tv e streaming\n\nLa sfida valida per la quinta giornata di Rugby Championship tra Argentina e Sudafrica sarà trasmessa sabato 17 settembre alle 21.10, in diretta tv su Sky Sport Arena (canale 204) e in streaming su NOW.\n\nQuinta giornata Rugby Championship\n\nSabato 17 settembre\n\nore 21.10, Argentina-Sudafrica, diretta Sky Sport Arena e NOW\n\nPer essere sempre aggiornato sulle nostre news metti il tuo like alla pagina Facebook di OnRugby e/o iscriviti al nostro canale Telegram. Per studiare, ripassare o verificare il regolamento del gioco del rugby, invece, clicca qui.\n\nonrugby.it © riproduzione riservata",
    "Da Bellusco ai parchi del Sudafrica": "Una vita dedicata agli animali, trascorsa nelle splendide riserve del Sudafrica. E’ quella vissuta dalla giovane Camilla Sala, 25enne di Bellusco che da anni ormai trascorre gran parte del suo tempo nell’estrema punta meridionale del continente africano.\n\nDa Bellusco ai parchi del Sudafrica\n\n«Ho studiato ragioneria al “Vanoni”, quindi ho iniziato a lavorare in un’agenzia assicurativa a Vimercate - racconta Camilla - Tuttavia sentivo che quella non era la mia strada». A muovere la giovane belluschese, infatti, era soprattutto l’amore per gli animali, coltivato fin da piccola: «Conservo ricordi bellissimi di quando mio nonno Egidio mi portava nelle varie fattorie vicino a casa a dar da mangiare agli animali. Fin da allora ho capito avrei voluto vivere a contatto con la natura».\n\nL’occasione migliore si è presentata nel 2019, quando Camilla ha deciso di aderire a «Leo Africa», progetto di conservazione ambientale sviluppato in Sudafrica: «Sono partita alla volta del parco nazionale Marakele dove ho svolto un periodo di volontariato nella riserva: mi occupavo di monitorare la salute degli animali, la possibile presenza di piante aliene e il corretto comportamento dei visitatori».\n\nDue settimane molto intense, che hanno lasciato un segno profondo nella 25enne: «Appena tornata in Italia ho ripreso a lavorare, ma il mal d’Africa non mi ha più lasciata. Ho contattato i responsabili di “Leo Africa”, che mi hanno consigliato di seguire una serie di corsi direttamente in Sudafrica per acquisire le competenze necessarie per lavorare in una riserva. Geologia, botanica, zoologia sono solo alcune delle materie che ho dovuto studiare in Accademia». A complicare i piani di Camilla, tuttavia, non è stata la difficoltà delle materie o l’ostacolo della lingua. «Sono arrivata in Sudafrica a febbraio 2020 e pochi giorni dopo è scoppiata la pandemia. Mi sono ritrovata bloccata nel paese, all’interno della riserva Dinokeng, a un’ora circa di distanza da Pretoria. Il proprietario dell’Accademia ci ha ospitato nella sua struttura fino a giugno: è stata un’esperienza difficile da raccontare. Le uniche costruzioni in mattoni erano la cucina e i bagni, mentre non c’erano camere. Abbiamo dormito in tenda letteralmente a contatto con la natura: bufali, elefanti, ippopotami, iene, leoni sono solo alcuni degli animali che hanno fatto visita, per fortuna non in modo aggressivo, al nostro campo».\n\nUna prova non semplice da affrontare, ma che Camilla e gli altri ospiti dell’Accademia hanno superato brillantemente: «Al termine di questi mesi ho concluso il corso da “field guide”, quindi ho iniziato quello da “trails guide”, in modo da poter accompagnare i visitatori a piedi nelle riserve». Un corso che ha previsto anche l’utilizzo di armi: «Ho imparato a usare fucili di calibri importanti, in grado persino di trapassare il cranio di un elefante. Ovviamente si tratta solo dell’ultima spiaggia, prima ci sono tutta una serie di comportamenti da tenere per affrontare la carica da parte di un animale». Dopo aver vissuto altre esperienze come il «primitive trail» (tre giorni e tre notti a piedi nella savana), Camilla da maggio 2022 lavora nella «Abelana Reserve», al fianco proprio dei promotori del progetto «Leo Africa». Una sorta di chiusura del cerchio quindi: «Al momento seguo i volontari, accompagno i visitatori nei safari e mi occupo della conservazione degli animali e del loro ecosistema. Questo è ciò che amo fare di più, diventare un ranger per stare a contatto con la natura. Mi sono sempre trovata più a mio agio con gli animali che con le persone...».",
    "Sudafrica: due membri della squadra rispediti a casa prima del match con l’Argentina": "Continua il 2022 problematico di Elton Jantjies, già finito nelle pagine di cronaca a maggio per aver danneggiato l’interno di un aereo\n\nSi apre un caso all’interno del Sudafrica dopo che due membri della squadra sono stati allontanati dal gruppo che attualmente sta preparando la sfida all’Argentina e rispediti a casa: si tratta del mediano d’apertura Elton Jantjies e del dietologo Zeenat Simjee, “invitati” a tornare nella Rainbow Nation per occuparsi di questioni personali.\n\nLeggi anche: Ecco dove vedere lo URC in diretta in Italia con Benetton e Zebre\n\nTutto questo è dovuto a quanto uscito sulle prime pagine dei giornali sudafricani relativamente a fatti accaduti ormai un mese fa, cioè prima del match con gli All Blacks a Mbombela, quello vinto dagli Springboks. Due persone che alloggiavano in un bed and breakfast prima del match avevano la camera prenotata proprio a fianco rispetto a quella di Jantjies e Simjee. È stato riportato che il giocatore e il membro dello staff tecnico hanno avuto una discussione che è via via degenerata, costringendo lo staff della struttura a intervenire per calmare gli animi.\n\nDie stout seun van Springbok-rugby, Elton Jantjies, is al weer in die sop. Dié keer oor ‘n gefuif met ‘n vrou voor die toets in Mbombela en ‘n gastehuisrekening van derduisende rande. pic.twitter.com/c2a0jipUOy — Rapport (@RapportSA) September 10, 2022\n\nLa notizia è rimbalzata questa settimana su tutti i media sudafricani e si è presa questa scelta. “Sappiamo che ci sono stati problemi tra Jantjies e Simjee – dice un rapporto della federazione sudafricana – Non è stato violato nessun protocollo di squadra ma si è preferito rimandare a casa i due perché possano occuparsi dei loro rapporti personali eliminando così qualsiasi distrazione agli altri elementi impegnati a preparare la sfida all’Argentina”.\n\nLeggi anche: Rugby Championship 2022: date, orari e dirette tv del torneo con Nuova Zelanda, Sudafrica, Australia e Argentina\n\nÈ decisamente un 2022 complicato per Elton Jantjies, giocatore da 45 presenze con la maglia del Sudafrica. Lo scorso maggio il 32enne era stato arrestato con l’accusa di aver dato in escandescenze e fatto danni su un aereo che lo stava riportando indietro da una vacanza. Alla fine le accuse da parte della compagnia aerea non sono andate fino in fondo e si è archiviato tutto, però non è certo un buon precedente.\n\nPer essere sempre aggiornato sulle nostre news metti il tuo like alla pagina Facebook di OnRugby e/o iscriviti al nostro canale Telegram. Clicca qui, invece, se vuoi saperne di più sulle regole del gioco del Rugby.\n\nonrugby.it © riproduzione riservata",
    "Gli agrumicoltori del Sudafrica stanno valutando di gettare via la frutta": "I coltivatori di agrumi della Sundays River Valley, nel Capo Orientale (Sudafrica), stanno buttando via i frutti a causa delle sfavorevoli difficoltà di mercato legate alle esportazioni europee. I coltivatori affermano di essere alle prese con gli alti costi di esportazione, un mercato locale inondato e impianti di trasformazione in succo già saturi. I costi di spedizione sono aumentati del 120% lo scorso anno, riducendo i profitti.\n\nQuesta tendenza sembra però un tema che accomuna i Paesi di tutto il mondo. Hennie Elhers, un agricoltore di Kirkwood, afferma che la guerra in Ucraina lo ha aggravato: \"L'anno scorso come Sudafrica abbiamo esportato 163 milioni di cartoni; la nostra stima attuale è di 150-155 milioni. Quindi, in realtà, è meno dell'anno scorso\".\n\n\"Il problema è stato aggravato dalla guerra in Russia e Ucraina. Le famiglie di tutto il mondo spendono meno, soprattutto in Europa e nel Regno Unito. Quindi, anche se esportiamo meno frutta, le famiglie hanno meno soldi per acquistarla\".\n\nFonte: sabcnews.com",
    "\"Le prime clementine Orri del Sudafrica stanno arrivando ora sul mercato\"": "\"La campagna agrumicola sudafricana si sta avvicinando alla seconda metà della stagione. Le clementine Orri provenienti dal Sudafrica (calibro 48) sono arrivate al nostro stabilimento in numero sempre maggiore negli ultimi tempi. L'inizio della campagna di quest'anno nell'emisfero meridionale è stato particolarmente lento, perché i calibri più popolari sono stati largamente assenti\", afferma Dirk Stautmeister, responsabile dello stand di BS Frucht & Co. al mercato all'ingrosso di Hannover (Germania).\n\n\"Questa difficile situazione di approvvigionamento nella categoria degli agrumi è chiaramente dovuta alla siccità all'origine, poiché anche il Sudafrica sta affrontando condizioni climatiche difficili\", continua Stautmeister. L'attuale avversità sta avendo un impatto notevole sui prezzi. \"Nel complesso, siamo molto al di sopra del livello dello scorso anno. Per la fine del mese ci aspettiamo già le prime clementine precoci dalla Spagna\".\n\n\n\nDirk Stautmeister lavora da diversi anni come responsabile dello stand di BS Frucht al mercato all'ingrosso di Hannover.\n\nAmpia gamma di agrumi\n\nBS Frucht & Co. è una filiale dell'importatore di frutta Matthies & Söhne, di Braunschweig, e rifornisce un'ampia gamma di clienti nei settori della ristorazione, della vendita al dettaglio specializzata e dei mercati settimanali. Per quanto riguarda le vendite, l'azienda guarda a due anni particolarmente buoni in termini di agrumi.\n\n\"Le clementine sono state particolarmente richieste durante la pandemia. I mercati settimanali, in particolare, hanno registrato un'impennata durante gli anni della pandemia, motivo per cui in questo segmento è stata necessaria molta più merce del solito. Anche il gruppo di acquirenti che in precedenza si riforniva presso i rivenditori di generi alimentari ha fatto più acquisti al mercato settimanale. Per poter soddisfare anche le esigenze di qualità di questo gruppo, abbiamo dovuto ampliare la gamma di agrumi, soprattutto i calibri\".\n\nStautmeister ha affermato che in una prospettiva a lungo termine possono essere osservate diverse tendenze negli agrumi. \"In termini di Paesi di provenienza, negli ultimi anni non è cambiato molto. Occasionalmente arriva da noi un lotto dallo Zimbabwe, per esempio di arance Lane Late, ma tende ad essere una rarità. Dal punto di vista varietale, invece, ci sono alcune varietà interessanti che si stanno affermando, come la Cara Cara, la Navel Powell e la Lane Late\".\n\nClementine Orri fresche dal Sudafrica e ananas della Costa Rica da BS Frucht\n\nCrescente presenza di agrumi provenienti dall'estero\n\nLa classificazione tende ad essere meno importante. Stautmeister conclude: \"Di norma, l'intera gamma di arance tra 42 e 80 viene accettata dal cliente. Infine, stiamo notando che la presenza di agrumi provenienti dall'emisfero meridionale è cresciuta rapidamente nel corso degli anni\".\n\nPer maggiori informazioni:\n\nDirk Stautmeister\n\nBS Frucht GmbH & Co KG.\n\nGroßmarkt Hannover - Germania\n\nTel: +49 511 123 594-0\n\nFax: +49 511 123 594-444\n\nEmail: ds@bsfrucht.de",
    "I vescovi di Sudafrica e Mozambico con i migranti": "Un’iniziativa a sostegno degli immigrati mozambicani in Sudafrica\n\nI vescovi di Sudafrica e Mozambico con i migranti\n\nI pastori dei due paesi impegnati in un progetto comune a favore dell’integrazione nella società sudafricana degli emigrati impiegati nel settore minerario. Un esempio da seguire anche per le Conferenze episcopali di altri paesi africani i cui cittadini risiedono in Sudafrica\n\nTra le maggiori sfide che il governo sudafricano da anni cerca di affrontare, finora peraltro senza aver conseguito grandi risultati, c’è il fenomeno dei lavoratori migranti nelle miniere del paese, che incontrano grandi difficoltà nel processo di integrazione all’interno della società del Sudafrica e spesso sono vittime di angherie, discriminazioni e reazioni razziste e xenofobe anche violente.\n\nUn passo importante che mira a favorire la loro integrazione è stato assunto a livello ecclesiale in un dialogo tra i vescovi del Sudafrica e del Mozambico. Di recente il vescovo della diocesi mozambicana di Lichinga, Atanasio Amisse Canira, presidente della Commissione per migranti, rifugiati e sfollati (Cemirde), ha fatto visita ai migranti mozambicani, molti dei quali impiegati nell’industria estrattiva.\n\nIl vescovo si è incontrato con l’arcivescovo di Johannesburg, Buti Joseph Tlhagale, attivamente coinvolto nella sollecitudine per i migranti e i rifugiati, e con mons. Joseph Mary Kizito, vescovo di Aliwal, responsabile per il settore migranti e rifugiati da parte della Conferenza episcopale dei vescovi del Sudafrica (Sacbc). All’incontro ha preso parte anche il vescovo di Rustenburg, Robert Mogapi Mphiwe, pastore di una diocesi in cui risiedono molte miniere, dove lavorano centinaia di mozambicani.\n\nNon è la prima volta che mons. Atanasio visita i migranti suoi connazionali, soprattutto nell’area di Johannesburg e in altre in cui risiedono un numero rilevante di mozambicani. «Tra i temi trattati abbiamo definito eventuali modalità contrattuali tra le Conferenze episcopali dei due paesi, volte a facilitare l’invio di sacerdoti mozambicani per la cura pastorale dei lavoratori cattolici e di altre appartenenze, nominandoli parroci nelle comunità di lingua portoghese», ha dichiarato mons. Tlhagale.\n\nIl vescovo Atanasio ha inoltre sollecitato l’intervento della Sacbc affinché il governo permetta un’estensione del periodo di visita ai lavoratori mozambicani da parte delle famiglie, fino ad ora limitato ad un mese. La proposta della chiesa mozambicana è che sia prolungato a tre mesi.\n\nIl vescovo Kizito, dal canto suo, ha proposto che le diocesi di provenienza dei migranti, non solo dal Mozambico ma da altre nazioni, organizzino iniziative concrete di preparazione dei giovani che intendono emigrare, in modo da offrire loro una conoscenza basilare, pur se solo teorica, delle sfide che incontreranno nel processo di integrazione in altro contesto sociale e culturale.\n\nUn processo non facile in Sudafrica, dove ufficialmente vivono quasi quattro milioni di stranieri (cifra gravemente sottovalutata). Un paese alle prese con una grave crisi economica e una disoccupazione attorno al 35% che generano un crescente disagio sociale che si traduce sempre più spesso in violente azioni xenofobe contro gli immigrati provenienti da altri paesi africani. E in particolare contro quelli in condizioni di irregolarità.\n\n«Un aspetto fondamentale in questo – afferma Kizito – consiste nella necessità che chi parte abbia in tasca una carta d’identità e altri documenti di viaggio». «Questo perché – conclude il vescovo – nei casi in cui queste persone siano prive dei documenti richiesti, diventa estremamente difficile offrire loro l’aiuto necessario».\n\nIn tal senso i vescovi hanno incoraggiato le Conferenze episcopali di Lesotho, Zimbabwe, Malawi, Nigeria e altre ancora, che hanno un numero rilevante di propri cittadini residenti in Sudafrica, a seguire l’esempio della Conferenza mozambicana che ha una cura particolare verso chi intraprende la migrazione. Questo per contribuire non solo alle necessità materiali ma anche alla loro cura pastorale.\n\nMons. Mphiwe ha infine sottolineato la necessità di introdurre un modello pastorale inedito verso i migranti, dato che gran parte di chi arriva da altri paesi, pur se intenzionato a fermarsi solo temporaneamente per lavorare nelle miniere e racimolare un po’ di soldi, finisce con lo stabilirsi in Sudafrica in modo permanente.",
    "Sudafrica, Banca centrale aumenta tassi di 75 punti base al 6,25%": "Giovedì 22 Settembre 2022, 16:45\n\n\n\n\n\n\n\n(Teleborsa) - Il comitato della politica monetaria della South African Reserve Bank ha deciso di aumentare il tasso di interesse chiave di 75 punti base al 6,25%, centrando le attese degli analisti. Tre membri del Comitato hanno preferito l'aumento annunciato, mentre due membri avrebbero preferito un aumento di 100 punti base, si legge nello statement rilasciato al termine della riunione.\n\n\n\nIl livello dei tassi \"è ora più vicino al livello prevalente prima dell'inizio della pandemia\", afferma il comitato, sottolineando che \"il percorso rivisto dei tassi continua a favorire la domanda di credito nel breve termine, mentre porta i tassi a livelli più coerenti con l'attuale visione dei rischi di inflazione\".\n\n\n\nL'obiettivo della politica della banca centrale è di \"ancorare più saldamente le aspettative di inflazione\" intorno al punto medio della fascia obiettivo e aumentare la fiducia nel raggiungimento dell'obiettivo di inflazione nel 2024.\n\n\n\n\n\n\n\n\n\n(Foto: Photo by Den Harrson on Unsplash)",
    "Animali selvatici, il 68% dei cittadini sudafricani dice no alla caccia al trofeo": "La maggioranza si oppone anche alla pratica della cosiddetta caccia al leone in scatola (canned hunting). Inoltre, il sondaggio mostra l’opposizione dell’opinione pubblica alla caccia al trofeo di specie specifiche , tra cui rinoceronti neri, elefanti e leopardi.\n\nAll’inizio di quest’anno, il governo sudafricano ha reso note le quote di caccia e di esportazione di queste specie per il 2022.\n\nIl Sudafrica è il maggior esportatore africano di trofei di animali selvatici\n\ne il secondo esportatore mondiale (dopo il Canada) di specie di mammiferi elencate nella Convenzione sul commercio internazionale delle specie minacciate di estinzione (CITES).\n\nMatthew Schurch,\n\nl’ingiustificabile pratica della caccia al trofeo,\n\nspecialista della fauna selvatica per HSI/Africa, dichiara: “Questo nuovo sondaggio dimostra senza ombra di dubbio che la maggior parte dei sudafricani rifiutacompresa la caccia al leone in scatola, e l’opposizione alla caccia al trofeo continua a crescere. Il governo sudafricano non è al passo con l’opinione pubblica, perché permette alle persone di cacciare animali selvatici allo scopo di raccogliere i loro resti per 'abbellire' le proprie case. La caccia al trofeo non contribuisce in modo significativo alla conservazione. In Sudafrica, un terzo dei trofei di caccia di mammiferi elencati nella CITES proviene da animali allevati in cattività e la maggior parte di essi è costituita da specie non autoctone o non soggette a una gestione scientifica della popolazione. Questa uccisione insensata di animali selvatici non solo è immorale e crudele, ma è anche una vergogna per il Sudafrica”.\n\nL'indagine Ipsos riporta\n\ndati locali provenienti da una popolazione sudafricana diversificata in tutte le province.\n\nI principali risultati del sondaggio mostrano che: il 68% dei sudafricani si oppone completamente o in qualche misura alla pratica della caccia al trofeo, con un aumento rispetto al 56% dell’analogo sondaggio effettuato nel 2018; il 65% dei sudafricani si oppone completamente o in qualche misura alla pratica della caccia al leone in scatola, con un aumento rispetto al 60% dell’analogo sondaggio del 2018.\n\n\n\n\n\nMartina Pluda\n\nl’importanza di azioni concrete\n\n, direttrice per l’Italia di HSI/Europe afferma: “La posizione dei cittadini sudafricani, emersa da questi nuovi sondaggi, evidenziacontro la caccia al trofeo, sia da parte dei paesi esportatori sia da quelli importatori come il nostro. Il Sudafrica è infatti il quarto paese di origine di tutti i trofei di caccia importati in Italia, nonostante i sondaggi mostrano che l’89% degli italiani sia contrario alla caccia al trofeo di animali selvatici presenti in Africa. Sebbene l’Italia non possa vietare l’uccisione di questi animali nei paesi in cui è diffusa, può decidere di vietare l’importazione dei trofei per fermare il proprio coinvolgimento in questa pratica macabra e dannosa.”\n\nSecondo il rapporto, “I numeri della caccia al trofeo: Il ruolo dell’Unione europea nella caccia al trofeo a livello mondiale”, pubblicato da HSI/Europe,\n\nl’Italia ha importato 322 trofei di caccia di 22 specie protette a livello internazionale tra il 2014 e il 2018\n\n, risultando il primo importatore di trofei di ippopotamo (145) nell’UE e il quarto importatore di trofei di leone africano di origine selvatica. L’Italia ha anche svolto un ruolo significativo nel commercio UE di trofei di elefante africano, essendo il quinto più grande importatore UE di questa specie.\n\n\"HSI - si legge nel comunicato - è incoraggiato da una\n\nsentenza dell’aprile 2022\n\ninvalide e illegali\"\n\nemessa da un tribunale sudafricano in una causa intentata da HSI/Africa, in cui si afferma che le quote di caccia e di esportazione per leopardi, rinoceronti neri ed elefanti previste dal paese per il 2022 potrebbero essere\n\nUn precedente studio che illustra il ruolo del Sudafrica nel commercio internazionale di trofei di caccia di specie di mammiferi elencate dalla CITES nel periodo 2014-2018 ha dimostrato che\n\ncirca l’83% dei trofei di mammiferi\n\nelencati dalla CITES esportati dal Sudafrica sono animali allevati in cattività, specie non autoctone o specie autoctone, senza un piano nazionale di gestione della conservazione né dati adeguati sulle loro popolazioni selvatiche o sull’impatto, su queste ultime, della caccia al trofeo. \"Questi dati - sottolinea l'Humane society international - minano direttamente l’affermazione che la caccia al trofeo promuova la conservazione\".\n\nLeggi Anche Abbattimento dei mufloni al Giglio, animalisti in rivolta\n\nAlcuni numeri della caccia al trofeo in Sudafrica -\n\nIl Sudafrica è il secondo più grande esportatore di trofei di caccia di specie di mammiferi elencate dalla CITES a livello globale, esportando il 16% del totale globale di trofei di caccia – 4.204 in media all’anno. È il più grande esportatore di specie di mammiferi elencate dalla CITES in Africa. Ha esportato il 50% in più di trofei rispetto al secondo esportatore africano, la Namibia, e più di tre volte rispetto al terzo esportatore africano, lo Zimbabwe. Infine, il 68% dei trofei di mammiferi CITES esportati dal Sudafrica proveniva da animali selvatici, mentre il 32% da animali in cattività, il 19% allevati in cattività e il 13% nati in cattività.",
    "Il Sudafrica riprende la promozione sul mercato Italia": "South African Tourism rilancia la promozione nel Sud Europa e in Italia, affidandosi a Interface Tourism e ad Aigo. L’agenzia milanese è stata incaricata di sviluppare e implementare la strategia di comunicazione e marketing per il mercato italiano, declinando la strategia definita per l’area Sud Europa, volta a rafforzare la brand awareness della destinazione e a posizionarla come meta di punta per i viaggiatori italiani.\n\n“Siamo convinti che la destinazione abbia un grande potenziale di crescita, con asset eccezionali, molti ancora da scoprire – afferma Massimo Tocchetti, presidente di Aigo -: dalla natura incontaminata con grandi spazi aperti e numerose attività outdoor, sempre più richieste dai viaggiatori, fino alla vivace vita cittadina, con gallerie d’arte ed eventi culturali che animano piccoli e grandi centri urbani, senza dimenticare le coste e l’enogastronomia di qualità eccellente.\n\nIl nostro compito sarà quello di arricchire la conoscenza della destinazione e delle sue infinite attrattive da parte dei consumatori tramite il nostro lavoro con il travel trade, i media e gli influencer, aggiornandoli sui nuovi sviluppi e sulle esperienze che il Paese offre”.",
    "Meghan Markle, la polemica del Sudafrica sul podcast, gossip e news": "Quello in Sudafrica, nel settembre 2019, può essere considerato uno degli ultimi, grandi successi reali dei Duchi di Sussex, allora ancora in forze alla Corona. Il tour ufficiale in uno dei paesi del cuore del principe Harry, tra incontri ad alto tasso emotivo, discorsi che a molti hanno ricordato quelli di lady Diana e dolci scatti del piccolo Archie, il primogenito di Harry e Meghan che all'epoca aveva pochi mesi, aveva avuto l'approvazione dei fan della coppia ma anche dei loro detrattori, consci, loro malgrado, dell'empatia dei Sussex nei confronti delle problematiche delle popolazioni locali. Insomma, quel tour sudafricano, almeno sulla carta, è stato un trionfo.\n\nMa, nel corso del primo episodio del primo podcast di Meghan Markle per Spotify, Archetypes, la duchessa ha raccontato alla sua ospite Serena Williams di un episodio che, ai tempi, l'aveva lasciata «scossa e in lacrime» e che, ancora oggi, la scuote nel profondo. Nella prima puntata di un podcast che è stato tacciato di «troppa ambizione» da parte della moglie del principe Harry ma che pure campeggia in cima alle classifiche di ascolto della piattaforma, Meghan racconta infatti di un principio di incendio nella nursery del figlio Archie, che la coppia aveva dovuto lasciare alla tata per occuparsi della fitta agenda prevista dal royal tour.\n\nMeghan Markle, Archie e il principe Harry durante il tour in Sudafrica Pool/Samir Hussein Getty Images\n\nIl bambino in realtà era fuori dalla camera, come riportato dalla stessa Meghan nel corso dell'episodio di Archetypes, e non ha quindi rischiato la vita, sebbene l'esperienza sia stata in ogni caso traumatica, soprattutto al pensiero di ciò che sarebbe potuto succedere. Ma ciò che ha fatto infuriare parecchi fan sudafricani della duchessa è stata l'espressione housing unit, in riferimento alla struttura in cui la famiglia Sussex ha soggiornato nel corso delle settimane di tour, termine che si riferisce a case umili, piccole e non sempre \"sicure\". Un'espressione scelta con cognizione dalla duchessa e dai suoi autori, che da molti è stata considerata denigratoria. Su Twitter, in particolare, è scattato un enorme flame (\"fiammata\", è proprio il termine giusto considerate le circostanze) con tanto di hashtag dedicato: #VoetsekMeghan, che in sudafricano vuol dire Vai via Meghan.\n\nThis content is imported from Twitter. You may be able to find the same content in another format, or you may be able to find more information, at their web site.\n\nHaibo! Mzansi is this the “housing unit” Meghan Markle is talking about in Cape Town? 🙄 Can we launch a probe? She is giving us a bad name. #VoetsekMeghan #MeghanMarkIsEntitled pic.twitter.com/vvrvevkSz7 — Justine Fairground ✨❤️ (@JustineFairgro1) August 26, 2022\n\nSu Twitter si è scatenato il finimondo: alcuni utenti hanno ritrovato le foto della housing unit in cui i Sussex hanno soggiornato nel 2019, che appare come una bellissima villa nella splendida natura sudafricana; altri hanno tacciato Meghan di essere falsamente legata all'Africa (sua madre, Doria Ragland, è una donna afroamericana), di aver sfruttato questa connessione per meri scopi di marketing, di aver parlato di razzismo a sue spese impropriamente e di aver denigrato i fan che la amano di più e che l'hanno sempre sostenuta.\n\nThis content is imported from Twitter. You may be able to find the same content in another format, or you may be able to find more information, at their web site.\n\nMeghan you may fool Americans, celeb “friends”, social media minions but you can’t fool Africans. You’ve shown us who u are. When you try to rip the Royal Family you forget about who you offend on the way. Your entitlement wreaks n we see through you. #VoetsekMeghan #Archetypes — Justine Fairground ✨❤️ (@JustineFairgro1) August 26, 2022\n\nNon ci sono stati commenti ufficiali da parte dei portavoce di Harry e Meghan, ma considerato il legame del principe con l'Africa (proprio nei giorni scorsi è stato fotografato durante un viaggio privato in Rwanda), questa nuova ondata di accanimento nei confronti della moglie non deve avergli fatto per nulla piacere.",
    "Gorbaciov: i sudafricani hanno un motivo speciale per ringraziarlo — L'Indro": "Tra tutti i fattori esterni che hanno contribuito a portare alla fine dell'apartheid, nel 1994, il crollo dei regimi comunisti dell'Europa orientale e il processo che ha portato alla fine dell'Unione Sovietica sono tra i più importanti\n\nTra tutti i fattori esterni che hanno contribuito a portare alla fine dell'apartheid, nel 1994, il crollo dei regimi comunisti dell'Europa orientale e il processo che ha portato alla fine dell'Unione Sovietica sono tra i più importanti\n\nIl mondo intero ha molto per cui ringraziare Michail Gorbaciov. Come molti hanno sottolineato dalla sua morte a Mosca all’inizio di questa settimana, Gorbaciov -l’ultimo leader dell’Unione Sovietica- ha fatto più di chiunque altro per porre fine pacificamente alla Guerra Fredda, riducendo la minaccia che potessero essere utilizzate armi nucleari.\n\nNel 1989 ha permesso ai Paesi dell’Europa orientale di uscire dall’orbita sovietica e di dirigersi verso la democrazia. E ha cercato di mettere la Russia sulla strada di una società più democratica. Le sue azioni portarono allo scioglimento dell’Unione Sovietica nel 1991.\n\nSebbene Vladimir Putin consideri questa rottura uno sviluppo molto negativo, la maggior parte lo ha accolto con favore.\n\nI sudafricani hanno un motivo speciale per ringraziare Gorbaciov. Ha contribuito a porre fine all’apartheid. Lo ha fatto sia direttamente che indirettamente.\n\nL’assistenza fornita dall’Unione Sovietica sia all’Esercito popolare di liberazione della Namibia che a Umkhonto we Sizwe è stata essenziale per consentire loro di combattere lotte armate contro il regime sudafricano. Senza tale assistenza, l’Organizzazione del popolo dell’Africa sudoccidentale e l’African National Congress potrebbero non essere sopravvissuti in esilio o, alla fine, prendere il potere.\n\nMa non furono quelle lotte armate a portarli al potere. Ciò è stato reso possibile in parte dal fatto che dal 1988 l’equilibrio delle forze nella regione è cambiato. In questo Gorbaciov ha giocato un ruolo importante.\n\nSubito dopo aver assunto la carica di segretario generale del comitato centrale del Partito Comunista dell’Unione Sovietica, nel 1985, decise che l’Unione Sovietica avrebbe dovuto ritirarsi dalle guerre regionali in cui era impegnata, in particolare in Afghanistan e in Angola.\n\nHa quindi autorizzato i suoi diplomatici a impegnarsi con gli americani per aiutare a mediare un accordo negoziato per l’Angola. Hanno contribuito a tale processo, che ha portato al raggiungimento di un accordo, nel dicembre 1988, che prevedeva il ritiro dell’esercito cubano dall’Angola e l’indipendenza della Namibia.\n\nL’Unione Sovietica ha quindi partecipato alla commissione mista istituita a seguito di tale accordo per garantirne l’attuazione. Quando una crisi nell’aprile 1989 ne minacciò l’attuazione, i sovietici lavorarono di nuovo con gli americani per aiutare a disinnescare la crisi, dopodiché la Namibia si mosse verso l’indipendenza con l’assistenza delle Nazioni Unite.\n\nA quel punto l’Unione Sovietica aveva chiarito di essere a favore di una soluzione negoziata in Sud Africa. Allo stesso tempo, l’ideologia comunista che aveva sostenuto l’Unione Sovietica e i suoi Paesi satelliti si stava sgretolando.\n\nIl successo della transizione namibiana ha contribuito a rendere possibile quella sudafricana che ne è seguita. Ma è stato anche il crollo dei regimi comunisti dell’Europa orientale e la rimozione di quella che il governo del Partito nazionale sudafricano aveva visto come una minaccia comunista, che ha permesso al nuovo Presidente del Sudafrica, FW de Klerk, di prendere il suo partito con lui quando ha accettato di aprire la porta a un accordo negoziato.\n\nIl crollo del comunismo nell’Europa orientale e nell’Unione Sovietica ha distrutto quella che restava di credibilità che l’idea di un “assalto totale” aveva ancora negli ambienti del Partito Nazionale e ha ridotto i timori, sia in quegli ambienti che nelle capitali occidentali, che il Partito Comunista Sudafricano potesse controllare l’ANC se dovesse salire al potere.\n\nSebbene de Klerk inizialmente sperasse in un accordo di condivisione del potere, anche un tale accordo, che si rivelò impossibile, significò la fine dell’apartheid e del governo delle minoranze bianche.\n\nCome Gorbaciov, De Klerk fu un riformatore le cui riforme interne portarono a conseguenze inaspettate.\n\nQuando De Klerk pronunciò il suo discorso rivoluzionario nel febbraio 1990, annullando il divieto dell’ANC e annunciando che Nelson Mandela sarebbe stato rilasciato dalla prigione incondizionatamente, fece molto di ciò che era accaduto nell’Europa orientale e nell’Unione Sovietica alla fine del 1989.\n\nSenza Gorbaciov quei cambiamenti non sarebbero avvenuti, e senza di loro è improbabile che De Klerk si sarebbe mosso come fece allora.\n\nEntro la fine degli anni ’80, le pressioni interne, in particolare dalla resistenza di massa, e una varietà di pressioni esterne dall’ovest, comprese le sanzioni, stavano minando il regime dell’apartheid.\n\nMa tra tutti i fattori esterni che hanno contribuito a portare alla fine dell’apartheid, nel 1994, il crollo dei regimi comunisti dell’Europa orientale e il processo che ha portato alla fine dell’Unione Sovietica devono essere tra i più importanti.\n\nE dobbiamo ringraziare Gorbaciov per questo.",
    "Federazione Italiana Baseball Softball": "Finalmente arriva la prima vittoria per la Nazionale Under 18 al Mondiale di Bradenton e Sarasota. I ragazzi di Francesco Aluffi, impegnati contro il Sudafrica, nella prima partita del girone di “consolazione”, quello che determinerà i piazzamenti dal settimo al dodicesimo posto, vincono 2-1. Una vittoria determinata da una partita ancora molto tesa, nella quale non si vede un gioco sciolto, ma si sono comunque viste delle interessanti giocate. L’Italia è in grado di far vedere qualità ma non di spingere sull’acceleratore in attacco. In difesa invece si strige attorno a un ottimo Pietro Verzin, in pedana per 6 riprese, rilevato solo per la chiusura da Sebastiano Catellani.\n\nÈ una prima difesa nel segno di Edoardo Cornelli. Fa, più o meno, tutto lui. Dopo un inizio molto aggressivo della squadra sudafricana, che aggredisce i lanci di Pietro Verzin, battendo valido con il lead-off Moegamat Adams, che ruba immediatamente la seconda, inizia la sequenza di eliminazioni di Cornelli. La prima arriva su bunt di sacrificio di Josh November (intanto Adams avanza in terza); la seconda è un capolavoro di rara bellezza sulla rimbalzante di Kyle Schwartz, lasciato correre salvo in prima, per eliminare a casa Adams con un tiro perfetto nel guanto di Annunziata proprio sulla scivolata sul piatto; il terzo è un out di routine in seconda su gioco obbligato sulla rimbalzante di Brickhill.\n\nAnche l’Italia va in base nel suo primo attacco e lo fa con due singoli, nei gap dietro la seconda e dietro la terza, di Alessandro Laise e dello stesso Cornelli, ma Wong, Annunziata e Adorni sono troppo impazienti e vanno out in 7 lanci.\n\nAl secondo attacco Sudafrica ancora in base con il primo uomo, Aiden Carelse, ma anche in questo caso tre veloci out (una rimbalzante che gli mette il corridore in terza e due eliminazioni al piatto) per Pietro Verzin e partita che scivola via veloce.\n\nUna straordinaria difesa la regala anche Alessandro Laise, nella parte alta del terzo, con un balzo per fermare al volo una linea di Adams. E proprio Laise porta il primo punto a casa: batte un triplo a scavalcare l’esterno destro e sulla stessa azione corre fino a casa, grazie a un errore di tiro del seconda base; una specie di fuoricampo interno coadiuvato dall’errore dei sudafricani. Gli azzurri, che successivamente mettono in base anche Cornelli (singolo al centro) e Annunziata (colpito sul caschetto, ma per fortuna nulla di grave), non riescono però a concretizzare altri punti e si fermano al vantaggio di uno.\n\nIl Sudafrica pareggia immediatamente quando, al quarto con due out, l’azione di Pietro Verzin si appesantisce un po’: subisce le valide consecutive di Aiden Carelse e Ethan Grobler e poi, sul terzo singolo back-to-back-to-back (una radente molto profonda tra la terra rossa e l’erba) su Cornelli, il terza base azzurro fa una gran presa, ma forza il tiro e commette un errore, consentendo a Carelse di correre a casa per il pareggio. L’inning si chiude su un tentativo di squeeze per andare in vantaggio che l’Italia neutralizza con una facile eliminazione in prima.\n\nGli azzurrini tornano immediatamente in vantaggio. Segna Filippo Venditti: batte valido al centro e poi viene spostato da un bunt di sacrificio di Diego Luciani; un avanzamento fino alla terza che, con la complicità di un errore di tiro degli interni sudafricani diventa il punto del nuovo vantaggio (quello definitivo) 2-1. Poco dopo Laise batte un doppio a destra (a questo punto della partita gli manca solo il fuoricampo per il cycle), ma l’inning non prosegue.\n\nCosì come non prosegue l’aggressività del Sudafrica nei confronti di Pietro Verzin che, anzi, si risolleva alla grande dal piccolo abbassamento di tensione del quarto inning e chiude con una prestazione maiuscola completata da 8 eliminazioni al piatto e solamente 86 lanci e chiusa dal rilievo Sebastiano Catellani che, invece, di lanci ne ha utilizzati 7 per eliminare i 3 battitori che gli si sono presentati di fronte nel box.\n\nOra l’Italia, che non deve abbassare la concentrazione per cercare di arrivare il più in alto in classifica nel torneo e piazzarsi al meglio, affronterà il Canada nella mattinata di venerdì 16 settembre alle 9.00 ET (le 15 ora italiana), nella penultima partita del torneo.\n\nIL TABELLINO DI ITALIA-SUDAFRICA\n\nTUTTO SUL MONDIALE UNDER 18\n\nCALENDARIO E RISULTATI\n\nLE PARTITE IN STREAMING\n\nda Sarasota, Florida (USA), Michele Gallerani\n\nNella foto di copertina il lanciatore vincente, Pietro Verzin (Credit: WBSC)",
    "Sudafrica, Airlink e Federal Airlines insieme verso i lodge": "Airlink, compagnia aerea del Sudafrica con un’ampia rete di destinazioni, e Federal Airlines, fornitore di shuttle per lodge di lusso, hanno siglato una partnership commerciale volta a garantire collegamenti aerei sostenibili tra gli aeroporti chiave del Lowveld, come Skukuza (SZK) e Kruger Mpumalanga International Airport (KMIA), con lodge nella Sabi Sand Game Reserve e Northern KwaZulu Natal.\n\nFederal Airlines amplierà il suo servizio di Air Shuttle Transfer per incorporare il Lodge Link di Airlink fornendo connettività ai clienti dei lodge del Sudafrica grazie ai voli operati da Airlink da Johannesburg e Cape Town.\n\nA partire dal 1 settembre, i clienti di Airlink Lodge Link che hanno una prenotazione al Sabi Sands (compresi i voli da Arathusa, Londolozi e tra Skukuza e Nelspruit) viaggeranno con voli della Federal Airlines. Dal 1 ottobre, tutti passeggeri prenotati con Airlink per Phinda, saranno accettati sui voli della Federal Airline.\n\nVerso un ampliamento della rete\n\n“Airlink razionalizzerà suoi servizi di Lodge Link per concentrarsi sulla sua attività principale e far crescere la sua vasta rete all’interno dell’Africa meridionale e oltre, mentre affiderà i servizi di shuttle per i lodge nelle abili mani di Federal Airlines che sono specialisti in questo campo. Non abbiamo dubbi che la Federal offrirà ai clienti Airlink lo stesso livello di eccellenza del servizio a cui sono abituati”, ha commentato Rodger Foster, ceo e amministratore delegato di Airlink.\n\nAeronavette verso i lodge del Sudafrica\n\n“Federal Airlines – ha dichiarato Mark Hurst, ceo e Managing Director di Federal Airlines – non vede l’ora di ampliare la rete del servizio navetta e offrirla ad Airlink e ai suoi clienti come parte di questa partnership. Il Lodge Link service di Airlink è un’operazione ben nota e consolidata e integrarla nel nostro network assicurerà la fornitura continua del servizio a tutti i partner commerciali e turistici di Airlink in tutto il mondo, agli ospiti e agli attuali partner dei lodge”.\n\nAdeguamenti\n\nTutte le prenotazioni di Airlink in essere verranno progressivamente trasferite a Federal Airlines dando priorità a quelle con partenza nelle prime settimane di settembre. Gli orari di volo originali saranno mantenuti per quanto possibile inalterati. Tutte le prenotazioni in essere, con biglietto o non ancora bigliettate, saranno accettate alla tariffa di Airlink. Per tutti i voli futuri e per eventuali richieste di chiarimento è possibile contattare direttamente Federal Airlines (reservations@fedair.com) oppure il Reservations Support Desk di Airlink (e-ticketing@flyairlink.com).",
    "Rugby Championship, il Sudafrica sceglie Frans Steyn a numero 10": "Il veterano due volte campione del mondo ha una sola presenza da mediano di apertura in nazionale, e risale a 14 anni fa\n\nJacques Nienaber ha scelto: Frans Steyn sarà il suo numero 10 nell’ultima partita del Rugby Championship 2022.\n\nL’head coach del Sudafrica ha diramato la formazione per la partita di Durban del prossimo 24 settembre, incontro decisivo per l’assegnazione del trofeo, visto che Springboks e All Blacks sono in testa a pari merito alla classifica.\n\nCon Handré Pollard infortunato, Elton Jantjies allontanato dalla nazionale per poco chiare motivazioni basate su una presunta relazione extraconiugale con la nutrizionista della squadra e Damian Willemse fermato da una concussion, lo staff tecnico dei campioni del mondo ha deciso di puntare sul 35enne due volte campione del mondo, giocatore noto per la carriera infinita, lui che debuttò a soli 19 anni in nazionale, e per la sua versatilità.\n\nLeggi anche: Argentina: Gallo e Albornoz rilasciati, non ci saranno in Sudafrica\n\nSarà solo la seconda volta, però, che Steyn partirà con la maglia numero 10 sulle spalle in una carriera internazionale da 76 presenze. Nonostante abbia giocato apertura già nello scorso weekend al momento dell’uscita di Willemse, la sua altra apparizione nel ruolo risale a Sudafrica-Italia 26-0 del giugno 2008.\n\n“La scorsa settimana abbiamo dimostrato nel primo tempo ciò di cui siamo capaci e nel finale la nostra combattività è stata ammirevole. Questo ci ha reso facile la scelta di puntare sulla continuità.”\n\n“Con Damian Willemse fuori per concussion, ci è piaciuta la tranquillità che ha dato Fran Steyn all’apertura quanto Damian è dovuto uscire” ha detto Nienaber.\n\nL’altro cambio è in terza linea, dove torna Pieter-Steph du Toit. Il miglior giocatore dell’anno 2019 prende il posto di Franco Mostert, che si accomoda in una panchina con 6 avanti e solo 2 trequarti, Faf de Klerk e Kurt-Lee Arendse, rientrato dalla squalifica.\n\nLeggi anche: World Rugby Ranking: sprofondo Australia, scendono anche i Pumas\n\nSudafrica: 15 Willie le Roux 14 Canan Moodie 13 Jesse Kriel 12 Damian de Allende 11 Makazole Mapimpi 10 Frans Steyn 9 Jaden Hendrikse 8 Jasper Wiese 7 Pieter-Steph du Toit 6 Siya Kolisi (c) 5 Lood de Jager 4 Eben Etzebeth 3 Frans Malherbe 2 Malcolm Marx 1 Steven Kitshoff\n\nA disposizione: 16 Bongi Mbonambi, 17 Ox Nche, 18 Vincent Koch, 19 Franco Mostert, 20 Duane Vermeulen, 21 Kwagga Smith, 22 Faf de Klerk, 23 Kurt-Lee Arendse\n\nPer essere sempre aggiornato sulle nostre news metti il tuo like alla pagina Facebook di OnRugby e/o iscriviti al nostro canale Telegram. Per studiare, ripassare o verificare il regolamento del gioco del rugby, invece, clicca qui.\n\nonrugby.it © riproduzione riservata",
    "\"Dopo settimane di scarse esportazioni di arance verso l'Europa, il Sudafrica inizia a recuperare\"": "La stagione agrumicola di quest'anno è ancora una volta straordinaria. \"Ci aspettavamo meno arance dal Sudafrica, ma nessuno prevedeva volumi così ridotti. Nelle ultime settimane, è stato inviato regolarmente in Europa solo il 50% dei volumi dell'anno scorso. Una differenza troppo grande per non far salire i prezzi alle stelle,\" esordisce Eddy Kreukniet della Exsa Europe.\n\n\"Ora stiamo assistendo a una correzione dei volumi e il Sudafrica sta recuperando terreno. Questo è positivo e necessario, perché abbiamo ancora una lunga campagna davanti, prima che arrivino volumi accettabili dalla Spagna. Attualmente, tutte e tre le aree di produzione sudafricane hanno buoni volumi disponibili. I prezzi sono ancora alle stelle, fino al 30% in più rispetto allo scorso anno\".\n\n\"Il nostro settore è rimasto piuttosto sorpreso dai problemi che stanno causando i nuovi regolamenti sul trattamento a freddo richiesto per impedire l'ingresso della Falsa Cydia. Ci sono volute alcune settimane prima che tutti si abituassero ai nuovi regolamenti. Alcuni fornitori sono riusciti a gestirli meglio rispetto ad altri\", continua Eddie.\n\n\"Ad esempio, i coltivatori del Capo Occidentale si sono già attrezzati per far fronte alle restrizioni del mercato nordamericano. Anche le autorità di controllo hanno passato le prime settimane a cercare di capire come affrontare queste normative. Gli interrogativi sono tanti, ma ora il mercato si sta adattando alle nuove regole\".\n\nExsa Europe non ha avuto problemi con i rigetti dovuti alla mancanza del trattamento a freddo. \"Ma ci sono stati dei ritardi, quindi la frutta è arrivata due o tre settimane dopo. Gestire tutto ciò richiede tempo ed energia. Durante quelle settimane abbiamo dovuto ridurre i nostri volumi a diversi retailer perché, semplicemente, non c’era disponibilità di prodotto. Ma questo problema ha riguardato tutto il mercato. L'aumento dei costi ha suscitato molto clamore. Solo il trasporto marittimo delle arance costa 1,50 euro in più rispetto allo scorso anno\", spiega Eddy.\n\n\"Senza contare l'aumento dei costi energetici, di imballaggio e di altre materie prime. Si sta rivelando difficile trasferire questi aumenti di prezzo sui clienti, quindi il settore è sotto pressione. Attualmente, il problema logistico è più gestibile rispetto allo scorso anno, ma ciò potrebbe anche essere dovuto al 20-30% in meno di container inviati in Europa in questa stagione. La domanda è: come sarà la situazione logistica quando, in inverno, le navi saranno di nuovo piene?\".\n\n\"Il mercato dei mandarini è stato eccezionale ad agosto. Di solito è un mese difficile per questi agrumi, ma probabilmente le vendite hanno tenuto per la minore offerta di frutta estiva proveniente dall'Europa meridionale. Anche la stagione dei mandarini d'oltreoceano promette di concludersi positivamente\", afferma Kreukniet, che invece è meno ottimista sul futuro del pompelmo.\n\n\"Sembra che le persone mangino ogni anno sempre meno pompelmi. Ci sono, ovviamente, le vendite fisse ai retailer e all'Europa orientale, ma i volumi stanno diminuendo del 10-20% all'anno. I prezzi però non riflettono questo calo. Quest'anno sono anche inferiori rispetto alla scorsa stagione e questo sta diventando indubbiamente un problema per il settore\".\n\n\"Ci aspettavamo molti limoni e un mercato a un livello più basso. In effetti è proprio quello che è successo con gli elevati volumi dal Sudafrica e dall'Argentina. Ora quei grandi volumi stanno lentamente diminuendo ma, nelle prossime settimane, dovremo far leva su tutte le risorse disponibili per tenere il passo\", conferma Eddy\n\n\"Tra un mese arriveranno sul mercato Spagna e Turchia. Non vogliamo che ci sia una grande sovrapposizione di prodotti come l'anno scorso quando, a un certo punto, ha fatto scendere i prezzi tra i 5 e i 7 euro a cassa. Tuttavia, il mercato dei lime dal Sudafrica è andato molto bene ad agosto. È stato soprattutto guidato dall'offerta, il che ha portato a buoni prezzi\", conclude Eddy.\n\nPer maggiori informazioni:\n\nEddy Kreukniet\n\nExsa Europe\n\nTel.: +31 (0) 887 350 003\n\nCell.: +31 (0) 620 257 811\n\nEmail: info@exsaeurope.com\n\nWeb: www.exsaeurope.com",
    "Otto porti bloccano 2.000 container di agrumi sudafricani": "\"L'11 agosto, il governo del Sudafrica ha denunciato che i porti di Danimarca, Francia, Germania, Italia, Paesi Bassi, Portogallo, Spagna e Svezia stavano bloccando l'ingresso nell'Unione europea degli agrumi sudafricani, perché non erano stati sottoposti al trattamento a freddo, in vigore nell'Ue dal 24 giugno\", ha dichiarato l'eurodeputata Inmaculada Rodríguez-Piñero.\n\n\"Il governo sudafricano assicura di aver raggiunto un accordo con la Commissione europea affinché questi 2.000 container, spediti prima dell'entrata in vigore della normativa, entrino nell'Ue una volta sottoposti al trattamento a freddo nei porti europei dove gli agrumi sono stati trattenuti\", ha aggiunto l'eurodeputata.\n\nRodriguez-Piñero ha aggiunto che per tutto il mese di agosto è stato dato un seguito esaustivo alla denuncia presentata dal settore agrumicolo valenciano, in merito alla permanenza in otto porti europei di partite di arance che non soddisfano il requisito del trattamento a freddo, avendo lasciato i porti sudafricani prima dell'entrata in vigore della normativa, alla fine di giugno.\n\n\"Condividiamo la preoccupazione dei nostri produttori ed esportatori e per questo ci siamo impegnati con la Commissione europea e abbiamo presentato un'interrogazione parlamentare per conoscere tutti i dettagli dell'accordo con il governo sudafricano\", ha dichiarato. \"Siamo fiduciosi nel lavoro della Commissione e confidiamo che gli Stati membri che hanno bloccato gli agrumi in questione applichino il trattamento a freddo nei porti europei\", ha aggiunto.\n\nFonte: levante-emv.com",
    "Ballando le contraddizioni del Sudafrica": "Gli abbonati al sito de La Stampa non possono accedere allo sfogliatore.\n\nPer consultare il PDF abbonati a",
    "Crolla diga in miniera in Sudafrica, morti e feriti": "Il crollo di una diga in una miniera si è verificata in Sudafrica, nel centro del paese, e ha provocato almeno 3 vittime e decine di feriti.\n\nLe inondazioni innescate dal crollo della diga hanno spazzato via case, infrastrutture e automobili. Le riprese televisive hanno mostrato un fiume di fango e acqua che scorreva dalla miniera verso una vicina area residenziale. Colpita in particolare la città di Jagersfontein, a circa cento chilometri a sud-ovest della capitale della provincia dello Stato libero, Bloemfontein.\n\nPalesa Chubisi, portavoce del governo locale, ha dato il bilancio di tre morti, aggiungendo che 40 persone, tra cui una donna incinta, sono state portate negli ospedali locali, quattro con fratture agli arti e le altre con lividi e ipotermia.\n\nL’azienda elettrica statale Eskom ha affermato in una nota che Jagersfontein è rimasta senza elettricità dopo che una delle sue centrali sotterranee è stata “avvolta dal fango”, precisando che “è impossibile stimare quando verrà ripristinata la fornitura (di elettricità) o determinare l’entità del danno”.\n\nA cura di Francesco Ladisa",
    "Australia - Sudafrica 25-17 [VIDEO] - The Rugby Championship - Rugbymeet - il social network del rugby": "Australia - Sudafrica 25-17 [VIDEO] Prosegue un Rugby Championship equilibrato come non mai\n\nSi è chiusa la terza giornata di un Rugby Championship equilibrato come non mai. L’Australia ha battuto il Sudafrica ad Adelaide partendo fortissimo con la meta al primo minuto di Fraser McReight, poi Koroibete buca la difesa in seguito a un attacco nei 22 e di nuovo il terza linea McReight segna la sua seconda meta personale a sostegno di Lolesio. L’Australia è nettamente in vantaggio fino al 75’ quando due mete di Kwagga Smith, la prima in sostegno dopo un buon dei piloni Steven Kitshoff e Vincent Koch, e la seconda da calcio di punizione nei 5 metri. E’ comunque troppo tardi, i Wallabies sono primi in classifica assieme all’Argentina vincitrice sugli All Blacks. Pesa sulla sconfitta degli Springboks il piede poco preciso di Pollard e un Faf de Klerk troppo nervoso davanti al mediano avversario White.\n\nRugby Championship che ha ancora 3 giornate da giocare.\n\nIl video highlights di Australia - Sudafrica 25-17:\n\nTabellino: 1’ meta McReight tr. Lolesio (7-0), 7’ c.p. Lolesio (10-0), 23’ c.p. Pollard (10-3), 47’ meta Koroibete (15-3), 57’ meta McReight tr. Lolesio (22-3), 64’ c.p. Lolesio (25-3), 74’ meta Kwagga Smith tr. Jantjies (25-10), 80' meta Kwagga Smith tr. Hendrikse (25-17)\n\n\n\nCalciatori: 4/5 Lolesio (Australia). 1/3 Pollard, 1/1 Jantjies, 1/1 Hendrikse (Sudafrica)\n\nCartellini: 29’ giallo Tom Wright (Australia), 39’ giallo Faf de Klerk (Sudafrica), 79’ giallo Rob Valentini (Australia)\n\nAustralia: 15 Reece Hodge, 14 Tom Wright, 13 Len Ikitau, 12 Hunter Paisami, 11 Marika Koroibete, 10 Noah Lolesio, 9 Nic White, 8 Rob Valetini, 7 Fraser McReight, 6 Jed Holloway, 5 Matt Philip, 4 Rory Arnold, 3 Allan Alaalatoa, 2 Folau Fainga’a, 1 James Slipper (c)\n\nPanchina: 16 David Porecki, 17 Scott Sio, 18 Taniela Tupou, 19 Darcy Swain, 20 Rob Leota, 21 Pete Samu, 22 Tate McDermott, 23 Andrew Kellaway\n\nSudafrica: 15 Damian Willemse, 14 Warrick Gelant, 13 Lukhanyo Am, 12 Damian de Allende, 11 Makazole Mapimpi, 10 Handre Pollard, 9 Faf de Klerk, 8 Duane Vermeulen, 7 Pieter-Steph du Toit, 6 Siya Kolisi (c), 5 Lood de Jager, 4 Eben Etzebeth, 3 Frans Malherbe, 2 Joseph Dweba, 1 Ox Nche\n\nPanchina: 16 Malcolm Marx, 17 Steven Kitshoff, 18 Vincent Koch, 19 Franco Mostert, 20 Kwagga Smith, 21 Jaden Hendrikse, 22 Elton Jantjies, 23 Frans Steyn\n\nAdelaide Oval, Adelaide\n\nArbitro: Paul Williams (New Zealand)\n\nAssistenti: Ben O’Keeffe (New Zealand), Tual Trainini (France)\n\nTMO: Brendon Pickerill (New Zealand)\n\nClassifica 3° giornata Rugby Championship:\n\n9 Argentina\n\n9 Australia\n\n4 Nuova Zelanda\n\n4 Sudafrica",
    "Calzature, speranze di ripresa da Sudafrica e Usa": "Macerata. La Russia forse non serve più, come mercato di sbocco. O comunque le imprese non possono più sperarci tanto, dopomolti anni di sanzioni ed ora anche la guerra. Stiamo parlando delle aziende calzaturiere e della pelletteria marchigiane, che nei giorni scorsi hanno partecipato al Micam e al Mipel. Dalle fiere è emerso che i nuovi acquirenti potrebbero arrivare dal Sudafrica – area in forte ascesa – e dal Canada e dagli Stati Uniti.\n\nQuest’ultimi, secondo Confartigianato Macerata-Ascoli potrebbe essere favoriti anche dal rafforzamento del dollaro ( oltre che ovviamente dal blocco ai commerci con la Russia..). E poi ci sono sempre i paese europei che si confermano solidi. In testa la Germania, poi Olanda e Svizzera. Alle 93 imprese calzaturiere e le 12 della pelletteria che erano presenti ai due eventi milanesi sono arrivati buoni segnali di interesse dai tanti buyers presenti.\n\nAfferma Moira Amaranti, presidente nazionale della Calzatura di Confartigianato: “Quello che già possiamo dire “a caldo” – le sue parole – è che al Micam e al Mipel abbiamo incontrato buyer di qualità, propensi finalmente ad investire sui nostri campionari. Dopo i due anni di pandemia e nonostante le incertezze del conflitto in Ucraina, c’è voglia di riprendere le attività con le nostre produzioni, che sono piaciute. Si stanno insomma aprendo nuovi mercati e con questi delle opportunità”. MT",
    "Il Sudafrica vuole rifare la storia: pronta la candidatura per il Mondiale Femminile del 2027": "Il Sudafrica vuole rifare la storia: pronta la candidatura per il Mondiale Femminile del 2027\n\nvedi letture\n\nDopo essere stato il primo, e finora unico, paese africano a organizzare una Coppa del Mondo maschile (nel 2010) il Sudafrica vuole diventare anche il primo a organizzare quella femminile. Come spiegato da Tebogo Motlanthe, amministratore delegato della Federcalcio locale, alla BBC il Sudafrica ha intenzione di presentare la richiesta alla FIFA in vista del 2027: “Il NEC (Comitato Esecutivo Nazionale) ha deciso che dobbiamo presentare un’offerta per ospitare la Coppa del Mondo Femminile del 2027. Come SAFA informeremo debitamente la FIFA e inizieremo questo processo per poterla organizzare”.\n\nA sfidare il Sudafrica potrebbero esserci gli USA, che hanno espresso il desiderio di organizzare un’edizione nel 2027 o nel 2031, e i paesi della scandinavia (Danimarca, Norvegia, Finlandia e Svezia) che però potrebbero ospitare l’Europeo femminile in programma nel 2025."
}