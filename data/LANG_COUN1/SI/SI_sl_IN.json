{
    "Indija mornarici predala prvo doma izdelano letalonosilko INS Vikran": "Indijska letalonosilka INS Vikran je bila izdelana v Indiji, s čimer se je država pridružila izbrani skupini držav, ki so sposobne zgraditi takšno ladjo. Foto: AP\n\nIndijski premier Narendra Modi je na slovesnosti ob predaji letalonosilke mornarici to poimenoval kot \"lebdeče mesto\" in \"simbol domačega potenciala\".\n\nIzgradnja je stala okoli 200 milijard rupij ali 2,5 milijarde dolarjev, indijska mornarica pa bi jo morala prevzeti v uporabo že leta 2017, a je gradnja zamujala. 45.000 ton težko plovilo so izdelovali kar 13 let. Dolgo je 262 metrov in visoko nekaj manj kot 60 metrov. To je prva letalonosilka, ki jo je Indija izdelala sama, poroča BBC.\n\nLetalonosilka INS Vikrant nosi ime po upokojeni indijski letalonosilki, znani po tem, da je med bangladeško vojno za neodvisnost leta 1971 izvajala zaporo proti pakistanskim pomorskim silam.\n\nZgodovinski dan za Indijo\n\nDanašnji dogodek je tako za Indijo zgodovinski, saj se bo pridružila izbrani skupini držav, ki so sposobne zgraditi takšno plovilo. \"Indija se je tako pridružila redkim državam, ki lahko zgradijo tako velike letalonosilke,\" je dejal Modi.\n\nINS Vikrant ima kapacitete na krovu za 30 bojnih letal in helikopterjev.\n\nDruga indijska letalonosilka INS Vikramaditya lahko nosi več kot 30 vojaških letal. HMS Queen Elizabeth kraljeve mornarice Združenega kraljestva okoli 40, letalonosilka razreda Nimitz ameriške mornarice pa lahko sprejme več kot 60 letal.\n\nPrizadevanja za vojaško neodvisnost\n\nIndijska vlada si že dalj časa prizadeva, da bi se država znebila odvisnosti od tuje vojaške opreme in vzpostavila domačo vojaško industrijo, pri čemer je večje vsote denarja vložila v ladjedelnice, kjer trenutno izdelujejo še več kot trideset drugih vojaških ladij in podmornic.\n\nPrejšnji mesec sta tako New Delhi kot Washington izrazila zaskrbljenost, ko je Šrilanka dovolila pristanek kitajskemu raziskovalnemu plovilu, obtoženemu vohunskih dejavnosti.\n\n\"V preteklosti smo varnostno problematiko indo-pacifiške regije in Indijskega oceana zanemarjali, danes pa je to naša glavna prednostna naloga,\" je na današnji slovesnosti opozoril Modi.\n\nIndija in ZDA so poleg Japonske in Avstralije sicer članice multilateralnega varnostnega dialoga ali t. i. Quada, varnostnega zavezništva, ki se osredotoča na indo-pacifiško območje in predstavlja protiutež naraščajoči vojaški in gospodarski moči Kitajske.",
    "Ob protestih tudi kritike v Rusiji zaradi napak pri mobilizaciji": "Protestnik proti delni mobilizaciji. Foto: EPA\n\nV okupiranih ali delno okupiranih ukrajinskih pokrajinah Lugansk, Doneck, Herson in Zaporožje se nadaljuje izvajanje referendumov o priključitvi Rusiji.\n\nUkrajinske sile na teh območjih izvajajo napade. V Hersonu so zgodaj zjutraj zadele hotel. \"Po prvih podatkih sta v tem terorističnem dejanju umrla dva človeka. Reševalci še vedno prečesavajo ruševine in iščejo žrtve,\" so sporočile ruske okupacijske oblasti. Med ubitimi je tudi nekdanji proruski poslanec Oleksij Juravko, v hotelu pa naj bi bilo nastanjenih tudi več ruskih novinarjev.\n\nRusko obrambno ministrstvo je medtem sporočilo, da ukrajinske sile tudi z brezpilotnimi letalniki napadajo kraj Energodar, kjer je jedrska elektrarna Zaporožje. Zaradi obsežnega ukrajinskega obstreljevanja so morali prestaviti volišče na drugo lokacijo, poroča nemška tiskovna agencija DPA.\n\nV mestu Alčevsk, dobrih 40 kilometrov zahodno od mesta Lugansk, pa bo glasovanje o priključitvi regije Rusiji potekalo v zakloniščih, so sporočile okupacijske oblasti.\n\nReferendumi na omenjenih območjih naj bi trajali še do torka, ko bodo začeli preštevati glasove. Priključitev pokrajin Rusiji bi se tako lahko zgodila že do konca prihodnjega tedna.\n\nLavrov na Generalni skupščini Združenih narodov. Foto: Reuters\n\nLavrov: Rusija bo po priključitvi branila ozemlja\n\nRuski zunanji minister Sergej Lavrov je referendume v govoru na Generalni skupščini Združenih narodov (GS ZN) označil za dodaten korak k zaščiti Rusov na omenjenih območjih, poroča Radio Slovenija.\n\nLavrov je v poznejši izjavi poudaril, da bo Rusija ozemlja, kjer trenutno potekajo referendumi, po morebitni priključitvi branila tudi z jedrskim orožjem. Da gre za nedopustno grožnjo, je v odzivu sporočil ukrajinski zunanji minister Dmitro Kuleba.\n\nLavrov: Referendumi za zaščito prebivalstva\n\nRuski minister je v Generalni skupščini Združenih narodov znova poudaril, da zveza Nato z delovanjem v bližini ruskih mej ogroža varnost njegove države. Rusija po njegovih besedah ne nasprotuje pogovorom, vendar Kremelj ne bo naredil prvega koraka, še navaja Radio Slovenija.\n\nObsodil je tudi \"uradno rusofobijo na zahodu\". \"Ne le, da jih ni sram razlagati, da želijo vojaško poraziti našo državo, razlagajo celo, da bodo uničili in zlomili Rusijo,\" je dejal Lavrov.\n\nUkrajinski uradniki: Ruske sile zadele blok v Zaporožju\n\nUkrajinski uradniki trdijo, da je ruski izstrelek zadel stanovanjski blok v mestu Zaporožje, pri čemer je bil ubit en človek, še sedem pa ranjenih. V napadih na jugu in vzhodu Ukrajine so bili ubiti skupno trije ljudje ter 19 ranjenih, povzema Guardian. Ukrajinska stran še trdi, da je bilo mesto Odesa ponoči znova napadeno z brezpilotnimi letalniki iranske izdelave.\n\nKitajska in Indija pozivata k miru\n\nV New Yorku sta sicer tudi Kitajska in Indija, vojaški velesili in ruski partnerici, pozvali k miru v Ukrajini. \"Kitajska podpira vsa prizadevanja za mirno rešitev ukrajinske krize. Nujna prednostna naloga je omogočiti pogovore za mir,\" je dejal kitajski zunanji minister Vang Ji, ki se je med obiskom New Yorka prvič od začetka vojne srečal tudi z ukrajinskim kolegom Kulebo.\n\n\"Pogosto nas sprašujejo, na kateri strani smo v ukrajinskem konfliktu. Naš odgovor je jasen in iskren: Indija je na strani miru in tam trdno stoji. Pozivamo k diplomaciji in dialogu kot edinemu izhodu,\" pa je dejal indijski zunanji minister Subramanjam Džajšankar.\n\nProtesti proti mobilizaciji v Rusiji so potekali tudi v Beogradu. Foto: Reuters\n\nNa protestih proti mobilizaciji aretirali 724 ljudi\n\nV Rusiji medtem še naprej poteka mobilizacija najmanj 300.000 rezervistov. Predsednik Vladimir Putin je v soboto tudi podpisal odlok, ki zaostruje kazni za tiste, ki bežijo pred obveznim vojaškim pozivom, na do deset let zapora.\n\nProti mobilizaciji potekajo protesti po več ruskih mestih. Nevladna organizacija OVD-info, ki spremlja proteste, je sporočila, da so v soboto po 32 mestih po državi aretirali 798 ljudi. Skupno število aretiranih od začetka protestov je tako naraslo na več kot 2000, poroča Guardian.\n\nPredsednika obeh domov ruskega parlamenta kritična do napak pri mobilizaciji\n\nV Rusiji je tudi od Putinovih zaveznikov slišati vse več kritik do poteka mobilizacije. Valentina Matvijenko, predsednica ruskega zgornjega doma, Sveta federacije, je dejala, da je seznanjena s poročili o vpoklicih moških, ki ne bi smeli biti mobilizirani.\n\nVarnostne sile na shodu proti mobilizaciji. Foto: Reuters\n\n\"Takšni ekscesi so absolutno nesprejemljivi. In menim, da je popolnoma prav, da sprožajo oster odziv v družbi,\" je zapisala na Telegramu.\n\n\"Zagotovite, da bo izvajanje delne mobilizacije izvedeno v popolni in absolutni skladnosti z začrtanimi merili. Brez ene napake,” je zapisala v sporočilu regionalnim guvernerjem, ki po njenih besedah nosijo polno odgovornost za izvedbo vpoklica.\n\nVjačeslav Volodin, še en Putinov zaveznik in predsednik dume, spodnjega doma parlamenta, je izrazil svoje poglede v ločeni objavi. \"Prejemamo pritožbe. Če je storjena napaka, jo je treba popraviti. Organi na vseh ravneh bi morali razumeti svoje odgovornosti,\" je zapisal.\n\nVaruh človekovih pravic pisal obrambnemu ministru\n\nVodja kremeljskega sveta za človekove pravice Valerij Fadejev je sporočil, da je pisal obrambnemu ministru Sergeju Šojguju, naj nujno \"razreši težave\".\n\nNa Telegramu je kritiziral uveljavljanje izjem in navedel primere neustreznega vpoklica, vključno z medicinskimi sestrami brez vojaških izkušenj. \"Nekateri prejmejo vpoklic ob 2. uri zjutraj, kot da mislijo, da se vsi izmikamo vpoklicu,\" je zapisal.\n\nUrednica RT-ja kritična do vlade\n\nNapoved in izvajanje mobilizacije je vznemirila tudi ruske medije. Odgovorna urednica medija RT Margarita Simonjan je na Telegramu kritizirala vlado, ker njena pravila glede mobilizacije razburjajo ljudi.\n\n\"Napovedano je bilo, da bodo vpoklicali vojake do 35. leta. Zdaj pozivajo tudi 40-letnike,\" je zapisala. \"Ljudi razburjajo, kakor da bi to počeli namenoma, kot iz kljubovanja. Kot da bi jih poslal Kijev,\" je dodala.\n\nV soboto so na protestih proti mobilizaciji po Rusiji aretirali 724 ljudi. Že prejšnji teden so jih skupno aretirali več kot tisoč. Foto: Reuters\n\nV Burjatiji poročajo, da v vojsko \"jemljejo vse po vrsti\"\n\nČeprav naj bi vpoklicali rezerviste in ljudi z vojaškimi izkušnjami, iz nekaterih ruskih pokrajin prihajajo drugačna poročila.\n\nV sibirski republiki Burjatija ob jezeru Bajkal, kjer bivajo tudi staroselski burjatski Mongoli, naj bi mobilizirali tudi tiste, ki sicer veljajo za izjeme. \"Tukaj v Burjatiji jemljejo vse po vrsti – mlade in stare in tiste, ki sploh nikoli niso služili,\" je za Al Džaziro povedala Hoelun, ki je s starši in partnerjem, ki bi moral v vojsko, pobegnila v Mongolijo.\n\nProtesti proti mobilizaciji potekajo tudi v avtonomni ruski republiki Dagestan, kjer so se protestniki fizično spopadli s policijo.\n\nSkupina OVD, neodvisna ruska organizacija za človekove pravice, ob tem sporoča, da jo skrbijo poročila \"zelo agresivnih pridrževanj\", ki da se dogajajo v tej pretežno muslimanski pokrajini, nekoč znani po nasilju.\n\nZelenski poziva Ruse, naj pobegnejo ali se predajo\n\nMedtem je ukrajinski predsednik Volodimir Zelenski v nočnem nagovoru Ruse pozval, naj pobegnejo iz države ali se predajo, ko bodo na fronti, in jim zagotovil, da bodo ukrajinske sile z njimi ravnale civilizirano, poroča britanski BBC.\n\nUkrajina bo dezerterje obravnavala v skladu z mednarodnimi konvencijami in nikogar ne bo vrnila v Rusijo, če se bo bal posledic, je dejal Zelenski in dodal, da se je bolje predati kot tvegati, da ti po koncu vojne sodijo kot vojnemu zločincu ali da pred tem umreš na fronti.\n\nKolone vozil na mejah\n\nTudi v drugih delih Rusije skušajo številni moški zapustiti državo. Na meji z Gruzijo so kolone vozil dolge več kot 30 kilometrov, poroča BBC. Tudi obmejni policisti na Finskem še vedno poročajo o povečanem prometu na mejnih prehodih z Rusijo.\n\nRusko-finska meja. Foto: Reuters\n\nNa najpomembnejšem mejnem prehodu med Rusijo in Finsko Vaalimaa se je danes zjutraj ob 8. uri po krajevnem času na ruski strani nabrala 500 metrov dolga kolona avtomobilov, je na Twitterju sporočil vodja enote za mednarodne zadeve pri finski mejni straži Matti Pitkaniitty.\n\nV soboto je na Finsko vstopilo 8572 ruskih državljanov, medtem ko jih je pred tednom dni mejo prečkalo 5286, je dodal. V tem času se je iz Finske v Rusijo 4199 ljudi tudi vrnilo, poroča nemška tiskovna agencija DPA.\n\nMejni prehod Vaalima, ki je zdaj postal najbolj obremenjena nadzorna točka za vstop na Finsko, se po navedbah mejnih policistov uporablja za neposredna potovanja v Helsinke, od koder številni Rusi potujejo naprej v druge schengenske države. Po besedah Pitkaniittyja je namreč veliko Rusov na Finsko vstopilo z vizumi, ki so jih izdale druge schengenske države.\n\nRusija prvič priznala, da ljudje bežijo iz države\n\nLokalni ruski uradniki so priznali, da se je pojavil precejšen pritok avtomobilov, ki so poskušali prečkati mejo – na eni nadzorni točki je čakalo skoraj 2500 vozil. Kremelj je sicer še v četrtek poročila o Rusih, ki bežijo pred vpoklicem, označil za \"lažna\".",
    "Vsak dan prvi": "Namizna aplikacija Internet Explorer odhaja v pokoj\n\nZagotovite si nemoten vstop v svet aktualnih novic in jo nadomestite z najnovejšo verzijo Chromea, Firefoxa, Safarija ali Microsoft Edgea.",
    "MotoGP v bližnji prihodnosti upe polaga v Indijo": "Direktor podjetja Dorna, ki je imetnik komercialnih pravic za motociklistične dirke, Španec Carmelo Ezpeleta, upa, da bo Indija v elitnem razredu motoGP kmalu gostila dirko svetovnega prvenstva, poroča francoska tiskovna agencija AFP.\n\nPo nedavnem obisku dirkališča Buddh International Circuit v New Delhiju so pri podjetju Dorna predvideli veliko nagrado Indije \"v bližnji prihodnosti\".\n\n\n\nEzpeleta je dejal, da bo prihod svetovnega prvenstva v Indijo \"neverjeten spektakel za navijače\" in bo športu omogočil rast v tej regiji.\n\n\n\n\"Dirkanje v Indiji bi bilo dokaz naše zavezanosti, da čim bolj odpremo vrata v ta šport, in bil bi pomemben dosežek za prvenstvo,\" je dejal Španec in dodal: \"Indija bi lahko bila eden največjih trgov motoGP v smislu gledanosti in prihodkov, kot je napovedal indijski minister za šport Shri Anurag Thakur.\"\n\n\n\n\n\nSteza Buddh International je že gostila formulo ena, med letoma 2011 in 2013 pa je priredila tri velike nagrade v tem športu.\n\n\n\nMotoGP si prizadeva povečati svojo globalno privlačnost in je ta mesec podpisal memorandum o soglasju s Savdsko Arabijo, da bo prvenstvo kmalu pripeljali tudi tja.\n\n\n\nTa konec tedna bo dirko gostila Japonska, prve tri dirkače v skupnem seštevku loči le 17 točk, na vrhu pa je branilec naslova, Francoz Fabio Quartararo.",
    "V Rusiji začetek vojaških vaj Vostok 2022, sodelujeta tudi Kitajska in Indija": "Na vajah sodeluje okoli 50.000 vojakov. Foto: Reuters\n\nAktivna faza vaj se je začela v jutranjih urah z vajami bojnih letal, protiletalskih enot in simulacijami odstranjevanja min v Japonskem morju. \"Posadke bojnega letalstva se bodo urile v prestrezanju zračnih ciljev in izvajanju zračnih napadov na zemeljske cilje,\" je rusko obrambno ministrstvo navedlo v izjavi in objavilo posnetke, na katerih je videti vojaška letala, ki vzletajo, letijo v formaciji in izvajajo manevre.\n\nPo navedbah Moskve bo v vajah sodelovalo več kot 50.000 vojakov, ki bodo uporabili več kot 5000 enot vojaške opreme, vključno s 140 letali in 60 vojaškimi ladjami.\n\nVaje bodo predvidoma potekale do 7. septembra na 13 vojaških vadiščih v vzhodni Sibiriji, na daljnem vzhodu Rusije in v Japonskem morju.\n\nPotekale bodo pod poveljstvom ruskega generalštaba, obsegale pa bodo usposabljanje za obrambne in napadalne akcije na kopnem, v zraku ter v Japonskem in Ohotskem morju.\n\nKitajska: Sodelovanje del sporazuma z Rusijo\n\nNa vajah sodeluje tudi ključna ruska zaveznica Kitajska. Peking je sredi avgusta potrdil udeležbo in sporočil, da prisotnost kitajskih sil na skupnih vajah \"nikakor ni povezana s trenutnimi regionalnimi in mednarodnimi razmerami\", temveč je sodelovanje del tekočega dvostranskega sporazuma o sodelovanju z Rusijo.\n\nKitajska je na vojaških vajah Vostok prvič sodelovala leta 2018, takrat je na vajah sodelovalo 300.000 vojakov, poroča Reuters.\n\nFoto: Reuters Foto: Reuters Foto: Reuters Foto: Reuters Foto: Reuters Foto: Reuters\n\nZDA zaskrbljene nad sodelovanjem Indije\n\nNa vajah sodeluje tudi Indija, zaradi česar so ZDA, ki so v zadnjih letih poglobile vojaško sodelovanje s to državo, izrazile zaskrbljenost. Vojaške vaje ameriških specialcev in indijskih sil so pred kratkim potekale v bližini kitajske meje, poroča Deutsche Welle. Rusija je sicer največji dobavitelj orožja Indiji.\n\nNa vajah sodelujejo tudi vojske Sirije, Armenije, Azerbajdžana, Tadžikistana in Mongolije, prav tako je manjšo enoto 250 vojakov na vaje poslala tudi Belorusija.\n\nVaje kot sporočilo Zahodu\n\nMoskva je izvedbo skupnih vaj Vostok 2022, ki veljajo za enega največjih ruskih vadbenih vojaških manevrov doslej, napovedala prejšnji mesec, čeprav od februarja izvaja vojaško operacijo v Ukrajini. Po poročanju Deutsche Wella gre za signal Zahodu, da ima Rusija zveste in močne zaveznice ter lahko kljub invaziji v Ukrajino izvede obsežne vojaške vaje.",
    "Redkost v Indiji: porušili dve nezakonito zgrajeni stolpnici #video": "V 32 nadstropjih stolpnice Apex in 29 nadstropjih stolpnice Ceyane, v katerih je skupaj skoraj 1.000 stanovanj, v devetih letih pravnih sporov sicer ni živel nihče.\n\nV 32 nadstropjih stolpnice Apex in 29 nadstropjih stolpnice Ceyane, v katerih je skupaj skoraj 1.000 stanovanj, v devetih letih pravnih sporov sicer ni živel nihče. Foto: Reuters\n\nIndija je danes porušila dve stanovanjski stolpnici v mestu Noida v bližini prestolnice New Delhi. Rušenje 100-metrskih \"dvojčkov\" je eden od redkih primerov, ko oblasti v Indiji ostro ukrepajo proti skorumpiranim gradbenim podjetjem in uradnikom, ki pogosto obidejo številne gradbene, urbanistične in okoljske predpise ter običajno ostanejo nekaznovani.\n\nFollowing the orders of the apex court, today the Supertech twin towers located in Sector 93A in Noida were demolished after ensuring stringent safety protocols. #TwinTowers pic.twitter.com/4N8Ujz96XT — Pankaj Singh (@PankajSinghBJP) August 28, 2022\n\nPo poročanju lokalnih medijev sta bili nadzorovani imploziji s kar 3.700 kilogrami eksploziva največje rušenje v Indiji doslej. Pred eksplozijo so oblasti evakuirale na tisoče ljudi, tudi iz sosednjih stolpnic, od katerih naj bi bila najbližja oddaljena le devet metrov. Policija pa je zaprla prometno hitro cesto, kjer so se v soboto ustavljali vozniki, da bi naredili še zadnji selfi s stolpnicami v ozadju.\n\nV eksploziji nastalo 80 tisoč ton ruševin\n\nO morebitni škodi na bližnjih stavbah niso poročali, lokalni uradnik pa je novinarjem povedal, da je operacija potekala \"večinoma po načrtih\". V eksploziji je nastalo 80 tisoč ton ruševin, poroča francoska tiskovna agencija AFP.\n\nV 32 nadstropjih stolpnice Apex in 29 nadstropjih stolpnice Ceyane, v katerih je skupaj skoraj tisoč stanovanj, v devetih letih pravnih sporov sicer ni živel nihče. Spor glede stolpnic je prispel vse do indijskega vrhovnega sodišča, ki je lani razsodilo, da stavbi kršita varnostne predpise in da so se gradbena podjetja dogovarjala s koruptivnimi organi.\n\nIndija doživela gradbeni razcvet\n\nIndija je v zadnjih dveh desetletjih doživela gradbeni razcvet, ki je botroval tudi korupciji, v katero so vpleteni politiki, birokrati in vplivna gradbena podjetja. Podjetniki pogosto obidejo številne gradbene, urbanistične in okoljske predpise ter običajno ostanejo nekaznovani.\n\nPredmestja velikih mest so posledično postala pasti za kupce, ki vlagajo v projekte, ki nato niso nikoli dokončani, ali pa se zapletejo v različne pravne sage.",
    "Indija v bližini prestolnice porušila nezakonito zgrajeni stolpnici": "Po poročanju lokalnih medijev sta bili nadzorovani imploziji s kar 3700 kilogrami eksploziva največje rušenje v Indiji doslej. Pred eksplozijo so oblasti evakuirale na tisoče ljudi, tudi iz sosednjih stolpnic, od katerih naj bi bila najbližja oddaljena le devet metrov. Policija pa je zaprla prometno hitro cesto, kjer so se v soboto ustavljali vozniki, da bi naredili še zadnji selfi s stolpnicami v ozadju.\n\nO morebitni škodi na bližnjih stavbah niso poročali, lokalni uradnik pa je novinarjem povedal, da je operacija potekala \"večinoma po načrtih\". V eksploziji je nastalo 80.000 ton ruševin, poroča francoska tiskovna agencija AFP.\n\nV 32 nadstropjih stolpnice Apex in 29 nadstropjih stolpnice Ceyane, v katerih je skupaj skoraj 1000 stanovanj, v devetih letih pravnih sporov sicer ni živel nihče. Spor glede stolpnic je prispel vse do indijskega vrhovnega sodišča, ki je lani razsodilo, da stavbi kršita varnostne predpise in da so se gradbene firme dogovarjale s koruptivnimi organi.\n\nKorupcija posledica gradbenega razcveta\n\nIndija je v zadnjih dveh desetletjih doživela gradbeni razcvet, ki je botroval tudi korupciji, v katero so vpleteni politiki, birokrati in vplivna gradbena podjetja. Podjetniki pogosto obidejo številne gradbene, urbanistične in okoljske predpise ter običajno ostanejo nekaznovani.\n\nPredmestja velikih mest so posledično postala pasti za kupce, ki vlagajo v projekte, ki nato niso nikoli dokončani, ali pa se zapletejo v različne pravne sage.",
    "Kako lahko globalizacija škodi Kitajski in pomaga Indiji": "Obvezujemo se, da bomo z vašimi podatki ravnali skrbno in odgovorno. Vaše podatke bomo uporabljali in hranili, dokler ne prejmemo vaše zahteve za izbris. Zahtevo za izbris podatkov lahko pošljete na e-naslov zasebnost@finance.si . Podrobnejše informacije o varovanju vaše zasebnosti in vaših pravicah si lahko preberete v naši politiki zasebnosti na www.finance.si/zasebnost .\n\nZa ogled vsebine je dovolj brezplačna registracija . Če podatke za prijavo že imate, namesto tega uporabite obrazec Prijava .\n\nV zadnjem poldrugem desetletju so finančni, zdravstveni in geopolitični pretresi dodobra nakrhali ustaljeno ureditev svetovne trgovine. Finančna kriza leta 2008 je opustošila banke, ki so financirale večji del trgovine, ter upočasnila gospodarsko rast. Leta 2020 je pandemija covida-19 zaprla tovarne in oklestila svetovne dobavne verige. Letos pa je ruska invazija na Ukrajino zmotila oskrbo s hrano in energijo, kar bi lahko svet razdelilo po novih geopolitičnih razmejitvah.\n\nNekateri menijo, da bi lahko ti trije pretresi vodili v zaton globalizacije. Toda resničnost bo verjetno nekoliko bolj zapletena. Opisane motnje verjetno ne bodo skrčile obsega sistema svetovne trgovine, ampak ga bodo spremenile, posledice pa bodo za posamezne države različne. In tu je zlasti pomembno to, da bo Kitajska verjetno nekaj izgubila, Indija pa morda nekaj pridobila.\n\nDržave v razvoju so od začetka devetdesetih let prejšnjega stoletja skupaj ubrale pot gospodarskega napredka in se hitro približevale življenjskemu standardu bogatih držav. Hiperglobalizacija je z liberalizacijo trgovine ter močnim znižanjem transportnih in komunikacijskih stroškov ta trend še okrepila. Države v razvoju so bile deležne vse več priložnosti. Kitajska in Indija sta od tega imeli velikansko korist, kar je vodilo do največjega zmanjšanja revščine, kar ga je svet kdaj videl.\n\nTa zlata doba pa se je s svetovno finančno krizo leta 2008 končala. Od takrat so se razvojne krivulje posameznih držav v razvoju začele cepiti. Upočasnitev gospodarske rasti na Kitajskem je bila dramatična, saj se je rast BDP po desetletjih dvomestne letne rasti upočasnila skoraj na ničlo. Nekatere druge države, kot je Indija, pa so z izjemo pandemskega leta 2020 še vedno rasle, čeprav v povprečju manj hitro kot prej. Kje so razlogi za take razlike?\n\nGlobalni pretresi so zlasti prizadeli kitajsko gospodarstvo, saj so še dodali k že dlje trajajočemu izgubljanju konkurenčnosti. Preseljevanje njihove poceni delovne sile s podeželja v tovarne je namreč začelo dosegati svoje meje in plače so se začele dvigati. Shoumitro Chatterjee z Univerze Johns Hopkins in eden izmed obeh pričujočih avtorjev (Subramanian) sta ocenila, da je zaradi tega upada konkurenčnosti Kitajska izgubila za približno 150 milijard dolarjev izvoza.\n\nPoleg tega so pretresi učinkovali asimetrično. Delež blagovne menjave v svetovnem BDP je po letu 2008 nehal naraščati, delež storitvene menjave pa je še rasel. Ker je Kitajska proizvodna velesila, jo je ta premik močneje prizadel, medtem ko je Indija konkurenčen trgovec s storitvami. Posledično se je delež izvoza v kitajskem BDP zmanjšal z najvišje vrednosti pred letom 2008, ko je znašal 36 odstotkov, na 18,5 odstotka. Delež izvoza v indijskem BDP pa se je zmanjšal precej manj, saj je s 25 upadel na približno 19 odstotkov.\n\nZa Kitajsko se utegnejo dolgoročne posledice teh pretresov izkazati kot zelo resne. Prvič, država je dosegla prelomno razvojno točko, na kateri bi morala začeti zahtevno preobrazbo iz srednje- v višjedohodkovno državo. Ko je Južna Koreja s 15 tisoč dolarji BDP na prebivalca po pariteti kupne moči dosegla stopnjo razvoja, kjer je zdaj Kitajska, je za uspešen prehod na novo raven morala svoj delež izvoza v BDP povečati za dodatnih 25 odstotnih točk.\n\nMožnost, da bi Kitajska to ponovila, je le malo verjetna. Predvsem zato, ker je politična pripravljenost sveta, da absorbira kitajski izvoz, dosegla svojo zgornjo mejo. Covid-19 je države prisilil k vnovični oceni učinkov globalizacije, saj si prizadevajo zmanjšati odvisnost od uvoza kritičnega blaga, kot so farmacevtski izdelki.\n\nTo pa še ni vse. Zaradi ruske invazije na Ukrajino se je spremenila tudi širša geopolitična ureditev. Na eni strani so se znašle ZDA in njene zaveznice, na drugi strani pa Rusija in Kitajska. Nova razporeditev sil je še zaostrila dolgotrajno tekmo med ZDA in Kitajsko. Ostre sankcije, ki jih je zahod uvedel proti Rusiji, in dejstvo, da so medsebojne soodvisnosti postale novo orožje v tekmi, so še povečali geopolitično razhajanje.\n\nMedtem pa je kitajski model rasti pod vse hujšimi pritiski. Nepremičninski in gradbeni razcvet, ki je desetletja poganjal hitro gospodarsko rast, se je končal in številna velika gradbena podjetja se bližajo bankrotu. Demografski trendi so veliko bolj neugodni, kot o njih poroča uradna demografska statistika. In vse večje uveljavljanje vloge države, ki jo zagovarja predsednik Ši Džinping, vse bolj spodkopava podjetništvo in gospodarsko dinamiko, gonilni sili kitajske gospodarske rasti.\n\nZaradi tega bo Kitajska postala čedalje bolj odvisna od izvoza, in to prav v obdobju krčenja svetovnega povpraševanja. Kitajski model rasti se tako lahko znajde v hujših težavah, kot jih pričakujejo.\n\nA če za Kitajsko veljajo slabe napovedi, to ne drži kar povprek. Vietnam, Bangladeš in Indonezija, na primer, so izjemno hitro povečali svoj izvoz. Izkoristili so namreč 150 milijard dolarjev vredno izvozno praznino, ki je zazevala zaradi Kitajske.\n\nSočasno so gospodarski pretresi povečali priložnosti za izvoznike storitev. Pandemija covida-19 je storitvena podjetja spodbudila k uvajanju dela od doma. In če se delavci bostonskega podjetja lahko na delo prijavijo iz Boisa, zakaj se potem ne bi prijavili tudi iz Bangalora? Razcvet trgovine s storitvami, ki smo mu priča zadnja leta, je močno koristil Indiji.\n\nPodobno bo »friend-shoring«, torej premik proizvodnje v prijateljske države, koristil tistim državam, ki so prijazne do zahoda. Rusijo je že zapustilo veliko podjetij in tuji kapital beži tudi iz Kitajske, kar je posledica Šijeve notranje politike. Sočasno pa se krepijo integracijska prizadevanja med ameriškimi zaveznicami, pri čemer je Indija obnovila pogajanja o sporazumu o prosti trgovini z Evropsko unijo in Združenim kraljestvom.\n\nA če želi Indija izkoristiti priložnosti globalizacijskih pretresov, ki dajejo prednost storitvam in odprtim, pluralističnim demokracijam, bo morala temeljito spremeniti svojo usmeritev. Treba bi bilo preusmeriti nedavni zasuk navznoter in gospodarstvo odpreti navzven. Hkrati pa bi morali izboljšati tisto, čemur pravimo »programska oprema za oblikovanje ekonomskih in političnih politik«. Tu mislimo na zagotavljanje pravne države, pravično obravnavo vseh vlagateljev, močne domače institucije in socialno stabilnost. Vse to je namreč odločilnega pomena za ugodno okolje, primerno za trajnostno gospodarsko rast.\n\nČe strnemo: trije globalizacijski pretresi so pobrali ugoden veter iz kitajskih jader in ga usmerili proti Indiji. Seveda lahko Kitajska premaga trenutne izzive, kot lahko tudi Indija izkoristi ponujene priložnosti. A v obeh primerih bo treba najprej znova pretehtati trenutne notranje politike in načine upravljanja.\n\nArvind Subramanian je višji sodelavec na Univerzi Brown in ugledni gostujoči sodelavec pri Center for Global Development. Josh Felman je direktor podjetja JH Consulting.\n\n© Project Syndicate",
    "Blinken: Kitajska in Indija krepita pritisk na Rusijo, naj konča vojno": "",
    "Putin osramočen pred indijskim vodjo": "Nov hud udarec za Rusijo na vrhu Šanghajske organizacije za sodelovanje (SOC). Osramočeni Putin se je moral zagovarjati pred indijskim vodjo.\n\nPotem, ko ga je kitajski predsednik Xi Jinping na vrhu Šanghajske organizacije za sodelovanje (SOC) po splošnem mnenju analitikov \"povišal v svojega pomočnika\" in Rusiji dodelil vlogo kitajske \"surovinske kolonije\", ruski predsednik Vladimir Putin ne bo preveč vesel niti po pogovoru z indijskim premierjem Narendro Modijem. Indijski voditelj je namreč Putinu že na začetku pogovora dejal, da \"danes ni čas (doba) vojn\".\n\n\"To sem vam že večkrat povedal v najinih telefonskih pogovorih. Demokracija, diplomacija, dialog - to so instrumenti za iskanje rešitev,\" je Modi Putinu povedal, kaj si misli o vojaškem napadu Rusije na Ukrajino.\n\nRuski mediji slavijo nov svetovni red\n\nVladimir Putin se tako s srečanja vrača s cmokom v grlu, čeprav naj bi vrh dokazal, da kljub vojni v Ukrajini in napetostim z Zahodom tako on kot Rusija nista izolirana in da, kot vztrajno trdijo prokremeljski mediji, nastaja »nova svetovna ureditev«. Rusi so namreč prepričani, da v novi svetovni razporeditvi Zahod izgublja svojo nadvlado in položaj, ki ga je zasedal. Ruski mediji vrh v uzbekistanskem Samarkandu sicer označujejo za zgodovinskega.\n\nEpa\n\nPo navajanju ruskih medijev Rusija skupaj z azijskima velikanoma Kitajsko in Indijo ustvarja novo vodilno silo sveta. Zdi pa se, da sta oba pomembna partnerja do Rusije precej zadržana, sploh zdaj, ko Rusom na bojišču v Ukrajini ne gre vse po načrtih.\n\nPutin namreč ponovno ni dobil podpore Kitajske in Indije za svojo vojno avanturo. Xi Jinping je ponovil, da je \"proti vmešavanju v notranje zadeve drugih držav\", Modi pa je govoril o tem, da je treba čim prej \"ustaviti vojno in se pogajati\".\n\nIndija odvisna od ukrajinskega žita\n\nPoleg tega je indijski premier Putina opozoril, da je eno najpomembnejših vprašanj normalizacija trgov z žitom in gnojili. Naj omenimo, da je Indija ena največjih uvoznic ukrajinskega žita, zaradi vojne in blokade ukrajinskih pristanišč pa se je znašla v kočljivem položaju.\n\nPutin se je pred Modijem celo opravičeval, da se zavzema za pogajanja in čimprejšnje končanje vojne, Kijev pa je obtožil, da pogajanja zavrača, ker »želi svoje cilje doseči z vojno«.\n\n",
    "Olimpija 13. klub v skupini City Football Group? Razkrivamo resnico ...": "Kakšna bo prihodnost kluba iz Stožic?\n\nČeprav nogometaši Olimpije igrajo odlično in kraljujejo na vrhu lestvice, stanje duha v zmajevem gnezdu vendarle ni idilično. Vodilni možje kluba si še vedno niso pridobili simpatij dobršnega dela privržencev, na nasprotnem bregu so tudi Green Dragonsi. \"Odšli boste zlepa ali zgrda,\" so denimo Adamu Deliusu in sodelavcem vnovič sporočili na zadnjem gostovanju v Fazaneriji, nato je bilo v preteklih dneh nemogoče preslišati oziroma spregledati namige, da bi se morda res utegnili posloviti. Po teh navedbah naj bi se Ljubljančani znašli na radarju City Football Groupa (CFG). Konglomerat, ki ima v lasti Manchester City in še mnoge klube po ZDA, Avstraliji, Indiji, Japonski, Španiji, Urugvaju, Kitajski, Belgiji, Franciji, Italiji …\n\nCFG naj bi torej zanimala naložba v prvoligaša iz slovenske prestolnice, vzpostavljeni naj bi bili določeni stiki, ampak bojda ne med ljudmi, ki bi lahko o čemerkoli dejansko odločali, toda dokaj hitro je sledil odziv iz Stožic. \"Trenutno krožijo (nepreverjene) govorice o prodaji NK Olimpija Ljubljana. Kot predsednik kluba želim biti odkrit glede tega in kategorično zanikati kakršnokoli dogajanje v tej smeri. Z veliko discipline, delavnosti, ekipnega duha, neprijetnih odločitev, odrekanja in trdega dela smo ponosni na rezultate, ki jih je klub dosegel v dosedanjem delu sezone. Uspešne korake je mogoče doseči le skupaj in mi smo skupaj to dosegli. Ponosen sem na svoj NK Olimpija Ljubljana in kot predsednik ga bom še naprej vodil do uspehov,\" je v izjavi za javnost zapisal Adam Delis in dodal: \"Ob tej priložnosti bi se rad zahvalil vsem zaposlenim, še posebej našemu trenerju Albertu Rieri in našim igralcem za njihovo trdo delo, pa tudi našim navijačem in družinam za njihovo nenehno podporo in spodbudo.\"\n\n\n\n196 milijonov evrov za brazilske delnice\n\nVsaj za zdaj skupine CFG, ki jo ima v lasti šejk Mansur bin Zajed al Nahjan, ne bo na sončno stran Alp, a bo vendarle razširila svoj krog delovanja, in sicer v – Brazilijo. Omenjeni konzorcij je namreč sporočil, da je za 90 odstotkov delnic Bahie ponudil okrog 196 milijonov evrov, kar je ponudba, ki je bržčas ne bo mogoče zavrniti. Vodstvo kluba je namreč za prodajo 'izobesilo' ceno 127,5 milijona evrov ... Bahia ima sicer 91-letno tradicijo in je dvakrat osvojila naslov prvaka, vendar trenutno igra v drugem kakovostnem razredu tekmovanja, ampak na nadvse sodobnem stadionu, ki je bil zgrajen za potrebe svetovnega prvenstva 2014. Če bo oziroma ko bo posel izpeljan, bo Bahia 13. klub v lasti City Football Groupa, njegovo družino sestavljajo Manchester City (Anglija), New York City FC (ZDA), Melbourne City (Avstralija), Montevideo City Torque (Urugvaj), Girona (Španija), Sichuan Jiuniu (Kitajska), Mumbai City (Indija), Club Bolivar (Bolivija), Lommel SK (Belgija), Yokohama Marinos (Japonska), Troyes (Francija) in od nedavnega Palermo (Italija).",
    "Zdravko Mauko-Magi dvakratni Balkanski prvak": "Zdravko Mauko-Magi dvakratni Balkanski prvak Magi je ponovno uspešno nastopil v kategoriji 65-69 let. Osvojil je dva naslova Balkanskega prvaka, v teku na 100 metrov z ovirami in v teku na 300 metrov z ovirami.\n\nMagi na Balkanskem prvenstvu za veterane\n\nV Solunu v Grčiji je tri dni potekalo 31. Balkansko prvenstvo v atletiki za veterane. Sodelovalo je 873 atletov iz vseh držav na Balkanu. Izven konkurence je tekmovalo še več kot 60 atletov, ki so prišli iz držav: Ciper, Ukrajina, Nemčija, Italija, Poljska, Madžarska, Indija, Južna Afrika, Irska in ZDA. V slovenski reprezentanci je bilo 33 atletov in 16 atletinj. Zdravko Mauko-Magi iz Melov, član Športnega društva Radenci je zopet uspešno nastopil v kategoriji 65-69 let. Osvojil je dva naslova Balkanskega prvaka, v teku na 100 metrov z ovirami in v teku na 300 metrov z ovirami. Dve srebrni medalji pa je osvojil, v skoku v višino in v teku na 400 metrov.\n\nVsak prijavljeni atlet je lahko nastopil samo v štirih disciplinah v posamezni kategoriji od 35 do 95 let po pet let. Najstarejša nastopajoča atleta sta bila 93-letni Grk in 89-letna Grkinja. Najstarejša atleta v slovenski ekipi pa sta bila 87-letni Marko Sluga iz Maribora in Jožica Rogelj iz Novega mesta, stara 76 let. Omenjena atleta sta v svojih kategorijah osvojila vsak štiri zlate medalje v nastopajočih disciplinah.\n\nČlani balkanske atletske veteranske federacije, ki ji predseduje Damjan Gril iz Celja so potrdili prireditelja tekmovanj v letu 2023. Dvoransko prvenstvo bo meseca marca v Istanbulu, odprto pa septembra v Izmiru v Turčiji.",
    "London in Samarkand": "London in Samarkand\n\nPomenljivo je, da sta se sredi septembra zgodila dva politična vrhova tega sveta. Sredi Azije, v mestu Samarkand, so se zbrali voditelji avtokratsko vodenih držav, v Londonu pa voditelji demokratično urejenega sveta …\n\nZverine zemlje\n\nTo pot začenjam z bolj osebnim pogledom. Na tem svetu, za katerega ne vem več, kam gre, sem že sedem desetletij. To je pa že taka doba, slovenska in moja, da lahko rečem, da sem živel v dobrih časih. V našem delu sveta so nam bile po letu 1945 prihranjene nadloge, ki jih prinašajo znameniti štirje jezdeci apokalipse iz Janezovega Razodetja; tisti, ki morijo »z mečem, z lakoto, s smrtjo in z zverinami zemlje« (Raz 6,8). V našem in mojem času v Sloveniji ni bilo ne večje vojne ne lakote, smrt nas je pobirala v naravnem številu, za »zverine zemlje« pa ne vem prav dobro, katere bi lahko bile. Če lahko pod to oznako spravimo tudi potrese, poplave, velike požare, toče in druge naravne ujme, potem jih je nekaj pač bilo, a v primerjavi s tistimi drugod po svetu niso bile najbolj katastrofalne. Če k njim dodamo še vse bolj izrazite podnebne spremembe in z njimi povezane posledice, potem se zdi, da gredo dobri časi h koncu. Vojna se nam je nevarno približala že v osamosvojitvenem letu 1991, a ne tako hudo kot v naslednjih letih v drugih delih nekdanje skupne države Jugoslavije. Zdaj pa divja v Ukrajini, na meji naše sedanje skupne državne povezave v EU. Tudi smrt se nam je nevarno približala v pravkar minulih (?) letih pandemije koronavirusne bolezni covid-19, ki je trajala od marca 2020 do pomladi 2022 in očitno še ni povsem izzvenela. Ocenjujejo, da je zaradi nje v Sloveniji kakih pet tisoč ljudi umrlo prej, kot bi sicer; na celem svetu pa šest milijonov in pol. Največja in najbolj grozeča neznanka prihodnjih let in desetletij pa so »zverine zemlje«. Kako se bo na naše nezmerno ravnanje z njo odzvala Zemlja? Na nekaterih delih planeta se odziva s sušo, žejo in posledično lakoto. Te lahko povzročijo nove vojne in nove migracije. Bliža se zima 2022/2023. Kaj nam prinaša? Če nas bo samo malo zeblo, ne bo hudega. In kako bo v naslednjih letih, kam gre ta svet? Se nam po sedmih debelih obeta sedem suhih desetletij? Kaj lahko sploh še naredimo, da se jim izognemo? Vsak od nas in vsi skupaj? Vprašanja se postavljajo, odgovori prihajajo, v kratkem …\n\nSpoprijem dveh svetov\n\nV zadnjem tednu sta se zgodila dva svetovna politična vrhova. Prvi v starodavnem mestu Samarkand v Uzbekistanu 15. in 16. septembra, drugi pa v Londonu 19. septembra. V Samarkandu je potekal vrh voditeljev Šanghajske organizacije za sodelovanje (SCO), v kateri so poleg Kitajske in Rusije še Indija, Pakistan, Kazahstan, Kirgizistan, Uzbekistan in Tadžikistan. Prihod v Samarkand pa sta med drugimi potrdila še predsednika Turčije in Irana, Recep Tayyip Erdogan in Ebrahim Raisi. Na srečanju so govorili o »alternativi zahodnemu svetu«. Voditelji Zahoda pa so se srečali na pogrebu kraljice Elizabete II. v Londonu. To naj bi bil po številu prispelih voditeljev in drugih predstavnikov držav največje srečanje državnikov v zgodovini. Prišlo jih je še več kot na pogreb jugoslovanskega predsednika Tita v Beogradu, maja 1980. Prišli so predsedniki oziroma premierji ZDA, Francije, Nemčije, Italije, Avstralije, Kanade, Japonske, Indije, Brazilije … Ta dva svetovna politična vrhova sta simbolna. Lahko bi rekli, da so se v Samarkandu sešli avtokrati, v Londonu pa demokrati. Razlikovanje in ločevanje teh dveh svetov je vse bolj očitno in izrazito. V Ukrajini pa že poteka vojna med obema. Ja, ta vojna ni samo obramba Ukrajine pred rusko agresijo. Vanjo je s politično in vojaško podporo napadeni državi vpleten tudi zahodni svet. Uspešno obrambo in uspešne protinapade ukrajinske vojske sta omogočila dva dejavnika: zavzetost ukrajinskih vojakov in sodobno orožje, prispelo zlasti iz ZDA in Nemčije.\n\nNepovabljene države\n\nNa kraljičin pogreb so lahko prišli samo predstavniki povabljenih držav. Šest držav pa je bilo takih, ki vabila sploh niso prejele: Rusija, Belorusija, Mjanmar (Burma), Sirija, Venezuela in Afganistan. Dve od teh šestih (Mjanmar in Afganistan) sta celo nekdanji britanski koloniji. Severna Koreja in Nikaragva sta bili povabljeni le na ravni veleposlanika. Seznam nepovabljenih je zanimiv zato, ker kaže, katere države so po mnenju Združenega kraljestva (in Zahoda nasploh) »poredne«. Poseben je primer Kitajske, ki je bila povabljena, a jo je zastopal »le« podpredsednik Wang Qishan. Od držav, ki so bile tudi v Samarkandu, je v Londonu povsem umanjkala le Rusija. Kar je zelo zgovorno dejstvo.",
    "STA: Tečajnica Banke Slovenije": "",
    "Evald Flisar: Očetova pisma sinu": "Od leta 1968 je Evald Flisar ustvaril dvajset proznih del, romanov in zbirk kratke proze, med katerimi njegov osemkrat ponatisnjeni roman Čarovnikov vajenec velja za »najbolj brani roman po drugi svetovni vojni«. Foto: KUD Sodobnost International\n\nUspešnost njegovega dela dokazujejo presežniki števila literarnih nastopov in predstavitev ter pomembnih priznanj. Že od zgodnje mladosti je popotnik, raziskovalec dežel na drugih celinah, najbolj pa ga je očarala Indija. A pandemija covida je leta 2020 ustavila potovanja in mu preprečila načrtovano pot po Indiji, kamor je bil povabljen na predstavitev novih knjižnih prevodov in premier dram Kaj pa Leonardo in Kostanjeva krona v bengalščini.\n\nOčetova pisma sinu je začel pisati v začetku epidemije, končal pa jih je februarja 2022, ko je Rusija napadla Ukrajino. Knjigo, posvečeno petnajstletnemu sinu, je pospremil s citatom iz Čarovnikovega vajenca: »Bodi pripravljen na vse in ničesar ne pričakuj!«\n\nPisatelj se zaveda, da je v današnjem načinu komuniciranja po elektronski pošti in prek drugih medijev pisanje pisem precej nenavadno, še zlasti ker s sinom živita skupaj v ljubečem družinskem okolju. Pisma so napisana za prihodnji čas, ko bo sin morda čez deset ali dvajset let tudi iz te knjige bolj spoznaval svojega očeta in njegovo vznemirljivo življenje. Prihodnost se mu zdi »z današnjega vidika povsem nepredvidljiva Negotovost«. »Nihče ne ve, kaj se bo še zgodilo, kje se bo agresija ustavila, kdo vse bo koga napadel, zanesljivo pa nas čakajo leta negotovosti, groženj, laži, sprenevedanj, draginje, inflacije, revščine, morda celo izbruh atomske vojne in konec sveta.«\n\nVsako pismo se začenja z ustaljenim nagovorom Dragi Martin, vsebinsko pa so pisma kratki eseji o različnih vprašanjih, ki že od nekdaj vznemirjajo človeštvo. Pisatelj razmišlja o staranju in smrti in podoživlja dogodke, ki so ga v preteklosti spravili na rob, a mu je bilo prizaneseno.\n\nVeč pisem je posvečenih predstavitvi in razlagi jogijske tantre, ki je Slovencem, vzgojenim v tradiciji »globokarstva, smrtnoresnosti, svetobolja in svečane obrednosti«, po pisateljevem mnenju težko umljiva. »Življenje ima svoje sistemske posebnosti, svoj ritem, ki mu je treba samo prisluhniti. In se z njim uskladiti.« Kot odličen poznavalec filozofije vzhoda piše tudi o svojem pogledu na pojav, da se vse več ljudi ukvarja z iskanjem duhovnosti, vendar je ponudba raznih filozofij, duhovnih vodij in sekt največkrat prazna. Ljudje vse preveč živijo za včeraj in jutri, ne pa za danes.\n\nNihče ne ve, kaj se bo še zgodilo, kje se bo agresija ustavila, kdo vse bo koga napadel, zanesljivo pa nas čakajo leta negotovosti, groženj, laži, sprenevedanj, draginje, inflacije, revščine, morda celo izbruh atomske vojne in konec sveta. Evald Flisar\n\nOčetova pisma sinu niso napotki ali celo nauki, po katerih se je treba ravnati, ampak nevsiljivi nagovori, ki dopuščajo razpravljanje s prihodnjim bralcem. Avtor omenja tudi nekatere dogodke iz svojega življenja, naporno delo v Avstraliji in med bivanjem v Londonu. S hvaležnostjo se spominja staršev, zlasti očeta zaradi njegove sposobnosti, da je vedno imel voljo in moč začeti na novo.\n\nV zadnjih dveh pismih se avtor dotika sprememb v zahodnih demokratičnih družbah, piše o lažnih konstruktih, prilagajanju zgodovinskih dejstev, LGBT, feminizmu in skrajnostih posameznikov ali skupin, ki nikomur ne dopuščajo drugačnega mnenja, kot ga imajo oni. Pri teh sovražnih in trivialnih izpadih imajo svojo vlogo družbena omrežja, prek katerih ljudje lahko po mili volji sproščajo svoje travme z žalitvami, obsodbami in lažmi.\n\nFlisarjeva Očetova pisma sinu so dragocena sporočila za vsakega razmišljujočega bralca. V njih spoznavamo bogate življenjske izkušnje, znanje in modrost pisatelja, čigar dela slovijo po svetu daleč prek slovenskih meja.\n\nIz oddaje S knjižnega trga.",
    "Toliko jedrskih konic imata Rusija in Nato": "Nedavna zaostritev vojne v Ukrajini je znova izpostavila pretečo jedrsko nevarnost.\n\nUkrajinska protiofenziva v okolici Harkova in Hersona je ruskega predsednika Vladimirja Putina primorala v mobilizacijo 300.000 rezervistov, kar je po državi sprožilo demonstracije in beg v tujino.\n\n\"Tisti, ki nas želijo izsiljevati z jedrskim orožjem, morajo vedeti, da se lahko veter obrne v njihovo smer,\" je ob napovedi mobilizacije še dejal Putin in ukazal povečanje sredstev za proizvodnjo orožja.\n\nDanes je romunski predsednik Klaus Iohannis dejal, da je tovrstna retorika nesprejemljiva. \"Nihče ne želi vojne, razen Rusije. To novo stališče, ki je bolj ali manj grožnja z jedrsko vojno, je enostavno nesprejemljivo,\" je za Agerpres dejal Iohannis. Romunija ima od vseh držav zveze Nato najdaljšo mejo z Ukrajino.\n\nGrožnja z nuklearno apokalipso je še kako realna. Rusija ima namreč ogromno jedrskega orožja. Velika večina je bila proizvedena še v časih Sovjetske zveze, toda Kremelj razpolaga z zalogo, ki bi lahko večkrat uničila Zemljo.\n\nPo podatkih Zveze ameriških znanstvenikov (FAS) ima Rusija 1.185 medcelinskih balističnih raket z jedrsko konico, 800 jedrskih balističnih raket za podmornice in 580 jedrskih bomb za letala. Poleg teh strateških orožij ima Rusija še okrog 2.000 manjših jedrskih orožij za uporabo na krajših razdaljah ali na morju.\n\nŠe okrog 1.500 jedrskih konic naj bi Rusi v zadnjih desetletjih deaktivirali. Skupno ima Ruska federacija torej skoraj 6.000 jedrskih orožij.\n\nRuska balistična raketa Topol. Epa\n\nSile Nata imajo po podatkih FAS podobno število jedrskih konic kot Rusija (ZDA okrog 5.400, Francija 290, Velika Britanija 225). Kitajci jih imajo 350, Pakistan in Indija po 160, Izrael 90 in Severna Koreja 20.\n\nFAS je neprofitna organizacija. Leta 1945 so jo ustanovili znanstveniki, ki so v okviru projekta Manhattan razvili prve atomske bombe.\n\nV sklepni fazi druge svetovne vojne so Američani odvrgli dve atomski bombi na Japonsko. 6. avgusta 1945 je na Hiroshimo padla bomba Deček, 9. avgusta je Nagasaki porušil Debeluh. To sta zaenkrat edina primera, ko je bila jedrska oborožitev uporabljena na bojišču.",
    "Nika Kovač: »Očitajo mi trgovanje z otroškimi organi in odgovornost za požare na Krasu«": "Mlada vplivna Slovenka, ki z Inštitutom 8. marec, v katerem je zbrala močno ekipo, Slovence in Slovenijo premika »naprej«, se je ravno vrnila iz Amerike. Tam je zaradi nagrade fundacije nekdanjega predsednika ZDA Baracka Obame preživela leto dni. Deležna je bila štipendiranega izobraževanje za mlade voditelje v New Yorku. Fundacija Obame jo je med drugim opazila zaradi civilnodružbenega boja na področju spolnega nasilja in pomembne vlogo pri referendumski zavrnitvi vladnega zakona o vodah.\n\nMi z njo nismo govorili samo o tej izkušnji, ampak tudi o bolezni, s katero se sooča, želji, ki bi si jo nekoč rada izpolnila, in trenutno najbolj vročih temah, ki jih je z veseljem komentirala.\n\nKako ste doživeli Ameriko? Kaj se je z vami še dogajalo v zadnjem času? Na družbenih omrežjih, kjer objavljate izseke iz svojega vsakdana, lahko vidimo, da ste precej na poti, a hkrati vedno ostajate povezani z domovino in vsemi aktivnostmi, ki jih izvaja Inštitut 8. marec.\n\nČe bi morala samo z eno besedo opisati zadnje leto svojega življenja, bi rekla, da je pestro. (smeh) Pred kratkim sem se vrnila z izobraževanja v New Yorku in ob vrnitvi domov »na polno padla« v dogajanje v Sloveniji. Nenehno sem leteča, saj na različna povabila obiskujem različne konce sveta, kar je privilegij, ki se ga zavedam. Potovanja so večinoma povezana z mojim delom, za oddih je časa bolj malo, a si vzamem kakšen dan, da sem v kraju, kjer sem, tudi samo turistka. Ne glede na to, kje sem, pa sem z mislimi vedno tudi doma in domače dogajanje primerjam z okolji, v katerih se gibam. Ves čas sem vpeta v projekte, ki jih imamo z Inštitutom 8. marec. Na koncu svojega bivanja v ZDA, ki je sovpadalo z razkritjem prihajajoče odločitve ustavnega sodišča, ki je Američankam vzela pravico do splava, sem profesorjem in prijateljem podarjala angleški prevod slovenske ustave, v kateri je zapisana svoboda odločanja o rojstvu otrok.\n\nKatere države ste obiskali v tem času in s kakšnim namenom?\n\nZadnje leto sem pretežno preživela v ZDA, v New Yorku, kjer sem bila udeleženka programa Obama Foundation Scholars na Univerzi Columbia. Imela sem štipendijo za izobraževanje, zato mi za osnovne stroške bivanja in študija v Ameriki ni bilo treba skrbeti. Vmes sem se nekajkrat za kratek čas vrnila v Evropo, francoska vlada me je denimo povabila na enotedenski program voditeljev prihodnosti, kjer sem se srečala z njihovimi feminističnimi, socialnimi in okoljskimi organizacijami, v København pa sem bila povabljena na Democracy Summit. Sklepni del programa je potekal na univerzi v Chicagu, po zaključku študijskih obveznosti pa sem v ZDA ostala še nekaj časa. Prihranila sem dovolj denarja, da sem lahko po različnih delih Amerike obiskovala svoje prijatelje, s katerimi smo – kaj drugega kot spet snovali naše bodoče skupne kampanje in projekte. Doživela sem še en teden Mehike, kjer sem se trudila oddahniti, potem pa je po kratkem postanku v Sloveniji sledila še Indija, kjer sem obiskala nevladno organizacijo svojega sošolca z Obamovega programa. Z njo načrtujemo skupne projekte na področju izobraževanja. Moj sošolec Raj in njegova ekipa se ukvarjata z različnimi programi; od rehabilitacije zapornikov, povzročiteljev spolnega nasilja, do socialnih in zdravstvenih projektov, ki so bili v zadnjih dveh letih povezani predvsem z epidemijo covida-19.\n\nSte zdaj v Sloveniji?\n\nNe, ampak ne prav daleč – v Italiji, kjer delam. Ko potegnem črto, lahko sklenem, da sem videla kar nekaj sveta in vsaka dežela ter njeni ljudje so me zaznamovali po svoje. Vse je še sveže, veliko se mi je zgodilo zadnje leto. Včasih se mi zdi, da sem živela tri življenja vzporedno. (smeh) Moje življenje v Ameriki je bilo privilegirano; imela sem dobro štipendijo, zdravstveno zavarovanje, študirala sem na eni najboljših univerz na svetu, učila sem se o stvareh, ki me zanimajo, ter se pogovarjala z ljudmi, ki so oblikovali in še oblikujejo ameriško politiko in svet. Ampak to ni ameriška realnost, ta privilegiran mehurček je zelo majhen. Ameriška realnost so namreč ljudje brez zdravstvenega zavarovanja, ljudje s tremi službami, ki komaj preživijo, brezdomstvo. Če izpostavim samo en primer, za sladkorne bolnike, kar sem jaz, lahko ta diagnoza pomeni tudi, da zaradi nje umrejo. V ZDA je ogromno neenakosti, veliko veliko revščine, s katero imaš stik na vsakem koraku. Amerika v mojih očeh ni obljubljena dežela. Niti ne okolje, kjer bi želela živeti, ustvarjati. Zaradi te izkušnje tudi bolj cenim, kar imam doma, to pa je javno zdravstvo, javno šolstvo, socialno državo, solidarnost, ki je je tako veliko med prebivalci naše države.\n\nJe bila Indija za vas večji izziv kot Amerika?\n\nImela sem srečo, da so me indijski prijatelji zelo z občutkom vpeljevali v ta, za nas zahodnjake precej drugačen svet. Zelo so pazili name. (smeh) Spoznala sem delo nevladne organizacije svojega sošolca z Obamovega programa in doživela zelo »neturistične« stvari. Spremljala sem delavnice, ki jih imajo z zaporniki. Obiskala sem Kašmir, eno najbolj militariziranih območij na svetu, ki je dediščina arbitrarnih kolonialnih risanj meja, kjer pomagajo indijskim vdovam, ki so izgubile svoje zakonske partnerje zaradi covida-19. Dejstvo je, da je stopnja revščine visoka in da je Indija ena najbolj neenakih družb na svetu. Delo v tamkajšnjih organizacijah, ki se zavzemajo za ranljive, je zato drastično drugačno kot pri nas oziroma našega inštituta. Zaradi perspektive, zavedanja, kje živimo in kako, je bila zame ta izkušnja zelo pomembna.\n\nČe bi strnili misli o zadnjem letu, ki ste ga preživeli po svetu, kaj bi rekli?\n\nPriznala bi, da mi je ustrezalo, da sem bila od doma. Vmes sem se sicer za krajši čas vračala. Na eni strani mi je oddaljenost omogočala refleksijo, na drugi pa je bilo v tem obdobju vame uperjenih največ groženj, napadov, pritiskov. Moje delo, delo našega inštituta, je šlo marsikomu v nos in to so pokazali na različne, tudi zelo sprevržene načine. Občasno take, da sem morala na policiji zoper njih oddati kazenske prijave. Moram reči, da sem bila zaradi tega bolj obremenjena, kot sem sprva mislila ali si bila pripravljena priznati. Nisem bila dobro ...\n\nVam je težko povedati kaj več? Kaj ste doživljali?\n\nSploh ne. Nisem se počutila dovolj varno, da bi lahko takoj prišla domov. To je najbolj neposredno, kar vam lahko povem, in s tem povem veliko. Še nekaj bi izpostavila: ko sem oktobra lani prišla v New York, sem nosila samo prevelika oblačila. Takrat me je sošolka iz Afrike vprašala, zakaj skrivam svoje telo. Moj način oblačenja se ji je zdel nenavaden, ker je v njihovi kulturi odnos do telesa drugačen, ga slavijo. To vprašanje je pri meni izzvalo razmislek in naposled ugotovitev, da se me opazke na moje telo in drugi komentarji na račun videza nezavedno dotaknejo. Bilo mi je težko. Ugotovila sem, da so ohlapna oblačila skrivanje, ščit in so neposredna posledica napadov s položajev moči.\n\nUf!\n\nDa, in o tem sem dolgo molčala, potem pa sem se odločila, da bom spregovorila o občutkih, tudi o tem, da kdaj jočem. Dobro se zavedam, da so tovrstni napadi mehanizmi oblasti oziroma ljudi na položajih moči, s katerimi poskušajo doseči utišanje kritičnih glasov. Zdaj, iskreno, se me to ne dotakne več tako. Moja ekipa se celo šali, da postajam vse bolj robot. (smeh) Je pa res tudi, da se narava napadov stopnjuje, vse več si upajo. Celo do takšnih skrajnosti, da mi očitajo trgovanje z otroškimi organi, odgovornost za požare na Krasu ter za spolno nadlegovanje in nasilje. Skrajnost teh napadov me je prizadela, zato smo se z inštitutom odločili, da bomo tiste, ki širijo te diskreditacije in laži, tožili. V tem kontekstu sem bila zelo vesela besed, ki nam jih je namenil predsednik vlade Robert Golob. Pokazal je, da prepozna in priznava naše delo, nas spremlja ter da ga ne moti niti naša kritičnost do njegove vlade. Jasno mu je, da se naša stališča včasih razhajajo, a nas kljub temu podpira in spodbuja, da nadaljujemo svoje poslanstvo, pri čemer je poudaril, naj nas pri tem nikakor ne bo strah stati za svojimi stališči. Zelo cenim, kar je rekel.\n\nKako torej doživljate novo vlado?\n\nNova oblast je od prejšnje radikalno drugačna. Zagotovo ni avtoritarna. Civilne družbe ne jemlje kot grožnjo, ampak jo razume kot sestavni del demokracije. Bomo pa to vlado sodili po tem, kaj in kako dela, kakšen politike bo udejanjala. Kritična sem do nekaterih njenih namer, kot je zdravstvena reforma, ki bo, kot se nakazuje, šla namesto v smer krepitve javnega zdravstva k njegovi privatizaciji, zadržana sem tudi do povečanih proračunskih sredstev za oboroževanje ...\n\nKako ste doživeli predsednico državnega zbora Urško Klakočar Zupančič, s katero ste se pred kratkim srečali?\n\nVedno poudarjam – in to poskušam zasledovati tudi sama – da institucijam in avtoritetam ne smeš dopustiti, da zameglijo tvojo presojo. Moraš ostati zvest sebi in nova predsednica državnega zbora je glede na prvi vtis taka. Spoštuje svoja načela in vrednote. Opažam, da poskuša državno institucijo približati ljudem, jo odpirati, posluša državljane, tudi nevladnike, in to se mi zdi zelo pomembno. Ampak to je šele začetek poti te vlade in lahko rečem samo, da upam, da bo tako tudi ostalo.\n\nZastopanost žensk v politiki se je v zadnjem času močno povečala. Vse bolj prihajajo v ospredje in zasedajo pomembne položaje. Do zdaj smo imeli v zgodovini naše mlade države samo eno žensko na najpomembnejših državniških položajih – mesto predsednika vlade je zasedala Alenka Bratušek. Zdaj je mandat nastopila Urška Klakočar Zupančič. Mogoče je, da bomo dobili tudi prvo predsednico države, saj se več žensk poteguje za ta položaj.\n\nV Sloveniji se na številnih področjih premikamo k enakopravnosti spolov in to me veseli. Zavedati pa se moramo, da so instituti, kot so porodniška, ki to enakopravnost zagotavljajo in so v veliki meri dediščina prejšnjega sistema, zaradi pojavov, kot je prekarnost, v praksi ogroženi. Ženske so namreč formalno na porodniškem dopustu, a delajo, ker si ne morejo privoščiti, da ne bi opravljale delovnih nalog, projektov projektov. Ker pa ste ravno omenili predsedniške kandidatke, bi rada rekla, da ni spol tisti, ki naredi dobrega predsednika. Političarke, ki nagovarjajo, naj jih volim zato, ker so ženske, me odvračajo, zame so pomembna zgolj stališča in vsebina.\n\nM24.si Mlada vplivna Slovenka.\n\nPa boste tako kot za državnozborske volitve razkrili, koga boste podprli na predsedniških volitvah?\n\nMed predsedniškimi in tudi lokalnimi volitvami bo moja in glavna aktivnost inštituta spodbujanje državljanov, naj se odpravijo na volišča, da sodelujejo v demokratičnem procesu in izrazijo svojo voljo. Naša organizacija sicer, tako kot do zdaj, ne bo podprla oziroma izpostavila nobenega od kandidatov, bom pa osebno kot Nika Kovač verjetno razkrila, koga bom volila in za kaj bom tej osebi dala svoj glas. Za zdaj pa nisem sprejela še nobene odločitve. Sem pa razočarana, ker leva opcija, Levica in SD, kot kaže, ne bo imela svojega predsedniškega kandidata. Zakaj se mi to zdi škoda? Ker prav oni odpirajo teme, ki jih drugi ne.\n\nPred kratkim ste v državni zbor vložili spremembo dveh zakonov, zakona o osnovni šoli in zakona o šolski prehrani, po katerih bi vsi slovenski osnovnošolski otroci prejeli brezplačno kosilo. Zakaj?\n\nMoje stališče je, da bi morala biti osnovna šola v celoti brezplačna – da bi to moral biti prostor, kjer so vsi otroci enaki. Starši imajo s šolo, ki je obvezna, veliko bolj ali manj skritih stroškov. Pri tem so šolska kosila tista, ki pomenijo najvišji strošek. Dejstvo je, da je trenutna ureditev subvencije kosil neustrezna in jo prejme vsako leto manj otrok. V zadnjih letih je ne prejmejo niti vsi otroci iz družin, ki so pod pragom tveganja revščine. Med gospodinjstvi, ki izpolnjujejo pogoje za subvencijo, in gospodinjstvi, ki ga ne, tako ni nujno kakršnekoli bistvene razlike v dohodku, dovolj je, da mejo za subvencijo presežejo za en cent in celotno subvencijo izgubijo. To kaže, kako arbitrarna meja povzroča krivice, da brez možnosti subvencije ostanejo tisti, ki ne bi smeli, in to ne glede na to, kako to mejo postavimo. Poglejmo na primer dve gospodinjstvi, v katerih ima prvo lastno stanovanje, drugo pa plačuje 700 evrov najemnine. Čeprav so lahko dohodki prvega gospodinjstva precej nižji od drugega, so razpoložljiva sredstva drugega zaradi plačevanja najemnine manjša, a bi prvo prejelo subvencijo, drugo pa ne. V času, ko se vse draži in se zaostrujejo socialni problemi, bi morali družine z otroki, ki so se jim življenjski stroški v času draginje najbolj povečali, razbremeniti največjega stroška, povezanega s šolo, in vsem zagotoviti topel obrok. Kosila so se namreč letos že dražila – za približno 10 odstotkov – in še se bodo, starši pa nam pišejo, da ne vedo, kako si bodo to lahko privoščili. Da se angažiramo in pomagamo urediti brezplačno kosilo za vse osnovnošolce, nas je nagovorilo tudi dejstvo, da nekateri starši svojih otrok ne vpišejo v podaljšano bivanje, da se ne vidi, da jim ne morejo zagotoviti kosila. Bojijo se stigme, ki spremlja subvencijo in revščino. Naj spomnim tudi, da se je k zagotovitvi brezplačnih šolskih kosil za vse otroke s koalicijsko pogodbo zavezala tudi trenutna vlada in da se za to zavzemata obe opozicijski stranki. Zakaj torej ne bi naredili tega koraka k udejanjanju ideje brezplačne osnovne šole in v času draginje olajšali življenje vsem družinam?\n\nPosvetiva se še eni pomembni temi, trenutnemu položaju RTV Slovenija, ki doživlja takšne in drugačne pretrese. S kakšnimi očmi gledate na to dogajanje?\n\nNajprej lahko uradno napovem, da se bomo vključili v referendumsko kampanjo o javni RTV, saj se nam vprašanje od politike neodvisne in javnosti zavezane RTV zdi izjemno pomembno. Glede na to, kar se dogaja z RTV SLO, ta referendum ne bo vprašanje samo o javnih in neodvisnih medijih, ampak tudi vprašanje o kapricioznih in nespodobnih delodajalcih. To, kar doživljajo zaposleni novinarji in ostali, ko povedo svoje mnenje, ko delujejo skladno z lastno in poklicno etiko, se trudijo neodvisno poročati in ne uklanjati, je mobing in nasploh povsem nedopustno delovanje. Na referendumu se bomo z glasom uprli takim praksam. Referendum torej predstavlja veliko več kot samo vprašanje javne radiotelevizije.\n\nNe morem mimo še enega pomembnega problema – naslavljanja spolnega nasilja v slovenski družbi in drugih s tem povezanih vprašanj. Vašemu inštitutu je zelo dobro znano, da ima žal marsikatera Slovenka tovrstne izkušnje. V nekaj anonimnih akcijah ste zbrali njihova pričevanja in obstali odprtih ust. Izkazalo se je namreč, da je spolnega nasilja ogromno in da je bolj izjema kot pravilo, da ga žrtve prijavijo.\n\nObmočje molka glede te problematike je še vedno preveliko. O spolnem nasilju in nadlegovanju se ne govori, dogaja pa se in to večinoma ne v temnih ulicah, ampak v okoljih, ki so žrtvam znana – najpogosteje kar doma. V kampanjah #jaztudi in #nisemprijavila smo v Inštitutu 8. marec skupaj zbrali že več kot petsto anonimnih pričevanj o spolnem nasilju in nadlegovanju ter nasilju v družini in partnerskih odnosih. Veliko žrtev je zapisalo, da so svoje izkušnje prek teh akcij delile prvič, tudi po desetletjih. Trenutno smo priča moraliziranju, zakaj žrtve molčijo, ne oddajo prijave. Sploh te dni, ko je aktualna Skupina proti nasilju Dušana Smodeja, ki se je pojavila na Instagramu in se na njej oglašajo žrtve spolnega nadlegovanja oziroma nasilja omenjene osebe. Naj poudarim, da mi žrtvam verjamemo. Glede na njihova pričevanja je nujno, da povzročitelj odgovarja v kazenskem postopku. Javnost pa se mora ob tem predvsem zavedati, da so najpomembnejša vprašanja: zakaj si žrtve ne upajo prijaviti spolnega nasilja in nadlegovanja, kako jim pomagati, da se bodo počutile varne, da to storijo, in kako doseči, da v prihodnosti spolnega nasilja ne bo več. Debata, ki gre v smeri očitkov, zakaj so žrtve molčale več let ali desetletij, pa je – še enkrat poudarjam – nepotrebna. Žrtve niso krive za nasilje, ki se jim je zgodilo.\n\nZa konec bi vas rada vprašala, kako živite s sladkorno boleznijo, za katero ste prej omenili, da jo imate?\n\nKer imamo za zdaj v Sloveniji še dobro javno zdravstvo, zelo dobro. Imam inzulinsko črpalko s povezanim merilcem krvnega sladkorja, kar mi omogoča nenehno kontrolo sladkorja v krvi in samodejno vbrizgavanje inzulina, ko je treba. V Sloveniji imamo na voljo vse sodobne medicinske pripomočke za obvladovanje bolezni, kar mi omogoča normalno življenje. S sladkorno boleznijo živim od svojega petega leta starosti, drugačnega življenja niti ne poznam. Še najbolj izzivajoč simptom sladkorne bolezni je izčrpanost, ki se pojavi zaradi preobremenjenosti, stresa. Vse to namreč vpliva na raven sladkorja v krvi in takrat se počutim nekoliko slabše. Ta bolezen je zame velika lekcija. Na osebni ravni me je naučila discipline, na splošni pa je nenehen opomnik, kako pomembno je javno zdravstvo. Ker večino časa delam, me opominja, da se moram tudi ustaviti, se posvetiti sebi, počitku. Ne vem pa, kaj bi bilo z mano, če bi živela v Ameriki.\n\nKako to mislite?\n\nKer si mora tam večina inzulin plačevati sama in je to izredno drago. Inzulin v ZDA stane desetkrat več kot v Evropi. Cena ene ampule, ki pokrije približno en teden potreb sladkornega bolnika, se giblje med 175 in 300 dolarji. Torej je mesečni strošek za obvladovanje te bolezni zelo visok. Ker si tega mnogi ne morejo privoščiti, je neposreden rezultat, da v Ameriki ljudje za sladkorno boleznijo umirajo. In to je zelo počasna in boleča smrt ... Pred dvema tednoma je kazalo, da bodo stroške inzulina končno začeli regulirati in za tiste z zdravstvenim zavarovanjem omejili doplačila iz žepa na 35 dolarjev na mesec, a so ukrep blokirali republikanski senatorji – zmanjkali so trije glasovi. Tragično je, da je neka bolezen, ki jo v Sloveniji dojemamo kot nekaj, s čimer se lahko normalno živi, v Združenih državah, najbogatejši državi na svetu, za neko družino obsodba na nevzdržno naraščajoče zadolževanje ali pa na umiranje, če si tega ne morejo privoščiti. Naj povem, da mi ameriško zdravstveno zavarovanje, ki mi ga je zagotavljala univerza in je za ameriške razmere zelo dobro, ni krilo inzulina. Zanj sem poskrbela tako, da sem ponj prihajala v Slovenijo, kar me je prišlo ceneje, kot če bi zanj doplačevala v ZDA.\n\nVeste, kaj me za sklep najinega prijetnega klepeta še zanima, kaj bi bila Nika Kovač, če ne bi bila civilna aktivistka?\n\nZelo si želim imeti svojo kavarno in knjigarno oziroma oboje v enem. Mogoče se bo to nekoč celo zgodilo! Imam tudi že ideje za imena slaščic, ki bi jih ponujala – poimenovane bi bile po različnih romanih. Tako bi se pri meni lahko posladkali s čokoladno tortico Vojna in mir. (smeh)",
    "Lansko leto največji porast števila milijonarjev v tem tisočletju": "",
    "\"Poslanstvo naših vojakov v Ukrajini je zaščititi ljudi in seveda samo Rusijo\"": "\"Poslanstvo naših vojakov v Ukrajini je zaščititi ljudi in seveda zaščititi samo Rusijo,\" je dejal Putin v televizijskem govoru. Dejal je tudi, da je Ukrajina začela ustvarjati protirusko enklavo, ki ogroža Rusijo, poroča francoska tiskovna agencija AFP.\n\n\"Poslanstvo naših vojakov v Ukrajini je zaščititi ljudi in seveda zaščititi samo Rusijo,\" je dejal Putin v televizijskem govoru. Dejal je tudi, da je Ukrajina začela ustvarjati protirusko enklavo, ki ogroža Rusijo, poroča francoska tiskovna agencija AFP. Foto: Guliverimage\n\n189. dan vojne v Ukrajini. Ruski predsednik Vladimir Putin je danes obiskal rusko eksklavo Kaliningrad na obali Baltskega morja, kjer se je srečal z učenci kaliningrajskih šol in odgovarjal na vprašanja o različnih temah. Rusija je medtem danes začela z obsežnimi vojaškimi vajami Vostok 2022 na ruskem daljnem vzhodu, ki naj bi predvidoma potekale do 7. septembra. Po navedbah Moskve bo na vajah sodelovalo več kot 50 tisoč vojakov. Med sodelujočimi državami je več ruskih sosed, med drugim ruska ključna zaveznica Kitajska, pa tudi Sirija in Indija. Ravil Maganov, generalni direktor drugega največjega ruskega izvoznika nafte Lukoil, je danes umrl po padcu skozi okno bolnišnice v Moskvi, je za Reuters povedal dobro obveščen vir.\n\nPomembnejši poudarki dneva:\n\n\n\n18.27 Ekipa IAEA začela z delom v jedrski elektrarni Zaporožje\n\n17.51 Putin ob naraščanju napetosti obiskal Kaliningrad\n\n16.53 V Rusiji začetek obsežnih vojaških vaj Vostok 2022\n\n16.49 V Ukrajini od začetka vojne popolnoma uničenih najmanj 225 izobraževalnih ustanov\n\n16.46 Rusija zamrznitev vizumskega sporazuma označila za absurdno odločitev EU\n\n12.00 V jedrski elektrarni Zaporožje ustavili reaktor\n\n11.44 Rdeči križ pozval k zaščiti jedrske elektrarne v Zaporožju\n\n10.06 Generalni direktor Lukoila umrl po padcu skozi okno\n\n9.56 Kijev Moskvo obtožil obstreljevanja tik pred prihodom ekipe IAEA\n\n8.22 Ruske sile v Donecku ubile pet civilistov\n\n8.18 Severna Koreja razmišlja o napotitvi gradbenih delavcev v Ukrajino\n\n8.02 Ukrajina zatrjuje, da so Rusom povzročili velike izgube\n\n6.59 Kijev prebivalcem svetuje evakuacijo pred začetkom zime\n\n6.45 Rusija bi lahko začela novačiti obsojene kriminalce\n\n18.27 Ekipa IAEA začela z delom v jedrski elektrarni Zaporožje\n\nEkipa strokovnjakov Mednarodne agencije za jedrsko energijo (IAEA), ki je danes prispela v jedrsko elektrarno Zaporožje na jugu Ukrajine, je že začela s preučevanjem njenega stanja. Generalni direktor IAEA Rafael Grossi je ob tem dejal, da bodo ostali v objektu, vendar pa ni navedel, koliko ljudi bo ostalo in do kdaj.\n\n\"Danes smo dosegli nekaj zelo pomembnega, in nujno je, da IAEA ostaja tukaj. Naj svet ve, da IAEA ostaja v Zaporožju,\" je Grossi po inšpekcijskem pregledu dejal v videoposnetku, ki ga je objavila ruska tiskovna agencija RIA Novosti. Pri tem ni navedel, koliko ljudi bo ostalo in do kdaj, je pa poudaril, da si bo IAEA prizadevala vzpostaviti stalno prisotnost v jedrski elektrarni.\n\n\"Med pregledom nam je v le nekaj urah uspelo zbrati veliko informacij. Ključne stvari, ki sem jih moral videti, sem videl, pojasnila pa so bila zelo jasna,\" je dejal Grossi in hkrati opozoril na predano delo osebja in vodstva elektrarne, ki kljub zelo težkim okoliščinam profesionalno opravljajo svoje delo, poroča francoska tiskovna agencija AFP.\n\nPo poročanju ruske tiskovne agencije Interfax je generalni direktor IAEA že danes popoldne z delom svoje ekipe zapustil elektrarno, in sicer s štirimi od devetih vozil, s katerimi je ekipa IAEA prispela.\n\nEkipa strokovnjakov IAEA, ki naj bi v elektrarni ostala do sobote, bo med misijo v Zaporožju ocenila tudi fizično škodo, ugotovila funkcionalnost njenih varnostnih in zaščitnih sistemov, ocenila stanje osebja in izvedla nujne nadzorne dejavnosti.\n\nRuske sile so jedrsko elektrarno s šestimi reaktorji, ki velja za največjo v Evropi, zasedle kmalu po začetku invazije. Strah pred jedrsko katastrofo se je povečal po tem, ko so se v začetku julija okrepili spopadi v njeni okolici. Odgovornost za obstreljevanje sprti strani vseskozi prelagata druga na drugo.\n\n17.51 Putin ob naraščanju napetosti obiskal Kaliningrad\n\nRuski predsednik Vladimir Putin je danes obiskal rusko eksklavo Kaliningrad na obali Baltskega morja. V okviru obiska se je Putin ob začetku šolskega leta srečal z učenci kaliningrajskih šol in odgovarjal na vprašanja o različnih temah, od gospodarstva in raziskovanja vesolja do vojaškega posredovanja Moskve v Ukrajini.\n\n\"Poslanstvo naših vojakov v Ukrajini je zaščititi ljudi in seveda zaščititi samo Rusijo,\" je dejal Putin v televizijskem govoru. Dejal je tudi, da je Ukrajina začela ustvarjati protirusko enklavo, ki ogroža Rusijo, poroča francoska tiskovna agencija AFP.\n\nDo Putinovega obiska v Kaliningradu prihaja sredi naraščajočih napetosti med Moskvo in Brusljem, potem ko je EU Rusijo zaradi njene invazije na Ukrajini obremenila z več obsežnimi paketi sankcij.\n\nMočno militarizirana eksklava Kaliningrad meji na Litvo in Poljsko, ki sta odločno podprli Ukrajino v sporu z Moskvo, nima pa kopenske meje z Rusijo. Regija je od Rusije ločena vse od razpada Sovjetske zveze, ko je Litva postala neodvisna država.\n\nRusija se je junija sprla z Litvo, potem ko je ta blokirala prevoz ruskega blaga iz Rusije prek Litve v Kaliningrad, za katerega prav tako veljajo sankcije EU. Po protestih in grožnjah iz Moskve je Evropska komisija objavila nove smernice za tranzitni promet do Kaliningrada, ki določajo, da lahko Rusija po železnici tja brez večjih omejitev pripelje civilno blago. Tranzit vojaškega blaga ter blaga in tehnologije z dvojno rabo, za katere veljajo sankcije, pa je še vedno prepovedan.\n\nPrejšnji mesec je Rusija sporočila, da je v Kaliningradu namestila tri vojaška letala, opremljena z najsodobnejšimi hipersoničnimi raketami kinzhal, ki bodo v pripravljenosti 24 ur na dan.\n\n16.53 V Rusiji začetek obsežnih vojaških vaj Vostok 2022\n\nAktivna faza vaj se je začela v jutranjih urah z vajami bojnih letal, protiletalskih enot in simulacijami odstranjevanja min v Japonskem morju. \"Posadke bojnega letalstva se bodo urile v prestrezanju zračnih ciljev in izvajanju zračnih napadov na zemeljske cilje,\" je rusko obrambno ministrstvo navedlo v izjavi in objavilo posnetke, na katerih je videti vojaška letala, ki vzletajo, letijo v formaciji in izvajajo manevre.\n\nPo navedbah Moskve bo na vajah sodelovalo več kot 50 tisoč vojakov, ki bodo uporabili več kot pet tisoč enot vojaške opreme, vključno s 140 letali in 60 vojaškimi ladjami. Med sodelujočimi državami je med drugim tudi ruska ključna zaveznica Kitajska, poroča francoska tiskovna agencija AFP.\n\nVaje bodo predvidoma potekale do 7. septembra na več vojaških vadiščih v vzhodni Sibiriji, na daljnem vzhodu Rusije in v Japonskem morju. Potekale bodo pod poveljstvom ruskega generalštaba, obsegale pa bodo usposabljanje za obrambne in napadalne akcije na kopnem, v zraku ter v Japonskem in Ohotskem morju.\n\nKitajska je sredi meseca potrdila, da svoje vojake pošilja v Rusijo, kjer se bodo udeležili vojaških vaj Vostok 2022. Ob tem so v Pekingu dejali, da prisotnost kitajskih sil na skupnih vajah \"nikakor ni povezana s trenutnimi regionalnimi in mednarodnimi razmerami\", temveč je sodelovanje del tekočega dvostranskega sporazuma o sodelovanju z Rusijo.\n\nMoskva je izvedbo skupnih vaj Vostok 2022 − enega največjih ruskih vadbenih vojaških manevrov do zdaj − napovedala prejšnji mesec, kljub temu da od februarja izvaja vojaško operacijo v Ukrajini. Zadnje vaje podobnega obsega so potekale leta 2018.\n\n16.49 V Ukrajini od začetka vojne popolnoma uničenih najmanj 225 izobraževalnih ustanov\n\nKljub vojni v državi, ki traja že več kot pol leta, se je tudi za več sto tisoč ukrajinskih učencev, dijakov in študentov danes začelo novo šolsko leto. Od začetka ruske invazije je bilo v Ukrajini sicer skupno poškodovanih že več kot 2.100 izobraževalnih ustanov, najmanj 225 pa jih je bilo popolnoma uničenih, so sporočili iz Kijeva.\n\n\"Danes je 1. september − vaš dan, pomemben dan za vse nas, dan znanja,\" je danes prek videosporočila učence, dijake in študente nagovoril ukrajinski predsednik Volodimir Zelenski. Dodal je, da je letošnji začetek šole zaradi vojnega stanja precej drugačen, poroča nemška tiskovna agencija dpa.\n\n\"Nekateri so daleč od doma, v drugih regijah Ukrajine, nekateri celo v drugih državah,\" je dejal Zelenski. V Ukrajini in drugih nekdanjih sovjetskih republikah se novo šolsko leto tako v šolah kot na univerzah tradicionalno začne 1. septembra.\n\nPo podatkih ukrajinskih oblasti je bilo od začetka ruske invazije na Ukrajino v državi zaradi bombardiranja in obstreljevanja poškodovanih 2.199 izobraževalnih ustanov, 225 pa jih je bilo popolnoma uničenih, poroča francoska tiskovna agencija AFP. Po podatkih dpa je bilo poškodovanih 2.164, uničenih pa 272 ustanov.\n\nPolovica od 23 tisoč šol, ki jih je pregledalo ukrajinsko ministrstvo za šolstvo, je opremljenih z bunkerji, kjer bo potekal pouk. Tiste šole, ki bunkerjev nimajo, bodo pouk izvajale prek spleta. Na območjih pod ukrajinskim nadzorom je po podatkih ministrstva redni pouk v živo obnovilo le približno 27 odstotkov vseh šol. 42 odstotkov jih bo pouk izvajalo prek spleta, preostale pa v mešani obliki.\n\nBritanska nevladna organizacija Center za informacijsko odpornost (CIR) je danes sporočila, da je preverila 41 ustanov, ki so bile v Harkovu skorajda stalne tarče ruskega obstreljevanja in so \"delno ali povsem uničene\". \"Tisoči učencev v Harkovu so trenutno prikrajšani za varen dostop do izobraževanja, tehnične in specializirane opreme ter poklicnega usposabljanja, in temu ni videti konca,\" piše v poročilu CIR.\n\nPo oceni organizacije je bilo obstreljevanje izobraževalnih ustanov v mestu, ki je pred vojno štelo približno 1,4 milijona prebivalcev, \"ciljno usmerjeno in ne stranski produkt vsesplošnih napadov na civilno infrastrukturo\". Med tarčami naj bi bili med drugim internat za slabovidne študente, 218 let stara univerzitetna knjižnica, univerzitetni vadbeni bazen, ki so ga uporabljali olimpijski športniki, in skoraj 100 let stara poklicna šola, navaja AFP.\n\nCIR v poročilu navaja, da je obstreljevanje \"onemogočilo varen dostop do specializirane opreme za otroke s posebnimi potrebami, ogrozilo knjige, ki so prej preživele drugo svetovno vojno, sabotiralo olimpijske sanje in prekinilo pouk na visokih šolah, ki so delovale že več generacij\".\n\nPo poročanju tujih medijev, med njimi britanskega BBC in dpa, je na območjih pod nadzorom ruskih sil prišlo do prehoda na ruščino kot učni jezik in ruske učne načrte. Rusko obrambno ministrstvo sicer navaja, da je v več kot 1.400 šolah na ozemljih pod nadzorom Moskve več kot 326 tisoč učencev.\n\n16.48 Ekipa strokovnjakov IAEA prispela v jedrsko elektrarno Zaporožje\n\nEkipa strokovnjakov Mednarodne agencije za jedrsko energijo (IAEA) je danes prispela v jedrsko elektrarno Zaporožje na jugu Ukrajine, je na Telegramu sporočil ukrajinski operater jedrskih elektrarn Energoatom. V elektrarni naj bi ostala do sobote, poroča nemška tiskovna agencija dpa.\n\nMesto Energodar, v bližini katerega se nahaja jedrska elektrarna Zaporožje, je bilo po trditvah ukrajinskih oblasti pred obiskom inšpektorjev IAEA ponoči ponovno tarča obstreljevanja. Zaradi tega so ustavili enega od reaktorjev.\n\n14-članska ekipa IAEA naj bi v oblegani jedrski elektrarni Zaporožje, kjer bo ostala predvidoma do sobote, med drugim ocenila fizično škodo, ugotovila funkcionalnost njenih varnostnih in zaščitnih sistemov, ocenila stanje osebja in izvedla nujne nadzorne dejavnosti.\n\nRuske sile so jedrsko elektrarno s šestimi reaktorji, ki velja za največjo v Evropi, zasedle kmalu po začetku invazije. Strah pred jedrsko katastrofo se je povečal po tem, ko so se v začetku julija okrepili spopadi v njeni okolici. Odgovornost za obstreljevanje sprti strani vseskozi prelagata druga na drugo.\n\n16.46 Rusija zamrznitev vizumskega sporazuma označila za absurdno odločitev EU\n\nRuske oblasti so danes obsodile odločitev zunanjih ministrov Evropske unije, da se zaradi vojne v Ukrajini zamrzne sporazum o poenostavljenem izdajanju vizumov med EU in Rusijo. Moskva je pri tem posvarila pred morebitnimi povračilnimi ukrepi, poroča francoska tiskovna agencija AFP.\n\n\"To je slabo za Ruse. Pridobivanje vizumov bo trajalo dlje, a bo to otežilo razmere tudi za Evropejce,\" je na novinarski konferenci dejal tiskovni predstavnik Kremlja Dmitrij Peskov in zamrznitev sporazuma označil za še eno absurdno odločitev Zahoda v nizu nenehnih absurdov.\n\nZunanji ministri EU so v sredo na neuradnem zasedanju v Pragi dosegli politično soglasje o tem, da se popolnoma zamrzne sporazum med EU in Rusijo o poenostavljenem izdajanju vizumov iz leta 2007. To pomeni, da bodo ruski državljani precej težje pridobili schengenski vizum.\n\nVeč držav, predvsem Poljska in baltske, so sicer zahtevale popolno prepoved izdajanja turističnih vizumov ruskim državljanom. Bodo pa lahko te države, ki mejijo na Rusijo, z nacionalnimi ukrepi omejile vstopanje od tam.\n\nNekatere vzhodne članice EU so Rusom že prenehale izdajati turistične vizume, vendar se lahko ruski državljani z vizumi, ki so jih izdale druge članice, prosto gibljejo znotraj 26 držav − poleg 22 članic EU so to še Islandija, Lihtenštajn, Norveška in Švica. Še dodatnih 19 držav zunaj območja sprejema tujce, ki potujejo s schengenskim vizumom.\n\nUkrajinski zunanji minister Dmitro Kuleba je zamrznitev sporazuma v sredo označil za \"polovičen ukrep\" in dejal, da bi bilo treba vstop v EU dovoliti zgolj tistim ruskim državljanom, ki državo zapuščajo iz humanitarnih ali političnih razlogov.\n\n12.00 V jedrski elektrarni Zaporožje ustavili reaktor\n\nV jedrski elektrarni Zaporožje na jugu Ukrajine so zaradi ruskega obstreljevanja ustavili enega od reaktorjev, je danes sporočil ukrajinski operater jedrskih elektrarn Energoatom. V nuklearki danes pričakujejo inšpektorje Mednarodne agencije za jedrsko energijo (IAEA), ki so po poročanju nemške tiskovne agencije dpa že na območju pod nadzorom ruske vojske. \"Po najnovejših podatkih so prečkali nadzorno točko Vasilivka in v prihodnji uri jih pričakujemo v mestu Energodar,\" je povedal vodja ruskih okupacijskih oblasti v Energodarju Aleksander Volga.\n\nMesto Energodar, v bližini katerega stoji nuklearka Zaporožje, je bilo po trditvah ukrajinskih oblasti pred obiskom inšpektorjev IAEA ponoči tarča obstreljevanja. Zaradi tega so ustavili enega od reaktorjev jedrske elektrarne.\n\nKot je prek družbenega omrežja Telegram sporočil Energoatom, so zaradi napadov ob 4.57 po lokalnem času ustavili peti reaktor nuklearke. Šesti reaktor še vedno deluje v ukrajinskem energetskem sistemu, proizvaja pa tudi elektriko za potrebe nuklearke, je še pojasnil Energoatom.\n\nV uradu ukrajinskega predsednika Volodimirja Zelenskega so Rusijo obtožili, da želi preprečiti obisk delegacije IAEA v Zaporožju, na svoji spletni strani poroča britanski BBC.\n\nRuske sile medtem obtožujejo ukrajinsko vojsko, da od 8. ure po krajevnem času obstreljuje zbirališče delegacije IAEA blizu kraja Vasilivka in nuklearko Zaporožje, poroča ruska tiskovna agencija TASS.\n\n11. 44 Rdeči križ pozval k zaščiti jedrske elektrarne v Zaporožju\n\nSkrajni čas je, da se prenehamo igrati z ognjem in namesto tega sprejmemo konkretne ukrepe za zaščito jedrske elektrarne v Zaporožju, je danes dejal generalni direktor Mednarodnega odbora Rdečega križa (ICRC) Robert Mardini. Pozval je k ustavitvi vseh vojaških aktivnosti v bližini nuklearke in posvaril pred morebitnimi katastrofalnimi posledicami.\n\nMardini je obenem pozval k zaščiti vseh drugih jedrskih objektov v Ukrajini. \"Najmanjša napačna presoja lahko povzroči opustošenje, ki ga bomo obžalovali še desetletja,\" je ob tem opozoril.\n\n10.06 Generalni direktor Lukoila umrl po padcu skozi okno\n\nRavil Maganov, generalni direktor drugega največjega ruskega izvoznika nafte Lukoil, je danes umrl po padcu skozi okno bolnišnice v Moskvi, je za Reuters povedal dobro obveščen vir.\n\nO smrti 67-letnika ob sklicevanju na neimenovane vire poročajo tudi nekateri ruski mediji. Maganov se je v bolnišnici zdravil zaradi težav s srcem in depresijo, padel pa naj bi iz šestega nadstropja kliničnega centra.\n\nPolicija je sprožila preiskavo, po poročanju medijev pa je najverjetnejši vzrok samomor.\n\n⚡️ Vice President of Lukoil Ravil Maganov threw himself from the 6th floor of the TSKL in Moscow.\n\n\n\nThe oilman died on the spot from his injuries, his body was discovered by medical personnel. The reasons for what happened have not yet been established. pic.twitter.com/kCPewki86l — Flash (@Flash43191300) September 1, 2022\n\nIz družbe Lukoil so sporočili, da je Maganov umrl po \"hudi bolezni\". \"Z globokim obžalovanjem sporočamo, da je po hudi bolezni umrl Ravil Maganov,\" je Lukoil zapisal v izjavi, ki jo povzema francoska tiskovna agencija AFP. Podrobnosti smrti niso razkrili.\n\nMaganov je že drugi izmed vodilnih mož Lukoila, ki je v zadnjih mesecih umrl v skrivnostnih okoliščinah. V začetku maja letos je svet namreč pretresla smrt nekdanjega direktorja Lukoila Aleksandra Subotina. Oligarh naj bi umrl zaradi zastrupitve, ki je bila posledica terapije ob domnevnem \"zdravljenju alkoholnega mačka\". Šaman naj bi Subotinu z nožem naredil ureznino v kožo, v katero je potem nakapljal žabji strup.\n\nTudi sicer so od začetka leta našli mrtvih več vodilnih uslužbencev ruskih energetskih podjetij, vsi naj bi si vzeli življenje.\n\n9.56 Kijev Moskvo obtožil obstreljevanja tik pred prihodom ekipe IAEA\n\nKijev je danes ruske sile obtožil, da so pred obiskom inšpektorjev Mednarodne agencije za jedrsko energijo (IAEA) napadle mesto Energodar, kjer stoji jedrska elektrarna Zaporožje. Vodja IAEA Rafael Grossi je obljubil, da bo skupina inšpektorjev kljub spopadom svoj obisk nadaljevala.\n\nOd zore so ruske enote \"z minometi obstreljevale Energodar ter pri tem uporabile avtomatsko orožje in rakete\", je na Telegramu ob fotografijah poškodovanih stavb dejal župan mesta Dmitro Orlov. \"Zahtevamo, da Rusija opusti svoje provokacije in omogoči IAEA dostop do tega ukrajinskega jedrskega objekta,\" je dodal.\n\n\"Zavedamo se trenutnih razmer. Prišlo je do vojaških aktivnosti, tudi danes zjutraj, pred nekaj minutami /.../, vendar se ne bomo ustavili,\" je novinarjem povedal Grossi, preden se je danes zjutraj z ekipo 13 strokovnjakov odpravil proti elektrarni.\n\n\"Vemo, da obstaja sivo območje, kjer se začne zadnja linija ukrajinske obrambe in prva linija ruskih okupacijskih sil in kjer so tveganja velika,\" je dejal Grossi. Kot je dodal, morajo kljub tveganjem opraviti to \"zelo pomembno nalogo\".\n\nStrokovnjaki IAEA naj bi v oblegani nuklearki, kjer bodo ostali predvidoma do sobote, med drugim ocenili fizično škodo, ugotovili funkcionalnost njenih varnostnih in zaščitnih sistemov, ocenili položaj osebja in izvedli nujne nadzorne dejavnosti.\n\n8.22 Ruske sile ubile pet civilistov\n\nPavlo Kirilenko, guverner oblasti v Donecku, je sporočil, da so ruske sile ubile pet civilistov in ranile 12 ljudi.\n\n8.18 Severna Koreja razmišlja o napotitvi gradbenih delavcev v Ukrajino\n\nSeverna Koreja je izrazila zanimanje za napotitev gradbenih delavcev za pomoč pri obnovi infrastrukture na ozemljih pod rusko okupacijo v vzhodni Ukrajini.\n\nZamisel odkrito podpirajo visoki ruski uradniki in diplomati, ki severnokorejske delavce vidijo kot poceni in pridno delovno silo. \"Severnokorejski delavci bi lahko delali v izjemno težkih razmerah,\" je v intervjuju dejal ruski veleposlanik v Severni Koreji.\n\nSeverna Koreja je že julija priznala neodvisnost samooklicanih ljudskih republik Doneck in Lugansk, s čimer se je glede konflikta v Ukrajini še bolj povezala z Rusijo. Severnokorejski veleposlanik v Moskvi se je pred kratkim srečal s predstavniki teh dveh separatističnih ozemelj. Izrazil je optimizem glede sodelovanja na področju delovnih migracij.\n\nPogovori so potekali po tem, ko je Severna Koreja julija postala edina država poleg Rusije in Sirije, ki je priznala neodvisnost Donecka in Luganska.\n\n8.02 Ukrajina zatrjuje, da so Rusom povzročili velike izgube\n\nUkrajina zatrjuje, da so ruskim silam na jugu Ukrajine prizadejali velike izgube, poroča kijevski časnik Kyiv Independent.\n\n\"Operativno poveljstvo na jugu Ukrajine poroča, da so ukrajinske oborožene sile uničile 201 ruskega vojaka, 12 tankov T-72, 18 oklepnih vozil, več kot ducat različnih artilerijskih enot in šest skladišč streliva,\" medijsko poročilo ukrajinske vojske povzema Kyiv Independent.\n\n6.59 Kijev prebivalcem svetuje evakuacijo pred začetkom zime\n\nUkrajinska vlada prebivalcem, ki živijo na vzhodu in jugu države, kjer potekajo boji, svetuje, naj od tam odidejo pred začetkom zime. \"Pozivam k evakuaciji iz Donecka, Hersona, Zaporožja in dela harkovske regije pred začetkom hladnega vremena,\" je v sredo za ukrajinsko televizijo povedala podpredsednica vlade Irina Vereščuk.\n\n\"Tisti, ki lahko, naj odidejo postopoma in načrtno,\" je dodala Vereščukova.\n\nPrebivalcem je prav tako svetovala, naj se na območja, kjer živijo, ne vračajo pred prihodnjo pomladjo, čeprav bodo težave z ogrevanjem tam rešili. Po njenih besedah je ukrajinska vlada za zdaj odredila prisilno evakuacijo le v regiji Doneck, medtem ko druga omenjena območja še preverjajo.\n\nUkrajinsko vodstvo zaradi ruske invazije pričakuje težko zimo. Oskrba z ogrevanjem, elektriko in vodo v nekaterih delih države zaradi poškodovane infrastrukture ne bo delovala ali pa bo delovala le v omejenem obsegu.\n\nMedtem se je ukrajinski predsednik Volodimir Zelenski v sredo že drugič v nekaj dneh sestal z vodji ukrajinske vojske, policije in tajne službe, poroča dpa. Kot je dejal v svojem rednem večernem nagovoru, mu je vojska poročala o dogajanju na fronti, a podrobnosti ni navedel.\n\n\"Povedal bom le eno: v imenu naše obveščevalne službe se želim zahvaliti vsem ljudem, ki nas močno podpirajo na jugu države, zlasti na Krimu,\" je dejal ter dodal, da je obveščevalna služba hvaležna za namige in da poskuša te čim bolj izkoristiti.\n\n6.45 Rusija bi lahko začela novačiti obsojene kriminalce\n\nRusiji resno primanjkuje vojaškega osebja v Ukrajini in išče nove načine za povečanje števila svojih vojaških enot, sta za CNN povedala dva ameriška uradnika. Najnovejša ocena ZDA temelji na podatkih njihovih obveščevalnih služb.\n\nZDA navajajo, da si rusko ministrstvo za obrambo na več načinov prizadeva za mobilizacijo prebivalcev Rusije, ki bi nadomestili manjkajoče vojakov na fronti. Med drugim naj bi silila ranjene vojake, da se ponovno pridružijo agresiji na Ukrajino, in najemala osebje iz zasebnih varnostnih podjetij.\n\nZDA tudi trdijo, da bo rusko obrambno ministrstvo za popolnitev svojih vrst najverjetneje rekrutiralo obsojene kriminalce v Ukrajini. V zameno jim bodo ponudili pomilostitev in finančno nadomestilo.\n\nRuski predsednik Vladimir Putin je prejšnji teden vojaškemu vrhu ukazal, naj število vojakov poveča za 137 tisoč oseb, čeprav ni bilo jasno, kako namerava rusko obrambno ministrstvo doseči ta cilj. V začetku tega meseca je Pentagon ocenil, da je bilo med vojno v Ukrajini ubitih ali ranjenih kar 80 tisoč ruskih vojakov.",
    "STA: Izidi prijateljskih nogometnih tekem (2)": "* Izidi: - četrtek, 22. september: Avstralija - Nova Zelandija 1:0 (1:0) Kambodža - Bangladeš 0:1 (0:1) Tunizija - Komori 1:0 (0:0) Islandija - Venezuela 1:0 (0:0) Surinam - Nikaragva 2:1 (1:0) - petek, 23. september: Kamerun - Uzbekistan 0:2 (0:1) Etiopija - Sudan 1:1 (1:0) Južna Koreja - Kostarika 2:2 (1:1) Japonska - ZDA 2:0 (1:0) Irak - Oman 3:4 (0:0, 1:2) - 11 m Bahrajn - Zelenortski otoki 1:2 (1:1) Burkina Faso - DR Kongo 1:0 (0:0) Urugvaj - Iran 0:1 (0:0) Paragvaj - Združeni arabski Emirati 1:0 (0:0) Ekvatorialna Gvineja - Ruanda 0:0 Kanada - Katar 2:0 (2:0) Savdska Arabija - Ekvador 0:0 Egipt - Niger 3:0 (1:0) Jordanija - Sirija 2:0 (2:0) Brazilija - Gana 3:0 (3:0) Alžirija - Gvineja 1:0 (0:0) Mali - Zambija 1:0 (1:0) Maroko - Čile 2:0 (0:0) - sobota, 24. September: Argentina - Honduras 3:0 (2:0) Laos - Maldivi 1:3 (1:1) Hongkong - Mjanmar 0:0 Kirgizistan - Rusija 1:2 (1:1) Singapur - Indija 1:1 (1:1) Indonezija - Curacao 3:2 (2:2) Južna Afrika - Sierra Leone 4:0 (1:0) Slonokoščena obala - Togo 2:1 (0:0) Bolivija - Senegal 0:2 (0:2) Tanzanija - Uganda 1:0 (1:0) - nedelja, 25. september: 01.30 Kolumbija - Gvatemala 03.00 Peru - Mehika 04.00 Nova Zelandija - Avstralija 14.00 Niger - Liberija",
    "Putin se je udeležil vojaških vaj s kitajsko vojsko": "Putin se je udeležil vojaških vaj s kitajsko vojsko\n\nRuski predsednik Vladimir Putin se je danes udeležil obsežnih vojaških vaj, ki jih ruska vojska na Daljnem vzhodu izvaja skupaj s Kitajsko in več drugimi državami. Putin naj bi tam opazoval zadnjo fazo vaj, ki so se začele minuli četrtek, končale pa se bodo v sredo.\n\nMOSKVA > Putin se je na prizorišču vaj srečal z obrambnim ministrom Sergejem Šojgujem in načelnikom generalštaba ruske vojske Valerijem Gerasimovim, je danes po poročanju ruske tiskovne agencije Tass sporočil tiskovni predstavnik Kremlja Dmitrij Peskov.\n\nKasneje naj bi si glede na njegovo napoved ruski predsednik ogledal zadnji del vaj, ki se v sredo končujejo.\n\nVojaške vaje, imenovane Vostok 2022, potekajo na več območjih, namenjenih za vojaški trening na ruskem Daljnem vzhodu in v morju ob vzhodni obali. Glede na navedbe Moskve v njih sodeluje več kot 50.000 vojakov, vključenih je več kot 5000 kosov vojaške opreme, vključno s 140 zračnimi plovili in 60 ladjami.\n\nMed sodelujočimi državami je več ruskih sosed, pa tudi Sirija, Indija in ključna zaveznica Kitajska. Podobne vaje so nazadnje potekale leta 2018",
    "Datum, ura in televizijski kanal za ogled ali prenos v živo Svetovno prvenstvo v odbojki za moške FIVB ZDA 2022 v ZDA": "Brazilija se bo na tekmi skupinskega dela svetovnega prvenstva v odbojki FIVB za moške 2022 pomerila s Katarjem. Tukaj lahko najdete vse informacije o tej igri, na primer kdaj, kje, kako gledati ali pretakati to igro v živo v ZDA.\n\nVodilni v skupini B, BrazilijaIgraj proti Katar Katera bo zadnja tekma Svetovno prvenstvo FIVB v odbojki za moške 2022 Skupinska faza. Tukaj poiščite vse informacije, ki jih želite vedeti o tej igri, vključno z datumom, uro in televizijskim kanalom za ogled ali pretakanje te igre v živo v ZDA.\n\nSkupinski del je končan BrazilijaEni glavnih favoritov za zmago v svojem bazenu in napredovanje v naslednji krog bodo skušali zaključiti sodelovanje v skupinskem delu z novo zmago. Kuba in Japonska. Možnost za to imajo proti doslej najšibkejšemu tekmecu v skupini.\n\nKatar Vemo, da so jih že odstranili. Njuna dva huda poraza otežujeta vstop na tretje mesto Bazen b, kar bi jim omogočilo sanjati o napredovanju v naslednji krog. Večinoma je vmes Japonska in Kuba Tretje mesto bo, čeprav tretje mesto nikakor ni zagotovljeno. Tudi Katarci bodo skušali dobro zaključiti.\n\nBrazilija proti Katarju: Datum\n\nBrazilija in Katar Ta torek, 30. avgusta 2022 ob 10.00 (ET) v Ljubljani v Sloveniji se bosta pomerila v drugi tekmi skupinskega dela. Svetovno prvenstvo FIVB v odbojki za moške 2022.\n\nBrazilija proti Katarju: čas držav v Ameriki\n\nET: 10:00 dopoldan\n\nCT: 9.00 zjutraj\n\nMT: 8:00 dopoldne\n\nPT: 7:00 zjutraj\n\nBrazilija proti Katarju: TV kanal za gledanje ali pretakanje v živo v ZDA\n\nTo je Svetovno prvenstvo FIVB v odbojki za moške 2022 Igra na skupinski ravni med Brazilija in Katar Na voljo za gledanje v Združenih državah Amerike: Volleyball TV, platforma FIVB za pretakanje.",
    "Karmen Švegl se poslavlja: bližnji vzhod bo zamenjala za Azijo": "Karmen Švegl se z družino seli v Azijo, od koder se bo še naprej javljala kot televizijska dopisnica.\n\nDopisnica nacionalne televizije Karmen Švegl, ki je dvajset let pokrivala Bližnji vzhod, je nevarnemu območju dokončno pomahala v slovo. Odkar ima sina, so sicer živeli v Istanbulu, in ne na kakšnem vojnem območju, a je s teh redno poročala.\n\n»Po vseh teh letih se marsikaj naučiš, predvsem pa to, da v tovrstnem delu novinarstva, ki zajema poročanje z vojnih žarišč, stopiš kakšen korak nazaj, da ti ni treba biti vedno v prvi vrsti, da si lahko kdaj tudi v drugi ali tretji. Sicer pa nikoli ne veš, kako se bo na koncu odvilo,« pravi Karmen, ki se z družino seli v Bangkok, ki na žalost spada med najbolj onesnažena mesta na svetu. »Delo bo ravno tako zanimivo, čeprav mi je nekako žal, da v svoji novinarski karieri nisem dočakala sprememb v Iranu, kar me zelo žalosti. Zdaj me čakajo novi izzivi. Pokrivala bom azijske države, med katerimi sta tudi Kitajska in Indija. To sta državi, kjer je veliko dogajanja, in zdaj bodo lahko gledalci nacionalne televizije prav na račun dopisništva na tem koncu sveta izvedeli marsikaj novega.«",
    "Kitajska je za Ameriko trši oreh kot nekdanja SZ": "Svet\n\nMarko Osolnik 30. avg. 2022 6:00 | 634\n\nNedavni obisk predsednice predstavniškega doma kongresa Nancy Pelosi na Tajvanu ter buren odziv uradnega Pekinga nanj (v mislim imam predvsem množične večdnevne pomorske in letalske manevre vojske LR Kitajske v zračnem in morskem prostoru okoli de facto samostojnega otoka ter izstreljevanje raket) so nov dokaz, da se rivalstvo za prevlado – tako v indopacifiški makroregiji kot tudi na globalni ravni – med zdajšnjo hegemonsko supersilo (ZDA) ter vse močnejšo in drznejšo izzivalko (LR Kitajska) pospešeno in nevarno intenzivira.\n\nZaradi brutalne ruske agresije na Ukrajino, ki traja že od konca februarja, se zlasti preko medijskega poročanja in komentiranja ustvarja vtis, da je 145-milijonska Ruska federacija spet glavna tekmica ZDA (in manj celotnega »kolektivnega Zahoda«) za svetovno prevlado. Vendar še zdaleč ni tako: Rusija razen velikanskega ozemlja, jedrske oborožitve in izdatnih energetskih virov nima več nobenih strukturnih elementov supersile. Kot lahko vidimo v Ukrajini, celo ruska vojska, ki so jo dve desetletji z izdatnimi proračunskimi sredstvi modernizirali, ni ravno bojno učinkovita, da o tehnološki sofisticiranosti sploh ne izgubljamo besed …\n\n\n\nPo drugi strani pa je LR Kitajska v zadnjih treh desetletjih in pol bliskovitega gospodarskega in tehnološkega razvoja dosegla raven multidimenzionalne (gospodarske, vojaške, politične in celo ideološke) supersile, ki svetu (predvsem razvijajočim se državam v Aziji, Afriki in Latinski Ameriki) ponuja svoj model političnega in socioekonomskega razvoja. Ta se bistveno razlikuje od zahodnega modela, ki je utemeljen na bolj ali manj reguliranem tržnem gospodarstvu, politični demokraciji, spoštovanju človekovih pravic in vladavini prava.\n\nKitajska je v zadnjih treh desetletjih in pol bliskovitega gospodarskega in tehnološkega razvoja dosegla raven multidimenzionalne (gospodarske, vojaške, politične in celo ideološke) supersile, ki svetu ponuja svoj model političnega in socioekonomskega razvoja.\n\nPo mnenju poznavalcev vzhodnoazijske supersile so glavni elementi t. i. kitajskega modela naslednji: avtoritarna in vseobvladajoča enopartijska država, državni kapitalizem s tako rekoč vsemi elementi centralnega načrtovanja, vse bolj izražen velikodržavni šovinizem večinskega naroda Hanov ter posledična pospešena in pogosto nasilna sinizacija nehanskih narodov (zlasti Tibetancev in muslimanskih Ujgurov), vse bolj meritokratsko funkcioniranje partijskega in državnega aparata (v skladu s prastaro mandarinsko tradicijo cesarske Kitajske), popolni visokotehnološki nadzor nad državljani, (dosedanja) neomerkantilistična trgovinska politika ter čedalje bolj asertivna zunanja in varnostna politika, katere glavni cilj je najprej vnovična uveljavitev Kitajske kot hegemonske sile v Vzhodni in Jugovzhodni Aziji, v končni fazi pa kitajska globalna hegemonija.\n\nKitajski model razvoja\n\n\n\nAmeriški sociolog Jack Goldstone poudarja: »Ne bi podcenjeval stopnje privlačnosti kitajskega modela avtoritarnega državnega kapitalizma na svetovni ravni, kajti treba je priznati, da so različni procesi in dogodki v zadnjem desetletju in pol (finančno-gospodarska kriza kot posledica implementacije neoliberalne doktrine, naraščajoča dohodkovna neenakost, posledični vzpon skrajno levih in desnih populizmov, cela vrsta bledih, nesposobnih, pa tudi moralno pokvarjenih političnih voditeljev na Zahodu itn.) že dodobra načeli privlačnost zahodne liberalne demokracije, in sicer zlasti v državah v razvoju.\n\n\n\nNavsezadnje ima vzhodnjaška avtoritarnost ('učinkoviti avtoritarizem') odkrite občudovalce celo med voditelji držav članic Evropske unije; v mislih imam predvsem predsednika madžarske vlade Viktorja Orbana in bivšega podpredsednika poljske vlade Jaroslawa Kaczynskega.« Vodilni kitajski predstavniki na čelu s predsednikom Xi Jinpingom so že večkrat izrazili prepričanje, da je kitajski model gospodarskega razvoja in politične ureditve mogoče uveljaviti tudi v drugih državah, seveda z določenimi lokalno specifičnimi prilagoditvami.\n\n\n\nTemelj moči in vpliva sleherne države je kajpada produktivnost njenega gospodarstva, torej velikost BDP. Treba je priznati, da je razvoj kitajskega gospodarstva v zadnjih 35 letih najbolj občudovanja (in posnemanja) vreden primer rasti in modernizacije v znani zgodovini; leta 1985 je tako kitajski BDP znašal 309,5 milijarde dolarjev, lani pa je dosegel astronomskih 17,73 bilijona dolarjev.\n\n\n\nKitajska je po kupni moči že največje svetovno gospodarstvo, nominalno pa bo ZDA po napovedih Svetovne banke presegla leta 2031. Medtem ko so razvite zahodne države leta 1960 pomenile več kot 60 odstotkov globalnega BDP, je sedanji delež Zahoda v globalnem BDP le še 37-odstoten. Okoli leta 2050 naj bi v globalnem BDP upadel na nekaj več kot 20 odstotkov, kitajski pa naj bi znašal 22 odstotkov. Pod pogojem, da ne bo prišlo do večje gospodarske krize in/ali varnostno-politične nestabilnosti, bo LR Kitajska leta 2050 torej daleč največje svetovno gospodarstvo.\n\nKitajska je po kupni moči že največje svetovno gospodarstvo, nominalno pa bo ZDA po napovedih Svetovne banke presegla leta 2031.\n\nKitajci imajo že zdaj daleč največji industrijski sektor na svetu, za ameriške poslovneže in politike pa je še posebej skrb vzbujajoče, da Kitajska prehiteva zahodno supersilo tudi na v 21. stoletju odločilnem področju visokih tehnologij. Leta 2020 je bilo tako na Kitajskem proizvedenih 1,5 milijarde mobilnih telefonov, 250 milijonov najsodobnejših računalnikov in 25 milijonov avtomobilov. Kot so na osnovi poglobljenega proučevanja kitajske ekonomije pred letom dni ugotovili harvardski raziskovalci pod vodstvom Grahama Allisona, so Kitajci že dohiteli, v nekaterih primerih pa celo prehiteli Američane pri razvoju ključnih tehnoloških disciplin (superprevodniki in polprevodniki, umetna inteligenca, 5G, robotika in t. i. računalništvo v oblaku).\n\n\n\nV zadnjih petih letih so kitajske oblasti začele občutneje spodbujati tudi domače povpraševanje, saj se zavedajo, da gospodarska rast, ki jo poganja predvsem izvoz, ni dolgoročno vzdržna, zlasti še, če upoštevamo dogodke in procese v svetu v zadnjem obdobju (ponovni vzpon protekcionizma, pandemija kovida-19 in posledična delna deglobalizacija …).\n\n\n\nPoleg tega hoče partijsko-državna elita v Pekingu povečati tudi povprečno produktivnost dela, ki še vedno precej zaostaja za razvitimi ekonomijami Zahoda in Vzhodne Azije (Japonske in Južne Koreje), vendar bo to zahtevalo obsežne strukturne reforme. Ob tem je treba dodati, da Kitajci že od leta 2005 poskušajo zmanjšati svojo odvisnost od mednarodnega gospodarstva; takrat je bilo namreč sprejeto pravilo obveznega 30-odstotnega deleža domačih komponent proizvodov v enajstih industrijskih panogah. Strategija Made in China 2025 je ta delež povečala na 70 odstotkov v desetih panogah (zlasti v umetni inteligenci, farmaciji in medicinski opremi, letalski industriji ter v proizvodnji računalnikov in njihovih programov). Poznavalci soglašajo v oceni, da Kitajci pospešeno izvajajo ekonomsko transformacijo, predvsem pa poskušajo bistveno zvišati stopnjo samozadostnosti svojega gospodarstva (zlasti v tehnološko-inovacijskem sistemu, nekoliko manj v dobavnih verigah).\n\nKitajski avtoritarni režim državam sveta ponuja tudi lastno vizijo ureditve in razvoja svetovne skupnosti. Tako je predsednik Xi spomladi v več govorih predstavil t. i. globalno varnostno pobudo (GSI), ki temelji na naslednjih načelih – nedeljivi varnosti, azijski varnostni model (vzajemno spoštovanje, odprtost in vsestransko povezovanje), nasprotovanje enostranskim sankcijam in boj proti »novi hladni vojni«. Kot je bilo pričakovati, Xi in njegovi podrejeni politiki, diplomati, akademiki … predvsem odločno nasprotujejo ideji, da obstaja en sam model političnega in socioekonomskega razvoja, ki naj bi ga posnemale vse države sveta (demokracija, pravna drzava, spoštovanje človekovih pravic in tržno gospodarstvo). Poleg tega GSI odločno obsoja »politiko sile in unilateralizma« v mednarodnih odnosih, še posebej kritična pa je do »enostranskih sankcij«. Po drugi strani pa močno poudarja pravico držav do »suverenosti in ozemeljske celovitosti« (beri: pravica LR Kitajske do suverenosti nad Tajvanom). Kot na dlani je torej, da je GSI usmerjena predvsem zoper zahodni liberalni koncept globalne skupnosti.\n\nBRI – priložnost ali past?\n\n\n\nO izjemnih geoekonomskih/geopolitičnih ambicijah azijske supersile veliko pove megaprojekt Pobuda pas in cesta (BRI), ki ga je uradni Peking lansiral jeseni 2013. Gre za poskus strukturiranja celotne Evrazije (v veliki meri pa tudi Afrike in Oceanije) okoli Kitajske, in sicer z gradnjo cest, železnic, plino- in naftovodov, pristanišč, letališč, predorov, jezov in tudi informacijske infrastrukture. Trenutno v BRI sodeluje 149 držav, Kitajci so napovedali, da bodo v gradnjo načrtovanih objektov do leta 2049 vložili najmanj štiri bilijone dolarjev, nad finančnim vidikom BRI pa bdi leta 2014 ustanovljena Azijska banka za investicije v infrastrukturo.\n\n\n\nOsebno soglašam s tistimi analitiki, ki trdijo, da si poskušajo Kitajci z BRI zagotoviti strateško globino v soočanju z ZDA na zahodnem delu Pacifika. S kitajskega zornega kota namreč ponuja Evrazija priložnost obiti ZDA skozi osrednji in zahodni del Azije predvsem v smislu kopenskega dostopa do Perzijskega zaliva in nasploh Indijskega oceana. Tako bi Kitajci izničili oziroma vsaj močno zreducirali veliko prednost Amerike, ki je dominantna sila na Tihem oceanu in za zdaj še nadzoruje glavne pomorske trgovske poti po vsem svetu. Že začetnik anglosaške šole geopolitike Halford Mackinder pa je dokazoval, da tista sila, ki vlada Evraziji, obvladuje celoten svet.\n\n\n\nBRI je privlačen predvsem za nerazvite države z avtoritarnimi političnimi sistemi, saj Kitajci v nasprotju z zahodnjaki razvojne pomoči in posojil ne pogojujejo s spoštovanjem demokratičnih načel in procedur ter človekovih pravic, poleg tega pa je, opozarjajo poznavalci, način financiranja projektov v okviru BRI tako rekoč idealen za razcvet korupcije, nepotizma ter zlasti finančne in politične odvisnosti kreditojemalk od Kitajske. Številne države bi tako utegnile v prihodnjih letih in desetletjih pasti v t. i. dolžniško suženjstvo do Kitajske.\n\n\n\nTakšna žalostna usoda je že doletela Šrilanko, kjer so kitajski investitorji financirali gradnjo trgovskega pristanišča Hambantota na jugu države. Izkazalo se je, da je nova luka premalo donosna, in Šrilanka posledično ni bila zmožna odplačevati obresti in glavnice kitajskim posojilodajalcem. Leta 2017 so bile šrilanške oblasti omenjeno luko prisiljene prepustiti kitajski strani za 99 let v najem in upravljanje.\n\n\n\nVzporedno s hitrim gospodarskim razvojem je v zadnjih desetletjih eksponencialno naraščala tudi kitajska vojaška moč in LR Kitajska velja za drugo najmočnejšo vojaško silo sveta, ki že resno ogroža vojaško prevlado ZDA v indopacifiški megaregiji, predvsem v Vzhodni in Jugovzhodni Aziji ter na bližnjih morjih (Vzhodno- in Južnokitajsko morje). Po mnenju britanskega strokovnjaka za Vzhodno Azijo Geoffa Dyerja imajo kitajske oborožene sile, ki štejejo več kot dva milijona vojakov, na voljo visokotehnološko oborožitev za vse rodove. »V zadnjih letih so razvili hipersonične rakete, protiladijske balistične izstrelke in izjemno močno orožje za generiranje elektomagnetnih pulzov, ki je sposobno za več ur ohromiti funkcioniranje bojnih skupin ameriške vojaške mornarice,« trdi Dyer.\n\n\n\nPo njegovih besedah se kitajski odločevalci zavedajo, da Kitajci vsaj še desetletje ali dve ne bodo sposobni resno ogroziti ameriške prevlade na svetovnih oceanih, zato razvijajo predvsem takšne vojaške ladje in drugo oborožitev, s katero bodo lahko preprečili dostop ali vsaj prosto manevriranje ameriških vojaških ladij v akvatoriju do 2500 kilometrov od kitajskih obal, zlasti pa znotraj t. i. prve verige otokov (Japonska–Okinava–Tajvan–Filipini-Borneo). Z morebitnim zmanjševanjem prisotnosti vojaške mornarice ZDA v zahodnem Pacifiku pa se Kitajci nadejajo, da bodo lahko postopno spodkopali ameriško zavezništvo z drugimi azijskimi državami, in sicer zlasti z Južno Korejo in Filipini, morda pa celo z Japonsko.\n\nZa gospodarske in tudi varnostne interese zahodnih držav je zelo škodljivo tudi, da Kitajci že vrsto let svojo informacijsko-komunikacijsko opremo uspešno plasirajo v razvijajoče se države v Aziji, Afriki in Latinski Ameriki. Tovrstna kitajska oprema je namreč še vedno občutno cenejša od ameriške ali evropske, poleg tega pa LR Kitajska tem državam ponuja tudi tehnološke rešitve, ki so še posebej zanimive za avtoritarne režime (tehnike za sledenje državljanom, za prepoznavanje obrazov in celo pričesk, za filtriranje svetovnega spleta itn.). Kot je znano, so kitajski strokovnjaki te tehnološke rešitve razvili najprej za nadzor nad domačim prebivalstvom (predvsem nad političnimi oporečniki in nezadovoljnimi etničnimi manjšinami, kot so Ujguri in Tibetanci).\n\n\n\n»Večno« vprašanje Tajvana\n\n\n\nJasno je, da bo epicenter ameriško-kitajskega rivalstva za hegemonijo v indopacifiški makroregiji in posledično v vsem svetu tudi v prihodnje Tajvan (uradni naziv: Republika Kitajska na Tajvanu). Ta 23-milijonski otok, kamor so se konec 40. let prejšnjega stoletja zatekli v državljanski vojni s komunisti poraženi nacionalisti (Kuomintang), je namreč v samem jedru nacionalne identitete sodobne Kitajske in njene geopolitične strategije. Je etnično in zgodovinsko nesporno kitajsko ozemlje, predvsem pa je za LR Kitajsko vitalnega pomena njegova geografska lega.\n\n\n\nVodilni kitajski vojaški strateg, generalmajor Peng Guanqian je že pred več leti v zelo temačnih barvah orisal geopolitične posledice morebitne dokončne odcepitve Tajvana: »Če bi se Tajvan ločil od Kitajske, potem ne bi bila poteptana samo nacionalna čustva 1,3 milijarde ljudi kitajskega porekla, ampak bi se znatno zožil tudi strateški prostor za preživetje in razvoj kitajske nacije. Presekane bi bile namreč vitalne pomorske poti, ki Kitajsko povezujejo s svetom. Kitajsko bi velika veriga otokov v zahodnem Pacifiku za vedno ločevala od odprtega oceana. Velika kopenska in pomorska nacija bi dejansko postala država brez izhoda na širni ocean.«\n\n\n\nČedalje več strateških analitikov ugotavlja, da se kitajsko vodstvo vse bolj nagiba k vojaški rešitvi tajvanskega vprašanja v treh do petih letih, saj naj bi v Pekingu že nekaj časa prevladovalo prepričanje, da je na Tajvanu vladajoča Demokratična napredna stranka »zelo separatistično usmerjena« in posledično ni zainteresirana za vnovično združitev otoka z matično državo po formuli ena država – dva sistema, kar predlaga uradni Peking.\n\n\n\nTajvanski separatisti naj bi seveda uživali prikrito, a dejansko podporo ZDA in Japonske. Predvsem kitajski predsednik Xi naj bi trdno verjel, da je njegovo zgodovinsko poslanstvo doseči vnovično združitev Tajvana z matico bodisi na miren bodisi nasilen način. Xi je v zadnjih letih že večkrat izjavil, da je vrnitev Tajvana pod »polno suverenost« LR Kitajske »nujni pogoj« za t. i. veliko pomladitev kitajske nacije. Znani ameriški sinolog Michael Pillsbury, avtor odmevne knjige Stoletni maraton, pa je prepričan, da je »velika pomladitev kitajske nacije« zgolj evfemizem za vzpostavitev svetovne gospodarske, politične, vojaške in tudi sociokulturne globalne prevlade LR Kitajske.\n\n\n\nPillsbury dokazuje, da je kitajsko vodstvo že za časa ustanovitelja LR Kitajske Mao Zedonga sprejelo tajno vseobsegajočo strategijo, katere cilj je vzpon vzhodne velikanke na položaj globalnega hegemona; to naj bi se zgodilo najpozneje do leta 2049, ko bodo Kitajci praznovali 100. obletnico ustanovitve LR Kitajske. Kot navaja Pillsbury, priznani kitajski teoretik mednarodne politike Zhao Tingjang označuje sinocentrično globalno ureditev z izrazom tianxia, se pravi kot enoten globalni sistem, ki ga vodi »prastara in superiorna kitajska civilizacija«.\n\n\n\nPillsbury takole opredeljuje kitajsko vizijo »pravične in harmonične« svetovne ureditve: »Kot center civiliziranega sveta bi imela Kitajska odgovornost 'izboljšati' vse države in ljudstva sveta, in sicer tako, da bi jih 'harmonizirala' s širjenjem kitajskih vrednot, jezika in kulture; tako bi se namreč lažje vključili v kitajski imperialni sistem. Ta imperij daje redu prednost pred svobodo, svoji etiki pred pravom in vladavini elite pred demokracijo in človekovimi pravicami.«\n\n\n\nŽe na prvi pogled je očitno, da gre le za modernizacijo in globalizacijo starega vazalnega odnosa med »osrednjim cesarstvom« (Kitajsko) in podrejenimi bolj ali manj oddaljenimi državami, torej za mednarodno ureditev, ki je bila značilna za Vzhodno in Jugovzhodno Azijo pred vdorom evropskih kolonialnih sil.\n\nVojna v Ukrajini ugodna za Kitajce\n\n\n\nLR Kitajska torej očitno želi postati svetovna hegemonska sila, ZDA pa se temu položaju gotovo niso voljne odpovedati. To ustvarja v mednarodni skupnosti hude napetosti, ki bi lahko – po seriji napačnih potez z obeh strani – eskalirale celo v vojaški spopad globalnih razsežnosti: spomnimo se zgolj rivalstva za svetovno prevlado med britanskim imperijem in nemškim cesarstvom konec 19. in na začetku 20. stoletja, ki je na koncu privedlo do izbruha 1. svetovne vojne.\n\n\n\nMenim pa, da pravi vojaški spopad med velikankama ni verjeten, četudi ga ni mogoče povsem izključiti; v mislih je treba namreč imeti predvsem dejstvo, da imata obe državi jedrsko orožje in druga orožja za množično uničevanje, kar pomeni, da bi bil morebitni vojaški spopad med njima preprosto preveč uničujoč. Poleg tega sta državi gospodarsko zelo tesno prepleteni: obseg trgovske menjave med njima je leta 2020 dosegel 615 milijard dolarjev (ZDA so imele deficit kar 285,5 milijarde dolarjev!), Kitajci pa so tudi lastniki ameriških državnih obveznic za 1,07 bilijona dolarjev. Rivalstvo za globalno hegemonijo med ameriško in azijsko supersilo bo posledično po vsej verjetnosti dolgo(deset)letni maraton, zelo pomembno pa bo, katere in kakšne zaveznice bosta imeli obe tekmici.\n\n\n\nGlede tega so brez dvoma v precej boljšem položaju ZDA, ki imajo še iz časov ameriško-sovjetskega antagonizma v indopacifiški makroregiji vzpostavljeno celo omrežje bilateralnih in multilateralnih zavezništev. Predvsem pa je dejstvo, da večina močnih držav na tem velikanskem območju (Japonska, Južna Koreja, Vietnam, Avstralija in Indija) širjenje kitajskega vpliva dojema kot hudo grožnjo svojim nacionalnim interesom.\n\nLeta 2020 je bilo na Kitajskem proizvedenih 1,5 milijarde mobilnih telefonov, 250 milijonov najsodobnejših računalnikov in 25 milijonov avtomobilov.\n\nIndija, ki prav tako želi postati supersila, za zdaj še vztraja pri t. i. strateški avtonomiji (to se kaže tudi v stališču uradnega New Delhija do ruske agresije zoper Ukrajino), realno pa lahko v prihodnjih letih pričakujemo vse večje zbliževanje in usklajevanje ameriške in indijske zunanje in varnostne politike v Indopacifiku. Tudi zaradi tega, ker je tradicionalni indijski rival na podcelini, muslimanski Pakistan, že vsaj 15 let tesen zaveznik LR Kitajske. Po drugi strani lahko Kitajci poleg Severne Koreje in Pakistana računajo še na Kambodžo, Mjanmar, Laos in Iran, bržkone pa tudi na Bangladeš, morda celo na Nepal. Na splošno bi lahko rekli, da LR Kitajska že vodi neformalno globalno koalicijo držav, ki hočejo (bolj ali manj radikalno) revizijo sedanje globalne ureditve.\n\n\n\nPredvsem pa je bila za pekinške oblastnike kot od boga poslana ruska invazija na Ukrajino, saj je za dolga leta (morda celo za desetletje ali dva) povsem pokvarila odnose med 145-milijonsko Rusko federacijo in zahodnimi državami, Rusijo pa je potisnila v naročje Kitajske, ki ima v tem razmerju že več let glavno besedo. Četudi tega ruski avtokrat Vladimir Putin nikakor ne želi priznati, je država, ki ji že več kot dve desetletji vlada s trdo roko, zreducirana na nezavidanja vredno vlogo surovinske baze industrijsko in tehnološko neprimerno močnejše Kitajske.\n\n\n\nRuski opozicijski analitik Aleksander Gabuev se boji, da bo prihodnost Rusije v tesnem objemu rumene supersile temačna: »Kitajska bo najpomembnejša partnerica Rusije, glavna destinacija za izvoz in glavni vir uvoza ter tudi ključna diplomatska partnerica, še posebej po tem, ko se bo Indija močno oddaljila od Rusije in se približala demokracijam v Indopacifiku in Evropi. Starajoča se vladajoča elita v Kremlju bo vse bolj voljna igrati vlogo ponižne služabnice Kitajske, ki prerašča v pravo rivalko Amerike.« Brez dvoma bi bilo za ZDA (pa tudi za EU) občutno bolj ugodno, če bi se Rusija – seveda v zameno za določene geopolitične koncesije v postsovjetskem prostoru – postopoma vključila v veliko protikitajsko koalicijo, a dejstvo je, da je ta scenarij glede na sedanje razmere v Ukrajini in nasploh v Vzhodni Evropi čedalje bolj geopolitična fantastika …\n\n*Prispevek vsebuje mnenja in ocene avtorja in ne odraža nujno stališč Ministrstva za zunanje zadeve RS.\n\n**V aktualni tiskani izdaji Reporterja smo pričujoči prispevek pomotoma objavili z napačnim naslovom. Avtorju se opravičujemo in esej v celoti in s pravim naslovom objavljamo na tem mestu.",
    "Kronika preteklih 24 ur: Ujeli kar 201 osebo pri nezakonitem vstopu v Slovenijo": "",
    "Ukrajinske sile z ognjeno močjo nadzirajo promet preko Dnepra": "",
    "Velikanski pritisk migrantov: Bralec nam je poslal slike prijetja v Dobovi": "Policija je v prvih sedmih mesecih letos obravnavala 8212 nezakonitih prehodov državne meje, kar je za dobrih 80 odstotkov več kot v enakem obdobju lani, ko je teh bilo 4552. Kot je razvidno iz policijske statistike, je med njimi še naprej največ Afganistancev, a se njihov delež zadnje tedne zmanjšuje, tako da predstavljajo le še petino vseh.\n\nNajvečji pritisk nezakonitih prečkanj meje še naprej beležijo na območju koprske policijske uprave, kjer so zabeležili skoraj polovico vseh primerov, opazna pa je rast števila še na območju novomeške policijske uprave, kjer beležijo skoraj tretjino vseh primerov.\n\nŠtevilo obravnavanih izraženih namer podaje prošenj za mednarodno zaščito se je v primerjavi z enakim obdobjem lani povečalo za skoraj trikrat. Skupaj jih je bilo 7196, kar predstavlja kar 88 odstotkov vseh odkritih migrantov, ki so nezakonito prestopili mejo. Predvsem gre za izrazito povečanje števila državljanov Afganistana, ki se nadaljuje iz lanskega leta, sicer pa so obravnavali tudi 6443 vlog za začasno zaščito, od katerih so bile skoraj vse sprejete od državljanov Ukrajine.\n\nSTA objavlja tabeli s podatki o številu nezakonitih prehodov meje v prvih sedmih mesecih 2022 in primerjavo z enakim obdobjem lani glede na državljanstvo, po policijskih upravah in tabelo o številu oseb, ki so jih tuji varnostni organi vrnili slovenskim oziroma slovenski organi tujim. Prav tako so objavljene tabele o številu prošenj za mednarodno zaščito in številu odobrenih prošenj ter številu prosilcev in njihovi nastanitvi na 29. avgust 2022.\n\nŠtevilo nezakonitih prehodov meje v prvih sedmih mesecih 2022 in 2021 glede na državljanstvo\n\ndržavljanstvo število prehodov 2022 2021 --------------------------------------- Afganistan 1565 998 Bangladeš 962 520 Pakistan 944 815 Indija 729 24 Turčija 439 249 Burundi 422 0 Irak 404 144 Kuba 357 0 Nepal 354 58 Hrvaška 345 395 ostali 1691 1349 --------------------------------------- skupaj 8212 4552\n\nVir: policija, MNZ, urad vlade za oskrbo in integracijo migrantov\n\nŠtevilo obravnavanih nezakonitih prehodov meje v prvih sedmih mesecih 2022 in 2021 po policijskih upravah\n\nPU število prehodov 2022 2021 --------------------------------------- Koper 4057 2327 Novo mesto 2502 789 Maribor 1160 839 Celje 187 127 Murska Sobota 159 177 Ljubljana 123 238 Nova Gorica 17 44 Kranj 6 11 Uprava AC policije 1 0\n\nVir: policija, MNZ, urad vlade za oskrbo in integracijo migrantov",
    "STA: Mok zaradi spora preložil skupščino, po kateri bo znan gostitelj ZOI 2030": "Mumbai, 8. septembra - Mednarodni olimpijski komite (Mok) je danes v izjavi za javnost zapisal, da bo zaradi sporov v Indijskem olimpijskem komiteju (IOA) preložil generalno skupščino, po kateri bo znan gostitelj zimskih olimpijskih iger leta 2030, poroča nemška tiskovna agencija dpa.",
    "V Iranu so obesili že mrtvo žensko - umrla je, ko je čakala v vrsti za usmrtitev, pred njo so ubili 16 ljudi": "Žensko v Iranu je mati njene žrtve (tašča) javno obesila, čeprav je bila takrat že mrtva, o bizarnem primeru poročajo tuji mediji. Kje še izvajajo smrtne kazni in koliko jih je bilo izvršenih v lanskem letu?\n\nIranko so obsodili na smrt, ker je ustrelila svojega nasilnega moža, in sicer na smrt z obešanjem.\n\nZahra Esmaili je bila obsojena na smrt, potem ko je po lastnih besedah ​​julija 2017 \"končno strmoglavila\" in ustrelila svojega nasilnega moža. Obsojena je bila na smrt.\n\nČakala v vrsti na usmrtitev\n\nNa dan obešanja pa je umrla zaradi srčnega infarkta, ko je opazovala 16 ljudi, kako so korakali na vislice in čakala, da bo prišla na vrsto, preden bi jo javno ubili, piše britanski Mirror. Toda čeprav je Esmaili v vrsti med čakanjem umrla, je bilo odločeno, da se njeno truplo obesi - njena tašča je namreč želela videti, kako ji je izpod nog zdrsnil stol.\n\nUradniki so zanikali ta nenavaden primer, vendar je pokojnikov odvetnik dejal, da je bil vzrok smrti zastoj srca, ne obešanje. Kar pomeni, da je bila v času obešanja že mrtva.\n\nObsodili tudi oba njena otroka\n\nHčerka pokojne je bila obsojena na pet let zapora, prijeli pa so tudi njenega sina. Oba trdita, da sta v času očetovega umora spala. Med obešanjem je sin pomagal babici in tašči, da sta se odmaknili od stola.\n\nPoznavalci menijo, da je bil Zahrin primer objavljen prav zaradi povečanja strahu v javnosti.\n\nIranski borec za človekove pravice Mahmood Amiry-Moghaddam je dejal: \"To je učinek, ki so ga želeli doseči. In v vsakem primeru je isti: 'Sledite našim pravilom. To se vam lahko zgodi.'\" To je sporočilo.\"\n\nAktivisti so Zahod pozvali, naj v okviru pogajanj o iranskem jedrskem sporazumu iz leta 2015 obravnava iransko evidenco smrtnih kazni in kršitev človekovih pravic.\n\nprofimedia Iran je ves čas deležen kritik, saj je ena izmed zadnjih držav na svetu, kje še vedno izvajajo usmrtitve ljudi, tudi z obešanjem.\n\nKje še izvajajo smrtne kazni?\n\nAmnesty International na svoji spletni strani piše, da je v letu 2021 zabeležil najmanj 579 izvršenih usmrtitev v 18 državah, kar je 20 odstotkov več kot v letu 2020. Največ usmrtitev so izvršili prav v Iranu, in sicer najmanj 314, kar je največ po letu 2017. Leto 2021 je zaznamoval zaskrbljujoč porast tako izvršenih usmrtitev kot izrečenih smrtnih obsodb. Na drugi strani pa so na področju prepovedi smrtne kazni v nekaterih državah vidni pozitivni znaki za globalno odpravo te krute kazni (Sierra Leone, Kazahstan, Papua Nova Gvineja, Malezija, Gana).\n\nSodniki so v 56 državah izrekli najmanj 2052 smrtnih obsodb. To je skoraj 40 odstotkov več kot leta 2020, z velikim porastom v državah: Bangladeš (v 2021 najmanj 181, predlani najmanj 113), Indija (144, predlani 77) in Pakistan (vsaj 129, predlani najmanj 49).\n\nZabeležene smrtne obsodbe in usmrtitve ne vključujejo na tisoče ljudi, za katere Amnesty International meni, da so bili obsojeni na smrt in usmrčeni na Kitajskem, v Severni Koreji in Vietnamu. Zaradi tajnosti in omejenega dostopa do informacij za te tri države dejanskega stanja ni bilo mogoče natančno preveriti, še pišejo.",
    "Polnjene paprike, kot jih poznajo države sveta": "Polnjene paprike spadajo med najbolj priljubljeno in prepoznano hrano na našem območju. Preprosta jed je v svoji osnovi sestavljena iz paprik, riža in mesa, kar je tudi njen čar. Kljub temu, da se pogosto zdi, da jo uživamo in pripravljamo le v Sloveniji in okolic, temu ni tako. Polnjene paprike so mednarodna jed, ki je poznana po celem svetu. Od kod izvirajo polnjene paprike, kako jih poznajo druge dežele in kako se pripravijo? Najboljši recept za polnjene paprike.\n\nPolnjene paprike v Sloveniji in bližje\n\nPolnjene paprike so enostavna jed, ki je v svoji osnovi sestavljena iz paprik. Te nato napolnimo s poljubnimi sestavinami, najpogostejša je prav mleto mesto. Med pogostimi filami so tudi sir, zelenjave, riž, omake in druge sestavine. V Sloveniji so polnjene paprike poznane tudi pod imenom filane paprike, kar je naziv, ki izvira še iz bivše Jugoslavije. V okolici prepoznamo kar nekaj izrazov za to jed:\n\nPlněná paprika – Češka Republika\n\nFilana paprika – Slovenija in Hrvaška\n\nFilovana paprika – Bosna in Hercegovina\n\nPolneti papirki – Makedonija\n\nGefüllte paprika – Nemčija\n\nTöltött paprika – Madžarska\n\nV zgoraj omenjenih državah in nekaterih drugih so polnjene paprike poznano kot ena in ista jed z nekaj različnimi variacijami. Gre za paprike, napolnjene z mletim mesom in rižem. Vsaka od naštetih držav ima svoj način priprave in svoje priloge k jedi. V Bolgariji tako poleg polnjenih paprik postrežejo jogurt. Kljub težkemu pripisovanju izvora te jedi, naj bi bila najbolj navdahnjena s strani madžarske kuhinje, a gre za preveč perečo tematiko, da bi jo lahko načeli v preprosti predstavitvi filanih paprik.\n\nV slovenskih trgovinah najdemo polnjene paprike tudi pripravljene oziroma pred pripravljene. Med njimi so konzerve polnjenih paprik, ki jih samo pogrejemo v loncu in jed je pripravljena. Nikakor pa ne gre za isti okus, kot če bi polnjene paprike pripravljali sami doma. In recept za najboljše polnjene paprike najdete v naslednjem odstakvu.\n\nNajboljši recept za polnjene paprike\n\nPolnjene paprike oziroma recept zanje je nekaj, kar ima ločeno skoraj vsako gospodinjstvo. Že naše stare mame, babice in ome so imele svoj način pripravljanja, ki ga najpogosteje niso želele izdati. Kljub temu ostaja učbeniški način priprave polnjenih paprik, ki ga lahko najdete v nadaljevanju prispevka.\n\nZa pripravo polnjenih paprik boste potrebovali:\n\n10 paprik z odstranjenimi semeni in notranjosto\n\n1 kg mešanega mletega mesa\n\n1 česen\n\n1 čebula\n\n1 čajna žlička sladke paprike\n\nSol in poper\n\n1 pest in pol riža\n\n1 jajce\n\nZa pripravo omake polnjenih paprik boste potrebovali:\n\n2,5 dl paradižnikove mezge\n\n4 žlice moke\n\n1 žlička sladkorja\n\n1 žlica sladke mlete paprike\n\nvoda po potrebi\n\nPostopek priprave polnjenih paprik:\n\nMleto mešano meso (svinjina in govedina) začinimo – popopramo in poslimo po okusu. Dodamo strt česen in mleto papriko ter jajce. Na maščobi ali olju prepražimo čebulo do rumene barve ter jo dodamo mesu. V ločeni posodi skuhamo riž do polovice in ga prav tako dodamo mesu. Vse skupaj dobro premešamo, najbolje kar z rokami. Maso, ki je nastala, uporabimo za polnjenje paprik. Tem smo pred tem odstranili notranjost, semenje in jih temeljito oprali.\n\nIzberemo večji lonec v katerem se bodo kuhale polnjene paprike in vanj nalijemo nekaj vode. Segrejemo jo, ta čas pa lahko v miru pripravljamo omako za polnjene paprike. Na maščobi ali olju pogrejemo žličko sladkorja, nato pa dodamo moko, paradižnikovo mezgo in medtem temeljito in redno mešamo. Dodajamo vodo, da dobimo zmešano zmes, ki ne sme biti preveč vodena. Omako, ki smo jo naredili, zlijemo v lonec z vročo vodo in ponovno dobro premešamo. Zdaj lahko v lonec položimo paprike in dolijemo še nekaj vode, saj morajo biti paprike pokrite. Solimo in popramo po želji, nato pa kuhamo dve uri.\n\nNasvet, ki se ga držijo mnogi, je sledeč. Po dveh urah naj polnjene paprike še nekaj ur stojijo, pred užitjem pa jih pogrejemo. Tako bodo še bolj okusne, da o polnjenih paprikah naslednji dan ne govorimo. Okusno!\n\nPolnjene paprike v drugih državah po svetu\n\nČe začnemo kar na drugem koncu sveta, se nahajamo v Hong Kongu. Tradicionalna ulična hrana imenovana Three Fried Stuffed Treasures so polnjene paprike na njihov način. Gre za paprike, napolnjene s klobasjim mesom ali ribjo pasto in polnjene bučke. To jed se ocvre, v Hong Kongu in na Kitajskem pa gre za zelo priljubljeno hrano, ki se ji ne uprejo niti turisti.\n\nNekoliko bolj eksotične polnjene paprike ima tudi Indija, ki jih pripravlja na več različnih načinov. Bharvan mirch ali Bharva hari mirch je jed sestavljena iz polnjenih paprik, ki vsebujejo kuhano meso, krompir in čebulo. Začinjene so s čilijem, kurkumo, korinadrom, soljo, limonskim sokom in drugimi začimbami. Paprike so po tem spečene v ponvi ali pa v pečici. Indija pa skriva še en zanimiv način priprave polnjenih paprik, ki se imenuje mirchi bajji. Tudi tu gre za ulično hrano, ki jo pripravljajo v hladnejših mesecih leta. Velika paprika je napolnjena le s praženo mešanico moke in nato ocvrta. Vse pa si delijo isto prilogo, in to je riž.\n\nPolnjene paprike pa poznajo tudi na območju severne Amerike, kamor se je naselila predvsem zaradi latinske kuhinje. Tako imenovani Jalapeno poppers so različica polnjenih paprik, kot jih poznamo pri nas. Paprike vseh oblik, tudi pekoče verzije, so polnjene z različnimi sestavinami. Najpogostejše sestavine za polnjenje paprik so mleta govedina, drobtine, riž, jajca, začimbe in sir. Prav tako so pripravljene na različne načine, vse od kuhanja pa do cvrtja in pečenja.\n\nSkandinavske države imajo prav tako svoje različice polnjenih paprik, ki se od naših različic razlikujejo le po nekaterih sestavinah. Danci, Norvežani, Finci, Švedi in Islandci imajo vsi svojo verzijo polnjenih paprik. Enako je z baltskimi državami, ki pa jih pogosteje polnijo s svinjskim mesom kot pa govedino.\n\nGrčija je med tistimi državami, ki lahko svoje polnjene paprike zgodovinsko uvrsti zelo daleč nazaj. Gemista, kot so poimenovali svojo jed polnjenih paprik, je narejena iz paprik in paradižnika. Prav tako jed delajo iz jajčevcev in bučk, ki so polnjene. Polnijo jih z rižem, mletim mesom, paradižnikom, čebulo in drugimi, nekoliko bolj čudnimi sestavinami. V določenih regijah Grčije najdemo tudi polnjene paprike z rozinami, oreščki, cimetom, feta sirom, ovseno kašo in morskimi sadeži ter lignji.\n\nAvtor: Žiga Kastelic, FOTO: pixabay.com",
    "Analitiki: Putinova napoved delne mobilizacije je znak njegove šibkosti. Obenem pa težko uresničljiva": "Foto: Profimedia.si\n\nRuski predsednik Vladimir Putin je v televizijskem nagovoru napovedal delno mobilizacijo. Dejal je, da bodo vpoklicani “le državljani, ki so trenutno v rezervni vojaški sestavi, predvsem pa tisti, ki so služili v vojski in imajo določene vojaške izkušnje”.\n\nV nagovoru, s katerim ruski predsednik še zaostruje vojno v Ukrajini, je napovedal tudi povečanje sredstev za proizvodnjo orožja. Obrambni minister Sergej Šojgu je dejal, da bodo vpoklicali 300.000 ljudi, med katerimi naj ne bi bilo študentov. Vpoklicali bodo tiste z vojaškimi izkušnjami, pred odhodom na fronto pa jih bodo izurili.\n\nMed odzivi na mobilizacijo prevladuje mnenje, da ta bolj kot kaj drugega znak ruske šibkosti na bojiščih. Poteza bi bila lahko sprejeta med Rusi z velikim neodobravanjem, dodatna težava za kremeljski režim pa tiči v tem, da se mobilizacija na bojišču ne more odraziti tako hitro, kot bi Putin želel.\n\n“To ni blef”\n\nRuski predsednik je med drugim v nagovoru izrazil podporo regijama Lugansk in Doneck na vzhodu Ukrajine, kjer so v torek proruski separatisti napovedali, da bodo med 23. in 27. septembrom na štirih območjih izvedeni referendumi za priključitev Rusiji. Nekdanji ruski predsednik Dimitrij Medvedjev je ob tem na Telegramu zapisal: “Potem ko bodo potekali referendumi in bodo nova ozemlja postala del Rusije, bo geopolitična preobrazba v svetu dobila nepovraten značaj.”\n\nPutin je v nagovoru Zahod obtožil, da Rusijo izsiljuje z jedrskim orožjem, in zagrozil: “Tiste, ki dajejo takšne izjave o Rusiji, bi rad spomnil, da ima tudi naša država različna sredstva za uničenje, ki so v nekaterih primerih celo sodobnejša od Natovih. To ni blef. Tisti, ki nas poskušajo izsiljevati z jedrskim orožjem, bi morali vedeti, da se veter lahko obrne in usmeri proti njim.”\n\nPutin announces a 'partial mobilisation' starting from today. Russian president, Vladimir Putin accuses Ukrainian \"neo-nazis\" and mercenaries of carrying out torture and attack on hospitals and schools in Donetsk and Luhansk. Latest: https://t.co/X3flQUCiPZ pic.twitter.com/2idYxSY1pN — Sky News (@SkyNews) September 21, 2022\n\n“Mobilizacija je znak šibkosti”\n\nMed odzivi na delno mobilizacijo prevladuje mnenje, da je ta znak ruskih težav na bojiščih. Putin je nenazadnje še do nedavnega trdil, da mobilizacija ne bo potrebna. “Lažni referendum in mobilizacija sta znaka šibkosti, ruskega neuspeha,” je na Twitterju zapisala ameriška veleposlanica v Ukrajini Bridget Brink. Dopisnik pri Guardianu Luke Harding pa pravi, da delna mobilizacija ne bo rešila manka ruskih vojakov na bojišču, hkrati je lahko takšna poteza pri ruskemu ljudstvu sila nepopularna.\n\nDanašnja nastopa Putina in Šojguja – pa kontekst, v katerem sta nastala – sta prej znamenje šibkosti kot moči in uspeha. — Peter Žerjavič, Delo 🇪🇺 (@ZerjavicDelo) September 21, 2022\n\nDodatna težava za kremeljski režim tiči v tem, da mobilizacija ne more učinkovati na razmere na bojiščih tako hitro, kot bi Putin to želel. Kot je dejal Paul Adams iz BBC-ja: “Za mobilizacijo, opremljanje in organiziranje novih bojnih sil so potrebni meseci, tudi če imajo tisti, ki so vpoklicani, že vojaške izkušnje. Če Rusija novih sil ne bo v bitko pošiljala po delih, te ne bodo sodelovale v bojih vse do naslednje pomladi. Glede na ruske katastrofalne materialne izgube bi imela lahko Moskva težave že s tem, da bi novim enotam priskrbela opremo, ki jo potrebujejo za učinkovit boj.” Ob tem dodaja, da je bila morala ruskih vojakov na bojiščih že pred Putinovo zaostritvijo vojne zelo nizka.\n\nTudi geopolitični analitik Oscar Jonsson, poznavalec Rusije in ruske vojske, opozarja, da potrebujejo rezervisti dosti tega, s čimer ima Rusija že zdaj težave: častnike, komunikacijsko opremo, zaloge in logistiko. Pravi pa, da je 300.000 vojakov veliko, sploh glede na to, da so začeli vojno s 125.000 vojaki.\n\nNa družbenem omrežju Telegram se je oglasil tudi župan Kijeva Vitalij Kličko. “Mobilizacija in jedrske grožnje, ki jih je napovedal Putin, ne bodo pomagale agresorju pri njegovem prizadevanju za osvojitev in uničenje Ukrajine in Ukrajincev. Tiran je končno sprožil procese, ki ga bodo pokopali v njegovi državi,” je dejal in dodal, da mora civilizirani svet končno razumeti, da je treba zlo izkoreniniti, mirovna pogajanja pa je označil za iluzorna.\n\nSpodaj si lahko preberete daljšo Twitter nit, v kateri Kamil Galeev med drugim pravi, da je mobilizacija tvegano početje, ki bo bolj verjetno kot kaj drugega sprožila politični kaos.\n\nRegarding mobilisation, Putin can declare it, indeed. But it will be a risky decision. The USSR maintained a massive infrastructure for the total mobilisation which has been mostly dismantled in post-Soviet Russia. Mobilisation is more likely to trigger political chaos short🧵 — Kamil Galeev (@kamilkazani) September 20, 2022\n\nVerjamem, da je dopisnik nemške ntv to rekel. Drugo, hja, čas bo pokazal. To so bolj prazni upi dela zahodne javnosti. Taiste, ki nočejo videti, kako Ukrajinci bežijo pred mobilizacijo. https://t.co/A9Vx64yIIG — Sašo Ornik (@jinaver) September 21, 2022"
}